<doc id="864086" url="https://pl.wikipedia.org/wiki?curid=864086" title="Adam Chadaj">
Adam Chadaj

Adam Chadaj (ur. 1 maja 1984 w Warszawie) – polski tenisista.
Najwyżej sklasyfikowany na 202. miejscu. Status profesjonalny ma od 2001. Jest zawodnikiem leworęcznym. W karierze singlowej raz doszedł do finału ATP Challenger Tour, w Koszycach (2005). W deblu odniósł dwa zwycięstwa w imprezach tej rangi: w Poznaniu (2004) w parze ze Stéphane Robertem i w Telde (2006) wspólnie z Michaelem Ryderstedtem.
W cyklu ATP World Tour zadebiutował w 2005 dochodząc do drugiej rundy w turnieju ATP Internatonal Series w Sopocie. W pierwszej rundzie pokonał Alessio Di Mauro, a w drugiej przegrał z José Acasuso.
Od 2005 reprezentant Polski w Pucharze Davisa.

</doc>
<doc id="864089" url="https://pl.wikipedia.org/wiki?curid=864089" title="Sotiris Ninis">
Sotiris Ninis

Sotiris Ninis (gr. Σωτήρης Νίνης, ur. 3 kwietnia 1990 w Himarze) – grecki piłkarz albańskiego pochodzenia występujący na pomocnika w izraelskim klubie Maccabi Petach Tikwa oraz w reprezentacji Grecji.
Kariera.
W młodym wieku przeniósł się z rodzicami do Grecji. Jest wychowankiem klubu Apollon Smyrnis. W 2003 roku trafił do szkółki piłkarskiej Panathinaikos AO, gdzie grał w drużynie juniorskiej.
22 grudnia 2006 roku podpisał profesjonalny kontrakt z klubem i został przeniesiony do pierwszej drużyny. 7 stycznia 2007 roku debiutował w meczu ligowym z AO Egaleo, zostając drugim najmłodszym piłkarzem w historii ligi greckiej. 27 stycznia został najmłodszym w historii ligi strzelcem bramki. 15 lutego meczem z RC Lens zadebiutował w europejskim pucharach, również jako najmłodszy Grek.
W lutym 2007 roku odrzucił ofertę gry w albańskiej kadrze U-21 od tamtejszej federacji. W marcu został powołany do greckiego odpowiednika takiej kadry i powołanie to przyjął.

</doc>
<doc id="864090" url="https://pl.wikipedia.org/wiki?curid=864090" title="Wężymord stepowy">
Wężymord stepowy

Wężymord stepowy ("Scorzonera purpurea") – gatunek rośliny wieloletniej, należący do rodziny astrowatych. W Polsce jest rośliną rzadką, występuje wyłącznie na niżu, częściej w południowej części kraju, na północy wyłącznie wzdłuż Odry i Wisły.
Biologia i ekologia.
Bylina, hemikryptofit. Porasta suche, trawiaste zbocza, murawy, rzadkie zarośla. Preferuje ciepłe miejsca. Pachnące wanilią kwiaty zapylane są przez owady. Roślina kwitnie od maja do lipca. W klasyfikacji zbiorowisk roślinnych gatunek charakterystyczny dla O. "Festucetalia valesiacae", Ass. "Adonido-Brachypodietum", Ass. "Seslerio-Scorzoneretum"
Zagrożenia i ochrona.
Roślina objęta jest w Polsce ścisłą ochroną gatunkową. Na Czerwonej liście roślin i grzybów Polski (2006) jest umieszczona w grupie gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię EN (zagrożony).

</doc>
<doc id="864094" url="https://pl.wikipedia.org/wiki?curid=864094" title="Scorzonera purpurea">
Scorzonera purpurea



</doc>
<doc id="864100" url="https://pl.wikipedia.org/wiki?curid=864100" title="Wojska rakietowe i artyleria">
Wojska rakietowe i artyleria

Wojska rakietowe i artyleria – rodzaj wojsk wchodzących w skład wojsk lądowych
Wojska rakietowe i artyleria (WRiA) występują we wszystkich rodzajach sił zbrojnych. Zrodziły się z połączenia wojsk rakietowych i z artylerii . WRiA, wspólnie z lotnictwem, realizują wsparcie ogniowe wojsk lądowych.
Historia wojsk rakietowych i artylerii.
Rodowód wojsk rakietowych i artylerii sięga starożytności – do dysponującej machinami miotającymi artylerii przedogniowej. Wykorzystane one były w czasie oblegania i obrony twierdz, a mniejsze także w polu. W XIV na polu walki pojawiły bombardy – pierwsze działa ogniowe. Ich obsługą, montowaniem i użyciem zajmowali się rzemieślnicy. Były to swoiste świadczenia osobowe na rzecz wojska. W XVI wieku wykorzystywane w bitwach działa stały się lżejsze, a artyleria uzyskała status osobnego rozdaj wojsk. Żywiołowy rozwój artylerii nastąpił w XIX i XX wieku. W okresie I wojny światowej 75% wszystkich strat było następstwem ognia artylerii. W tym czasie pojawiły się również jednostki artylerii przeciwpancernej i przeciwlotniczej, a w II wojnie światowej – artylerii rakietowej.
&lt;br&gt;W okresie powojennym zaczęto przystosowywać artylerię do strzelania pociskami atomowymi. W tym też czasie ukształtowały się współczesne wojska rakietowe.
Wraz ze wzrostem zagrożenia z powietrza, z artylerii, jako osobny rodzaj wojsk, wydzielono wojska obrony przeciwlotniczej.
Charakterystyka.
Wyposażone są w trzy grupy środków ogniowych różniące się właściwościami bojowymi i przeznaczeniem:
W skład wojsk rakietowych i artylerii wchodzą również pododdziały:
Zasadniczym ich zadaniem jest dostarczanie danych niezbędnych do prowadzenia ognia.
Dysponując różnorodnym sprzętem, wojska rakietowe i artyleria są ważnym środkiem rażenia przeciwnika oraz podstawowym środkiem wsparcia ogniowego wojsk walczących we wszystkich rodzajach działań bojowych.
Wykonując wsparcie ogniowe wojsk lądowych, wojska rakietowe i artyleria mogą swoim ogniem realizować spektrum zadań w różnorodnych sytuacjach. Przede wszystkim mogą niszczyć, obezwładniać podstawowe środki walki i obsługujących je żołnierzy przeciwnika oraz burzyć umocnienia obronne i inne urządzenia. Ponadto WRiA mogą również wzbraniać ataki i manewr, dezorganizować działania bojowe, dowodzenie i zaopatrywanie przeciwnika, blokować jego manewr, oślepiać system obserwacji, izolować określone zgrupowania wojsk, nękać przeciwnika, prowadzić osłonę ogniową, maskować ugrupowanie wojsk własnych i ich manewr dymem, oświetlać teren i przeciwnika, zdalnie minować teren i siły przeciwnika.
Związki taktyczne, oddziały i pododdziały artylerii, realizując zadania wsparcia ogniowego, prowadzą działania bojowe w składzie ogólnowojskowych związków operacyjnych (taktycznych), oddziałów i pododdziałów. Ich miejsce w operacji (walce) wynika z etatowego podporządkowania organizacyjnego lub jest określane rozkazami przełożonych w przypadku zmiany tego podporządkowania. Ogólnowojskowy związek operacyjny (taktyczny), oddział i pododdział może posiadać etatowe "(organiczne)" jednostki wojsk rakietowych i artylerii oraz przydzielone. Ponadto działania bojowe związku taktycznego (oddziału) mogą być wzmacniane ogniem artylerii wyższego szczebla.
Przydział artylerii oraz wzmocnienie ogniem pozwala wyższemu dowódcy elastycznie wpływać na przebieg operacji "(walki)" poprzez manewr sprzętem i ogniem, stosownie do zadań podległych jednostek oraz przebiegu ich realizacji. Dowódcy ogólnowojskowi decydują w pełnym zakresie o sposobie wykorzystania podległych wojsk rakietowych i artylerii "(organicznej i przydzielonej)" oraz stawiają im zadania taktyczne. Formułują również zadania taktyczne "(żądania ognia)" w zakresie wyznaczonego im wzmocnienia ogniem.
Współczesne jednostki wojsk rakietowych i artylerii w Polsce.
W strukturze organizacyjnej WRiA występują (2018): pułki artylerii, dywizjony artylerii samobieżnej oraz kompanie wsparcia.
Pułk artylerii jest oddziałem artylerii przeznaczonym do wsparcia ogniowego działań bojowych dywizji. W wojskach lądowych występują trzy pułki artylerii, różniące się liczbą oraz rodzajem dywizjonów ogniowych (2018). W skład pułku wchodzi dywizjon dowodzenia, dywizjony artylerii samobieżnej i rakietowej oraz batalion logistyczny. 
&lt;br&gt;Dywizjon artylerii samobieżnej brygady ogólnowojskowej przeznaczony jest do realizacji bliskiego wsparcia ogniowego batalionów, natomiast kompania wsparcia jest etatowym pododdziałem wsparcia ogniowego batalionu zmechanizowanego

</doc>
<doc id="864101" url="https://pl.wikipedia.org/wiki?curid=864101" title="Michael Pitt">
Michael Pitt

Michael Carmen Pitt (ur. 10 kwietnia 1981 w West Orange, w stanie New Jersey) – amerykański aktor filmowy, teatralny i telewizyjny oraz muzyk zespołu Pagoda. Nominowany do nagrody Saturna za gościnny występ jako Mason Verger w serialu NBC "Hannibal" (2014).
Życiorys.
Wczesne lata.
Urodził się i wychował w New Jersey, jako najmłodsze z czworga dzieci Eleanor Carol (z domu DeMaio) Pitt, kelnerki, i Donalda B. Pitta, mechanika samochodowego. W wieku dziesięciu lat oznajmiał rodzicom, że chce w przyszłości zostać aktorem. Mając 16 lat przeniósł się ze stanu New Jersey do stanu Nowy Jork, gdzie dorabiał jako kurier na rowerze i mieszkał z dziewięcioma innymi lokatorami. Podczas tego okresu spędzał czas żyjąc na ulicach przy Uniwersytecie Nowojorskim. Przez jakiś czas studiował na American Academy of Dramatic Arts.
Kariera.
Swoją karierę aktorską zapoczątkował w teatrze. Ponieważ ludzie powiązali go z Bradem Pittem, pomyślał, że użyje nazwiska panieńskiego swojej matki, DeMaio, kiedy zaczynał karierę w branży filmowej. W 1999 zadebiutował rolą Daltona na scenie off-Broadwayu w przedstawieniu ("The Trestle at Pope Lick Creek") Naomi Wallace w reżyserii Lisy Peterson z New York Theatre Workshop. Rok później występował na scenie Duke University w przedstawieniu "Birdy", a następnie zagrał w spektaklu "Monster" i adaptacji powieści Mary Shelley "Frankenstein".
Został dostrzeżony przez agenta castingów, którego Pitt omyłkowo wziął za policjanta usiłującego go zaaresztować. Po udziale w kinowych produkcjach "Hi-Life" (1998) i "Klub 54" ("54", 1998), otrzymał rolę Henry’ego Parkera w serialu Warner Bros. "Jezioro marzeń" ("Dawson’s Creek", 1999-2000). Potem zagrał postać kochanka transgenderycznej gwiazdy rocka w komediodramacie muzycznym "Hedwig i Rozzłoszczony Cal" ("Hedwig and the Angry Inch", 2001). Pojawił się w teledysku do przeboju Joey Ramone „What a Wonderful World” (2002).
Pokonał aż 200 kandydatów w Nowym Jorku i Los Angeles (początkowo rolę oferowano Leonardowi DiCaprio) i został wybrany do roli 20-letniego amerykańskiego studenta w Paryżu - typowego przedstawiciela klasy średniej, wychowującego się na przedmieściach San Diego w rodzinie o surowych zasadach moralnych - w dramacie "Marzyciele" ("The Dreamers", 2003) z Evą Green i Louisem Garrelem. W dramacie muzycznym Gusa Van Santa "Ostatnie dni" (2005) wcielił się w postać muzyka rockowego Blake’a (w rzeczywistości Kurta Cobaina).
Nagrywa i występuje ze swoim zespołem Pagoda, wydał debiutancką płytę nakładem wytwórni Universal/Fontana/Ecstatic Peach należącej do Thurstona Moore’a z Sonic Youth. Zaśpiewał także „Hey Joe”, przewodni utwór muzyczny w filmie "Marzyciele" ("The Dreamers").
Pracował jako model dla licznych kampanii. W 2012 został wymieniony jako twarz włoskiego domu mody Prada i reklamował linię odzieży męskiej. Również brał udział w kampaniach Rag &amp; Bone dla Fall/Winter 2013 z francuską aktorką Léą Seydoux, i dla Fall/Winter 2014 z aktorką Winoną Ryder.
Życie prywatne.
Spotykał się z Alexis Dzieną. W 2004 przez pięć miesięcy związany był z Asią Argento.

</doc>
<doc id="864106" url="https://pl.wikipedia.org/wiki?curid=864106" title="Tutl">
Tutl

Tutl to farerska wytwórnia muzyczna założona w 1977 roku przez muzyka jazzowego i kompozytora Kristiana Blaka. Pierwszą grupą, która za jej pośrednictwem wydawała płyty, a zarazem jej twórcą był zespół Spælimenninir. Wielki wkład w założenie wytwórni miał też Havnar Jazzfelag ("Klub Jazzowy Thorshavn"). Tutl wydaje muzykę różnych gatunków; folk, jazz, pop, rock, muzykę poważną, chóralną, country, a także muzykę dla dzieci.
Dzięki oddziałom wytwórni Tutl w wielu krajach Europy, Ameryki oraz w Japonii, rdzenna, farerska muzyka ludowa dostała szansę pokazania się światu. Wyspy Owcze zaczęli odwiedzać na jej zaproszenie zagraniczni muzycy tworząc wraz z farerskimi artystami, nadając ich muzyce odmienny, bardziej popularny kształt.
Wytwórnia wydaje około 15 albumów rocznie, a w swej ofercie ma ich już ponad 200.

</doc>
<doc id="864107" url="https://pl.wikipedia.org/wiki?curid=864107" title="Igor Myszkiewicz">
Igor Myszkiewicz

Igor Myszkiewicz (ur. 1974 w Zielonej Górze) – polski artysta plastyk, zajmuje się malarstwem, rysunkiem, ilustracją książkową, infografią i komiksem. Uczestniczył w wielu wystawach zbiorowych i indywidualnych. Komiksy: „Grabarz”, „Sny zwierząt”, „Czarownica”, „Raj”, „Okręty”, „Zimowy templariusz”, „Miasto win”, „Psi syn”, „Robactwo”, „Graal”, „Padlina”, „Zdeptak”, „Kryzys wieku średniego”.
Absolwent Państwowego Liceum Sztuk Plastycznych w Zielonej Górze oraz Instytutu Sztuki i Kultury Plastycznej przy WSP w Zielonej Górze. Aktualnie pracuje jako plastyk oraz kustosz w Muzeum Ziemi Lubuskiej w Zielonej Górze.
Jest współzałożycielem działającej od 1997 roku Galerii Twórców Galera, promującej młodych artystów. Redaktor zinów TARTAK, AVE GALERA!, ANARION, PRZESTRÓJ; współtwórca grupy artystycznej KORPORACJA TRYLOBIT (jako Trylobit Wschodu). Jest członkiem grupy twórczej WąTPLIWI KREWNI ORSONA WELLESA. Od 2006 roku wiceprezes Zielonogórskiego Okręgu ZPAP.

</doc>
<doc id="864109" url="https://pl.wikipedia.org/wiki?curid=864109" title="Barbara Toruńczyk">
Barbara Toruńczyk

Barbara Toruńczyk, ps. „Julia Juryńska” (ur. 26 września 1946 w Warszawie) – polska publicystka, eseistka, historyk literatury, działaczka opozycji demokratycznej w okresie PRL, wydawca, założycielka i wieloletnia redaktor naczelna kwartalnika „Zeszyty Literackie”.
Życiorys.
Córka Henryka (1909–1966) i Romany Toruńczyk (1915–2000), siostra Adama Henryka Toruńczyka. Studiowała socjologię na Wydziale Filozofii Uniwersytetu Warszawskiego (1964–1968), w 1974 została magistrem socjologii na Wydziale Filozofii Katolickiego Uniwersytetu Lubelskiego. W czasie studiów należała do kręgu „komandosów”, grupy kontestującej realia polityczne PRL.
W 1963 uczestniczyła w zebraniach Klubu Poszukiwaczy Sprzeczności zorganizowanego przez warszawskich członków ZMS. Brała udział w wydarzeniach marcowych w 1968, została w konsekwencji relegowana z uczelni, tymczasowo aresztowana i skazana na karę 2 lat pozbawienia wolności. Zwolnienie uzyskała w 1969. Kontynuowała działalność opozycyjną, m.in. wspierała rodziny więzionych działaczy Ruchu. Od 1976 współpracowała z Komitetem Obrony Robotników, następnie Komitetem Samoobrony Społecznej KOR i Towarzystwem Kursów Naukowych. Zaangażowana także w działalność drugiego obiegu jako autorka artykułów, redaktor i wydawca prasy niezależnej w Warszawie. W 1977 była współzałożycielką i sekretarzem redakcji almanachu literackiego „Zapis”. Była współpracowniczką „Biuletynu Informacyjnego KSS „KOR”” i „Krytyki” oraz członkinią redakcji periodyku „Res Publica”. W maju 1977 uczestniczyła w pierwszej zorganizowanej przez środowisko KOR-u głodówce w kościele św. Marcina w Warszawie.
W okresie wydarzeń sierpniowych w 1980 przyłączyła się do skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. Od tegoż roku przebywała we Francji. Była przedstawicielką Niezależnej Oficyny Wydawniczej NOWA w Europie Zachodniej i Stanach Zjednoczonych. Założyła wydawane początkowo w Paryżu „Zeszyty Literackie”, w 1982 objęła funkcję redaktora naczelnego tego kwartalnika. W czasie emigracji przygotowała m.in. serię wywiadów z dysydentami (Władimirem Bukowskim, Jiřím Ledererem, Jiřím Pelikánem, Aleksandrem Zinowjewem) dla takich pism jak „Krytyka”, „Res Publica” i „Aneks”. W latach 1986–1987 przebywała na stypendium The Mary Ingraham Bunting Institute Radcliff College w Stanach Zjednoczonych.
W 1992 powróciła do Polski, kontynuując pracę jako redaktor naczelna „Zeszytów Literackich”. W 2005 została prezesem Fundacji Zeszytów Literackich. Jest członkinią Polskiego PEN Clubu. Do sierpnia 2020 należała do Stowarzyszenia Pisarzy Polskich.
Jej mężem jest pisarz Roberto Salvadori.

</doc>
<doc id="864110" url="https://pl.wikipedia.org/wiki?curid=864110" title="Canini">
Canini

Canini – plemię ssaków drapieżnych należące do rodziny psowatych. Psy różnią się od lisów większymi kłami i łamaczami, okrągłymi źrenicami, większą wytrzymałością w pogoni za zdobyczą, występowaniem stałej czołowej zatoki, szerszej czaszki, u większych psów obecny jest grzebień strzałkowy na potylicy. Plemię psów właściwych wytworzyło trzy podplemiona:

</doc>
<doc id="864115" url="https://pl.wikipedia.org/wiki?curid=864115" title="Dariusz Libionka">
Dariusz Libionka

Dariusz Marian Libionka (ur. 25 czerwca 1963 w Bielsku-Białej) – polski historyk, doktor habilitowany nauk społecznych, profesor nadzwyczajny w Instytucie Filozofii i Socjologii Polskiej Akademii Nauk.
Życiorys.
Absolwent Katolickiego Uniwersytetu Lubelskiego (1991). W latach 1994-1998 pracował jako asystent, w latach 1999–2005 jako adiunkt w Pracowni dziejów Polski po 1945 r. w Instytucie Historii im. Tadeusza Manteuffla Polskiej Akademii Nauk. W 1998 na podstawie rozprawy pt. "„Kwestia żydowska” w prasie katolickiej w Polsce w latach trzydziestych XX wieku" napisanej pod kierunkiem Krystyny Kersten uzyskał w Instytucie Historii im. Tadeusza Manteuffla Polskiej Akademii Nauk stopień doktora nauk humanistycznych w zakresie historii, specjalność: historia. W latach 1999–2007 był głównym specjalistą w Oddziałowym Biurze Edukacji Publicznej lubelskiego oddziału IPN. Od 2005 pracował jako adiunkt w Zakładzie Badań nad Zagładą Żydów Instytutu Filozofii i Socjologii PAN (IFiS PAN). Od 2007 kierował równocześnie działem naukowym Państwowego Muzeum na Majdanku.
W 2013 na podstawie dorobku naukowego oraz rozprawy pt. "Bohaterowie, hochsztaplerzy, opisywacze. Wokół Żydowskiego Związku Wojskowego" otrzymał w Instytucie Studiów Politycznych Polskiej Akademii Nauk stopień doktora habilitowanego nauk społecznych w zakresie nauk o polityce, specjalności: historia II wojny światowej, stosunki polsko-żydowskie, historia Holokaustu.
Jest członkiem Centrum Badań nad Zagładą Żydów IFiS PAN i od 2005 redaktorem naczelnym rocznika naukowego „Zagłada Żydów. Studia i Materiały”. 
Publikował m.in. w czasopismach: „Dzieje Najnowsze”, „Kwartalnik Historii Żydów”, „Karta”, „Polska 1944/1945–1989”, „Yad Vashem Studies” oraz w „Tygodniku Powszechnym”.
Odznaczenia.
W 2008 odznaczony Krzyżem Kawalerskim Orderu Odrodzenia Polski przez prezydenta Lecha Kaczyńskiego.

</doc>
<doc id="864119" url="https://pl.wikipedia.org/wiki?curid=864119" title="Roberto Salvadori">
Roberto Salvadori

Roberto Salvadori (ur. 15 marca 1943 we Florencji) – włoski eseista, publicysta, tłumacz literatury francuskiej i wydawca.
Autor książek filozoficznych oraz szkiców o korzeniach sztuki nowoczesnej i portretów miast, ogłaszanych w prasie włoskiej i polskiej.
Członek redakcji kwartalnika „Zeszyty Literackie”, w latach 1998–2007 wykładowca w Katedrze Italianistyki Uniwersytetu Warszawskiego.
Mąż publicystki i eseistki Barbary Toruńczyk.

</doc>
<doc id="864126" url="https://pl.wikipedia.org/wiki?curid=864126" title="Mirosław Banaszek">
Mirosław Banaszek

Mirosław Banaszek (ur. 1 lutego 1964 w Puławach) – polski piłkarz, napastnik, potem trener. Jako zawodnik na boisku mierzył 178 cm i ważył 72 kg. W swojej karierze zawodniczej reprezentował kolejno barwy: Wisły Puławy, Radomiaka Radom, Motoru Lublin, MG MZKS Kozienice oraz ponownie Wisły.
Kariera piłkarska.
Karierę piłkarską rozpoczął wiosną 1983 roku w Wiśle Puławy. Na sezon 1983/1984 przeniósł się do wówczas II-ligowego Radomiaka Radom. W tym samym sezonie z radomską drużyną wywalczył awans do I ligi. Przygoda w ekstraklasie trwała jeden sezon. W barwach "zielonych" w najwyższej klasie ligowej rozegrał 27 spotkań i strzelił 2 bramki. W Radomiaku grał w niższych ligach do 1989 roku. Następnie przeszedł do wówczas I-ligowego Motoru Lublin. W sezonie 1989/1990 rozegrał 21 meczów i zdobył jednego gola, zajmując z lublinianami 13 pozycję. W następnym sezonie uczestniczył w 26 spotkaniach. Strzelił 4 bramki. Z piłkarzami Motoru wywalczył 10. miejsce. W kolejnych rozgrywkach ekstraklasy, 1991/1992, wziął udział w 30 spotkaniach, umieszczając rywalom 6 razy piłkę w siatce, a drużyna z Lublina zanotowała spadek do niższej klasy ligowej. Pozostał w Motorze do 1993 roku. Barwy MG MZKS Kozienice bronił przez rundę jesienną sezonu 1995/1996. Przez pewien czas był graczem Zawiszy Garbów. W 1998 roku wrócił do Puław, by ponownie grać w tamtejszej Wiśle. Karierę piłkarską zakończył jesienią 2001 roku.
Kariera trenerska.
Po zakończeniu gry na boisku, został trenerem. Trenował między innymi młodych zawodników w Wiśle Puławy, prowadził też Orły Kazimierz i Zawiszę Garbów.

</doc>
<doc id="864128" url="https://pl.wikipedia.org/wiki?curid=864128" title="Siekierka">
Siekierka

2 miejscowości w Polsce:
rzeki w Polsce:
miejscowości na Białorusi

</doc>
<doc id="864131" url="https://pl.wikipedia.org/wiki?curid=864131" title="Virtual Storage Access Method">
Virtual Storage Access Method

VSAM ("Virtual Storage Access Method") – specjalny, dodatkowy system dostępu i przetwarzania zbiorów danych, zlokalizowanych na nośnikach o dostępie bezpośrednim, wprowadzonych w maszynach cyfrowych IBM/370 i następnych, wyposażonych w pamięć wirtualną w systemie operacyjnym OS.
Budowa systemu.
System VSAM tworzą:
Powyższe elementy tworzyły specjalizowane środowisko programowe, przeznaczone do rozszerzonego przetwarzania danych.
Organizacja zbiorów danych.
System VSAM udostępniał dodatkowe (w stosunku do systemu OS) organizacje zbiorów danych:
Operator – programista – posługujący się określonym źródłem danych programował przetwarzanie określonych kolekcji, na które były przechowywane w plikach:
Organizacja pozycyjna.
Ten rodzaj wywodzi się z organizacji szeregowej. Rozszerzenie organizacji szeregowej polegało w tym przypadku na wprowadzeniu:
Cechy kolekcji pozycyjnej:
Organizacja kluczowa.
Ten rodzaj wywodził się z organizacji indeksowej. Ładowanie rekordów odbywało się po uporządkowaniu kolekcji według wartości kluczy, przy czym dostępne były również indeksy jednoznaczne i niejednoznaczne.
Cechy kolekcji kluczowej:
Organizacja komórkowa.
Wywodziła się ona z organizacji regionalnej-1 i była do niej bardzo zbliżona. Brak możliwości tworzenia indeksów pobocznych ograniczał mocno stosowanie tej organizacji kolekcji.
Cechy kolekcji komórkowej:
VSAM a języki programowania.
Program IDCAMS służył do tworzenia nowej kolekcji, czego nie można było wykonać w językach programowania. Po utworzeniu kolekcji można było ją przetwarzać, za pomocą języków programowania, takich jak PL/1 czy Cobol.
Ponieważ każda kolekcja musiała być skatalogowana, redukowało to złożoność zdań języka JCL – języka komunikacji pomiędzy operatorem a systemem OS.
Sterowanie systemem.
Sterowanie systemem opierało się na dyrektywach zapisywanych w układzie swobodnym, które wraz ze swoimi parametrami tworzyły dość rozbudowany język.
Dyrektywy dzieliły się na:
Komentarze były zapisywane identycznie jak w PL/1, tzn. pomiędzy znakami „/*” a „*/”.
Lista dyrektyw:
Każda dyrektywa generowała kod powrotu:

</doc>
<doc id="864135" url="https://pl.wikipedia.org/wiki?curid=864135" title="Feldkirchen (powiat Straubing-Bogen)">
Feldkirchen (powiat Straubing-Bogen)

Feldkirchen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży około 6 km na południowy zachód od Straubingu.
Dzielnice.
W skład gminy wchodzą dwie dzielnice: Feldkirchen, Mitterharthausen.
Oświata.
W gminie znajduje się 75 miejsc przedszkolnych (66 dzieci) oraz szkoła podstawowa (4 nauczycieli, 89 uczniów).

</doc>
<doc id="864145" url="https://pl.wikipedia.org/wiki?curid=864145" title="Calisia Kalisz">
Calisia Kalisz

Miejski Klub Sportowy „Calisia” w Kaliszu (MKS „Calisia”, „Calisia” Kalisz) – wielosekcyjny klub sportowy, który działa w Kaliszu, założony pod nazwą Robotniczy Klub Sportowy OM TUR (RKS OM TUR) przez działaczy socjalistycznej Organizacji Młodzieży Towarzystwa Uniwersytetu Robotniczego (OM TUR).
Historia.
1937–1939.
W skład pierwszego Zarządu klubu wchodzili: 
Pierwszą utworzoną sekcją była piłka nożna, następnie powstały sekcje lekkiej atletyki i kolarska. Pierwszy mecz piłkarski drużyna TUR rozegrała w dniu 24 kwietnia 1938 z Podoficerskim Klubem Sportowym Kalisz, przegrywając 3:4. Do 20 sierpnia 1939 roku drużyna piłkarska RKS TUR grała i zajmowała wysokie miejsce w C i B klasie łódzkiego POZPN, a po zmianie terytorialnej województw w 1939 roku w poznańskim POZPN. Ogółem rozegrano 46 meczów.
1939–1955.
W czasie okupacji niemieckiej zawodnicy klubu występowali i organizowali mecze pod szyldem „Drużyna Piłkarska Amatorskiego Klubu Sportowego z ulicy Babina w Kaliszu”, co skończyło się aresztowaniem i deportacją do Niemiec na przymusowe roboty części zawodników. W 1945 roku OM TUR reaktywował działalność jako Klub Sportowy Organizacji Młodzieżowej Towarzystwa Uniwersytetów Robotniczych Kalisz, czyli KS OM TUR Kalisz. Pierwszym prezesem Zarządu klubu po wojnie został Czesław Zimny, wiceprezesem ds. gospodarczych Czesław Jędraszek, wiceprezesem, ds. sportu Marian Wesołowski. Staraniem Zarządu i Prezydenta Miasta Kalisza pana Andrzeja Bonusiaka klub odchodził uroczyście 10-lecie na swoim nowo zbudowanym boisku im. Dubois przy Wałach Jagiellońskich w 1947 roku. Drużyna piłki nożnej poprzez rozgrywki w latach 1945–1947 zdobyła awans do A klasy poznańskiego POZPN.
Klub rozwijał się w błyskawicznym tempie – w 1947 roku posiadał dwie drużyny piłkarskie, tworzył trzecią tzw. „trampkarzy”, powstała sekcja lekkoatletyczna, sekcja ping-ponga i gier sportowych. W wyniku komunistycznej reorganizacji sportu w 1948 roku TUR jako klub PPS został zmuszony do zjednoczenia z milicyjnym klubem „Gwardia” Kalisz. W skład zarządu klubu weszli Stanisław Szypulski z UB - prezes, M. Zalewski z UB wiceprezes, Adam Rachwalski z MO, Józef Gola z MO, i Czesław Zimny już jako wiceprezes. Uchwalono, iż połączone kluby przyjmą nazwę Zrzeszenia Sportowego „Gwardia”.
Drużyna Gwardii trenowana przez trenera Franciszka Pytla, byłego zawodnika AKS Chorzów reprezentanta Polski, a później przez trenera Wilhelma Grolika, ubiegała się czterokrotnie o wejście do II ligi. W 1951 roku przegrała rywalizację z Polonią Leszno, a w następnym roku z Włókniarzem Andrychów. Awans uzyskała 1953 roku pod wodzą trenera Tadeusza Gwizdały, jednak z powodu reorganizacji II ligi państwowej w Polsce i tym razem w II lidze nie wystartowała. W 1954 roku decydujący mecz o wejście do II ligi ZS Gwardia przegrała ze Stalą Poznań.
W dniu 8 października 1953 roku powstało w Kaliszu Koło Sportowe Start Kalisz nr 239, rok później z ZS Gwardia przeszli do Start zarówno działacze jak i sportowcy, a z nimi drużyna piłki nożnej, występująca teraz jako Start Kalisz pod wodzą trenera Serafina, później zaś trenera Adama Wapiennego, byłego zawodnika Wisły Kraków. W 1955 piłkarze Startu zajęli II miejsce w III lidze.
1956–1973.
W 1956 roku w październiku na walnym zgromadzeniu Koła Sportowego Start Kalisz z ust Czesława Zimnego padła propozycja zmiany nazwy klubu na Calisia, jednomyślnie przyjęta. Przyjęte i zatwierdzone zostają logo i barwy klubu. Oficjalna nazwa klubu brzmi od tej pory Spółdzielczo Rzemieślniczy Klub Sportowy Calisia-Start Kalisz, używany oficjalny skrót nazwy to SKS Calisia. Powołano nowy zarząd nowego klubu. Stanowili go:
- Czesław Zimny - prezes
- Adam Rachwalski - wiceprezes
- Lucjan Pasik - wiceprezes.
Klubowe legendy z czasów gry w II lidze:
Kazimierz, Zygmunt, Józef Marciniakowie, Zygmunt Sobczak.
W 1956 roku Calisia wygrała rozgrywki V grupy III ligi i kolejny raz uczestniczyła w turnieju o awans do II ligi. Awansu jednak nie wywalczyła. Również w 1956 roku piłkarze Calisii awansowali do półfinału rozgrywek o Puchar Polski. 13 czerwca 1956 roku przegrali w Warszawie 1-7 (1-3) mecz półfinałowy z Legią, która kilkanaście dni później wygrała finał z Górnikiem Zabrze i zdobyła puchar.
W 1957 roku, przy powiększaniu II ligi do dwu 12-zespołowych grup, Calisię dokooptowano do rozgrywek szczebla centralnego. W pierwszym sezonie piłkarze Calisii zajęli V miejsce w tabeli II ligi grupy północnej; taką samą lokatę przyniósł im następny sezon - 1958 (grano wtedy systemem wiosna - jesień). W roku 1959 Calisia była w tabeli II ligi dziewiąta, a w 1960 - ósma. Później nigdy już żadna drużyna kaliska nie zaszła tak wysoko, żadna inna nie była nawet w II lidze.
Drużyna juniorów Calisii zdobyła w 1958 roku mistrzostwo województwa.
W 1961 roku połączono obie grupy II ligi w jedną, złożoną z 18 zespołów. Była w niej również Calisia. Jednak na koniec sezonu 1961 kolejna redukcja II ligi do 16 drużyn przyniosła kaliszanom spadek. Calisia nie sprostała rywalom i po zajęciu 16 miejsca (14 drużyna pozostawała w II lidze) została zdegradowana do III ligi, będącej wówczas ligą wojewódzką. W 1966 roku, kiedy utworzono centralną III ligę, czyli ligę międzywojewódzką, Calisia zakwalifikowała się do niej i grała najpierw w grupie północnej (wielkopolsko-pomorskiej), a później południowej (dolnośląsko-śląskiej), aż do jej likwidacji w 1973 roku, z jednoroczną przerwą.
1973–1988.
Od sezonu 1973/74 Calisia występowała w lidze wojewódzkiej. Od momentu powstania Kaliskiego OZPN (1976), grała w klasie A, w klasie okręgowej, a także w klasie międzyokręgowej Kalisz-Sieradz. W sezonie 1981/82 wygrała te rozgrywki i awansowała do nowo utworzonej III ligi, jednak po roku spadła do klasy okręgowej, a potem do A klasy. W 1988 roku Calisia zawiesiła sekcję piłki nożnej.
1992–2012.
Po 4. latach reaktywowano sekcję piłkarską. Klub zaczął od kaliskiej A-klasy, a w 1996 roku awansował do klasy okręgowej. Kolejny progres nastąpił w 2007 roku - awans do IV ligi wielkopolskiej. Wskutek reformy rozgrywek z 2009 roku, piłkarze Calisii ponownie awansowali do III ligi wielkopolsko-kujawsko-pomorskiej. W sezonie 2010/11 piłkarze awansowali do II ligi (III szczebel rozgrywek). Sezon 2011/12 Calisia skończyła na 16. miejscu - spadkowym. Klub nie został jednak relegowany na skutek powrotu do I ligi (II szczebel rozgrywek) Polonii Bytom, która zajęła miejsce wycofanego z rozgrywek zaplecza ekstraklasy Ruchu Radzionków. W sezonie 2012/2013 KP Calisia Kalisz zakończył sezon na 9. miejscu w 2 lidze. W 2014 roku wycofano z rozgrywek sekcje seniorską piłki nożnej. 
Inne sekcje.
Miejski Klub Sportowy Calisia Kalisz prowadził dwie sekcje sportowe: lekkoatletykę i młodzieżową siatkówkę kobiet. W 2013 roku klub został zlikwidowany, a kontynuatorem tradycji został MKS Kalisz.

</doc>
<doc id="864146" url="https://pl.wikipedia.org/wiki?curid=864146" title="Haibach (powiat Straubing-Bogen)">
Haibach (powiat Straubing-Bogen)

Haibach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży około 20 km na północny wschód od Straubingu, przy linii kolejowej Cham – Straubing.
Dzielnice.
W skład gminy wchodzą następujące dzielnice: Elisabethszell, Haibach, Irschenbach, Landasberg, Prünstfehlburg.
Oświata.
W gminie znajduje się 75 miejsc przedszkolnych (57 dzieci) oraz szkoła podstawowa (9 nauczycieli, 142 uczniów).

</doc>
<doc id="864155" url="https://pl.wikipedia.org/wiki?curid=864155" title="Anton Mussert">
Anton Mussert

Anton Adriaan Mussert (ur. 11 maja 1894 r. w Werkendam, zm. 7 maja 1946 r. w więzieniu Waalsdorpervlakte w Hadze) – holenderski polityk, współzałożyciel i przywódca faszystowskiego Narodowo-Socjalistycznego Ruchu Holenderskiego (NSB)
Młodość.
Jego ojciec był dyrektorem szkoły podstawowej, do której uczęszczał młody A. A. Mussert. Po jej ukończeniu zamierzał kształcić się na oficera marynarki, ale został odrzucony. W tej sytuacji rozpoczął naukę w szkole technicznej w Delfcie. W przededniu wybuchu I wojny światowej w 1914 r. wstąpił ochotniczo do armii holenderskiej, ale został z niej szybko zwolniony z powodu poważnej i długotrwałej choroby nerek. W 1918 r. wznowił i zakończył naukę w szkole technicznej. 
Okres przedwojenny.
Podjął pracę w administracji państwowej w Departamencie Rzecznym i Prac Publicznych, a następnie Prowincjonalnym Instytucie Hydrologicznym w Utrechcie. Jednocześnie zaangażował się w działalność polityczną. Był gorącym przeciwnikiem traktatu wersalskiego, zostając sekretarzem Narodowego Komitetu Przeciwko Traktatowi w Belgii. Należał także do kilku skrajnie prawicowych ugrupowań, m.in. Dietsche Bond, które postulowało utworzenie tzw. Wielkiej Holandii. Na pocz. lat 30. nawiązał kontakt z Cornelisem van Geelkerkenem, faszystowskim i nacjonalistycznym działaczem politycznym. 14 grudnia 1931 r. współzałożył z nim Narodowo-Socjalistyczny Ruch Holenderski (NSB), który wkrótce stał się największym faszystowskim ugrupowaniem politycznym w Holandii. A. A. Mussert wzorował się na włoskiej Narodowej Partii Faszystowskiej Benito Mussoliniego; później doszły także elementy zapożyczone z nazistowskiej NSDAP Adolfa Hitlera. Jednym z jego głównych celów było doprowadzenie do utworzenia tzw. Wielkiej Holandii. Dosyć szybko w partii zarysowała się opozycja w stosunku do niego reprezentowana przez Rosta van Tonningena, który chciał przesunąć program NSB na bardziej skrajne pozycje i opowiadał się za włączeniem Holandii do germańskiej Wielkiej Rzeszy. Przywództwo A. A. Musserta zapewniło NSB prawie 8% głosów w wyborach parlamentarnych w 1935 r. Partia liczyła wówczas ok. 50 tys. członków; był to okres jej największego rozkwitu. Jednakże już w 1937 r. uzyskała tylko 4% głosów, co było spowodowane dużym zradykalizowaniem jej programu. W listopadzie 1936 r. A. A. Mussert spotkał się z przywódcą III Rzeszy. Do programu NSB zostały dołączone bardziej radykalne hasła, m.in. o charakterze rasistowskim i antysemickim.
Okupacja niemiecka.
Po zajęciu Holandii przez Niemcy w maju 1940 r., A. A. Mussert podjął politykę ścisłej kolaboracji z okupantami, ale na zasadzie równych stron. W tej sytuacji Niemcy, a zwłaszcza SS, zamierzali postawić na R. van Tonningena, który bardziej odpowiadał ich planom. 9 czerwca doszło do spotkania przywódcy NSB z Gottlobem Bergerem, podczas którego szef Głównego Urzędu SS przedstawił A. A. Mussertowi zamierzenia A. Hitlera co do przyszłości Holandii: kraj miał być włączony do Rzeszy Niemieckiej, Holendrzy mieli wstępować do Waffen-SS i miała być utworzona holenderska część Algemeine SS. A. A. Mussert nie zgodził się, ale wkrótce zmienił zdanie, aby nie utracić kontroli nad swoją partią. W odpowiedzi niemieckie władze polityczne zdelegalizowały wszystkie ugrupowania polityczne poza NSB. W czerwcu 1940 r. przeprowadzono rekrutację członków NSB do Pułku SS "Westland", a we wrześniu sformowano Nederlandsche SS, na czele którego stanął Henk Feldmeijer, przedstawiciel radykalnego skrzydła NSB. Niemcy zgodzili się jedynie na zachowanie holenderskiego SS w składzie NSB, a nie jako odrębnej formacji. Po najeździe Niemiec na ZSRR 22 czerwca 1941 r., A. A. Mussert zamierzał utworzyć holenderską formację zbrojną do walki z Sowietami, która występowałaby pod narodowymi sztandarami z holenderską kadrą dowódczą i podlegała jego rozkazom. Jednakże Niemcy odrzucili tę koncepcję, tworząc 10 lipca Vrijwilligerslegioen Nederland. Pod koniec 1941 r. A. A. Mussert oficjalnie zadeklarował wierność A. Hitlerowi jako germańskiemu Führerowi. W grudniu 1942 r. w odpowiedzi przywódca III Rzeszy ogłosił go przywódcą (De Leider) holenderskiego narodu, choć nie miało to żadnych praktycznych konsekwencji. Jego rola już do końca wojny coraz bardziej stawała się czysto symboliczna.
Epilog.
7 maja 1945 r. A. A. Mussert został aresztowany i osadzony w więzieniu, a 12 grudnia skazany na śmierć pod zarzutem zdrady stanu. Wyrok wykonano przez rozstrzelanie 7 maja 1946 r. w haskim więzieniu Waalsdorpervlakte.
W 1968 r. znany holenderski reżyser Paul Verhoeven nakręcił film dokumentalny o życiu przywódcy NSB pt. "Portret van Anton Adriaan Mussert".
Linki zewnętrzne.
Biografia Antona Musserta (jęz. niderlandzki)

</doc>
<doc id="864160" url="https://pl.wikipedia.org/wiki?curid=864160" title="Konzell">
Konzell

Konzell – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży w Lesie Bawarskim, około 24 km na południowy zachód od Straubingu, przy linii kolejowej Straubing – Cham.
Dzielnice.
W skład gminy wchodzą następujące dzielnice: Konzell, Auggenbach, Denkzell, Gossersdorf i Kasparzell.
Oświata.
W gminie znajduje się 50 miejsc przedszkolnych (33 dzieci) oraz szkoła podstawowa (4 nauczycieli, 81 uczniów).

</doc>
<doc id="864163" url="https://pl.wikipedia.org/wiki?curid=864163" title="Laberweinting">
Laberweinting

Laberweinting – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży około 20 km na południowy zachód od Straubingu, nad rzeką Kleine Laber, przy linii kolejowej Landshut – Straubing.
Dzielnice.
W skład gminy wchodzą następujące dzielnice: Allkofen, Grafentraubach, Haader, Hofkirchen, Laberweinting i Oberellenbach.
Oświata.
W gminie znajduje się szkoła podstawowa (13 nauczycieli, 251 uczniów) i szkoła wyższa.

</doc>
<doc id="864165" url="https://pl.wikipedia.org/wiki?curid=864165" title="Oberschneiding">
Oberschneiding

Oberschneiding – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży około 10 km na południowy wschód od Straubinga, przy drodze B20.

</doc>
<doc id="864166" url="https://pl.wikipedia.org/wiki?curid=864166" title="Tom Clancy’s Ghost Recon (seria)">
Tom Clancy’s Ghost Recon (seria)

Tom Clancy’s Ghost Recon – seria taktycznych gier akcji promowana nazwiskiem Toma Clancy’ego.

</doc>
<doc id="864170" url="https://pl.wikipedia.org/wiki?curid=864170" title="Jacek Urbaniak">
Jacek Urbaniak

Jacek Urbaniak (ur. 1949 w Warszawie) – polski muzyk, instrumentalista, specjalizujący się w instrumentach dętych drewnianych i muzyce dawnej, lider zespołu Ars Nova, kompozytor.
Działalność.
W 1974 studiował w Królewskiej Akademii Muzycznej w Sztokholmie w zakresie gry na oboju i flecie prostym. Grał na oboju w orkiestrze Opery w Oslo w latach 1993-1994, Warszawskiej Opery Kameralnej w roku 1986i Filharmonii Narodowej w Warszawie w latach 1975-1985.
Instrumentami historycznymi zajmował się od 1980. W 1981 objął kierownictwo zespołu Ars Nova.
W 1993-1996 prowadził ok. 100 audycji radiowych o muzyce dawnej. Od 1995 współpracuje z wieloma reżyserami teatralnymi i filmowymi. Poza tym jest jurorem konkursów muzyki dawnej (Schola Cantorum w Kaliszu), współzałożycielem Polskiego Towarzystwa Muzyki Dawnej, dyrektorem artystycznym Festiwalu Muzyki Dawnej Polskiego Towarzystwa Muzyki Dawnej na Zamku Królewskim w Warszawie w latach istnienia festiwalu: 1990-2011.
Jacek Urbaniak jest uważany za jednego z pionierów ruchu muzyki dawnej w Polsce, który stał się częścią europejskiego i światowego nurtu odrodzenia twórczości sprzed wieków. Zajmuje się też aranżacją muzyki ludowej oraz kompozycją.
Od 2017 roku współpracuje z Polską Operą Królewską w Warszawie przy tworzeniu programów dawnej muzyki polskiej. .
Instrumentarium.
Artysta gra na instrumentach dętych drewnianych:

</doc>
<doc id="864171" url="https://pl.wikipedia.org/wiki?curid=864171" title="Mychajło Galo">
Mychajło Galo

Mychajło Galo ps. "Konyk" (Михайло Гальо, ur. 1914 w Posadzie Chyrowskiej, zg. 7 stycznia 1946 w Birczy) – ukraiński wojskowy, oficer UPA, dowódca "przemyskiego" kurenia UPA, zastępca dowódcy 26 Odcinka Taktycznego UPA "Łemko".
W 1924 ukończył szkołę podstawową w Chyrowie, następnie ukraińskie gimnazjum w Przemyślu. Był członkiem Organizacji Ukraińskich Nacjonalistów (OUN) od 1935. Przed wojną i na początku niemieckiej okupacji pracował w "Masłosojuzie" w Chyrowie.
W 1943 wstąpił do 14 Dywizji Grenadierów Pancernych SS, w 1944 do UPA.
Był komendantem (w stopniu porucznika) sotni szkolnej w oficerskiej szkole UPA "Oleni" w Karpatach. Po rozwiązaniu szkoły został skierowany do VI Okręgu UPA "Sian" jako oficer organizacyjno-mobilizacyjny w nadrejonie OUN "Chołodnyj Jar", a od listopada 1945 zastępcą 26 Odcinka Taktycznego "Łemko".
Zginął podczas III ataku na Birczę. Za zasługi bojowe został przez OUN pośmiertnie awansowany do stopnia podpułkownika.

</doc>
<doc id="864174" url="https://pl.wikipedia.org/wiki?curid=864174" title="Rattenberg (Bawaria)">
Rattenberg (Bawaria)

Rattenberg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży w Lesie Bawarskim, około 24 km na północny zachód od Straubingu.

</doc>
<doc id="864177" url="https://pl.wikipedia.org/wiki?curid=864177" title="Marian Drozdowski">
Marian Drozdowski

Marian Drozdowski (ur. 22 listopada 1947) – polski historyk, profesor Uniwersytetu im. Adama Mickiewicza w Poznaniu oraz Akademii Pomorskiej w Słupsku. Dyrektor Instytutu Historii AP w Słupsku. Specjalizuje się w historii Wielkopolski i historii gospodarczej Rzeczypospolitej w XVIII w.

</doc>
<doc id="864178" url="https://pl.wikipedia.org/wiki?curid=864178" title="Sankt Englmar">
Sankt Englmar

Sankt Englmar, St. Englmar – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży w Lesie Bawarskim, około 22 km na północny wschód od Straubinga.
Dzielnice.
W skład gminy wchodzą dwie dzielnice: Sankt Englmar, Klinglbach.
Oświata.
W gminie znajduje się 50 miejsc przedszkolnych.

</doc>
<doc id="864181" url="https://pl.wikipedia.org/wiki?curid=864181" title="Kagju">
Kagju

Kagju (wymowa tybetańska "kagjü", tyb.: བཀའ་བརྒྱུད་པ, wylie: "bka’ brgyud pa", ZWPY: "Gagyü-pa") – jedna z czterech głównych tradycji buddyzmu tybetańskiego. Dzieli się na kilka podszkół o wspólnym rodowodzie i zbliżonych naukach, z których największą stanowi obecnie karma kagju, na czele której stoją karmapowie.
Etymologia.
Nazwa „kagju” jest skrótem tybetańskich słów „kabag shiji gju” (transliteracja Wyliego. bka' babs bzhi brgyud), które oznaczają „linię czterech przekazów instrukcji”.
Pochodzenie.
„Linia czterech przekazów instrukcji” odnosi się to do głównych tantrycznych instrukcji zebranych przez mahasiddhę Tilopę:
Ponadto Tilopa uzyskał „bezpośredni przekaz” od buddy Wadżradhary.
Mahasiddha Naropa instrukcje te w formie „Sześciu Dharm Naropy” przekazał mistrzowi tybetańskiemu Marpa (1012-1097), założycielowi kagju w Tybecie. Unikatowy „bezpośredni przekaz” Naropy od buddy Wadżrajogini zwany Naro Kacziö (tyb. ནཱ་རོ་མཁའ་སྤྱོད, wylie. na ro mkha' spyod) nie dotarł do Marpy lecz jest w sakja i gelug. Marpa odbył trzy podróże do Indii i otrzymał również przekaz mahamudry od mahasiddhy Maitripy (1007-1077) choć przekazy mahamudry od Maitripy do Tybetu dotarły głównie za sprawą mistrzów Dampa Kor Nirupa (1062-1102; Tybetańczyk od praktyki purapraveśa wykonanej przez Nirupę - ucznia Maitripy), Vajrapaniego z Nepalu - innego ucznia Maitripy, który w 1074 nauczał w centralnym Tybecie oraz nepalskiego mistrza Asu, który nauczał Reczungpę (1084-1161). Kolejnym dzierżawcą przekazu kagju Marpy w Tybecie został sławny jogin i poeta Milarepa (1052-1135), a po nim mnich Gampopa, zwanym również „Lekarzem z Dagpo” (1079-1153), który połączył przekaz z naukami kadam oraz wprowadził monastycyzm. Od mistrza mają swój rodowód wszystkie podszkoły kagju, które określa się wspólną nazwą dakpo kagju, które są opisane poniżej. Głównymi jidamami kagju tych mistrzów byli Guhjasamadża, Czakrasamwara, Hewadżra, i Wadżrawarahi Marpy, czy Gjalła Gjamtso Reczungpy.
Ponadto w ramach tradycji karma kagju istnieje przekaz tybetańskiego mahasiddhy Orgjen Rinchen Pal (Orgjenpa, 1230-1309), twórcy jednego spośród Ośmiu wielkich systemów praktyk buddyzmu tybetańskiego, systemu zwanego njendrub (tyb. Dorje Sumgyi Nyendrub, ang. the Approach and Accomplishment of the Three Vajras). Dzierżawcami tych nauk byli III Karmapa Rangdziung Dordże (1284-1339) i IV Karmapa Rolpe Dordże (1340-1383).
Współcześnie tradycje kagju zawierają również przekazy ningma, takie jak jidamy Wadżrakilaja i Hajagriwa, dzogczen od III Karmapy Rangdziung Dordże przekazu karma nintik, ucznia Kumaradzy oraz Longczenpy, czy dzogczen tertona z drikung kagju Gjalłang Rinczen Phuntsog (1509-1557), twórcy unikatowego systemu Jang Zab „Praktyk Bardzo Dogłębnych Wizji”, czy tertona Karma Czagme (1613-1678) odkrywcy przekazów sadhan oraz praktyki poła „przeniesienia świadomości” zebranych w systemie Namcie (transliteracja Wyliego. gnam-chos). W linii taklung kagju przekazy dzogczen pochodzą od tertona Czokgjur Deczen Lingpa (1829-1870), współzałożyciela ruchu rime, który odkrył termy zebrane w zbiorze Chokling Tersar np. unikatowy przekaz dzogczen kategorii longde w termie Dzogchen Desum. Ponadto w kagju istnieją inne przekazy sarma, takie jak Kalaczakra z tradycji dzionang, nauki kadam, Biały Mahakala szkoły szangpa kagju. Terton Drogon Tsangpa Gyare (1161–1211)) z drukpa kagju odkrył unikatowy przekaz mahamudry „Sześciu Wskazówek Jedynego Smaku” ukryty przez Reczungpę (1083-1161), ucznia Milarepy, który również podczas wizyt w Indiach uzyskał unikatowe przekazy od tamtejszych mahasiddhów.
Podszkoły kagju.
Instrukcje kagju (bka' babs bzhi brgyud) związane z mahasiddhą Tilopa w buddyzmie tybetańskim dzieli na dwa odrębne linie przekazów: od Marpy Tłumacza (transliteracja Wyliego. mar pa, mar pa chos kyi blo gros; 1012-1097) i od Khjungpo Naldzior (transliteracja Wyliego. khyung po rnal 'byor; 1050-1140 lub 990-1139). Khjungpo Naldzior był joginem przekazów Niguma (którą była partnerką Naropy i mahasiddhinią przekazu kagju Tilopy) oraz dodatkowo przekazów mahasidhini Sukhasiddhi (którą była partnerką mahasiddhy Wirupa) oraz innych mahasiddhów, takich jak Maitripa, Rahula i Wadżrasanapa. Przekaz kagju od Khjungpo Naldzior zachował się do czasów obecnych głównie w szkole szangpa kagju. Przekazy od Marpy Tłumacza zwie się umowną nazwą „marpa kagju”. Milarepa przekazał nauki Marpy dwóm głównym uczniom: Gampopie i Reczungpie. Przekazy od Reczungpy zwane są „reczung kagju”. Szkoły kagju pochodzące od mistrza Gampopy zwane są dagpo kagju. Dagpo kagju historycznie podzieliło się na „cztery główne szkoły” oraz „osiem pomniejszych podszkół” wymienionych poniżej.
Osiem podszkół pagdru kagju.
Jedynymi dzisiaj istniejącymi szkołami dagpo kagju, które znacząco wpływają na obecny buddyzm są karma oraz drukpa, drikung, taklung, martsang i barom (przekaz pozostałych podszkół pagdru kagju został wchłonięty głównie przez tradycję ningma i gelug lub zanik z powodu najazdów mongolskich lub pobudek politycznych).
Madhjamaka tradycji kagju.
Tradycja kagju posiada wiele unikatowych i kompletnych dzieł nad studiami buddyjskich doktryn filozoficznych. Znaczące jest to, że głównymi autorami tych dzieł byli karmapowie. W szczególności VIII karmapa Mikjo Dordże (1507-1554) jest autorem obowiązującej wykładni madhjamaki w tej tradycji. W swym głównym dziele „Pojazd Siddhów Dagpo Kagju” definiuje madhjamakę jako wolną od wszelkich skrajności, takich jak nihilizm czy eternalizm. Poddaje przy tym analizie dzieła Nagardżuny a krytyce poglądy zarówno nie-buddyjskie jak i buddyjskie, np. takich mistrzów jak Tsongkhapa, Dolpopa Sherab Gyaltsen (1292-1361), Gorampa Sonam Senge (1429-1489). Podział madhjamaki na poglądy swatantrika oraz prasangika określa jako jedynie dydaktyczny (w stopniowych etapach medytacji na siunjatę) i udowadnia, że wolność od wszelkich skrajności oraz punktów odniesienia (ang. reference points) madhjamików nie stoi im w sprzeczności z przekazem jogaczara nauk o naturze buddy, choć przekaz ten był w Tybecie niewłaściwie porównywany z czittamatrą, doktryną „Tylko Umysłu”.
Główne dzieła karmapów studiów buddyjskich:

</doc>
<doc id="864187" url="https://pl.wikipedia.org/wiki?curid=864187" title="Klaus Fuchs">
Klaus Fuchs

Klaus Fuchs (ur. 29 grudnia 1911 w Rüsselsheim am Main, zm. 28 stycznia 1988 w Dreźnie) – niemiecki fizyk, tajny współpracownik wywiadu radzieckiego (GRU).
Życiorys.
Studiował matematykę i fizykę na uniwersytetach w Lipsku i Kilonii. Już na studiach interesował się polityką. Należał do Socjaldemokratycznej Partii Niemiec (SPD), w 1932 został członkiem Komunistycznej Partii Niemiec (KPD). W następnym roku, po dojściu nazistów do władzy, wyjechał z ojczyzny i po krótkim pobycie we Francji osiadł w Wielkiej Brytanii, gdzie studiował i pracował na uniwersytetach: najpierw w Bristolu (pod kierunkiem Nevilla Motta), od 1937 w Edynburgu (u Maxa Borna).
Po wybuchu II wojny światowej, jako obywatel niemiecki, został internowany. Z obozu na Wyspie Man zwolniono go po interwencji Borna. W 1941 wrócił na Wyspy i podjął pracę w zespole opracowującym brytyjską bombę atomową (projekt Tube Alloys). W 1942 otrzymał obywatelstwo brytyjskie. Mniej więcej w tym samym czasie podjął współpracę z wywiadem ZSRR.
W 1943 wyjechał do Stanów Zjednoczonych, gdzie pracował w laboratoriach atomowych, m.in. w Los Alamos. Brał udział w Projekcie Manhattan – pracach nad pierwszą bombą atomową. Do Wielkiej Brytanii wrócił w 1946. Pod koniec lat czterdziestych został aresztowany i 1 marca 1950 został skazany na 14 lat więzienia za szpiegostwo na rzecz ZSRR. Uważa się, że to właśnie Fuchs był najcenniejszym radzieckim szpiegiem w Projekcie Manhattan (nie Rosenbergowie), a przekazane przez niego informacje znacząco przyspieszyły prace nad radziecką bombą atomową.
Z więzienia wyszedł w 1959 i wyjechał do NRD, gdzie osiadł w Dreźnie. Pracował w instytucie fizyki. Za swe zasługi był w NRD wielokrotnie nagradzany. Odznaczony m.in. Orderem Karla Marksa oraz Orderem Zasług dla Ojczyzny. Zmarł 28 stycznia 1988 roku, w wieku 76 lat, w Dreźnie (NRD). Pochowany na Cmentarzu Centralnym Friedrichsfelde w Berlinie.

</doc>
<doc id="864191" url="https://pl.wikipedia.org/wiki?curid=864191" title="Polonia Leszno">
Polonia Leszno

Klub Sportowy Polonia 1912 Leszno – założony w 1912 roku, wielosekcyjny klub sportowy z siedzibą w Lesznie.
Polonia powstała z inicjatywy entuzjastów sportu, zwłaszcza z kręgów Towarzystwa Terminatorów i TG Sokół, z udziałem Edmunda Szyca, zaproszonego na zebranie założycielskie przedstawiciela KS Warta Poznań. Pierwszym prezesem klubu został Marcin Giera. W 1914 roku, za prezesury Jana Wuncha, z nakazu władz zarząd Polonii zmienił nazwę klubu na KS „Pogoń”.
Do I wojny światowej drużyna leszczyńska rozegrała tylko kilka spotkań towarzyskich z lokalnymi rywalami (GKS "Comenius" i niemieckim „Turnverein”) oraz z drużynami pobliskich miejscowości (Kościan, Wschowa).
Po wojnie klub reaktywował swoją działalność (powracając do pierwotnej nazwy - Polonia), a w 1921 roku przystąpił do utworzonego wówczas PZOPN. Od początku uczestniczyła w rozpisanych przez Związek rozgrywkach mistrzowskich: w 1921 roku w eliminacjach podokręgu leszczyńskiego o wejście do klasy B.
Polonia w okresie powojennym.
W 1945 roku, po przerwie spowodowanej II wojną światową, Polonia Leszno wznowiła swoją działalność. Przystępując do eliminacji celem wyłonienia drużyn do poszczególnych klas rozgrywkowych. W 1946 roku, w gr. eliminacyjnej II - KKS Leszno zdobył pierwsze miejsce, wyprzedzając Admirę Poznań i oba te kluby awansowały do półfinałów eliminacji. Grupę-A półfinałową wygrała Warta Poznań przed Admirą Poznań i to te kluby awansowały do czwórki finałowej. Warta Poznań w finale pokonała KKS Poznań 2-1, a następnie w finałach Mistrzostw Polski została wicemistrzem za Polonią Warszawa. W 1947 roku nastąpiła fuzja Polonii z Kolejowym Klubem Sportowym i już jako KKS Polonia Leszno klub uczestniczył w rozgrywkach klasy A.
Sezony Polonii w latach 1947-2013/2014.
W trakcie sezonu wiosennego doszedł spadkowicz z II-ligi Warta Poznań i to Warta zakończyła jako lider całe rozgrywki, wyprzedzając Grunwald Poznań
Sekcja koszykówki.
Historia.
Koszykówkę zaczęto uprawiać w klubie w ramach utworzonej w 1947 roku sekcji gier zespołowych. Uprawiano w niej również siatkówkę. Mimo kłopotów natury organizacyjnej (jeden komplet strojów, dwie piłki, brak obuwia sportowego), drużyna koszykówki zgłoszona do rozgrywek klasy "B", zdobyła jej mistrzostwo (sezon 1947/48), co przysporzyło jej wielu sympatyków.
Sezon 2012/2013.
W sezonie 2012/2013 seniorski zespół Polonii Leszno startuje w wojewódzkiej lidze Wielkopolskiego Związku Koszykówki. Jest to najniższa klasa rozgrywkowa.
Kadra zespołu:
Sekcja szermiercza.
Od marca 1986 roku, zawodnicy uprawiający szermierkę, mogli czynić to w ramach nowo utworzonej sekcji sportowej. Mimo trudnych warunków szkoleniowych (treningi prowadzono w salce Szkoły Podstawowej nr 11 w Lesznie), sportowcy osiągali znaczące wyniki w krajowych i zagranicznych zawodach. W 1999 roku powstał przy ulicy Opalińskich w Lesznie Pawilon Szermierczy, co umożliwiło szermierzom doskonalenie umiejętności w bardzo dobrych warunkach.
W barwach Polonii medale na arenie międzynarodowej zdobywali:
Sekcje nieistniejące.
Sekcja tenisa.
W 1935 roku, z inicjatywy grupy leszczyńskich inteligentów, którzy rok wcześniej wstąpili do klubu, powołano sekcję tenisową. W maju tego roku rozpoczęto budowę klubowego kortu, który został oddany do użytku 9 sierpnia 1936 roku. Ośmioosobowa grupa zawodników, która w niedługim czasie wzrosła do 20 osób, uprawiała sport towarzysko. Później tenisiści brali udział także w wewnętrznych mistrzostwach klubu oraz w imprezach promujących tenis wśród obywateli miasta. Zamożność członków sekcji powodowała, że była ona samowystarczalna finansowo. Działała do wybuchu drugiej wojny światowej
Sekcja strzelectwa.
Powołana do życia w 1953 roku, sekcja ta od początku borykała się z kłopotami natury finansowej. Zarząd klubu zapewniał jedynie amunicję. Broń wypożyczała zawodnikom nieodpłatnie lokalna Liga Przyjaciół Żołnierza, strzelnicę zaś udostępniało wojsko. Mimo trudności zespół wygrywał większość rozgrywanych spotkań. W 1957, po rezygnacji kierownika, który pełnił tę funkcję od chwili założenia sekcji, rozwiązano ją.
Sekcja brydża sportowego.
Sekcja brydża utworzona została w 1957 roku, a rok później zespół wystartował w rozgrywkach "A" klasy. Udane występy dały drużynie awans do klasy okręgowej, co wiązało się z koniecznością zwiększenia nakładów na jej działalność. Brak środków finansowych w klubie spowodował rozwiązanie sekcji.

</doc>
<doc id="864193" url="https://pl.wikipedia.org/wiki?curid=864193" title="Horacjusze">
Horacjusze

Horacjusze (łac. "Horatii") – według tradycji rzymskiej (Liwiusz) trzej bracia z rodu patrycjuszowskiego, którzy za panowania Tullusa Hostiliusza (VII w. p.n.e.) w walce z trzema braćmi Kuriacjuszami rozstrzygnęli wojnę między Rzymem a miastem Alba Longa. W pojedynku ponieśli śmierć wszyscy Kuriacjusze i dwaj Horacjusze. Zwycięski Publiusz Horacjusz po powrocie do Rzymu zabił siostrę, rozpaczającą po śmierci swego narzeczonego, jednego z Kuriacjuszy mówiąc: "niech tak zginie każda Rzymianka, która ośmieli się rozpaczać z powodu śmierci wroga". Powołany przed sąd ludowy, został uniewinniony.
Historia Horacjuszy jest tematem tragedii P. Corneille'a "Horacjusze" (1640, polskie wydanie fragmentów 1802). W 1784 roku malarz francuski Jacques-Louis David namalował obraz Przysięga Horacjuszy.

</doc>
<doc id="864194" url="https://pl.wikipedia.org/wiki?curid=864194" title="Zigong">
Zigong

Zigong (chiń. upr. 自贡, chiń. trad. 自貢, pinyin: "Zìgòng") – miasto o statusie prefektury miejskiej w środkowych Chinach, w prowincji Syczuan, w Kotlinie Syczuańskiej. 
W 2010 roku liczba mieszkańców miasta wynosiła 684 157. Prefektura miejska w 1999 roku liczyła 3 159 112 mieszkańców. 
Miasto ma dobrze rozwinięte linie drogowe i kolejowe. Charakterystyczną cechą Zigongu jest wysoko rozwinięta eksploatacja soli z solanek. Miasto utrzymuje się przede wszystkim z przemysłu elektronicznego, chemicznego, maszynowego, elektrotechnicznego, wydobywczego (gaz ziemny), włókienniczego, metalowego, materiałów budowlanych, energetycznego i spożywczego. 
W 1980 roku w mieście otworzono muzeum dinozaurów. Zawiera ono m.in. tak rzadkie gatunki jak: Omeisaurus, Gigantspinosaurus, Yangchuanosaurus hepingensis, Huayangosaurus i Xiaosaurus.
Podział administracyjny.
Prefektura miejska Zigong podzielona jest na:

</doc>
<doc id="864198" url="https://pl.wikipedia.org/wiki?curid=864198" title="Siechnice (stacja kolejowa)">
Siechnice (stacja kolejowa)

Siechnice – stacja kolejowa w Siechnicach, w województwie dolnośląskim, w Polsce.
8 października 2018 otwarto dla podróżnych zmodernizowany kosztem 3,5 mln zł netto dworzec, wybudowany pierwotnie w 1909 r. Inwestycja została sfinansowana ze środków unijnych w ramach Regionalnego Programu Operacyjnego dla Województwa Dolnośląskiego oraz środków własnych PKP.
W roku 2017 stacja obsługiwała 500–699 pasażerów na dobę.

</doc>
<doc id="864199" url="https://pl.wikipedia.org/wiki?curid=864199" title="Amarok (album)">
Amarok (album)

Amarok – trzynasty album studyjny brytyjskiego muzyka Mike’a Oldfielda nagrany w 1990 roku. Płyta ta była przedostatnią, jaką nagrał dla wytwórni Virgin Records.
Album zawiera pojedynczy godzinny utwór „Amarok”, który jednak zwyczajowo dzielony jest na części według załączonych do albumu reprodukcji notatek artysty. W nagraniu wykorzystano nietypowe dźwięki, takie jak np. dźwięk skrzyni z narzędziami i szczoteczki do zębów.
Części utworu Amarok.
Album zawiera:
Twórcy.
Twórcami albumu są:

</doc>
<doc id="864200" url="https://pl.wikipedia.org/wiki?curid=864200" title="Przemysł fajczarski w Przemyślu">
Przemysł fajczarski w Przemyślu

Fajka przemyska – określenie fajek powstałych w rzemieślniczych warsztatach fajkarskich w Przemyślu. 
Początki fajkarstwa przemyskiego sięgają lat 70. XIX wieku. Przełomowym wydarzeniem w historii tego rzemiosła w Przemyślu, było przybycie czeskiego rzemieślnika Wincentego Swobody. W 1889 roku zamieszkał przy ul. Strycharskiej, wykonując pierwsze fajki w piwnicy. W 1908 r. założył Pierwszą Krajową Wytwórnię Przyborów do Palenia. Firma zatrudniała wówczas około 20 osób, w tym trzech braci Walatów.
W 1935 roku Ludwik Walat został kierownikiem warsztatu. W 1941 roku umarł Wincenty Swoboda, a firma przestała istnieć. Dopiero w 1945 r. bracia Ludwik, Jan i Michał Walatowie otworzyli własną pracownię fajkarską przy ul. Koźmiana. W 1947 roku zatrudnili brata Mieczysława. W 1956 roku do pracowni trafił Ryszard Kulpiński.
Kolekcję fajek przemyskich można oglądać w Muzeum Dzwonów i Fajek w Przemyślu znajdującym się w Wieży Zegarowej przy ul. Władycze 3 (oddział Muzeum Narodowego Ziemi Przemyskiej).

</doc>
<doc id="864201" url="https://pl.wikipedia.org/wiki?curid=864201" title="Aczma">
Aczma

Aczma () – gruzińska potrawa pochodząca z Adżarii, południowo-zachodniego czarnomorskiego regionu Gruzji. Popularna jest na całym Kaukazie i we wszystkich krajach byłego Związku Radzieckiego.
Aczmę przygotowuje się z ciasta makaronowego i gruzińskiego sera – czkinti kveli (niedojrzałego sera gruzińskiego z krowiego mleka, podobnego do mozzarelli). Ciasto makaronowe rozwałkowuje się na bardzo cienką warstwę, gotuje się w osolonej wodzie, smaruje masłem i przekłada się rozgniecionym serem. Sześć warstw gotowanych owija się dwiema warstwami ciasta surowego i zapieka w piekarniku. 
Aczmę wykonuje się również z innymi wsadami, takimi jak wsad szpinakowy i mięsny. Wersja ze szpinakiem jest najczęściej przygotowywana w czasie trwania postów, podczas którego prawosławni nie jedzą produktów pochodzenia zwierzęcego.
Jest to danie często kupowane przez turystów w Gruzji.

</doc>
<doc id="864213" url="https://pl.wikipedia.org/wiki?curid=864213" title="Wadźrabhajrawa">
Wadźrabhajrawa

Wadżrabhajrawa (skt. यमान्तक Wadżra-przerażliwy, tybetański གཤིན་རྗེ་གཤེད་ Dzordże Shinjeshe, Transliteracja Wyliego: rDorje Gshin-rje-gshed), inna nazwa Jamantaka – gniewna forma Buddy należąca do nauk tantr Jogi Najwyższej buddyzmu tybetańskiego zwanych z sanskrytu jako Maha Anuttara Joga Tantra. 
Wadżrabhajrawa inaczej nazywany jest jako Jamantaka (skt. Niszczyciel nad Śmiercią). Jest najbardziej gniewnym aspektem Buddy Mądrości Mandziuśri, jednak wygląd bóstw takich jak Wadżrabhajrawa należy przede wszystkim rozumieć symbolicznie, jako ekspresję nauk o "pustości, Naturze Buddy i postawie Bodhicitta oraz pod względem użyteczności dla praktyki buddyjskiej. 
Tantra związana z tą formą medytacyjną jidam jest bardzo ceniona ze względu na właściwości i metody ochraniające przed przeszkodami na ścieżce duchowej oraz na bardzo szeroki zakres technik medytacyjnych, takich jak ćwiczenia tsalung, tummo czy "wadżra-recytacji". Tantra Wadżrabhajrawy pierwotnie nauczana była przez Buddę, wraz z innymi tantrami takimi jak Kalaczakra, potem za sprawą Mahasiddhy Lalita Wadżra przeniesiona została do Indii. Tybetański siddha Tsongkhapa pod wpływem nauk przyjętych od Mandziuśri rozszerzył praktykę Jamantaki tak, że stała się ona jednym z głównych systemów medytacyjnych w szkole Gelug. Jamantaka praktykowana jest również w szkole Sakja oraz w niektórych podszkołach Kagju, a w szkole Nyingma istnieje również, ale w odmiennej formie i w innej linii przekazu.

</doc>
<doc id="864215" url="https://pl.wikipedia.org/wiki?curid=864215" title="Groty Yungang">
Groty Yungang

Groty Yungang (chin. upr. 云冈石窟, chin. trad. 雲崗石窟, pinyin: "Yúngāng Shíkū") – kompleks skalnych świątyń buddyjskich w pobliżu miasta Datong w chińskiej prowincji Shanxi. W 2001 roku kompleks wpisano na listę światowego dziedzictwa UNESCO.
Większość z 252 grot powstała pomiędzy rokiem 460-525 podczas panowania północnej dynastii Wei, a tylko kilka pochodzi z czasów późniejszych. Zachowało się tu ponad 50.000, wykutych w skale rzeźb przedstawiających Buddę. Największa ma około 17 metrów wysokości.
Około 460 r. Tanyao został wyznaczony na szefa wszystkich mnichów na terenach Północnej dynastii Wei. Odegrał on olbrzymią rolę w odnowieniu buddyzmu po prześladowaniach zainicjowanych w 446 r. przez cesarza Taiwu (pan. 424-452) oraz w powstaniu grot z wyobrażeniami Buddy w Yungang.
Rzeźby reprezentują pierwszą fazę w rozwoju buddyzmu w czasie Północnej dynastii Wei i dlatego większość najstarszych rzeźb zdradza silny wpływ sztuki Gandhary oraz technik indyjskich. Stało się tak dlatego, iż w 439 r. armia Północnej dynastii Wei zajęła Liangzhou na granicy północno-zachodnich Chin. Nieco na zachód od Liangzhou znajdował się ważny punkt na Szlaku jedwabnym – Dunhuang. W tym miejscu stykały się z sobą północna i południowa trasy szlaku. Cesarz Wu nakazał sporej grupie buddystów przenieść się do Północnego Wei. Zapewne byli wśród nich również i artyści buddyjscy pochodzący z takich rejonów jak Hoten, Karaszar, Kucza czy Kaszgar, które były wówczas kwitnącymi buddyjskimi państwami. Niektóre z tych państw płaciły trybut Północnemu Wei i zapewne część trybutu stanowiły wyobrażenia i inne buddyjskie przedmioty. Artyści ludu Tuoba mieli więc skąd czerpać wzory.
Pierwszą grupę grot stanowią groty od 16 do 20. W tych grotach wykuto pięć olbrzymich posągów Buddy, przedstawionych zarówno w postaci siedzącej jak i stojącej. Największy z nich mierzy prawie 70 stóp wysokości. Uważano, że tych pięciu Buddów reprezentowało pięciu poprzednich cesarzy: Taizu (pan. 969-976), Taizonga (pan. 627-649), Shizu, Kongzonga i Gaozonga (pan. 650-683). Było to zgodne z ideami Faguo, który uważał, że ci władcy byli Tathagatami. W tym okresie konstruowano wielkie, trwałe posągi, które miały służyć jako stałe symbole Dharmy.
Drugą grupę grot stanowią groty 5-10. Ich wygląd różni się zdecydowanie od grot z grupy pierwszej. Tu na ścianach grot wyryto liczne wyobrażenia Buddy, bodhisattwów, muzyków, dewów i donatorów. Sceny z grot 9 i 10 zasługują na specjalną wzmiankę, gdyż są ilustracją zawartości dwu sutr przetłumaczonych przez Tanyao i cudzoziemskiego mnicha Kekaya. Jedna z nich opisywała prześladowania buddyzmu przez króla Kaszmiru i ostateczne zwycięstwo buddyzmu. Buddystom chińskim przypominało to ich bezpośrednie doświadczenia z czasów panowania antybuddyjskiego cesarza Wu. Jednak z tej grupy najważniejsze są groty 5 i 6, które uważane są za stojące na najwyższym poziomie sztuki z całej grupy. Przestawiono w nich całą legendę Buddy: narodziny Buddy, jego siedem pierwszych kroków i okrzyk zwycięstwa, dziewięć smoków plujących wodą, próby siły z dziećmi z Magadhanu, życie w luksusie w pałacu, podróż do ogrodów i cztery znaki, wielkie wyrzeczenie, wyjazd z miasta na koniu Kanthace, ascetyczne życie w lesie i w końcu oświecenie.
Późniejsze posągi naznaczone są wpływem innych kręgów kulturowych, m.in. Persji i Bizancjum. Wnętrza grot pokryte są bogatymi zdobieniami.

</doc>
<doc id="864216" url="https://pl.wikipedia.org/wiki?curid=864216" title="Yungang">
Yungang



</doc>
<doc id="864218" url="https://pl.wikipedia.org/wiki?curid=864218" title="Junkang">
Junkang



</doc>
<doc id="864219" url="https://pl.wikipedia.org/wiki?curid=864219" title="Autostereogram">
Autostereogram

Autostereogram – jednoobrazkowa odmiana stereogramu, polegająca na stymulowaniu mózgu do odebrania dwuwymiarowego obrazu jako trójwymiarowego. W przeciwieństwie do stereogramów, autostereogramy nie wymagają użycia specjalnego sprzętu optycznego, by móc je oglądać.
Autostereogramy powstały w 1979 roku, stworzone przez Christophera Tylera z Smith-Kettlewell Institute.

</doc>
<doc id="864221" url="https://pl.wikipedia.org/wiki?curid=864221" title="Raein">
Raein

Raein to jeden z najbardziej znanych włoskich zespołów screamo. Został założony w 1999 w Forlì, natomiast rozpadł się we wrześniu 2005. Obecnie członkowie zespołu grają w La Quiete i Daïtro. W 2008 grupa dokonała reaktywacji.

</doc>
<doc id="864222" url="https://pl.wikipedia.org/wiki?curid=864222" title="Groty Junkang">
Groty Junkang



</doc>
<doc id="864225" url="https://pl.wikipedia.org/wiki?curid=864225" title="Jünkang">
Jünkang



</doc>
<doc id="864227" url="https://pl.wikipedia.org/wiki?curid=864227" title="Groty Jünkang">
Groty Jünkang



</doc>
<doc id="864231" url="https://pl.wikipedia.org/wiki?curid=864231" title="Michał Czarnocki (urzędnik ziemski)">
Michał Czarnocki (urzędnik ziemski)

Michał Czarnocki herbu Lis (ur. 1711, zm. 2 lipca 1788) – stolnik stężycki, cześnik chęciński, konfederat barski.
Życiorys.
Był synem stolnika sanockiego Adama Franciszka Czarnockiego i Jadwigi z Gosławskich. Około 1761 przeprowadził zagon na terytorium Turcji, zagarniając kilkaset koni, za co został skazany przez Trybunał Koronny. Gdy skarb państwa zajął połowę jego wsi Secemin, Czarnocki zaskarżył wyrok przed sądem konfederacji radomskiej w 1767. 21 czerwca 1768 obwołano go w Krakowie marszałkiem konfederacji barskiej. Wystosowywał odezwy do mieszkańców powiatów, wzywając ich, by przystąpili do konfederacji, która została zawiązana w Barze na Podolu. Chociaż formalnie stał na czele konfederacji, w rzeczywistości dowodzili nią marszałek nadworny koronny Jerzy August Mniszech i Wielopolscy. Czarnocki znany był bowiem z nadużywania alkoholu, przy którym zwykł wołać: „Dawaj wina, póki stanie Secemina”. 17 sierpnia 1768, po rosyjskim szturmie Krakowa, został wzięty do niewoli. Początkowo przetrzymywano go w Kijowie, a następnie został zesłany do Kazania. W 1773 odzyskał wolność i powrócił do kraju. Został pochowany pod wielkim ołtarzem w kościele parafialnym w Seceminie. Z małżeństwa z Apolonią z Misiowskich nie pozostawił potomstwa.

</doc>
<doc id="864232" url="https://pl.wikipedia.org/wiki?curid=864232" title="Amon (demon)">
Amon (demon)

Amon – w tradycji okultystycznej, demon, najpotężniejszy i najsurowszy z markizów piekła. Znany również pod imieniem Aamon. Rozporządza 40 legionami duchów. W "Sztuce Goecji" jest siódmym, a w "Pseudomonarchii Daemonum" piątym duchem. Jego pierwowzorem jest egipski bóg Amon.
W demonologii.
By go przywołać i podporządkować potrzebna jest jego pieczęć, która według "Sztuki Goecji" powinna być zrobiona ze srebra.
Zna tajemnicę przeszłości i przyszłości, którą może podzielić się z przyzywającym. Wywołuje zemstę i sprowadza odwety. Może pogodzić poróżnionych przyjaciół. Potrafi ziać ogniem.
Ukazuje się pod postacią wilka, który ma ogon w postaci węża. Jednakże na rozkaz maga może przyjąć postać człowieka z głową przypominającą łeb kruka, który ma duże kły. Jeśli przyzywający ma odpowiednią moc, może on przybrać postać zwykłego człowieka z głową kruka.
W kulturze masowej.
W grach:
W kinematografii :
● Amon jest demonem z którym walczą bohaterowie filmu Godzina oczyszczenia (The Cleansing Hour, 2019) w reżyserii Damiena LeVecka, z Ryan Guzman w roli głównej. 
W literaturze:

</doc>
<doc id="864233" url="https://pl.wikipedia.org/wiki?curid=864233" title="Maria Zenowicz">
Maria Zenowicz

Maria Zenowicz-Brandys (ur. w 1916 w Warszawie, zm. 12 marca 2007 w Paryżu) – polska historyk sztuki, tłumaczka literatury pięknej, na język polski przełożyła m.in. powieść "Obcy" Alberta Camusa.
Była żoną pisarza Kazimierza Brandysa. Od 1982 mieszkała w Paryżu. 
Prochy Marii Brandysowej zostały rozsypane na cmentarzu Père-Lachaise.

</doc>
<doc id="864234" url="https://pl.wikipedia.org/wiki?curid=864234" title="Lawasz">
Lawasz

Lawasz (, , azer., tur. "lavaş", ) – tradycyjny ormiański chleb pochodzący z Zakaukazia i Wyżyny Armeńskiej. 
W 2014 roku lawasz jako element kultury Armenii został wpisany na listę niematerialnego dziedzictwa UNESCO.
Opis.
Odgrywa szczególnie ważną rolę w kuchni ormiańskiej. Znany jest także w Iranie, Gruzji, Azerbejżanie, na Krymie i niektórych rejonach Turcji, a także w Libanie i Syrii.
Tradycyjny lawasz jest wypiekany w tonirze – glinianym piecu o stożkowatym kształcie, zagłębionym w podłodze. 
Tradycyjne ciasto przygotowuje się z mąki pszennej, wody i soli. Współcześnie stosowane są też czasem drożdże. Po wyrośnięciu ciasto dzieli się na kawałki po ok. 200-300 g. Potem rozciąga się je (lub rozwałkowuje) na cienkie placki o wymiarach 30 x 60 cm i grubości ok. 1,5 milimetra. Następnie placki nakładane są na specjalną owalną formę w kształcie wałka – tzw. "batat". Bataty z ciastem szybkim ruchem przykłada się do rozgrzanych ścian pieca, a placki przyklejają się do ścian. Pieczenie trwa od 30 sekund do jednej minuty. 
Wypiekiem zajmują się kobiety, mężczyźni stawiają piece i konstruują narzędzia. Kobiety wypiekają lawasz zbiorowo, przy czym obowiązuje podział pracy przypominający pracę przy taśmie – jedna kobieta wyrabia ciasto, druga je rozciąga i formuje placki, trzecia przykleja placki do ścian pieca a czwarta – najbardziej doświadczona – decyduje, kiedy lawasz jest upieczony i wyciąga go z pieca przy pomocy specjalnego długiego metalowego narzędzia. 
Tak upieczony chleb można przechowywać do sześciu miesięcy. Jesienią Ormianie wypiekali duże ilości chleba na zimę – suszono go, układano w stosy i przykrywano tkaniną. Chleb odzyskiwał miękkość po zmoczeniu wodą i odstaniu pół godziny pod przykryciem.
Lawasz podawany jest do każdego posiłku. Zawija się w niego kawałki mięsa, ser i warzywa.
Lawasz w kulturze.
W tradycji ludowej lawasz ma moc niszczenia zła, ściągania obfitości i oczyszczania domostw. 
Pełni funkcję obrzędową podczas wesel – nakładany jest na ramiona panny młodej i pana młodego w celu zapewnienia pomyślności i płodności. Tradycja ta zakorzeniona jest w micie o ślubie boga ognia Vahagna z boginią miłości Astghik. Aramazd – ojciec wszystkich bogów i bogiń, twórca nieba i ziemi – położył na ramionach Astghik biały lawasz. W drodze do domu pana młodego, lawasz spadł, a Astghik, przejęta ślubem, nic nie zauważyła. Rozgniewało to bardzo Aramazda, który oznajmił, że ta, która upuszcza lawasz na ziemię nigdy nie będzie żoną i matką. Ślub został przerwany, a Astghik i Vahagn pozostali kochankami.

</doc>
<doc id="864243" url="https://pl.wikipedia.org/wiki?curid=864243" title="Dimitrije Injac">
Dimitrije Injac

Dimitrije "Dima" Injac, cyr. Димитрије Ињац (ur. 12 sierpnia 1980 w Kikindzie) – były serbski piłkarz występujący na pozycji defensywnego pomocnika. Obecnie agent piłkarski.
Kariera klubowa.
Od 2007 roku, przez 6 lat Injac grał w Lechu Poznań, do którego trafił ze Slaviji Sarajewo. Wcześniej występował w FK Kabel Nowy Sad, Vojvodinie Nowy Sad i FK Bečej. 24 sierpnia 2012 roku podpisał kontrakt z Polonią Warszawa. Pod koniec lipca 2013 roku wrócił do Lecha Poznań.
Kariera reprezentacyjna.
9 lutego 2011 roku Injac zadebiutował w reprezentacji Serbii w towarzyskim meczu z Izraelem, wchodząc na boisko w 46. minucie spotkania.
Życie prywatne.
Od grudnia 2010 r. żonaty z Sanją. Ma dwójkę dzieci: córkę Janę (ur. 09.2011) oraz syna Milosza (ur. 02.2014).

</doc>
<doc id="864249" url="https://pl.wikipedia.org/wiki?curid=864249" title="Za wszelką cenę">
Za wszelką cenę



</doc>
<doc id="864250" url="https://pl.wikipedia.org/wiki?curid=864250" title="Artur Hausner">
Artur Hausner

Artur Walenty Hausner (ur. 5 listopada 1870 w Kończycach, zm. 16 września 1941 w Woroneżu) – polski polityk, działacz socjalistyczny, publicysta, poseł na Sejm Ustawodawczy oraz Sejm I i II kadencji w II RP.
Życiorys.
Rozpoczął naukę w gimnazjum w Rzeszowie, a następnie w Krakowie, gdzie kierował tajną organizacją samokształceniową. W obawie przed aresztowaniem wyjechał do Zurychu gdzie podjął studia na inżynierii lądowej. 
Po powrocie do Lwowa w 1892 związał się z ruchem socjalistycznym i wstąpił do PPSD. Po ukończeniu studiów na Politechnice Lwowskiej otworzył biuro inżynierskie. Brał udział w działalności oświatowej (m.in. został wiceprezesem Zarządu Głównego Uniwersytetu Ludowego im. A.Mickiewicza). Uczestniczył w organizacji strajków w Borysławsko-Drohobyckim Zagłębiu Naftowym oraz uczestniczył w agitacji do Sejmu Krajowego Galicji. Usunięto go za to z posady rządowej a następnie z pracy na kolei. 
We wrześniu 1905 na wezwanie Polskiej Partii Socjalistycznej wyjechał do zaboru rosyjskiego uczestniczyć w akcji agitacyjnej.
Od X Kongresu PPSD jako przedstawiciel Lwowa od 1906 był członkiem Komitetu Wykonawczego PPSD. Z ramienia PPSD bezskutecznie kandydował w 1907 i 1911 do parlamentu austriackiego. 
W 1914 roku jako przedstawiciel socjaldemokratów był zastępcą kierownika Departamentu Wojskowego sekcji wschodniej Naczelnego Komitetu Narodowego. W 1915 z fałszywym paszportem wyjechał do Stanów Zjednoczonych, celem organizowania wsparcia na rzecz polityki Józefa Piłsudskiego. Organizator Komitetu Obrony Narodowej (stworzył m.in. 200 komitetów lokalnych). Po powrocie do Europy w od stycznia 1917 sierżant w 1 kompanii saperów Pierwszej Brygady Legionów. Po kryzysie przysięgowym w lipcu 1917 ukrywał się. Aresztowany przez władze niemieckie i odesłany do Krakowa celem wcielenia do wojska austriackiego. Udało mu się jednak uchylić od służby pod pozorem choroby. 
Został członkiem prezydium powołanego 23 listopada 1918 Tymczasowego Komitetu Rządzącego we Lwowie. W trakcie obrony Lwowa w 1918 wydelegowany przez PPS do rozmów z Ukraińcami. Wszedł do Komitetu Bezpieczeństwa i Ochrony Dobra Publicznego (jako zastępca przewodniczącego). Po zakończeniu walk wszedł do Tymczasowej Komisji rządzącej jako szef resortu kolei i dróg.
W 1919 założył we Lwowie pismo PPS „Dziennik Ludowy”, który redagował aż do 1934.
Jako kandydat PPSD w wyborach parlamentarnych w styczniu 1919 został powołany dekretem Naczelnika Państwa z 18 listopada 1918, jako poseł z Galicji Wschodniej na Sejm Ustawodawczy. W Sejmie pracował w komisjach: komunikacyjnej, do spraw morskich, odbudowy kraju, robót publicznych, oraz pełnił funkcję zastępcy przewodniczącego w komisji wodnej. Reprezentował Związek Polskich Posłów Socjalistycznych, w Konwencie Seniorów. 
W czerwcu 1920 ustąpił na rzecz Gabriela Narutowicza ze stanowiska ministra robót publicznych w rządzie Władysława Grabskiego, obejmując stanowisko podsekretarza stanu w tym resorcie (pełnił je do lipca 1920). 
W wyborach parlamentarnych 1922, uzyskał mandat z listy nr 2 (PPS) w okręgu wyborczym nr 50 (Lwów-miasto). W Sejmie I kadencji pracował w komisji morskiej, oraz komisji robót publicznych. Od lutego do kwietnia 1926 ponownie pełnił funkcję podsekretarza stanu w Ministerstwie Robót Publicznych, w rządzie Aleksandra Skrzyńskiego. Zarówno w Sejmie jak i w rządzie specjalizował się w kwestii rozwoju miast. Był jednym z twórców "ustawy o rozbudowie miast". Był radnym Rady Miasta Lwowa, wybierany w wyborach samorządowych 1934 (z listy socjalistycznej), 1939 (z listy PPS i SD)). Od 1927 jako delegat Lwowa, był członkiem Zarządu Związku Miast Polskich. 
W wyborach parlamentarnych 1928, został wybrany z lity nr 2 (PPS) w ramach listy państwowej. W Sejmie II kadencji pracował w komisji morskiej, oraz komisji robót publicznych. W wyborach parlamentarnych 1930 kandydował do Senatu z listy państwowej nr 7 (Centrolew), lecz nie uzyskał mandatu. 
Od 1919 do 1923 oraz od 1926 do 1939 był członkiem Rady Naczelnej PPS. Był zdecydowanym przeciwnikiem współpracy z KPP. Po rozwiązaniu przez CKW w 1936 Okręgowego Komitetu Robotniczego we Lwowie za współpracę z komunistami, wszedł do nowych władz organizujących okręg.
Po wybuchu II wojny światowej, kampanii wrześniowej i agresji ZSRR na Polskę z 17 września 1939 wszedł w skład konspiracyjnej Rady Narodowej we Lwowie, podległej rządowi RP na uchodźstwie (innymi członkami byli Jan Szczyrek, ks. Józef Panaś, ks. Adam Bogdanowicz, płk dr Aleksander Domaszewicz, Stanisław Wasylewski). Na przełomie 1939 i 1940 reprezentował PPS w tzw. Komitecie Polskim we Lwowie (później Wydział Sztabu Komendy ZWZ-1). Aresztowany przez NKWD we Lwowie, zmarł w więzieniu. 
W 1937 został odznaczony Krzyżem Niepodległości.
Jego żoną była Maria z domu Grekowicz (ur. w 1889 w Buczaczu, zm. 20 marca 1939 w wieku 49 lat, córka Józefa Grekowicza), która była pisarką, dziennikarką, artystką malarką.

</doc>
<doc id="864252" url="https://pl.wikipedia.org/wiki?curid=864252" title="Ernst Herman van Rappard">
Ernst Herman van Rappard

Ernst Herman van Rappard (ur. 30 października 1899 w Banjumas w Holenderskich Indiach Wschodnich, zm. 11 stycznia 1953 w Vught w Holandii) – holenderski polityk, współzałożyciel i przywódca Narodowosocjalistycznej Holenderskiej Partii Pracy (NSNAP), kolaborant podczas II wojny światowej.
Życiorys.
Studiował ekonomię w Berlinie i Monachium, nawiązując jednocześnie kontakty z niemieckimi nazistami. 16 grudnia 1931 r. wespół z Bertusem Smitem założył Narodowosocjalistyczną Holenderską Partię Pracy. Głosiła ona pronazistowskie i silnie antysemickie hasła. W kwietniu 1932 r. opowiedział się za przyłączeniem Holandii do Rzeszy Niemieckiej, co doprowadziło do rozłamu w partii. Pod koniec lat 30. doszło do ponownego rozłamu na tle walki o przywództwo NSNAP między E. H. ridderem van Rappardem i Alfredem de Joode. W 1938 r. lider NSNAP gorąco poparł anschluss Austrii do Niemiec, występując z nowym hasłem: Austria wyzwolona, teraz my! W 1939 r. E. H. ridder van Rappard wyjechał do Niemiec, gdzie uzyskał wsparcie NSDAP. Po zajęciu Holandii przez wojska hitlerowskie w maju 1940 r., przywódca NSNAP podjął politykę ścisłej kolaboracji z okupantami. W początkowym okresie okupacji Niemcy tolerowali działalność partii w celu wywierania presji na Narodowo-Socjalistyczny Ruch Holenderski Antona A. Musserta. Jednakże w grudniu 1941 r. – podobnie jak pozostałe ugrupowania polityczne poza NSB – została rozwiązana. E. H. ridder van Rappard wstąpił ochotniczo do Waffen-SS. Po zakończeniu wojny został aresztowany i skazany na śmierć, ale ostatecznie wyrok zamieniono na dożywotnie więzienie.

</doc>
<doc id="864254" url="https://pl.wikipedia.org/wiki?curid=864254" title="Hariharananda">
Hariharananda

Paramahansa Hariharananda (ur. 1907, zm. 2002) – mistrz krijajogi, swami i jogin. Był uczniem (między innymi) Śri Jukteśwara Giri.
Życiorys.
Robindranath Bhattacharya urodził się w 27 maja 1907 roku. Już od najmłodszych lat interesował się religią i rozwojem duchowym. W wieku dziewięciu lat złożył ślub celibatu. W wieku jedenastu lat zostały inicjowany w dźńanajogę przez Sri Bijoy Krishna Chattopadhyaya (ucznia Trailinga Swamiego). 
W 1932 roku spotkał Śri Jukteśwara, który inicjował go w krijajogę. Parę lat później ukończył pod jego nadzorem pierwszą kriję. Później ukończył drugą, trzecią i czwartą kriję pod nadzorem odpowiednio: Paramahansy Joganandy, Sanjala Mahaśai i Swamiego Satjanandy.
Inicjację sanjasy otrzymał 27 maja 1959 od śankaraćarji klasztoru w Puri (Swami Bharati Tirtha), przyjmując imię duchowe Swami Hariharananda Giri .
Paramahansa Hariharananda powziął mahasamadhi 3 grudnia 2002 roku.

</doc>
<doc id="864263" url="https://pl.wikipedia.org/wiki?curid=864263" title="Jakub Domański">
Jakub Domański

Jakub Domański herbu Strzemię (żył w XVIII wieku) – marszałek ziemi czerskiej w konfederacji barskiej.
W 1764 podpisał elekcję Stanisława Augusta Poniatowskiego. 7 września 1769 mianowany marszałkiem związku wojskowego ziemi czerskiej w konfederacji barskiej.

</doc>
<doc id="864271" url="https://pl.wikipedia.org/wiki?curid=864271" title="Malchut">
Malchut

Malchut (hebr. מלכות, "królestwo") – dziesiąta i ostatnia sefira kabalistycznego Drzewa Życia oznaczająca materię, bądź obecność Boga w świecie materialnym (Szechina).
Kabała.
W kabalistycznym Drzewie Życia jest dziesiątą, najniższą i najbardziej oddaloną od źródła światła z sefirot. Z drugiej strony, jest uwieńczeniem emanacji i całego procesu stwarzania świata (odbija z powrotem do Keter światło emanujące w dół). Łączy ją szczególny związek z Bina – Sefer Jecira nazywają Bina Tronem, na którym zasiada Malchut. Dzieła średniowieczne (w tym Sefer ha-Bahir) odbierają jej pierwotny sakralny charakter i opisują ją jako sefirę upadłą, skażoną materią, a więc złą. Kabała luriańska natomiast umieszcza Malchut w centrum stworzenia i na powrót przywraca jej charakter Boskiego Oblicza.
Jest ona królestwem Cherubów, a jej strażnikiem jest Sandalfon.
Tarot.
W Tarocie odpowiednikiem Malchut są dziesiątki (Małe Arkana). Drogom między Biną a innymi sefirotami odpowiadają odpowiednio Wielkie Arkana: Sąd Ostateczny (Malchut – Hod), Świat (Malchut – Jesod), Księżyc (Malchut – Necach)

</doc>
<doc id="864273" url="https://pl.wikipedia.org/wiki?curid=864273" title="Déjà vécu">
Déjà vécu



</doc>
<doc id="864276" url="https://pl.wikipedia.org/wiki?curid=864276" title="Baureihe 120">
Baureihe 120

Baureihe 120 - lokomotywa elektryczna produkowana w latach 1979-1989 dla kolei zachodnioniemieckich. Wyprodukowano 65 lokomotyw. Elektrowozy zostały wyprodukowane do prowadzenia pociągów pasażerskich na zelektryfikowanych liniach kolejowych przy prędkości maksymalnej 200 kilometrów na godzinę. Pierwszych pięć elektrowozów zostało wyprodukowanych w 1979 roku. Elektrowozy zostały pomalowane na charakterystyczny kolor beżowy i czerwony. Elektrowozy są eksploatowane do prowadzenia pociągów ekspresowych. Jedna lokomotywa otrzymała w listopadzie 1996 roku okolicznościowe malowanie świąteczne wykonane przez przedsiębiorstwo modelarskie Märklin. Dodatkowo elektrowóz otrzymał w 2009 roku okolicznościowe malowanie z okazji 150-lecia firmy Märklin. Dodatkowo Märklin wyprodukował modele elektrowozów w okolicznościowych malowaniach.

</doc>
<doc id="864277" url="https://pl.wikipedia.org/wiki?curid=864277" title="Jamais vécu">
Jamais vécu



</doc>
<doc id="864278" url="https://pl.wikipedia.org/wiki?curid=864278" title="Johann Tetzel">
Johann Tetzel

Johann (lub Johannes) Tetzel OP (ur. 1465 w Pirnie, zm. 11 sierpnia 1519 w Lipsku) – niemiecki duchowny katolicki, dominikanin, przeor klasztoru w Głogowie, inkwizytor Polski. Znany głównie ze sprzedaży odpustów, który to proceder stał się jedną z istotnych przyczyn reformacji. Kojarzony z dwuwierszem "Gdy tylko złoto w misce zadzwoni, do nieba jakaś duszyczka pogoni" (niem. "Sobald der Gülden im Becken klingt im huy die Seel im Himmel springt").
Życiorys.
Tetzel urodził się w saksońskim mieście Pirna w 1465 roku, jako syn lipskiego złotnika, Hansa Tetzla. Pilnie studiował w Pirnie teologię i filozofię. W 1489 wstąpił do zakonu dominikanów. Odnosił pewne sukcesy jako kaznodzieja. W 1502 wyznaczony przez papieża do propagowania odpustu jubileuszowego, którego udzielał odtąd przez całe swoje życie. W 1509 został ustanowiony inkwizytorem na obszarze polskiej prowincji dominikańskiej, natomiast w 1517 został wyniesiony przez papieża Leona X do godności komisarza ds. odpustów w Świętym Cesarstwie Rzymskim.
W swojej działalności handlowej Tetzel posunął się do sporządzenia listy opłat za odpuszczenie różnych rodzajów grzechów. Według Lutra twierdził, że jego odpusty mogą chronić dusze, które znieważyły Marię Pannę, oraz sprzedawał odpusty za zmarłych, a także za grzechy jeszcze nie popełnione. W 1517 próbował dokonać zbiórki pieniędzy na trwającą w Rzymie budowę bazyliki św. Piotra, co stanowiło inspirację dla Marcina Lutra przy pracy nad 95 tezami, w części poświęconej tetzlowej akcji.
W 1517 zdobył tytuł licencjata Świętej Teologii na Uniwersytecie Viadrina we Frankfurcie nad Odrą, a następnie doktora Świętej Teologii (1518), za obronę w dwóch mowach doktryny o odpustach przeciwko nauce Lutra. Oskarżenie, iż sprzedaje pełne odpuszczenie grzechów jeszcze nie popełnionych wywołało ogromny skandal. Marcin Luter uznał jego działalność za złą i niedopuszczalną oraz rozpoczął publicznie wypowiadać się przeciwko niemu.

</doc>
<doc id="864279" url="https://pl.wikipedia.org/wiki?curid=864279" title="Konrad Tobiasiewicz">
Konrad Tobiasiewicz

Konrad Tobiasiewicz (ur. 26 marca 1989 w Nowym Targu) – polski hokeista występujący na pozycji bramkarza. W zespole Podhala Nowy Targ zdobył Mistrzostwo Polski.

</doc>
<doc id="864281" url="https://pl.wikipedia.org/wiki?curid=864281" title="Synagoga Anszei Emes w Kętach">
Synagoga Anszei Emes w Kętach

Synagoga Anszei Emes w Kętach (z hebr. "Mężowie Prawdy") – synagoga znajdująca się w Kętach przy ulicy Krakowskiej 2.
Synagoga została zbudowana około 1900 roku z inicjatywy stowarzyszenia Anszei Emes. Podczas II wojny światowej hitlerowcy zdewastowali wnętrze synagogi. Obecnie w budynku znajduje się siedziba prywatnego przedsiębiorstwa.
Murowany budynek synagogi wzniesiono na planie prostokąta. Z oryginalnej dekoracji zewnętrznej zachował się jedynie ozdobny fryz, biegnący u szczytu ścian. Większość otworów okiennych została zamurowana. Całość jest nakryta dachem dwuspadowym.

</doc>
<doc id="864282" url="https://pl.wikipedia.org/wiki?curid=864282" title="Jan Tetzel">
Jan Tetzel



</doc>
<doc id="864284" url="https://pl.wikipedia.org/wiki?curid=864284" title="Tetzel">
Tetzel



</doc>
<doc id="864285" url="https://pl.wikipedia.org/wiki?curid=864285" title="Fabuła">
Fabuła

Fabuła ( „bajka, opowiadanie”) – układ zdarzeń w świecie przedstawionym utworów epickich i dramaturgicznych, a także filmów i gier komputerowych.
Zdarzenia składające się na fabułę składają się zarazem na zdarzenia w przedstawionych w danym utworze losach postaci. Każde z nich pozostaje w określonych związkach z pozostałymi zdarzeniami oraz z całością nadrzędną, którą zdarzenia te współtworzą. Istnieją trzy podstawowe rodzaje relacji między zdarzeniami: czas fabuły – relacje czasowe między zdarzeniami, relacje przyczynowo-skutkowe między zdarzeniami oraz związki teleologiczne między zdarzeniami.
Charakterystyka tych relacji i konkretna postać samych zdarzeń jest w każdym utworze odmienna – fabuła ma charakter zindywidualizowany. Można jednak wyróżnić przy tym kilka podstawowych typów konstrukcji fabuły oraz niezależny od narracji schemat fabularny utworu.
Spośród typów fabuły najprostszym jest fabuła jednowątkowa, typowa zwłaszcza dla noweli i tragedii. Charakteryzuje się ona znaczną spójnością i brakiem epizodów. Fabuła wielowątkowa, typowa dla powieści i przybierająca najbardziej urozmaicone formy, ma charakter mieszany – wyróżnia się w niej najczęściej wątek główny i wątki poboczne, może też jednak zachodzić brak hierarchizacji wątków. Najbardziej złożona jest fabuła epizodyczna, w której nie występuje żadna hierarchizacja wątków, a relacje między zdarzeniami są bardzo luźne – zdarzenia układają się w samodzielne epizody nie składające się na uporządkowane całości wyższego rzędu.
Zindywidualizowany charakter fabuły przejawia się w jej ścisłej zależności od narracji: fabuła inaczej opowiedziana jest za każdym razem odrębną fabułą. Istnieje jednak zawsze przy tym pewien poziom organizacji fabuły niezależny od sposobu jej wyrażenia, zwany schematem fabularnym utworu. Na schemat fabularny utworu składają się sam porządek czasowy i przyczynowo-skutkowy zdarzeń utworu oraz relacje między postaciami. Każdy utwór ma swoistą dla siebie fabułę, wiele utworów może mieć jednak ten sam, lub przynajmniej bardzo zbliżony schemat fabularny. Widoczne jest to zwłaszcza w streszczeniach, parafrazach i przekładach utworu na pozajęzykowe formy narracji, takie jak adaptacje filmowe – utwory tego rodzaju oddają schemat fabularny pierwowzoru, jeśli posiadają fabułę, jest ona jednak swoista tylko dla nich.
Fabuła dramatyczna.
W konstrukcji fabuł dramatów widoczne są dwie wyraźne przeciwstawne tendencje. W pierwszej z nich, reprezentowanej przez znaczną większość utworów dramatycznych, fabuła to układ zdarzeń zorganizowany i dynamiczny, przy czym zdarzenia te determinują losy postaci dramatu. W drugiej brak jest dynamicznego rozwoju zdarzeń, zamiast którego pojawia się w treści utworu pewien układ sytuacyjny – przykładami może być tu wiele dzieł Becketta czy Wyspiańskiego. Dramaty reprezentujące pierwszą tendencję określa się jako dramaty dynamiczne, reprezentujące drugą jako dramaty statyczne.
Klasyczna fabuła dramatu europejskiego jest zwarta, jednowątkowa i prosta – występuje w niej jeden zasadniczy konflikt, a wszystkie zdarzenia biegną nieubłaganie do określonego punktu kulminacyjnego. Można w niej wyraźnie określić akcję jako ciąg aktualnie zachodzących zdarzeń. W akcji wyraźne jest zawiązanie i rozwiązanie, a także przedakcja. Wydarzenia skomponowane są hierarchicznie – wydarzenia wyjaśniane są stopniowo poprzez kilka ciągów zdarzeniowych, a miejsce, w którym takie ciągi się spotykają, stanowi węzłową sytuację dramatu, punkt kulminacyjny. Typowe dla klasycznej kompozycji dramatu jest także zdarzenie stanowiące zasadniczy zwrot w sytuacji wewnętrznej i zewnętrznej głównego bohatera, a także w nastroju utworu, zwane perypetią. Jedynie dla tragedii typowa jest katastrofa jako zamykające akcję zdarzenie stanowiące ostateczną klęskę bohatera. Ze względu na oparcie fabuły na konflikcie, dzielącym bohaterów na dwie przeciwstawne grupy, można wyróżnić w akcji powstające za sprawą działania różnego rodzaju sił sprzecznych dwa odmienne ciągi zdarzeniowe – akcję i kontrakcję.
Tego rodzaju układ akcji klasycystyczna poetyka utrwaliła w zasadzie jedności akcji. Jednoliniowa akcja obca jest jednak wielu kluczowym kierunkom i okresom w dziejach dramatu. W przypadku dramatu elżbietańskiego czy barokowego dramatu hiszpańskiego rzadko występuje jeden punkt kulminacyjny, częste są raczej zhierarchizowane układy punktów kulminacyjnych. Poza tragediami w fabule nie ma też często wyraźnego zamknięcia. Tendencje tego rodzaju wystąpiły jeszcze silniej w dramacie romantycznym, obejmując nawet utwory w których dominuje zabarwienie tragiczne.
Fabuła powieściowa.
Fabuła pełniła dominującą rolę zwłaszcza w powieści dawnej, XVIII-wiecznej i XIX-wiecznej. Od fabuły noweli różni ją większa rozpiętość – większa liczba wątków, dekoncentracja, wielość epizodów. W dawniejszych powieściach występowała wyraźna hierarchizacja wątków – wyróżnia się jeden lub kilka wątków głównych, a liczne wątki podporządkowane mają stanowić przede wszystkim szerokie tło historyczne, obyczajowe i społeczne powieści. Już w XIX wieku pojawiła się także odmienne pomysły na konstrukcję fabuły – zestawiano po kilka wątków paralelnych, przecinających się rzadko albo wcale – co miało ułatwić wielopłaszczyznowe ukazanie jakiegoś problemu lub skonstruowanie jeszcze szerszego spektrum społeczno-obyczajowego.
Mimo zasadniczych tendencji kompozycja fabuły powieściowej cechuje się znaczną elastycznością, szczególnie ze względu na historyczne przemiany tego gatunku. Szczególnie wyraźny jest zachodzący od końca XIX w. proces degeneracji fabuły i zmniejszania się jej roli w powieści, przejawiający się jako przekształcenie jej budowy i zmiany stosunku narracji i narratora do konstytuujących ją zdarzeń.
W związku z rozwojem powieści psychologicznej zmiana ta przejawiała się przede wszystkim jako subiektywizacja relacji czasowych i przyczynowych – zaczęły one być przedstawiane jako zależne od przeżyć wewnętrznych narratora lub postaci, nie od uwarunkowań zewnętrznych. Częste było też zacieranie fabularnego charakteru utworu przez włączanie do niego elementów pozafabularnych – lirycznych, dyskursywnych, faktograficznych. Zatarciu uległo wewnętrzne uporządkowanie elementów fabuły, coraz częstsze stawały się fabuły epizodyczne.
Kres centralnego miejsca fabuły w konstrukcji powieści i wręcz jej stopniowy zanik był w dużej mierze konsekwencją odmiennego rozumienia samych tworzących ją zdarzeń. Zaczęto powątpiewać w samą możliwość ich obiektywnego przedstawienia i niezależnego od podmiotu istnienia. Fabuła stała się więc przede wszystkim pretekstem do prezentacji przeżyć psychicznych, światopoglądów czy wartości estetycznych. Dominacja narracji nad fabułą osiągnęła charakterystyczny punkt szczytowy w nouveau roman, kwestionującej wszystkie dawne formy powieściowe. Od tego czasu w powieści dominuje tendencja do kształtowania świata przedstawionego według arbitralnych decyzji twórcy czy też wielorakich przyjmowanych przez narratora punktów widzenia.

</doc>
<doc id="864287" url="https://pl.wikipedia.org/wiki?curid=864287" title="Wytwórnia Filmów Fabularnych w Łodzi">
Wytwórnia Filmów Fabularnych w Łodzi

Wytwórnia Filmów Fabularnych w Łodzi (WFF) – polska wytwórnia filmowa powstała w 1950 w Łodzi (wcześniej, od 1945, działająca jako część Przedsiębiorstwa Państwowego „Film Polski”); największa polska wytwórnia filmowa, kolebka kinematografii polskiej. Powstała początkowo w Lublinie jako Czołówka Wytwórnia Filmowa Wojska Polskiego. W okresie 1945–1998 działała w Łodzi, specjalizując się w produkcji filmów fabularnych.
W grudniu 1945 rozpoczęto tu zdjęcia do filmu "Zakazane piosenki", jednak pierwszym zrealizowanym obrazem był film krótkometrażowy "Wieczór wigilijny". W 1953 powstał pierwszy polski film barwny "Przygoda na Mariensztacie".
W łódzkiej wytwórni powstało kilkaset polskich filmów. Na potrzeby ich produkcji służyły atelier i laboratoria, dokonywano tu także m.in. udźwiękowienia i opracowania dźwięku poszczególnych tytułów.
W latach dziewięćdziesiątych WFF w Łodzi przeszła głęboki kryzys, którego skutkiem był upadek wytwórni i sprywatyzowanie znacznej części majątku. Wytwórnia przekształcona została w Łódzkie Centrum Filmowe, niewielką firmę zajmującą się obsługą produkcji filmowej.
W miejscu dawnej Wytwórni Filmów Fabularnych swoją siedzibę mają firmy oraz instytucje, które kontynuują tradycję filmową adresu ul. Łąkowa 29; należą do nich:
Obecnie na miejscu części starego budynku wytwórni, powstał czterogwiazdkowy hotel DoubleTree by Hilton, kontynuujący również historię WFF. Filmowy charakter ma podkreślać wkomponowanie interpretacji kadru w elewację budynku oraz uruchomienie w hotelu nowoczesnego kina.

</doc>
<doc id="864288" url="https://pl.wikipedia.org/wiki?curid=864288" title="Synagoga w Kętach">
Synagoga w Kętach

Synagoga w Kętach – nieistniejąca synagoga, która znajdowała się w Kętach.
Synagoga została zbudowana najprawdopodobniej w drugiej połowie XIX wieku. Podczas II wojny światowej hitlerowcy spalili synagogę. Po zakończeniu wojny nie została odbudowana.

</doc>
<doc id="864290" url="https://pl.wikipedia.org/wiki?curid=864290" title="Preon">
Preon

Preony to hipotetyczne subcząstki tworzące kwarki i leptony. Teoria preonów stanowi alternatywę do teorii strun i teorii M-bran.

</doc>
<doc id="864292" url="https://pl.wikipedia.org/wiki?curid=864292" title="Michał Domański">
Michał Domański

Michał Domański herbu Strzemię (ur. ok. 1735 w Zadłożu) – konsyliarz konfederacji barskiej.
Życiorys.
Po ukończeniu szkół pijarskich został dworzaninem Karola Stanisława Radziwiłła Panie Kochanku. W 1764 podpisał elekcję Stanisława Augusta Poniatowskiego. Przystąpił do konfederacji radomskiej w 1767 roku. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku. W 1767 roku jako poseł z powiatu pińskiego na Sejm Repninowski, wszedł w skład delegacji, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Podpisał . W 1769 mianowany konsyliarzem powiatu pińskiego konfederacji barskiej. Został członkiem Generalności konfederackiej i przeniósł się wraz z nią na Słowację. Jako bliski współpracownik Karola Stanisława Radziwiłła Panie Kochanku, brał udział w jego misjach dyplomatycznych w Niemczech. W trakcie podróży do Turcji został podstępnie uwiedziony w Wenecji przez agentkę rosyjską Aly Emetee, udającą córkę carowej Elżbiety. W Livorno został wraz ze swoją kochanką zwabiony przez admirała rosyjskiego Aleksandra Grigorijewicza Orłowa na pokład okrętu "Izydor". 22 lutego 1774 został aresztowany i osadzony w twierdzy Pietropawłowskiej. 25 marca 1776 uwolniony, powrócił do kraju.

</doc>
<doc id="864305" url="https://pl.wikipedia.org/wiki?curid=864305" title="Delphyne Peretto">
Delphyne Peretto

Delphyne Peretto (ur. 9 lutego 1982 w Albertville) – francuska biathlonistka, brązowa medalistka olimpijska i dwukrotna medalistka mistrzostw świata.
Kariera.
Pierwszy raz na arenie międzynarodowej pojawiła się w 2000 roku, startując na mistrzostwach świata juniorów w Hochfilzen. Zajęła tam 35. miejsce w sprincie i szóste w sztafecie. Jeszcze trzykrotnie startowała w zawodach tego cyklu, najlepsze wyniki osiągając podczas rozgrywanych w 2003 roku mistrzostw świata juniorów w Kościelisku, gdzie była piąta w biegu pościgowym i czwarta sztafecie. W międzyczasie zdobyła brązowe medale w biegu indywidualnym i sztafecie podczas mistrzostw Europy juniorów w Haute Maurienne w 2001 roku i kolejny brązowy w biegu indywidualnym na mistrzostwach Europy juniorów w Forni Avoltri dwa lata później.
W Pucharze Świata zadebiutowała 2 grudnia 2004 roku w Beitostølen, zajmując 43. miejsce w sprincie. Pierwsze punkty (w sezonach 2000/2001-2007/2008 punktowało 30. najlepszych zawodniczek) wywalczyła 14 stycznia 2005 roku w Ruhpolding, gdzie zajęła 27. miejsce w tej samej konkurencji. Nigdy nie stanęła na podium indywidualnych zawodów pucharowych, najwyższą lokatę wywalczyła 13 grudnia roku w Pokljuce, gdzie była ósma w biegu indywidualnym. Wielokrotnie stawała na podium w sztafetach, odnosząc przy tym 3 zwycięstwa: 5 stycznia 2006 roku w Oberhofie, 17 grudnia 2006 roku w Hochfilzen i 3 stycznia 2007 roku w Oberhofie. Najlepsze wyniki osiągnęła w sezonie 2004/2005, kiedy zajęła 34. miejsce w klasyfikacji generalnej.
Na igrzyskach olimpijskich w Turynie w 2006 roku wspólnie z Florence Baverel-Robert, Sylvie Becaert i Sandrine Bailly wywalczyła brązowy medal w sztafecie. W konkurencjach indywidualnych najwyższą pozycję zajęła w sprincie, w którym była czternasta. Na rozgrywanych rok później mistrzostwach świata w Anterselvie Francuzki w składzie sprzed roku wywalczyły srebrny medal. Ponadto, razem z Becaert, Bailly i Marie-Laure Brunet zdobyła również brązowy medal w sztafecie podczas mistrzostw świata w Östersund w 2008 roku. Była też między innymi dwunasta w biegu indywidualnym na mistrzostwach świata w Hochfilzen w 2005 roku.
Osiągnięcia.
Puchar Świata.
Miejsca na podium.
Peretto nigdy nie stanęła na podium indywidualnych zawodów PŚ.

</doc>
<doc id="864331" url="https://pl.wikipedia.org/wiki?curid=864331" title="Katarzyna Jamróz">
Katarzyna Jamróz

Katarzyna Jamróz (ur. 4 stycznia 1970 w Zabrzu) – polska aktorka i piosenkarka. 
Życiorys.
Absolwentka Państwowej Szkoły Muzycznej w Gliwicach i PWST w Krakowie (1992). Laureatka Grand Prix na XIV Festiwalu Piosenki Aktorskiej we Wrocławiu (1993). Wchodzi w skład artystów krakowskiego kabaretu Loch Camelot. Znana ze śpiewu muzyki żydowskiej.
Ma syna Alexa.

</doc>
<doc id="864332" url="https://pl.wikipedia.org/wiki?curid=864332" title="Zasada Senioratu">
Zasada Senioratu



</doc>
<doc id="864333" url="https://pl.wikipedia.org/wiki?curid=864333" title="USS Valley Forge">
USS Valley Forge

Okręty US Navy o nazwie USS "Valley Forge", pochodzącej od doliny Valley Forge, gdzie obozowały wojska Waszyngtona:

</doc>
<doc id="864336" url="https://pl.wikipedia.org/wiki?curid=864336" title="Akta zbrodni">
Akta zbrodni

Akta zbrodni (ang. "Forensic Files") – amerykański telewizyjny serial dokumentalny o tematyce kryminalnej, emitowany od 1996 roku, w reżyserii Richarda Monahana. Początkowo był produkowany pod tytułem "Medical Detectives".
Obecnie serial jest emitowany w telewizji TVN Siedem.

</doc>
<doc id="864338" url="https://pl.wikipedia.org/wiki?curid=864338" title="Ratzeburg">
Ratzeburg

Ratzeburg (pol. hist. "Racibórz" lub "Raciąż") – miasto w Niemczech w kraju związkowym Szlezwik-Holsztyn, siedziba powiatu Herzogtum Lauenburg oraz urzędu Lauenburgische Seen. Miasto liczy 13 695 mieszkańców (31 grudnia 2008).
Historia.
We wczesnym średniowieczu istniał jako naczelny gród słowiańskiego plemienia Połabian o nazwie "Racibórz". Powstanie grodu (wzmiankowanego po raz pierwszy w roku 1062) łączone jest niekiedy z obodrzyckim księciem Raciborem (zm. 7 maja 1156). Dawna siedziba biskupstwa katolickiego (1060-1066, odnowione w 1154). Ostatecznie opanowany przez Sasów w roku 1140. Od 1296 miasto przynależało do Księstwa Saksonii-Lauenburga, a od 1619 stanowiło jego stolicę. Pod koniec XVII w. przedmiot roszczeń m.in. Danii, Szwecji, Saksonii i Meklemburgii. W 1693 miasto zostało zbombardowane przez wojska króla Danii Chrystiana V. Od 1714 pod panowaniem królów brytyjskich, a od 1814 królów duńskich. Władztwo utracone przez Danię w II wojnie o Szlezwik, od 1871 leżało w granicach Niemiec.
Transport.
W mieście znajduje się stacja kolejowa.

</doc>
<doc id="864339" url="https://pl.wikipedia.org/wiki?curid=864339" title="Baureihe 152">
Baureihe 152



</doc>
<doc id="864351" url="https://pl.wikipedia.org/wiki?curid=864351" title="Kwasica mleczanowa">
Kwasica mleczanowa

Kwasica mleczanowa () – stan spowodowany przez nagromadzenie się kwasu mlekowego w organizmie. 
Etiologia.
Przyczyną kwasicy mleczanowej mogą być: 
Leczenie.
Kwasicy mleczanowej uwarunkowanej niedoborem fruktozo-1,6-bisfosfatazy można przeciwdziałać przez karmienie pokarmami o dużej zawartości węglowodanów, ale ubogimi we fruktozę i sacharozę oraz przez unikanie głodzenia.

</doc>
<doc id="864356" url="https://pl.wikipedia.org/wiki?curid=864356" title="Ołeksandra Hrybowska">
Ołeksandra Hrybowska

Ołeksandra Hrybowska (ur. 28 maja 1929 w Śniatyniu, zm. 5 maja 1984 we Lwowie) – ukraińska historyk literatury polskiej. Autorka prac z zakresu polsko-wschodniosłowiańskich stosunków literackich. Zainteresowania badawcze Hrybowskiej koncentrowały się na związkach Elizy Orzeszkowej i Stefana Żeromskiego z literaturą rosyjską i ukraińską. Zajmowała się też recepcją twórczości Michaiła Lermontowa, Iwana Turgieniewa i Maksima Gorkiego w Polsce.

</doc>
<doc id="864368" url="https://pl.wikipedia.org/wiki?curid=864368" title="Łyszczec wiechowaty">
Łyszczec wiechowaty

Łyszczec wiechowaty, gipsówka wiechowata ("Gypsophila paniculata" L.) – gatunek rośliny wieloletniej należący do rodziny goździkowatych. Pochodzi z południowo-wschodniej i środkowej Europy, Kaukazu, Syberii, Mongolii i Chin, jako gatunek zawleczony rozprzestrzenił się też w innych rejonach świata. W Polsce występuje na naturalnych siedliskach tylko w nielicznych miejscach: na Nizinie Podlaskiej i w dolinie Bugu w Czumowie koło Hrubieszowa. Spotykany był także w różnych miejscach kraju jako gatunek synantropijny, uciekinier z upraw, jest bowiem uprawiany i często dziczejący. Okazy dziko rosnące podlegają w Polsce ochronie.
Biologia i ekologia.
Bylina, chamefit. Siedlisko: wydmy, świetliste lasy, zbocza. Preferuje miejsca piaszczyste. Kwitnie od czerwca do września, jedna roślina wytwarza ok. 1000 kwiatów. Liczba chromosomów 2n = 34.
Zagrożenia i ochrona.
Od 2014 roku roślina objęta w Polsce częściową ochroną gatunkową. W latach 1983–2014 znajdowała się pod ochroną ścisłą. Umieszczona na polskiej czerwonej liście w kategorii EN (zagrożony).
Zagrożony jest przez zalesianie ugorów i innych miejsc, na których występuje.
Uprawa.
Rozmnaża się go najczęściej z nasion wysiewanych w marcu-kwietniu do inspektu, sadzonki należy pikować. Na stałe miejsce wysadza się je we wrześniu. Lubi gleby lekkie, piaszczyste, dobrze nawapnione, stanowiska suche i słoneczne. Jest całkowicie odporny na mróz. Po przekwitnięciu roślinę ścina się, by ponownie zaczęła rosnąć.

</doc>
<doc id="864369" url="https://pl.wikipedia.org/wiki?curid=864369" title="Gęsiówka wiechowata">
Gęsiówka wiechowata



</doc>
<doc id="864371" url="https://pl.wikipedia.org/wiki?curid=864371" title="Gypsophila paniculata">
Gypsophila paniculata



</doc>
<doc id="864375" url="https://pl.wikipedia.org/wiki?curid=864375" title="Biernatki (powiat kaliski)">
Biernatki (powiat kaliski)

Biernatki – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.
W dniu 10 października 1941 w Biernatkach Niemcy rozstrzelali 125 Żydów z Kalisza. W miejscu egzekucji stoi obecnie pomnik

</doc>
<doc id="864379" url="https://pl.wikipedia.org/wiki?curid=864379" title="Niedźwiady (powiat kaliski)">
Niedźwiady (powiat kaliski)

Niedźwiady – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.
W Niedźwiadach przy klasztorze karmelitanek bosych znajduje się sanktuarium Matki Bożej Nieustającej Pomocy.

</doc>
<doc id="864384" url="https://pl.wikipedia.org/wiki?curid=864384" title="Telefon satelitarny">
Telefon satelitarny

Telefon satelitarny – urządzenie zapewniające łączność głosową i przesyłanie danych w obu kierunkach z wykorzystaniem sztucznych satelitów Ziemi. Bezpośrednia łączność między urządzeniem końcowym, a więc telefonem oraz satelitą jest zapewniona drogą radiową. Tak więc połączenie może być nawiązane również na obszarach niepokrytych zasięgiem przez sieci telefonii komórkowej jak np. morza, pustynie. Satelita przekazuje dane do stacji naziemnych, gdzie są dalej przekazywane do innych sieci telefonicznych.
Historia telefonii satelitarnej.
Już pod koniec lat siedemdziesiątych używano sztucznych satelitów do komunikacji. Urządzenia nadawczo-odbiorcze były jednak wtedy duże i nieporęczne a przez to nieprzenośne. Jako pierwsza organizacja Inmarsat zbudowała i udostępniła od 1982 system umożliwiający użycie przenośnych urządzeń nadawczo-odbiorczych, stosowanych wtedy głównie do komunikacji morskiej. Od 1989 pojawiły się urządzenia przenośne w ściślejszym tego słowa znaczeniu a przeznaczone do użytku na lądzie. 
Pod koniec lat osiemdziesiątych używano w Kanadzie telefonii satelitarnej do zapewnienia komunikacji w tym ogromnym a jednocześnie słabo zaludnionym kraju. Wykorzystywano przy tym zaletę systemu satelitarnej telefonii, jaką jest brak konieczności budowy i utrzymywania infrastruktury naziemnej. Prawie jednocześnie ruszył w Stanach Zjednoczonych analogiczny system. Używano wtedy satelitów wokółziemskich na orbicie geostacjonarnej.
Od 1985 Motorola rozwijała system komunikacji Iridium, w ramach którego satelity obiegają Ziemię od bieguna do bieguna. 
Ważnym etapem w rozwoju telefonii satelitarnej było przejście na satelity obiegające ziemię na znacznie mniejszej wysokości (LEO i MEO), co pozwala na zmniejszenie mocy urządzeń nadawczo-odbiorczych. Dopiero ta generacja telefonów satelitarnych przypomina wielkością telefony komórkowe. Telefonia satelitarna w przeciwieństwie do komórkowej nie ma charakteru powszechnego i również ze względów ekonomicznych jest stosowana przede wszystkim tam, gdzie inne metody komunikacji są niemożliwe lub utrudnione.
W komunikacji między telefonem a satelitą wykorzystywany jest jeden z dwóch szyfrów strumieniowych GMR-1 lub GMR-2 (Inmarsat). W 2012 roku zespół z Ruhr-Universität Bochum poinformował o ich odtworzeniu metodą inżynierii odwrotnej. W obu znaleziono poważne słabości, przy czym GMR-1 można łatwo złamać dysponując jedynie zaszyfrowanym sygnałem z podsłuchu.
Numery kierunkowe.
Telefony satelitarne mają albo własne międzynarodowe numery kierunkowe, jak na przykład: Inmarsat +870 do +874, Thuraya +88216 czy Iridium +881 6 oraz +881 7, bądź też ich numery są zintegrowane z narodowymi numerami telefonicznymi np. Globalstar.

</doc>
<doc id="864387" url="https://pl.wikipedia.org/wiki?curid=864387" title="Witoldów (województwo wielkopolskie)">
Witoldów (województwo wielkopolskie)

Witoldów – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.

</doc>
<doc id="864388" url="https://pl.wikipedia.org/wiki?curid=864388" title="Telefonia satelitarna">
Telefonia satelitarna



</doc>
<doc id="864391" url="https://pl.wikipedia.org/wiki?curid=864391" title="Koronka (województwo wielkopolskie)">
Koronka (województwo wielkopolskie)

Koronka – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.

</doc>
<doc id="864396" url="https://pl.wikipedia.org/wiki?curid=864396" title="Genesis II">
Genesis II

Genesis II – drugi eksperymentalny nadmuchiwany moduł stacji kosmicznej zbudowany przez amerykańską firmę Bigelow Aerospace. Został wystrzelony 28 czerwca 2007 rakietą Dniepr z silosu startowego w pobliżu miasta Jasnyj w Rosji. Porusza się po orbicie o parametrach (2012): inklinacja 64,5°, perygeum 510 km, apogeum 587 km, czyli znacznie wyżej niż Międzynarodowa Stacja Kosmiczna ISS. Okres obiegu Ziemi wynosi 96 minut.
Wymiary modułu wynoszą:
Energii elektrycznej dostarcza 8 paneli baterii słonecznych.
Genesis II oraz wcześniej umieszczony na orbicie Genesis I są prototypami przyszłego modułu mieszkalnego BA 330. Ich wystrzelenie i obecność na orbicie służy za test rozwiązań, które znajdą zastosowanie w module BA 330.
Docelowo firma Bigelow Aerospace ma zamiar zbudować prywatną bazę orbitalną o nazwie CSS Skywalker, na bazie modułów BA 330.

</doc>
<doc id="864398" url="https://pl.wikipedia.org/wiki?curid=864398" title="Russówek">
Russówek

Russówek – wieś w Polsce, położona w województwie wielkopolskim, w powiecie kaliskim, w gminie Żelazków.
Dawniej miejscowość nosiła nazwę Kolonia Russew, następnie Kolonia Russów. W roku 1931 liczył według map WIGu 13 domów. W latach 1975–1998 miejscowość administracyjnie należała do województwa kaliskiego.

</doc>
<doc id="864402" url="https://pl.wikipedia.org/wiki?curid=864402" title="Michałów (powiat kaliski)">
Michałów (powiat kaliski)

Michałów – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.

</doc>
<doc id="864405" url="https://pl.wikipedia.org/wiki?curid=864405" title="Strugi (powiat kaliski)">
Strugi (powiat kaliski)

Strugi – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.
Zobacz też: Strugi

</doc>
<doc id="864409" url="https://pl.wikipedia.org/wiki?curid=864409" title="Góry Zborowskie">
Góry Zborowskie

Góry Zborowskie – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.

</doc>
<doc id="864410" url="https://pl.wikipedia.org/wiki?curid=864410" title="Pascal Quignard">
Pascal Quignard

Pascal Quignard (ur. 23 kwietnia 1948 w Verneuil-sur-Avre) – francuski pisarz, eseista i tłumacz. Laureat Nagrody Goncourtów z 2002 za książkę "Les Ombres Errantes" ("Błędne cienie").
Pochodzi z rodziny inteligenckiej, jego rodzice byli profesorami filologii klasycznej, ma troje rodzeństwa. Dzieciństwo spędził w Hawrze.
Ukończył filozofię na Uniwersytecie Nanterre. W 1969 rozpoczął pracę jako lektor w wydawnictwie Gallimard, gdzie stopniowo awansował – w 1976 wszedł w skład komitetu wydawniczego, w 1989 został członkiem dyrekcji wydawnictwa, a rok później objął stanowisko sekretarza generalnego. W Gallimardzie przestał pracować w 1994.
Obok pracy w wydawnictwie Quignard wykładał na Uniwersytecie w Vincennes i w École pratique des hautes études, oraz zajmował się tłumaczeniami z greki, łaciny i chińskiego. W latach 1990 – 1993 był prezesem Concert des Nations. Gra na wiolonczeli, jest jednym z założycieli Festiwalu Oper Barokowych w Wersalu.
Od 1994 poświęcił się wyłącznie pisaniu.

</doc>
<doc id="864412" url="https://pl.wikipedia.org/wiki?curid=864412" title="Bücker Bü 131">
Bücker Bü 131

Bücker Bü 131 Jungmann – niemiecki samolot szkolno-akrobacyjny z lat trzydziestych i okresu II wojny światowej.
Historia.
W 1933 roku w nowo założonej niemieckiej wytwórni lotniczej "Bücker-Flugzeugbau GmbH", główny konstruktor tej firmy Anders Anderson opracował samolot szkolno-akrobacyjny przystosowany do szkolenia podstawowego pilotów, który oznaczono jako "Bücker Bü 131 Jungmann". Oblotu prototypu samolotu dokonano w dniu 27 kwietnia 1934 roku. 
Samolot ten spełniał założone wymagania i rozpoczęto jego produkcję seryjną, przy czym w samolotach seryjnych zastosowano mocniejszy silnik. Samolotem tym zainteresowały się cywilne szkoły lotnicze i Luftwaffe. W krótkim czasie stał się on podstawowym samolotem szkolnym w lotnictwie niemieckim. 
Samolotem tym zainteresowały się również inne kraje, zakupując zarówno gotowe samoloty, jak również zakupując licencje na ich budowę. Licencje zakupiły: Szwajcaria, Japonia, Hiszpania, Węgry i Czechosłowacja. 
W toku dalszej produkcji powstawały kolejne wersje samolotu, które w zasadzie różniły się jedynie rodzajem silnika. Wersje samolotu powstawały również w krajach, które zakupiły licencję na ich produkcję. Produkcja seryjna samolotów trwała w Niemczech do 1945 roku, natomiast w Czechosłowacji produkowano jeszcze ich licencyjną wersję w latach pięćdziesiątych XX wieku. Łącznie wyprodukowano około 5000 samolotów tego typu (w tym około 2000 na podstawie licencji). 
Obecnie samolot jest produkowany na zamówienie w Polsce przez firmę Air Res Aviation Sp. z o.o. z Rzeszowa na podstawie oryginalnej dokumentacji z lat trzydziestych. 
Wersje samolotu "Bücker Bü 131 Jungmann": 
Użycie.
Samolot "Bücker Bü 131 Jungmann" w momencie rozpoczęcia produkcji seryjnej zaczęto wprowadzać do szkół lotniczych zarówno cywilnych jak i wojskowych w Niemczech, a następnie w innych krajach, które je zakupiły także z licencją na ich produkcję. W krótkim czasie ze względu na swoje dobre właściwości pilotażowe stały się podstawowym samolotem szkolnym w szkoleniu podstawowym pilotów i były wykorzystywane w tym celu przez cały okres II wojny światowej. 
Po zakończeniu II wojny światowej nadal używano ich do szkolenia pilotów do końca lat sześćdziesiątych XX wieku. 
Opis konstrukcji.
Samolot "Bücker Bü 131 Jungmann" to dwumiejscowy, dwupłat o konstrukcji mieszanej. Kadłub wykonany z rur stalowych, kryty płótnem. Z przodu kadłuba znajdowało się łoże silnika, a w dalszej części dwie odkryte kabiny. Na końcu kadłuba usterzenie klasyczne, kryte płótnem. Płaty o konstrukcji drewnianej, kryte płótnem, górny płat podparty zastrzałami. Podwozie klasyczne, dwukołowe stałe, z kółkiem ogonowym. Podwozie wyposażone w amortyzatory sprężynowo-olejowe. Napęd stanowił jeden silnik rzędowy umieszczony w przedniej części kadłuba, ze śmigłem dwułopatowym drewnianym o stałym skoku.

</doc>
<doc id="864416" url="https://pl.wikipedia.org/wiki?curid=864416" title="Andrzej Szmak">
Andrzej Szmak

Andrzej Szmak, (ur. 10 listopada 1948 w Gnieźnie) – absolwent Wydziału Prawa Uniwersytetu Mikołaja Kopernika w Toruniu, polski dziennikarz, felietonista.
Życiorys.
Był felietonistą i dziennikarzem m.in. w "itd", "Przeglądzie Tygodniowym", "Wprost", "Przeglądzie Sportowym", "Prawo i Życie" oraz "Gazecie Pomorskiej". W latach 1990–1995 redaktor naczelny "Nowości – dziennika Pomorza i Kujaw". Założył Radio Toruń. Sprawował funkcję wicedyrektora regionalnego ośrodka TVP w Bydgoszczy. 
Do 31 marca 2014 był pierwszym w Polsce menadżerem Starego Miasta w Toruniu. 
W czasie pierwszej kampanii wyborczej prezydenta Torunia Michała Zaleskiego w 2002 był szefem jego sztabu wyborczego. 
Znalazł się wśród trzech kandydatów na stanowisko prezesa Telewizji Polskiej w marcu 2007. 
Pomysłodawca wielu oryginalnych przedsięwzięć promujących Toruń, m.in. plenerowe widowiska historyczne (koncert z okazji 550-lecia inkorporacji Torunia do Korony Polskiej w 2004, widowisko "Czwarta Brama" w 2006), Koncert Papieski, plenerowe inscenizacje operowe z udziałem Opery Nova w Bydgoszczy (Trubadur, Nabucco, Carmen i Traviata), aranżacja plastyczna poświęcona realizowanemu w Toruniu filmowi "Prawo i pięść", pomnik psa Filusia profesora Filutka z tygodnika "Przekrój", słomiany łabędź na Bulwarze Filadelfijskim, i wiele innych.
Pomysłodawca i dyrektor Festiwalu Piosenki i Ballady Filmowej.
Członek Zarządu Towarzystwa Miłośników Torunia, inicjator rekonstrukcji zburzonego przez Niemców w 1939 Pomnika Żołnierzy Wojsk Balonowych w Toruniu.

</doc>
<doc id="864417" url="https://pl.wikipedia.org/wiki?curid=864417" title="Live (album Lombardu)">
Live (album Lombardu)

Live – drugi longplay zespołu Lombard, wydany 10 maja 1983, nakładem wydawnictwa Savitor.
Nagrań dokonano podczas dwóch koncertów zespołu w Sali Filharmonii Szczecińskiej 21 listopada 1982 roku. Album osiągnął liczbę 100 tys. sprzedanych egzemplarzy.
Materiał ukazał się również na kasecie magnetofonowej RR SONUS HAD617 w roku 1983 w nakładzie 10 tys. egzemplarzy. Jest to jedyne autoryzowane wydanie na tym nośniku. W tym wydaniu, podobnie jak na LP, znalazł się fragment przedstawiania zespołu w nowym składzie, nie znalazł się on w wydaniu CD.
Mimo tego, iż płyta jest drugą w dyskografii zespołu, do sprzedaży trafiła jako pierwsza w maju 1983 roku, na kilka tygodni przed premierą debiutanckiego albumu "Śmierć dyskotece!".
W 2010 roku "Live" znalazł się wśród stu płyt w książce Jerzego Skarżyńskiego „Niezapomniane płyty polskiego rocka”.
Lista utworów.
LP.
źródło:.
CD.
źródło:.
Twórcy.
źródło:.

</doc>
<doc id="864421" url="https://pl.wikipedia.org/wiki?curid=864421" title="Nepa cinerea">
Nepa cinerea



</doc>
<doc id="864424" url="https://pl.wikipedia.org/wiki?curid=864424" title="Opinia społeczna">
Opinia społeczna



</doc>
<doc id="864427" url="https://pl.wikipedia.org/wiki?curid=864427" title="Teofilakt Wyznawca">
Teofilakt Wyznawca

Teofilakt Wyznawca, cs. Swiatitiel Fieofiłakt ispowiednik, jepiskop Nikomidijskij, na Zachodzie znany jako Teofil (ur. ok. 765, zm. ok. 840) – biskup nikomedyjski, święty Kościoła katolickiego i prawosławnego.
Życiorys.
Żył w VIII-IX w. Początkowo był zwykłym mnichem, lecz za swe liczne cnoty został mianowany biskupem nikomedyjskim. Sprawując odpowiedzialny urząd święty wiele trudu poświęcał na budownictwo sakralne, wznosił szpitale i przytułki dla biednych i chorych. Często sam je odwiedzał, własnoręcznie obmywał rany chorych.
Gdy za panowania cesarza Leona V podjęto walkę z ikonami (ikonoklazm), święty stanął zdecydowanie w ich obronie. Zesłano go za to do miasta Strowil w Azji Mniejszej. Doznając licznych cierpień, spędził tam trzydzieści lat. Tam też zasnął snem wiecznym między 842-845 r. Około 847 r. jego relikwie przeniesiono do Nikomedii.
Hagiografia.
Święty Teofilaktt żył w Konstantynopolu w VIII wieku w okresie herezji ikonoklazmu. Po śmierci imperatora-ikonoklasty Leona IV Chazara (775-780) na tron wstąpił Konstantyn VI (780-797). Miała wtedy miejsce również i zmiana patriarchów: święty patriarcha Paweł Nowy (wspominany 30 sierpnia), niebędący na siłach kierować Kościołem przy coraz silniejszym ikonoklazmie, dobrowolnie zrzekł się katedry (784). Na jego miejsce wybrany został święty Tarazjusz (wspomnienie 25 lutego) – wtenczas pierwszy cesarski doradca. Po naleganiach nowego patriarchy był zwołany VII Sobór powszechny (787), który potępił herezję ikonoklazmu. W Kościele nastąpiły wtedy stosunkowo pokojowe czasy. Klasztory ponownie zaczęli napełniać ochotnicy życia duchowego.
Święty Teofilakt, oddany uczeń świętego Tarazjusza, po błogosławieństwie patriarchy razem ze świętym Michałem (wspomnienie 23 maja) oddalił się do klasztoru na brzeg Morza Czarnego. Gorliwi asceci poprzez swoje podobające się Bogu starania i skupionym molitewnym czynem otrzymali od Boga dar czynienia cudów. Po ich modlitwach w czasie silnej suszy, kiedy żniwiarze na polu opadali z sił od pragnienia, puste naczynie zaczęło wydzielać tyle wód, że ją starczało na cały dzień.
Po kilku latach pobytu w klasztorze obaj zostali przez patriarchę Tarazjusza wyświęceni na godność biskupią – święty Michał został biskupem Sinadskim, a święty Teofilakt – biskupem Nikomedii.
Stojąc na czele Kościoła Nikomedii, święty Teofilakt nieustannie troszczył się o powierzanej mu owczarni. Budował on świątynie, szpitale, domy pielgrzyma, szczodrze rozdawał jałmużnę, opiekował się sierotami, wdowami i chorymi, sam pielęgnował się trędowatymi, nie brzydząc się obmywać ich ran.
Kiedy imperialny tron zajął ikonoklasta Leon V Armeńczyk (813-820), straszna herezja zapaliła się z nową siłą.
Na imperatora-ikonoklastę nie potrafił wpłynąć i następca świętego patriarchy Tarazjusza – święty Nikifor (806-815; wspominany 2 czerwca), który wspólnie z biskupami nadaremnie przekonywał rządzącego by ten nie zakłócał kościelnego pokoju. Teofilakt był obecny na rokowaniach imperatora z patriarchą, demaskując przy tym heretyków, przepowiedział Leonowi V szybką zagładę. Za śmiałe proroctwo oświeciciel był zesłany do twierdzy Strowil (w Azji Mniejszej). Tu pozostawał on trzydzieści lat do samego zgonu, który miał miejsce około 845 roku.
Po przywróceniu kultu ikon w 847 roku, przy cesarzowej świętej Teodorze (842 - 855; + 867, wspominana 11 lutego) i synu jej Michale, święte relikwie biskupa Teofilakta zostały przeniesione do Nikomedii.
Tak o świętym wspomina się w Rzymskim Martyrologium: "W Nikomedii św. Teofila, Biskupa, który za obronę obrazów Świętych został zesłany na wygnanie, gdzie też zakończył żywot."
Liturgiczne wspomnienie tego świętego w tradycji zachodniej przypada na 7 marca, we wschodniej dzień później (8 marca).
Ikonografia.
Na ikonach święty przedstawiany jest w tradycyjnym typie świętego biskupa, zazwyczaj w czerwonych liturgicznych szatach, często ozdobionych dużymi krzyżami. Ma dosyć długą, siwą brodę, zakończoną pięcioma kosmykami, a w niektórych ujęciach dużą łysinę czołową. Zazwyczaj prawą dłonią błogosławi, w lewej trzyma Ewangelię.
Liturgika.
Tropar św. Teofilakta Wyznawcy, biskupa Nikomedii, ton 6:
"Ukrywając się, mieszkałeś, (o) przechwalebny, /lecz Chrystus cię pokazał, /jak latarnię na duchowym świeczniku, /i tablice tobie wręczył nauk duchowych, /nimi, oświecicielu Teofilakcie, /rozświetl i nas."
Linki zewnętrzne.
Fabio Arduino, "San Teofilatto di Nicomedia" 

</doc>
<doc id="864434" url="https://pl.wikipedia.org/wiki?curid=864434" title="Senna Guemmour">
Senna Guemmour

Senna Guemmour (ur. 28 grudnia 1979 we Frankfurcie nad Menem) – niemiecka piosenkarka, członkini trio Monrose. Dorastała w Nordweststadt. Jej rodzina pochodzi z Maroka. Jej ojciec zmarł gdy miała 9 lat. 

</doc>
<doc id="864439" url="https://pl.wikipedia.org/wiki?curid=864439" title="Wola Naropińska">
Wola Naropińska

Wola Naropińska – wieś w Polsce położona w województwie łódzkim, w powiecie tomaszowskim, w gminie Żelechlinek.
W latach 1975–1998 miejscowość administracyjnie należała do województwa piotrkowskiego.

</doc>
<doc id="864440" url="https://pl.wikipedia.org/wiki?curid=864440" title="Petrynów">
Petrynów

Petrynów – wieś w Polsce położona w województwie łódzkim, w powiecie tomaszowskim, w gminie Żelechlinek.
W latach 1975–1998 miejscowość administracyjnie należała do województwa piotrkowskiego.

</doc>
<doc id="864443" url="https://pl.wikipedia.org/wiki?curid=864443" title="Bahar Kizil">
Bahar Kizil



</doc>
<doc id="864444" url="https://pl.wikipedia.org/wiki?curid=864444" title="Malformacja">
Malformacja

Malformacja (łac. "malformatio", ang. "malformation") – rodzaj wady wrodzonej, wywołanej przez pierwotne zaburzenie rozwoju w okresie zarodkowym. Pierwotne zaburzenie dotyczy proliferacji, różnicowania, migracji, apoptozy komórek albo procesów wzajemnego komunikowania się komórek. Pierwotne zaburzenie funkcji komórek hamuje, opóźnia lub kieruje w niewłaściwym kierunku rozwój tkanek i całych narządów. Określenie wady wrodzonej jako malformacji wskazuje na to, że defekt miał miejsce w okresie różnicowania lub organogenezy.
Nieprawidłowości morfogenezy powodujące malformacje mogą mieć charakter:
Liczne wady powstałe wskutek jednego defektu strukturalnego określa się jako sekwencję malformacyjną; przykładem jest holoprozencefalia.

</doc>
<doc id="864448" url="https://pl.wikipedia.org/wiki?curid=864448" title="Radio Control">
Radio Control

Radio Control (pol. "sterowanie radiowe") – zdalne sterowanie realizowane drogą radiową. Stosowane głównie w urządzeniach powszechnego użytku (ściemniacze oświetlenia, zdalne załączanie gniazd, urządzeń), w modelach o pomniejszonej skali (łódki, samochody, motocykle, roboty itp.), urządzeniach przemysłowych (małe dźwigi, lokomotywy przetokowe), a także w technice wojskowej (np. uzbrajanie pocisków) i pirotechnice (zdalna detonacja lub zapalanie ładunków wybuchowych i mieszanin pirotechnicznych).
Podstawowy układ zdalnego sterowania składa się z nadajnika emitującego fale radiowe, odbiornika odbierającego sygnał i urządzenia, które ma wykonywać określone funkcje. Urządzenia zdalnego sterowania wykorzystują fale radiowe o częstotliwości od kilkudziesięciu do kilku tysięcy MHz. Każda para nadajnik-odbiornik ma określoną jedną częstotliwość, a transmisja może być dodatkowo kodowana w celu zapewnienia bezpieczeństwa i zmniejszenia podatności na zakłócenia.
Częstotliwości RC.
W Polsce częstotliwości, które mogą być wykorzystywane do zdalnego sterowania, są regulowane przez UKE. Wybrane zakresy są następujące:
Bez pozwolenia dozwolone jest użytkowanie częstotliwości:
dla mocy maksymalnie 100 mW ERP oraz pasmo 2,4 GHz dla mocy do 10 mW.
Reszta zakresów podlega licencjonowaniu.

</doc>
<doc id="864449" url="https://pl.wikipedia.org/wiki?curid=864449" title="Iberia (linie lotnicze)">
Iberia (linie lotnicze)

Iberia – hiszpańskie narodowe linie lotnicze, z siedzibą w Madrycie. Obsługują wszystkie kontynenty z wyjątkiem Australii. Głównym węzłem jest port lotniczy Madryt-Barajas. Siedzibą linii jest Madryt, ponadto "Iberia" jest notowana na Giełdzie Papierów Wartościowych również w Madrycie.
Historia.
Hiszpańskie narodowe rejsowe linie lotnicze "Iberia" powstały w 1927 roku z inicjatywy "Horacio Echeberrieta". Początkowo linie funkcjonowały jako przewoźnik pocztowy, krążąc z listami i przesyłkami między Madrytem a Barceloną, zaś w 1946 roku hiszpański przewoźnik odbył swój pierwszy międzykontynentalny rejs z Madrytu do stolicy Argentyny Buenos Aires. Od tamtego momentu hiszpańskie linie lotnicze stały się pierwszym lotniczym przewoźnikiem cywilnym wykonującym stałe rejsy pomiędzy Europą a Ameryką Południową. W roku 1997 Iberia przejęła firmę Air Nostrum. W 2001 roku częściowo sprywatyzowano Iberię. Linie lotnicze mają swoją siedzibę w Madrycie, a główne porty lotnicze znajdują się w Madrycie i Barcelonie. Od 2006 roku na lotnisku w stolicy kraju powstał terminal przeznaczony dla hiszpańskiego przewoźnika oraz linii wchodzących w skład aliansu Oneworld, do którego to należy od 1999 roku również Iberia. Obecnie hiszpański przewoźnik jest największym w Hiszpanii i jest monopolistą w połączeniach pomiędzy Europą a Ameryką Łacińską. Iberia jest ponadto prekursorem i jako jedna z pierwszych linii zaczęła stosować bilet elektroniczny. W 2009 r. Iberia osiągnęła wstępne porozumienie z British Airways do połączenia, zachowując osobno swoje marki. Podpisanie wiążącego dokumentu odbyło się w kwietniu 2010 r., zaś w lipcu 2010 r. Komisja Europejska zatwierdziła tę operację, w wyniku czego powstał osobny holding pod nazwą International Airlines Group (IAG), jeden z najsilniejszych w branży lotniczej oraz trzeci na świecie pod względem przychodów po Delta Air Lines i American Airlines. Iberia posiada także udziały w kilku firmach lotniczych z Ameryki Południowej.
Sieć połączeń.
"Iberia" posiada bardzo rozbudowaną i szeroką sieć połączeń. Linie te obsługują wszystkie kontynenty z wyjątkiem Australii. Łącznie jest to ponad 120 kierunków w 44 krajach na całym świecie.
Porty docelowe regularnych lotów Iberia:
Usługi i programy lojalnościowe.
"Iberia" oferuje swym pasażerom program lojalnościowy "Iberia Plus", dzięki któremu za bilet lotniczy zakupiony u tego przewoźnika pasażerowie otrzymują punkty promocyjne. W przyszłości mogą one być wymienione na darmowe przeloty i zniżkowe bilety oraz noc w hotelu lub wynajem samochodu itp... Na pokładzie samolotów Iberia dostępne są trzy klasy: Ekonomiczna, Business Class i Business Plus. Ta ostatnia oferuje najwyższy standard podróżowania. Siedzenia w niej rozkładają się do pozycji łóżka. Każdy podróżujący ma swój indywidualny ekran dotykowy z 15 kanałami dźwiękowymi i 26 wizualnymi oraz dostępem do dużej ilości gier. W klasie Business Plus podróżni mają możliwość wypróbowania najlepszych hiszpańskich win, pochodzących z różnych regionów kraju. Linie lotnicze Iberia oferują pasażerom na pokładzie możliwość korzystania z kina oraz sprzętu audio o najwyższej cyfrowej jakości bez potrzeby używania odtwarzacza video. Programy nadawane są w języku hiszpańskim, dodatkowo na niektórych trasach również w jęz. angielskim. 
Flota.
Flota Iberii składa się z samolotów typu: Airbus A319, Airbus A320, Airbus A321, Airbus A330 oraz Airbus A340 i A350..

</doc>
<doc id="864459" url="https://pl.wikipedia.org/wiki?curid=864459" title="Eudes I (książę Burgundii)">
Eudes I (książę Burgundii)



</doc>
<doc id="864463" url="https://pl.wikipedia.org/wiki?curid=864463" title="Bombardier ALP-46">
Bombardier ALP-46

Bombardier ALP-46 - lokomotywa elektryczna, wersja niemieckiej lokomotywy Baureihe 101 produkowana dla firmy New Jersey Transit. W październiku 1999 roku NJT zamówił 24 lokomotywy tego typu, a w 2001 roku następne 5. Lokomotywy zostały zbudowane w zakładach Bombardiera znajdujących się w Kassel.

</doc>
<doc id="864477" url="https://pl.wikipedia.org/wiki?curid=864477" title="Rów (półwysep)">
Rów (półwysep)

Rów – półwysep stanowiący część wyspy Wolin, pomiędzy Zalewem Szczecińskim a cieśniną Głęboki Nurt. Obejmuje płaski obszar zbudowany z osadów organogenicznych i mineralnych. Półwysep zajmują łąki i pastwiska. Stanowi mikroregion obszaru Uznam i Wolin. Ma 3 km długości i 1 km szerokości. Stanowi najbardziej wysuniętą na południe część wyspy. Przy północno-zachodniej części półwyspu znajduje się zatoka Boleń. Na południe od półwyspu rozciąga się Zatoka Skoszewska.
Półwysep został włączony w całości do granic miasta Wolina, którego zabudowa miejska znajduje się na północy nad cieśniną Dziwną. 
Wskutek osadzania się mułów wypływających z Zalewu Szczecińskiego, półwysep ustawicznie się powiększa. Jest okresowo silnie zalewany zasolonymi wodami Zalewu Szczecińskiego.
W 1998 roku utworzono użytek ekologiczny „Półwysep Rów” w celu ochrony naturalnego cypla wcinającego się w głąb Zalewu Szczecińskiego, będącego miejscem występowania cennych gatunków roślin, m.in. storczyków i słonolubnych, a także gniazdowania i odpoczynku ptaków.
Półwysep został objęty specjalnym obszarem ochrony siedlisk „Wolin i Uznam” oraz obszarem specjalnej ochrony ptaków „Zalew Szczeciński”. Od 2005 roku należy też do Parku Natury Zalewu Szczecińskiego.
Nazwę "Rów" wprowadzono urzędowo rozporządzeniem w 1949 roku, zastępując poprzednią niemiecką nazwę półwyspu – "Roof".

</doc>
<doc id="864490" url="https://pl.wikipedia.org/wiki?curid=864490" title="Szara maść (album)">
Szara maść (album)

Szara maść – czwarty długogrający album studyjny zespołu Lombard, wydany w czerwcu 1984 roku, nakładem wydawnictwa Savitor.
Wyjątkowy w dyskografii zespołu, gdzie teksty i muzyka stanowią starannie przemyślaną całość i jedność, tzw. concept-album. Na płycie analogowej między utworami nie ma przerw – albo zachodzą na siebie, albo łączą je specjalnie wybrane efekty. Przez krytyków i fanów uznany za jedną z najlepszych płyt 1984 roku w Polsce i doczekała się wersji anglojęzycznej ("Hope and Penicillin"). "Szara maść" znalazła się na 41. miejscu wśród 50 concept albumów wszech czasów według miesięcznika „Teraz Rock”.
Nagrania dokonano w Studio Polskiego Radia „Giełda” w Poznaniu. Realizacja: Ryszard Gloger i Andrzej Bąk. Foto i projekt graficzny: Jacek Gulczyński.
W 1985 roku wydana została broszura pod redakcją Jerzego Bojanowicza pt. "Lombard : teksty i nuty z płyty „Szara maść”".
Brzmienie.
"Szara maść" wyróżnia się na tle poprzednich płyt zespołu gęstym brzmieniem syntezatorów wspomaganych sekwenserami. Czasem dialogują one z gitarą („Darwiniści”), czasem z wokalem Ostrowskiej („Wąwóz Kolorado”) i Stróżniaka („Szara maść”). Płytę wieńczy utwór instrumentalny w klimacie Vangelisa („EKG”).
Lista utworów.
CD.
bonusy
bonusy

</doc>
<doc id="864491" url="https://pl.wikipedia.org/wiki?curid=864491" title="FQDN">
FQDN



</doc>
<doc id="864497" url="https://pl.wikipedia.org/wiki?curid=864497" title="Xochicalco">
Xochicalco

Xochicalco – stanowisko archeologiczne w Meksyku w stanie Morelos, w 1999 roku wpisane na listę światowego dziedzictwa UNESCO. Zachowały się tu ruiny prekolumbijskiego miasta pochodzące z okresu od VII do XIII wieku - cokoły świątyń, ołtarzy, pałaców i placów do obrzędowej gry w piłkę. Do najważniejszych zabytków zalicza się kwadratowy cokół świątyni z płytami reliefowymi z wizerunkami pierzastych węży, dostojników i kapłanów.

</doc>
<doc id="864501" url="https://pl.wikipedia.org/wiki?curid=864501" title="Pełny siad">
Pełny siad

Pełny siad – (ang. "saddle seat") jest formą angielskiego dosiadu klasycznego, obok dosiadu myśliwskiego (ang. Hunt seat).
Jeździec siedzi w najgłębszym miejscu siodła na kościach siedzeniowych przy wyprostowanym, swobodnym i elastycznym tułowiu. Kolana powinny bez wysiłku przylegać do siodła w jednym miejscu; stopy rozluźnione i elastyczne w strzemionach dopasowanych indywidualnie.
Dosiad ujeżdżeniowy.
Pełny siad (w którym jeździec siedzi w siodle) zwany też "podstawowym" lub "półwidłowym". Używany w podstawowym treningu jeźdźców oraz dyscyplinie dresażu (ujeżdżenia). Po opanowaniu go, możliwa jest nauka innych form dosiadu. Dosiad ten najbardziej spośród innych form obciąża grzbiet wierzchowca.
Pełny siad.
Pełny siad – Aussitzen (niem.). Technika stosowana dla ułatwienia jazdy w szczególności w galopie. Dla zmniejszenia obciążenia jeździec balansuje w siodle ciałem dopasowując się do każdego ruchu konia bez wysiłku. Zawodnik ma trzy punkty podparcia (stopy i siedzenie) i siedzi zawsze dokładnie nad środkiem ciężkości konia. Efekt ruchów oscylujących powoduje sam ruch konia tam i z powrotem. Efekt takiego dosiadu można zwiększyć przez lekki nacisk na nogi.

</doc>
<doc id="864502" url="https://pl.wikipedia.org/wiki?curid=864502" title="Jan Hieronim Caccia">
Jan Hieronim Caccia

Jan Hieronim Caccia - rusznikarz z Bergamo, w XVII w. sprowadzony do Polski przez biskupa krakowskiego Piotra Tylickiego. W Samsonowie założył produkcję broni, zajmował się również wytopem żelaza. W 1612 r. dostarczył zbroje, broń palną i białą na wyprawę Zygmunta III.

</doc>
<doc id="864504" url="https://pl.wikipedia.org/wiki?curid=864504" title="Jaskinie Longmen">
Jaskinie Longmen



</doc>
<doc id="864505" url="https://pl.wikipedia.org/wiki?curid=864505" title="Longmen">
Longmen



</doc>
<doc id="864508" url="https://pl.wikipedia.org/wiki?curid=864508" title="Lungmen">
Lungmen



</doc>
<doc id="864509" url="https://pl.wikipedia.org/wiki?curid=864509" title="Lung-men">
Lung-men



</doc>
<doc id="864516" url="https://pl.wikipedia.org/wiki?curid=864516" title="Władimir Szuchow">
Władimir Szuchow

Władimir Grigoriewicz Szuchow (, ur. w Grajworonie, zm. 2 lutego 1939 w Moskwie) – rosyjski i radziecki inżynier, Bohater Pracy Socjalistycznej (1932).
Główne jego zainteresowania dotyczyły przemysłu naftowego, techniki cieplnej oraz budownictwa. 
Wynalazca w dziedzinach wydobycia, przetwórstwa, przechowywania i transportu ropy naftowej. W dziedzinie techniki cieplnej wynalazł kocioł wodnorurkowy, zwany kotłem Szuchowa. Najbardziej zaznaczył się w budownictwie. 
W roku 1896 opracował konstrukcję wieży stalowej w kształcie hiperboloidy obrotowej, odznaczającą się znaczną wytrzymałością, lekkością i prostotą wykonania. Wieża Szuchowa utworzona była z prostych prętów (dogodnych w obróbce i transporcie), leżących na powierzchni hiperboloidy. Konstruktor zademonstrował ją jeszcze w tym samym roku na wystawie w Niżnim Nowgorodzie. Ten typ wieży znalazł bardzo szerokie zastosowanie. Około 200 takich stalowych konstrukcji zbudowano jako wieże ciśnień, latarnie morskie, wieże i anteny radiowe, słupy linii wysokiego napięcia, maszty na okrętach wojennych rosyjskich i amerykańskich, wieże sygnałowe i obserwacyjne przeciwpożarowe. Budowano też wieże wielopiętrowe, składające się z kilku segmentów hiperboloidalnych ustawianych jeden na drugim i montowanych opracowaną przez Szuchowa specjalną metodą "teleskopową". Najwyższą z tych wież, sześciokondygnacjową, mierzącą 148,3 m, zbudowano w Moskwie w 1921. W późniejszych latach nadawano z niej pierwsze w ZSRR programy radiowe, a od 1938 roku również telewizyjne. Chociaż obecnie wieże Szuchowa wypierane są przez konstrukcje bardziej racjonalne, zwłaszcza ze względu na parcie wiatru, stosuje się je jeszcze dzisiaj jako rusztowania przy bu­dowie wież żelbetowych. 
Poważnym wkładem Szuchowa w rozwój budownictwa były jego prace nad lekkimi, ekonomicznymi przykryciami przestrzennymi, w wielu przypadkach znacznie wyprzedzającymi jego epokę. Projektował i konstruował różne ich typy, m.in. wiszące stalowe powłoki kratowe przekrywające powierzchnie wielu tysięcy metrów kwadratowych (demonstrowane w roku 1896 na wystawie w Niżnim Nowgorodzie), lekkie pokrycia łukowe, powłoki o podwójnej krzywiźnie mające zastosowanie w budownictwie przemysłowym – dochodzące do 40 m rozpiętości. 
Pod jego kierownictwem zaprojektowano i zbudowano około 180 mostów, w tym szereg dużych, przez takie rzeki, jak Oka, Wołga, Jenisej. Szuchow projektował i kon­struował najrozmaitsze budowle: zbiorniki, elewatory zbożowe, wielkie piece hutnicze, kominy fabryczne, bunkry na cement, przystanie, doki pływające, stalowe wieżowce i wiele, wiele innych konstrukcji specjalnych. Wyposażył 6 miast w urządzenia wodociągowe. Dokonał podniesienia i wyprostowania pochylonego zabytkowego minaretu w Samarkandzie.

</doc>
<doc id="864519" url="https://pl.wikipedia.org/wiki?curid=864519" title="Dímun">
Dímun

Dímun (także "Stóra Dímun") – niewielka miejscowość na Wyspach Owczych, położona na Stóra Dímun, w gminie Skúvoy.
Krótki opis.
Jest to jedyna osada na tej wyspie, posiadająca jedną farmę, gdzie mieszka ostatnia rodzina, która stamtąd nie odeszła. Dímun jest opuszczana przez słabe warunki do życia: brak łatwego środka transportu, odcięcie od świata. Cała wyspa należy do owej, farmerskiej rodziny, zamieszkującej osadę.
Historia.
Pozornie aktualny niedostatek ludności wskazywać może, iż wioska nigdy nie była popularna. Rozumowanie to jest błędne, bowiem osada ta zamieszkana była już w XIII wieku o czym świadczy Færeyinga Saga ("pol. Saga o Farerczykach"), umieszczając pochodzenie kilku bohaterów właśnie stamtąd. Opodal miała też toczyć się wielka bitwa. W tamtych czasach osadę mogło zamieszkiwać od kilku do kilkunastu rodzin. Dowodem na to mogą być do dziś szczątki kościoła z wczesnego Średniowiecza, który był jednym z pierwszych tego typu budowli na Wyspach.
Demografia.
Według danych Urzędu Statystycznego (I 2015 r.) jest 105. co do wielkości miejscowością Wysp Owczych.

</doc>
<doc id="864523" url="https://pl.wikipedia.org/wiki?curid=864523" title="Leslie Burke">
Leslie Burke



</doc>
<doc id="864527" url="https://pl.wikipedia.org/wiki?curid=864527" title="Dimun">
Dimun



</doc>
<doc id="864530" url="https://pl.wikipedia.org/wiki?curid=864530" title="Indywidualne Mistrzostwa Świata na Żużlu 1987">
Indywidualne Mistrzostwa Świata na Żużlu 1987

Indywidualne Mistrzostwa Świata na Żużlu 1987 – cykl turniejów żużlowych mających wyłonić najlepszych żużlowców na świecie. Obronił tytułu Hans Nielsen z Danii – (poprzednio rok wcześniej).
Do Finału Światowego awansował jedyny Polak Roman Jankowski, który zajął czternaste miejsce.

</doc>
<doc id="864532" url="https://pl.wikipedia.org/wiki?curid=864532" title="Edward August (książę Kentu)">
Edward August (książę Kentu)



</doc>
<doc id="864536" url="https://pl.wikipedia.org/wiki?curid=864536" title="Serum">
Serum



</doc>
<doc id="864539" url="https://pl.wikipedia.org/wiki?curid=864539" title="Bucker Bu 131">
Bucker Bu 131



</doc>
<doc id="864540" url="https://pl.wikipedia.org/wiki?curid=864540" title="Vori">
Vori



</doc>
<doc id="864541" url="https://pl.wikipedia.org/wiki?curid=864541" title="Buecker Bue 131">
Buecker Bue 131



</doc>
<doc id="864542" url="https://pl.wikipedia.org/wiki?curid=864542" title="Luan Krasniqi">
Luan Krasniqi

Luan Krasniqi (ur. 10 maja 1971 w Juniku) – niemiecki bokser wagi ciężkiej o albańskim pochodzeniu.
Kariera amatorska.
Jako kilkunastoletni chłopiec przeniósł się z rodzicami z Kosowa do Rottweil w Niemczech, gdzie rozpoczął swoją bokserską karierę. W latach 1994 i 1995 był amatorskim mistrzem Niemiec w wadze ciężkiej. W 1995 zdobył srebrny medal na mistrzostwach świata w Berlinie, przegrywając w finale z Félixem Savónem. Rok później zdobył złoty medal na mistrzostwach Europy w Vejle. W tym samym roku na igrzyskach olimpijskich w Atlancie zdobył brązowy medal. W półfinale miał okazję ponownie zmierzyć się z Savónem, ale nie przystąpił do pojedynku z powodu kontuzji.
Kariera zawodowa.
Krasniqi rozpoczął karierę zawodową w 1997. Po wygraniu swoich pierwszych dziewiętnastu walk dostał szansę walki o wakujące mistrzostwo Europy. 5 stycznia 2002 pokonał na punkty Rene Monse i zdobył tytuł. Jednak już w następnej walce stracił go, przegrywając z Przemysławem Saletą. Krasniqi zrezygnował z walki i nie wyszedł na ring w dziewiątej rundzie, mimo że do tego momentu prowadził na punkty.
Rok później zrewanżował się Salecie, wygrywając z nim już w pierwszej rundzie. Odzyskał też tytuł mistrza Europy, 14 lutego 2004 pokonując na punkty po bardzo wyrównanym pojedynku Sinana Şamila Sama.
Po stoczeniu kolejnych trzech walk (druga wygrana z Monse, remis z Timo Hoffmannem oraz zwycięstwo z Lance’em Whitakerem) dostał szansę walki o mistrzostwo świata organizacji WBO. 28 września 2005 zmierzył się z Lamonem Brewsterem. Krasniqi przegrał przez techniczny nokaut w dziewiątej rundzie. Rundę wcześniej był liczony po bardzo silnym uderzeniu Brewstera.
W swoim jedynym pojedynku w 2006, po słabym występie, wygrał na punkty z przeciętnym bokserem, Davidem Bostice’em. 17 marca 2007 wygrał z Amerykaninem Brianem Minto. To zwycięstwo dawało mu dużą szansę na ponowną walkę o mistrzostwo świata organizacji WBO. Jednak 14 czerwca, w pojedynku eliminacyjnym tej organizacji, został pokonany przez techniczny nokaut w piątej rundzie przez Amerykanina Tony’ego Thompsona.
15 listopada 2008 został znokautowany w trzeciej rundzie przez Aleksandra Dimitrenko, mimo iż po dwóch pierwszych rundach wygrywał pojedynek na punkty. 29 grudnia 2011 zdecydował się zakończyć karierę.

</doc>
<doc id="864544" url="https://pl.wikipedia.org/wiki?curid=864544" title="Peter Zihlmann">
Peter Zihlmann

Peter Zihlmann (ur. 1874, zm. 14 maja 1941 w Auschwitz-Birkenau) – niemiecki malarz pochodzenia żydowskiego.
Życiorys.
Podczas II wojny światowej wywieziony do obozu koncentracyjnego w Auschwitz, gdzie został powieszony w 1941 roku.
Malował głównie techniką olejną. Jego rysunek stworzony w obozie zagłady został sprzedany na aukcji w USA za 300 tys. dolarów.

</doc>
<doc id="864551" url="https://pl.wikipedia.org/wiki?curid=864551" title="Propagacja">
Propagacja



</doc>
<doc id="864560" url="https://pl.wikipedia.org/wiki?curid=864560" title="Proakceleryna">
Proakceleryna

Proakceleryna (V czynnik krzepnięcia, czynnik labilny) – jeden z czynników krzepnięcia krwi. Jej aktywowana forma – czynnik Va – to główny kofaktor konwersji protrombiny (czynnik II) w trombinę. Jest to wielodomenowa glikoproteina, kodowana przez gen zlokalizowany na chromosomie 1q23. Jest inaktywowana przez aktywowane białko C (APC, ). W przeciwieństwie do większości innych czynników krzepnięcia nie jest aktywna enzymatycznie, ale działa jako kofaktor. Jej niedobór prowadzi do predyspozycji do krwotoku, podczas gdy niektóre mutacje (w szczególności czynnik V Leiden) predysponują do zakrzepicy.
Genetyka.
Gen czynnika V znajduje się na pierwszym chromosomie (1q24). Jest genomowo spokrewniony z rodziną oksydaz wielokierunkowych i jest homologiczny do czynnika krzepnięcia VIII. Gen rozciąga się na 70 kb, składa się z 25 eksonów, a powstałe białko ma względną masę cząsteczkową około 330 kDa.
Struktura.
Białko czynnika V składa się z sześciu domen: A1-A2-B-A3-C1-C2. Domeny A są homologiczne do domen A wiążącego miedź białka ceruloplazminy i podobnie jak one mają kształt trójkąta. Jon miedzi jest związany w interfejsie A1-A3, a A3 oddziałuje z plazmą. Domeny C należą do rodziny domen dyskoidyn wiążących fosfolipidy (niezwiązanych z domeną C2), a domena C2 pośredniczy w wiązaniu z błoną. Koniec C domeny B działa jako kofaktor aktywacji antykoagulacyjnego białka C przez białko S.
Aktywacja czynnika V do czynnika Va odbywa się poprzez rozszczepienie i uwolnienie domeny B, po czym białko nie bierze już udziału w aktywacji białka C. Białko jest teraz podzielone na łańcuch ciężki (110 kDa), składający się z domen A1-A2 i łańcuch lekki (73 kDa), składający się z domen A3-C1-C2. Oba łańcuchy tworzą niekowalencyjnie kompleks w sposób zależny od wapnia. Kompleks ten jest czynnikiem prokoagulacyjnym Va.
Fizjologia.
Synteza czynnika V zachodzi głównie w wątrobie. W osoczu krąży jako cząsteczka jednołańcuchowa z okresem półtrwania 12–36 godzin. Czynnik V jest zdolny do wiązania się z aktywowanymi płytkami krwi i jest aktywowany przez trombinę. Aktywowany czynnik V (tj. czynnik Va) jest kofaktorem kompleksu protrombinazy. Enzym aktywowanego czynnika X (FXa) wymaga wapnia i czynnika Va, aby przekształcić protrombinę w trombinę na błonie powierzchniowej komórki.
Czynnik Va jest rozkładany przez aktywowane białko C, jeden z głównych fizjologicznych inhibitorów krzepnięcia. W obecności trombomoduliny trombina zmniejsza krzepnięcie poprzez aktywację białka C. Z tego powodu stężenie i działanie białka C są ważnymi determinantami w pętli ujemnego sprzężenia zwrotnego, przez którą trombina ogranicza swoją własną aktywację.
Rola w chorobach.
Znane są różne dziedziczne zaburzenia czynnika V. Niedobór jest związany z rzadką, łagodną postacią hemofilii (określaną jako parahemofilia lub parahemofilia Owrena), której częstość występowania wynosi około 1:1000 000. Dziedziczona jest w sposób autosomalny recesywny. Inne mutacje czynnika V są związane z zakrzepicą żylną. Są to najczęstsze dziedziczne przyczyny trombofilii (skłonność do tworzenia się skrzepów krwi). Najpowszechniejszy z nich, czynnik V Leiden, jest spowodowany zastąpieniem reszty argininy glutaminą w pozycji 506 (mutacja R506Q). Wszystkie mutacje prozakrzepowe czynnika V (czynnik V Leiden, czynnik V Cambridge, czynnik V Hong Kong) czynią go odpornym na rozszczepienie przez aktywowane białko C („oporność na APC”). Dlatego pozostaje aktywny i zwiększa tempo wytwarzania trombiny.
Historia.
Aż do odkrycia czynnika V uważano, że koagulacja krwi jest wynikiem współistnienia czterech czynników: wapnia (IV) i trombokinazy (III) razem działających na protrombinę (II) w celu wytworzenia fibrynogenu (I); model ten został stworzony przez Paula Morawitza w 1905 roku.
Sugestię, że może istnieć dodatkowy czynnik, wysunął norweski lekarz Paul Owren (1905–1990) w trakcie badań dotyczących skłonności do krwawień kobiety imieniem Mary. Cierpiała ona na krwawienia z nosa i krwotoki miesiączkowe przez większość swojego życia. Stwierdzono u niej wydłużony czas protrombinowy, co sugeruje niedobór witaminy K lub przewlekłą chorobę wątroby prowadzącą do niedoboru protrombiny. Jednak żadna z tych przyczyn nie miała miejsca. Owren wykazał to, korygując nieprawidłowości osoczem, z którego usunięto protrombinę. Używając surowicy Mary jako wskaźnika, odkrył, że „brakujący” czynnik, który nazwał V (w nawiązaniu do czynników I – IV w modelu Morawitza), miał szczególne cechy. Większość badań przeprowadzono podczas II wojny światowej i chociaż Owren opublikował swoje wyniki w Norwegii w 1944 r., nie mógł ich opublikować na arenie międzynarodowej, dopóki wojna się nie skończyła. W końcu publikacja pojawiła się w "The Lancet" w 1947 roku. Możliwość wystąpienia dodatkowego czynnika krzepnięcia została początkowo odrzucona ze względów metodologicznych przez Armanda Quicka i Waltera Seegersa, światowych autorytetów w dziedzinie krzepnięcia krwi. Badania potwierdzające to odkrycie przez inne grupy badaczy doprowadziły do jego ostatecznego zatwierdzenia kilka lat później. Owren początkowo zakładał, że czynnik V jest aktywowany przez inny czynnik, który nazwał czynnikiem VI (akceleryną), przyspieszającym przemianę protrombiny w trombinę. Później odkryto, że czynnik V był aktywowany przez samą trombinę, a następnie przyjęto, że „czynnik VI” to po prostu aktywowana forma czynnika V.
Pełna sekwencja aminokwasów czynnika V została opublikowana w 1987 roku. W 1994 roku opisano czynnik V Leiden, odporny na inaktywację przez białko C. Ta nieprawidłowość jest najczęstszą genetyczną przyczyną zakrzepicy.
Interakcje.
Wykazano, że czynnik V oddziałuje z białkiem S.

</doc>
<doc id="864566" url="https://pl.wikipedia.org/wiki?curid=864566" title="ZB vz. 30">
ZB vz. 30



</doc>
<doc id="864567" url="https://pl.wikipedia.org/wiki?curid=864567" title="Rezerwat przyrody Źródła rzeki Łyny im. prof. Romana Kobendzy">
Rezerwat przyrody Źródła rzeki Łyny im. prof. Romana Kobendzy

Rezerwat przyrody Źródła rzeki Łyny im. prof. Romana Kobendzy – rezerwat przyrody nieożywionej położony w województwie warmińsko-mazurskim, w gminie i nadleśnictwie Nidzica, w okolicy wsi Orłowo i Łyna, u źródeł rzeki Łyny.
Głównym celem założenia rezerwatu było zachowanie obszaru źródliskowego Łyny oraz ochrona wstecznej erozji źródliskowej. Teren rezerwatu to głównie lasy mieszane.
Rezerwat został utworzony w 1959 roku na powierzchni 103,41 ha. W 1967 roku powiększono go do 121,04 ha. Obecnie powierzchnia rezerwatu wynosi 122,22 ha.
Rezerwat nazwano na cześć Romana Kobendzy (1886–1955) – botanika, dendrologa, profesora SGGW, który odkrył i badał źródła rzeki Łyny, a w 1937 roku współtworzył statut tego rezerwatu.
Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.

</doc>
<doc id="864568" url="https://pl.wikipedia.org/wiki?curid=864568" title="Scooch">
Scooch

Scooch – brytyjski zespół muzyczny grający muzykę pop i eurodance utworzony w 1999 roku przez producentów telewizyjnych – Mike’a Stocka i Matta Aitkena; reprezentant Wielkiej Brytanii w 52. Konkursie Piosenki Eurowizji w 2007 roku.
Historia zespołu.
Formowanie się grupy.
Od jesieni 1997 do wiosny 1998 roku prowadzone były specjalne przesłuchania do zespołu „wszyscy śpiewają, wszyscy tańczą”, które prowadzili autorzy piosenek oraz producenci muzyczni Mike Stock i Matt Aitken, a także przyszły menadżer grupy Steve Crosby. Ostateczny skład zespołu nazwanego Scooch został utworzony w październiku 1998 roku, w jego skład weszli: Natalie Powers, Caroline Barnes, David Ducasse i Russell Spencer.
1999-2000: "Welcome to the Planet Pop", "Four Sure" i zawieszenie działalności.
W 1999 roku zespół wygrał konkurs organizowany w programie śniadaniowym "Live &amp; Kicking" emitowanym w telewizji BBC One. Dzięki wygraniu programu grupa wydała swój debiutancki singiel „When My Baby”, który dotarł do najlepszej trzydziestki brytyjskiej listy przebojów. Na przełomie 1999 i 2000 roku formacja wyruszyła w trasę koncertową razem z irlandzkich girls bandem B*Witched, a w trakcie koncertów promowała swój drugi singiel „More Than I Needed to Know”, który zadebiutował na piątym miejscu krajowej listy przebojów. Wiosną muzycy wyruszyli w trasę koncertową z boys bandem Five oraz wydał swój trzeci singiel „The Best Is Yet To Come”, który zadebiutował na dwunastym miejscu krajowego zestawienia przebojów.
Pod koniec czerwca 2000 roku na japońskim rynku muzycznym ukazała się debiutancka płyta studyjna zespołu zatytułowana "Welcome to the Planet Pop", na którym znalazły się m.in. trzy wydane wcześniej single oraz czwarty utwór promocyjny – „For Sure”, który zadebiutował na piętnastym miejscu brytyjskiej listy przebojów. Singiel „More Than I Needed to Know” dotarł do pierwszego miejsca japońskiej listy przebojów oraz znalazł się na ścieżce dźwiękowej tanecznej gry wideo "DDRMAX2 Dance Dance Revolution 7thMix" wydanej w kraju.
Na początku sierpnia tego samego roku premierę miało brytyjskie wydanie albumu zatytułowane "Four Sure", które zadebiutowało w pierwszej pięćdziesiątce notowania najczęściej kupowanych płyt w kraju. Niedługo po wydaniu płyty wytwórnia zespołu zerwała z nim kontrakt, sama formacja zaś zawiesiła swoją działalność.
2001-2004: Krótki powrót na scenę i ponowne zawieszenie działalności.
Członkowie zespołu zdecydowali się powrócić na scenę muzyczną w styczniu 2004 roku na potrzeby występu podczas koncertu "Gone But Not Forgotten" zorganizowanego w londyńskim klubie gejowskim G-A-Y. Sukces koncertu zachęcił grupę do zagrania trasy koncertowej po klubach gejowskich w Wielkiej Brytanii. W tym samym roku grupa ponownie ogłosiła zawieszenie działalności.
2007: Ponowny powrót na scenę i Konkurs Piosenki Eurowizji.
Pod koniec lutego 2007 roku brytyjska telewizja BBC ogłosiła, że zespół odnowi działalność na potrzeby udziału w krajowych eliminacjach eurowizyjnych "Making Your Mind Up". 17 marca grupa wystąpiła w finale selekcji z utworem „Flying the Flag (for You)” i zajęła ostatecznie pierwsze miejsce po zdobyciu największego poparcia telewidzów, dzięki czemu została wybrana na reprezentanta Wielkiej Brytanii w 52. Konkursie Piosenki Eurowizji organizowanym w Helsinkach. Podczas ogłaszania wyników doszło do zamieszania, gdyż Terry Wogan, jeden z prowadzących koncert, omyłkowo ogłosił zwycięzcą piosenkarkę Cyndi. Po kilku sekundach zamieszania Fearne Cotton, współgospodyni show, podała poprawne wyniki głosowania telewidzów. Po finale konkursu dziennik "Daily Mirror" zwrócił uwagę, że podczas występu zespołu Scooch poza sceną znajdował się dwuosobowy chórek, co miało dać formacji przewagę nad innymi uczestnikami selekcji. Całą sytuację skrytykowali także sami uczestnicy eliminacji, w tym m.in. Justin Hawkins i Bryan Harvey. Organizatorzy konkursu uznali, że zespół nie złamał regulaminu selekcji, gdyż chórek nie pojawił się w podkładzie muzycznym piosenki, tylko śpiewał na żywo. 
Wybór zespołu na reprezentantów kraju w konkursie wywołał kontrowersje w kraju. Dziennikarka telewizyjna i była piosenkarka Charlotte Church uznała propozycję grupy za „totalne g*wno” oraz wstyd dla Brytyjczyków. Jedna z wokalistek Scooch, Natalie Powers, odparła krytykę słowami: "Jako mama małego dziecka uważam jej zachowanie oraz język za zupełnie nie do przyjęcia". Pod koniec marca szwedzka piosenkarka Pandora uznała, że refren piosenki „Flying the Flag (for You)” przypomina jej utwór „No Regrets” wydany w 1999 roku. Artystka zwróciła się o pomoc do Unii Szwedzkich Muzyków, z którymi chciała złożyć Europejskiej Unii Nadawców (EBU), organizatorowi Konkursów Piosenki Eurowizji, pismo z prośbą o dyskwalifikację Scooch z udziału w widowisku. Stacja BBC wydała wówczas oświadczenie, w którym potwierdziła oryginalność propozycji zespołu. Na początku kwietnia dziennik "Daily Mirror" przeprosił zarówno BBC, jak i EBU za upublicznienie nieprawdziwej informacji, jakoby brytyjska stacja naruszyła zasady przeprowadzania krajowych eliminacji eurowizyjnych oraz faworyzowała grupę.
W połowie marca zespół pojawił się gościnnie w programie "Richard &amp; Judy" na kanale Channel 4. Pod koniec miesiąca wokaliści wystąpili gościnnie w dwóch programach telewizyjnych: "This Morning" na kanale ITV1 oraz "The Graham Norton Show" na BBC One. W kwietniu nakręcili oficjalny teledysk do swojej eurowizyjnej propozycji oraz ogłosili podpisanie kontraktu płytowego z wytwórnią Warner Bros.. Po podpisaniu umowy zespół nagrał swój konkursowy utwór w kilku innych wersjach językowych: po francusku, niemiecku, hiszpańsku, bułgarsku i duńsku. Na początku maja grupa pojawiła się w kilku brytyjskich programach telewizyjnych i audycjach radiowych w ramach promocji siebie oraz swojej piosenki. W tym samym czasie wokaliści zaczęli próby do występu w finale Konkursu Piosenki Eurowizji. 12 maja wystąpili podczas koncertu finałowego widowiska i zajęli ostatecznie dwudzieste drugie miejsce "ex eaquo" z zespołem Les Fatals Picards, reprezentantem Francji, z wynikiem 19 punktów na koncie, w tym m.in. z maksymalną notą 12 punktów od Malty. Jak przyznali po konkursie przedstawiciele maltańskiej telewizji, maksymalna nota dla Wielkiej Brytanii była protestem przeciwko tendencji sąsiedzkiego głosowania podczas imprezy.
Tydzień po rozegraniu finału Konkursu Piosenki Eurowizji eurowizyjna propozycja zespołu dotarła do piątego miejsca brytyjskiej listy przebojów. Wokaliści ogłosili także, że nie planują nagrywania nowego materiału, jednak nie wykluczają wspólnego koncertowania.
Od 2008: "Scooch do Glee".
W drugiej połowie 2007 roku wokaliści zaczęli występować po Wielkiej Brytanii i Europie ze swoim projektem zatytułowanym "Scooch do Glee".
W październiku 2011 roku ogłosili, że zagrają jako support przed koncertem grupy The Mission organizowanym w Brixton Academy z okazji 25-lecia jej istnienia.
Działalność poza zespołem.
W czasie przerw w działalności zespołu każdy z członków grupy skupiał się na karierze solowej. W 2006 roku Russell Spencer, jeden z wokalistów zespołu, wziął udział w reality show "Boys Will Be Girls" emitowanym na kanale E4, w którym razem z dwoma byłymi członkami innych boys bandów (Austinem Drage’em z 5Boyz oraz Martinem Rycroftem z Fast Food Rockers) musiał udawać girls band o nazwie The Honeytraps. Oprócz udziału w programie, piosenkarz pełnił również funkcję prezentera telewizyjnego m.in. show "Make Your Play" w telewizji ITV1, a także zagrał w sztuce teatralnej "Chitty Chitty Bang Bang".
W czasie przerwy w działalności zespołu Caroline Barnes i Natalie Powers grały w niektórych spektaklach wystawianych na West Endzie, w latach 2001-2006 Powers wydała także trzy solowe single – „Music to My Heart”, „Unchained Melody” oraz „I Am Who I Am” będący coverem piosenki z repertuaru Lary Fabian.
W 2000 roku David Ducasse otworzył swoją własną akademię sztuki dla młodych artystów w North East. Oprócz tego, piosenkarz pracował jako producent i reżyser, a także jako aktor teatralny.
Barnes i Spencer wzięli udział w czwartej edycji programu "Coach Trip" w telewizji Channel 4, a w marcu 2010 roku wystąpili gościnnie w programie "TV Burp" prowadzonym przez Harry’ego Hilla, w którym zaprezentowali piosenkę „Flying the Flag (for You)”.

</doc>
<doc id="864570" url="https://pl.wikipedia.org/wiki?curid=864570" title="Eduardo César Daude Gaspar">
Eduardo César Daude Gaspar

Eduardo César Daude Gaspar – „Edu” (ur. 15 maja 1978 w São Paulo) – brazylijski były piłkarz grający podczas kariery na pozycji pomocnika, dyrektor techniczny w klubie Arsenal F.C..
Początki kariery.
Edu zaczynał karierę w jednym z najbardziej utytułowanych brazylijskich klubów, Sport Club Corinthians Paulista. W 1998 i 1999 roku zdobył mistrzostwo Brazylii,a w 2000 r. Zdobył Puchar Interkontynentalny.
Gra w Arsenalu i reprezentacji Brazylii.
Edu w 2000 roku przeszedł do Arsenalu za 6 milionów funtów. W tym samym roku otrzymał włoski paszport i mógł grać w reprezentacji Włoch, lecz wybrał grę dla Brazylii.
Jego debiut w barwach Arsenalu odbył się w 2001 roku w bezbramkowo zremisowanym meczu z Leicester City. Po wygraniu ligi w sezonie 01/02, kibice wierzyli, że znajdzie się w składzie na Mistrzostwa świata w 2002 roku, lecz trener Luiz Felipe Scolari nie wybrał go do składu.
Sezony 2001/2002, 2002/2003 i 2003/2004 były jednymi z najlepszych w jego karierze, a jego Arsenal w 2004 roku wygrał ligę nie przegrywając żadnego meczu. Dopiero w 2004 roku Edu zadebiutował w reprezentacji w meczu z Chile i został powołany na Copa America 2004.
W sezonie 2004-2005, Edu stracił miejsce w składzie na rzecz Cesca Fabregasa. Postanowił nie przedłużać kontraktu i w lecie 2005 roku przeszedł za darmo do Valencii.

</doc>
<doc id="864571" url="https://pl.wikipedia.org/wiki?curid=864571" title="ORP Elew">
ORP Elew

ORP Elew (713) – kuter szkolny (OS-1 typu "Podchorąży") o tej nazwie służący w Polskiej Marynarce Wojennej w latach 1976-2005.
Historia.
Stocznia „Wisła” w Gdańsku w latach 1969-71 zbudowała dla MW ZSRR 12 kutrów szkolnych projektu 772U (Bryza). Był to zmodernizowany (przystosowany do celów szkoleniowych) kuter pasażerski projektu 772U (Bryza) budowany w latach 1961-69 w serii 51 jednostek. Jedna z nich została wcielona do PMW jako „K-18” Po przekazaniu i zbudowaniu MW ZSRR całej serii kutrów szkolnych projektu 772U zadecydowano o budowie podobnych kutrów dla MW. Modernizacje do polskich wymagań projektu 772U wykonało Biuro Projektowo-Technologiczne Morskich Stoczni Remontowych PROREM w Gdańsku (obecnie przedsiębiorstwo Projektowo-Technologiczne Techniki Morskiej PROREM). Powstał tam projekt morskiego kutra szkolnego oznaczony symbolem OS-1(Bryza). Budowę trzech takich kutrów powierzono Stoczni „Wisła” w Gdańsku. Otrzymały one nazwy OORP „Podchorąży”, „Kadet” i „Elew”, czyli słuchaczy szkół oficerskich i podoficerskich. Do służby zostały one wcielone w latach 1974-76, po jednym rocznie. Były to trzy pierwsze okręty szkolne wcielone do WSMW. Morski kuter szkolny projektu OS-1 miał za zadanie umożliwić słuchaczom AMW wykonanie dowódczej i nawigacyjnej praktyki morskiej. Składała się ona z: kierowania manewrami kutra podczas indywidualnego pływania, kotwiczenia, holowania oraz cumowania obliczania i wykonywania manewrów taktycznych oraz manewrów przy rozchodzeniu się i pływaniu w szyku, określania elementów manewrowych kutra i poprawek według przyrządów, wykonywania pracy dewiacyjnych i radionawigacyjnych, wykonywania sygnalizacji przy pływaniu zespołowym oraz wykorzystania technicznych środków obserwacji i łączności radiowej i podczas pływania indywidualnego oraz zespołowego.
W dniach 4–26 maja 1983 roku okręt wziął udział w wielkich ćwiczeniach sił Marynarki Wojennej o kryptonimie Reda-83. Ostatnim przydziałem okrętu był dywizjon Okrętów Szkolno-Badawczych w Gdyni, 3 Flotylla Okrętów.
Został wycofany ze służby 31 maja 2005 roku.
Budowa.
Kadłub kutra podzielony był 7 grodziami na 8 przedziałów wodoszczelnych. Pierwszy od dziobu przedział zajmował skrajnik dziobowy. W drugim znajdowały się pomieszczenia kadry i kuchni z magazynem prowiantowym oraz pomieszczenie żyrokompasu i logu. Trzeci od dziobu przedział to siłownia z silnikami głównymi i zespołowymi prądotwórczymi. Za siłownią znajdował się przedział z pomieszczeniem dla 10 marynarzy oraz następny z pomieszczeniem dla 14 podchorążych. Przedostatni przedział to magazynki mechanika i kucharza, a ostatni przedział wodoszczelny to skrajnik rufowy z maszyną sterową US063T20. Na całej prawie długości kadłuba usytuowana była dwukondygnacyjna nadbudówka. Dolna kondygnacja zajęta była przez dziobową szkolną kabinę nawigacyjną, kabinę radio, szyb maszynowy, mesę oraz rufową szkolną kabinę. Mesa była równocześnie pomieszczeniem mieszkalnym podchorążych i salą wykładową. Górna kondygnacja to GSD z kabiną nawigacyjną i kabiną dowódcy. Nad GSD były pokład sygnałowy z masztem.

</doc>
<doc id="864577" url="https://pl.wikipedia.org/wiki?curid=864577" title="Propagacja (metrologia)">
Propagacja (metrologia)

Propagacja – w metrologii może też znaczyć przenoszenie się błędu w obliczeniach. Jeżeli liczby są obarczone niedokładnością pomiaru, to błąd ten propaguje się na każdą wyliczoną z nich wartość. Błąd przenosi się na nie w zależności od formuły użytej do ich obliczania.

</doc>
<doc id="864578" url="https://pl.wikipedia.org/wiki?curid=864578" title="Propagacja (wytrzymałość materiałów)">
Propagacja (wytrzymałość materiałów)

Propagacja - w wytrzymałości materiałów może oznaczać rozprzestrzenianie się uszkodzenia w materiale poddanym naprężeniu. Mówimy wtedy o propagacji pęknięć. Zjawisko takie ma miejsce podczas kruchego pękania.

</doc>
<doc id="864582" url="https://pl.wikipedia.org/wiki?curid=864582" title="Rezerwat przyrody Redykajny">
Rezerwat przyrody Redykajny

Rezerwat przyrody Redykajny – rezerwat torfowiskowy położony na terenie Lasu Miejskiego w Olsztynie. Został ustanowiony zarządzeniem Wojewody Olsztyńskiego z 22 grudnia 1948 roku na obszarze o powierzchni 10,38 ha. Jednak teren ten podlegał ochronie już od 1907 roku na mocy decyzji ówczesnych władz niemieckich. Obecnie rezerwat zajmuje powierzchnię 9,96 ha.
Rezerwat obejmuje torfowisko przejściowe z fragmentem torfowisk wysokiego i niskiego. Znajdują się tam gatunki roślin zaliczane do reliktów polodowcowych (mchy torfowce, modrzewnica północna, rosiczki, wełnianki, bagno zwyczajne, borówka bagienna, turzyca strunowa).

</doc>
<doc id="864588" url="https://pl.wikipedia.org/wiki?curid=864588" title="Rezerwat przyrody Mszar w Olsztynie">
Rezerwat przyrody Mszar w Olsztynie

Rezerwat przyrody Mszar – niewielkie śródleśnie położone torfowisko objęte ochroną już w 1907 roku, powołane w okresie powojennym w postaci ścisłego torfowiskowego rezerwatu przyrody 30 grudnia 1953 roku.
Rezerwat zajmuje powierzchnię 5,24 ha (akt powołujący podawał 4,45 ha) i położony jest na terenie Lasu Miejskiego w Olsztynie. Obejmuje zagłębienie bezodpływowe (dawne jezioro) wypełnione pokładem torfu o średniej miąższości 13 m. Powierzchnia torfowiska (115 m n.p.m.) znajduje się kilkanaście metrów ponad poziomem lustra wody położonego opodal Jeziora Długiego (103,6 m n.p.m.).
Głównym celem ochrony rezerwatowej jest zachowanie torfowiskowych zbiorowisk roślinnych – "Vaccinio uliginosi-Pinetum" i "Ledo-Sphagnetum magellanici" ze stanowiskami licznych rzadkich i chronionych gatunków roślin.
Kobierzec mszysty tworzą m.in.: "Sphagnum warnstorfi", "S. nemoreum", "Bryum pseudotriquetrum". Mchom towarzyszą: bagno zwyczajne "Ledum palustre", modrzewnica zwyczajna "Andromeda polifolia", bażyna czarna "Empetrum nigrum", rosiczka okrągłolistna "Drosera rotundifolia" i długolistna "D. anglica", wełnianka pochwowata "Eriophorum vaginatum" i paprotnik kolczysty "Polystichum aculeatum".
Akt powołujący rezerwat ukazał się w MP nr A-116, poz. 1511 z 30.12.1953 r.

</doc>
<doc id="864592" url="https://pl.wikipedia.org/wiki?curid=864592" title="Małgorzata Nowak (lekkoatletka)">
Małgorzata Nowak (lekkoatletka)

Małgorzata Bożena Guzowska-Nowak (ur. 9 lutego 1959 w Białymstoku) – polska lekkoatletka, która specjalizowała się w wielobojach, olimpijka z Moskwy 1980.
Kariera sportowa.
Reprezentantka Polski na igrzyskach olimpijskich w Moskwie, gdzie zajęła 12. miejsce w pięcioboju. Dwukrotna złota medalistka uniwersjady (w 1981 oraz 1985). W roku 1986 zajęła 6. miejsce w mistrzostwach Europy. W latach 1977-1987 17-krotnie poprawiała rekordy Polski w pięcioboju i siedmioboju, w tym dwa rekordy juniorów. W sumie na Mistrzostwach Polski Seniorów zdobyła 27 medali (w wielobojach, skoku wzwyż, w dal, w biegu przez płotki, a także w pchnięciu kulą). Wielokrotna reprezentantka Polski we wszystkich tych konkurencjach. 
W rankingu Track &amp; Field News zajmowała: 3. miejsce w 1981, 4. w 1985 i 10. w 1986. W 1981 zdobyła "Złote Kolce", nagrodę dla najlepszej polskiej lekkoatletki sezonu. Jej rekord życiowy w siedmioboju - 6616 punktów - ustanowiony w 1985 roku w Japonii.
Swoją karierę sportową zakończyła w 1988. Zawodniczka AZS Białystok, a następnie Gwardii Warszawa. Jej mężem i trenerem był Sławomir Nowak.
Rekordy życiowe.
100 m - 11,88 (1985), 200 m - 24,20 (1985), 60 m pł w hali - 8,38 (1986), 100 m pł - 13,27 (1985), wzwyż - 1,95 (1985), w dal - 6,59 (1981), kula - 16,59 (1986), oszczep - 45,60 (1986), 7-bój - 6616 (1985).

</doc>
<doc id="864593" url="https://pl.wikipedia.org/wiki?curid=864593" title="Polska Agencja Żeglugi Powietrznej">
Polska Agencja Żeglugi Powietrznej

Polska Agencja Żeglugi Powietrznej (PAŻP), ang. "Polish Air Navigation Services Agency" (PANSA) – utworzony 1 kwietnia 2007 państwowy organ zarządzania ruchem lotniczym, podległy ministrowi właściwemu do spraw transportu.
Siedziba Agencji znajduje się przy ul. Wieżowej 8 w Warszawie. W 2025 ma zostać przeniesiona do miejscowości Reguły w podwarszawskiej gminie Michałowice.
Zadania.
Agencja przejęła dotychczasowe zobowiązania prawne i zadania Agencji Ruchu Lotniczego, do których należy:
Statek powietrzny znajdujący się w kontrolowanej przestrzeni powietrznej lub wykonujący operację lotniczą na lotnisku kontrolowanym jest pod stałym nadzorem kontrolerów ruchu lotniczego. Ich zadanie polega na zapewnieniu bezpiecznych odległości (separacji) pomiędzy statkami powietrznymi (a więc zapewnieniu służby kontroli ruchu lotniczego), a także pomiędzy statkami powietrznymi oraz różnego rodzaju strefami wydzielonymi z tej przestrzeni, oraz – w razie zaistnienia niebezpiecznej sytuacji – na udzieleniu pilotowi asysty i pomocy.
Działalność Agencji odbywa się na trzech szczeblach kontroli terytorium Polski:
Dodatkowo Agencja zapewnia także służbę informacji powietrznej (FIS) w przestrzeni niekontrolowanej. Współdziała także z organami poszukiwania i ratownictwa (SAR), zapewniając pełnienie służby alarmowej.
Funkcje te PAŻP realizuje – między innymi – poprzez utrzymywanie naziemnego sprzętu nawigacyjnego i telekomunikacyjnego w należytym stanie, współpracę z organizacjami międzynarodowymi oraz poprzez zapewnienie środków (technicznych, jak i zasobów ludzkich) w celu zapewnienia służb ATS.
Historia.
Pierwszym Prezesem PAŻP został Maciej Rodak. Po złożeniu rezygnacji został on odwołany 26 lutego 2008. Do czasu ogłoszenia i rozstrzygnięcia konkursu na stanowisko Prezesa PAŻP jego obowiązki zostały powierzone Krzysztofowi Banaszkowi. 26 sierpnia 2008 Prezes Rady Ministrów powołał Krzysztofa Banaszka na stanowisko prezesa PAŻP. 1 października 2008 Minister Infrastruktury powołał Macieja Rodaka na stanowisko zastępcy prezesa PAŻP. W 2010 roku media zarzuciły kierownictwu PAŻP kumoterstwo, nepotyzm, nieprawidłowości przy ustalaniu wynagrodzeń i łamanie zasad naboru pracowników do administracji publicznej.
Polska Agencja Żeglugi Powietrznej otrzymała honorowe wyróżnienie "Honorary Group Diploma", dyplom przyznawany jest przez Międzynarodową Federację Lotniczą dla zespołów i organizacji które przyczyniły się do postępu, rozwoju lotnictwa ogólnego a także lotnictwa sportowego i rekreacyjnego.
W 2013 Krzysztof Banaszek został odwołany, a pełniącym obowiązki prezesa został dotychczasowy zastępca Maciej Piotrowski.
Z dniem 30 lipca 2013 Minister Transportu, Budownictwa i Gospodarki Morskiej Sławomir Nowak powołał Krzysztofa Kapisa na stanowisko Zastępcy Prezesa Polskiej Agencji Żeglugi Powietrznej. Z dniem 1 listopada 2013 Prezes Rady Ministrów Donald Tusk powołał Krzysztofa Kapisa na stanowisko Prezesa Polskiej Agencji Żeglugi Powietrznej. Z dniem 10 lutego 2015 Prezes Rady Ministrów Ewa Kopacz odwołała ze stanowiska Prezesa PAŻP Krzysztofa Kapisa.
Z dniem 11 lutego 2015 Prezes Rady Ministrów Ewa Kopacz powołała na stanowisko p.o. Prezesa PAŻP Magdalenę Jaworską.
Z dniem 22 grudnia 2016 Prezes Rady Ministrów Beata Szydło powołała na stanowisko Prezesa PAŻP Janusza Niedzielę.
Z dniem 9 lipca 2018 Prezes Rady Ministrów Mateusz Morawiecki powołał na stanowisko p.o. Prezesa PAŻP Janusza Janiszewskiego.
Z dniem 31 marca 2022 Prezes Rady Ministrów Mateusz Morawiecki powołał na stanowisko Prezesa PAŻP Anitę Oleksiak.
W 2017 Agencja podpisała umowę dotyczącą zaprojektowania nowej siedziby PAŻP w Regułach. Budowa ma zakończyć się w 2024, a wyposażenie zaplanowane jest na rok 2025.
Opłaty.
PAŻP za swoje usługi pobiera opłaty nawigacyjne: trasowe i terminalowe. Cena za nawigację terminalową spadła w 2012 roku o jedną czwartą względem 2011 r. 30 grudnia 2011 roku Prezes Urzędu Lotnictwa Cywilnego ustalił na 2012 rok stawkę jednostkową opłaty za nawigację terminalową, w wysokości 781,06 zł. W 2011 roku stawka jednostkowa opłaty za nawigację terminalową wynosiła: 1 051,03 złotych.
Stawka jednostkowa opłat za nawigację trasową w 2012 roku wynosi 155,40 złotych. Tę wartość, co miesiąc Eurocontrol przelicza na euro. W sierpniu polska cena za nawigację trasową była jedną z najniższych spośród instytucji zrzeszonych w Eurocontrol.
Od 1 stycznia 2013 r. obowiązują nowe stawki za usługi Polskiej Agencji Żeglugi Powietrznej. W polskiej przestrzeni powietrznej PAŻP zapewnia przewoźnikom obsługę w ramach nawigacji trasowej, czyli podczas przelotu nad terytorium Polski (FIR Warszawa), oraz nawigacji terminalowej, czyli podczas operacji startów i lądowań na polskich lotniskach kontrolowanych. Za w/w usługi PAŻP pobiera opłaty, odpowiednio są to: 1. opłata za nawigację trasową o nazwie ER (en-route) 2. opłata za nawigację terminalową o nazwie TNC (terminal navigation charge)
ER- stawka jednostkowa opłaty za nawigację trasową w 2013 r. wynosi 150,20 PLN.
Zgodnie z obowiązującymi przepisami, przedstawiona przez PAŻP stawka opłaty trasowej ER, była analizowana przez Komisję Rozszerzoną Europejskiej Organizacji do Spraw Bezpieczeństwa Żeglugi Powietrznej EUROCONTROL, która zatwierdziła ją w proponowanej wysokości. Zatwierdzona stawka wchodzi w życie z dniem 1 stycznia 2013 roku.
Stawka opłaty trasowej wynosi w 2013 roku 150,20 PLN.
Stawka opłaty trasowej została obniżona o 5,20 PLN w stosunku do wartości stawki obowiązującej w 2012 roku (155,40 PLN).
Stawka ta podlega, co miesiąc ponownemu przeliczeniu na euro przy zastosowaniu średniego miesięcznego kursu wymiany euro na walutę krajową z miesiąca poprzedzającego miesiąc, w którym został wykonany lot. W styczniu 2013 roku wartość stawki jednostkowej opłaty za nawigację trasową wyniesie 36,56 EUR
Wieloletnią praktyką Polskiej Agencji Żeglugi Powietrznej jest dbałość o utrzymanie konkurencyjności naszej trasowej opłaty nawigacyjnej. Jest ona jedną z najniższych stawek spośród państw członkowskich Unii Europejskiej.
Średnia wartość tej stawki w Europie wynosi 52,17 euro.
Spośród państw członkowskich Unii Europejskiej tylko Bułgaria, Portugalia, Grecja, Malta, Łotwa i Irlandia może pochwalić się niższą od polskiej ceną za usługi nawigacji trasowej.
TNC – stawka jednostkowa opłaty za nawigację terminalową w 2013 r. wynosi 812,38 PLN.
27 grudnia 2012 roku, Prezes ULC zatwierdził wysokość stawki jednostkowej opłaty za nawigację terminalową w wysokości 812,38 PLN.
Zatwierdzona stawka wchodzi w życie z dniem 1 stycznia 2013 roku.
Stawka terminalowa na 2013 rok – wynosi 812,38 PLN. Stawka ta, w związku z kosztami przygotowania i zapewnienia służb żeglugi powietrznej w nowych portach lotniczych uległa wzrostowi o około 4 procent w porównaniu ze stawką obowiązującą w 2012 r. (781,06 PLN).
Jednak należy zauważyć, że ten czteroprocentowy wzrost wartości stawki w skromnym stopniu niweluje znaczącą redukcję ceny za nawigację terminalową, która miała miejsce rok temu. Przypomnijmy, że do końca 2011 roku stawka jednostkowa opłaty za nawigację terminalową wynosiła 1051,03 PLN.
W 2013 r., podobnie jak w latach poprzednich Prezes ULC utrzymał jedną strefę pobierania opłat za nawigację terminalową na 13 polskich lotniskach kontrolowanych.
Z powodu braku wpisu lotniska Radom – Sadków do rejestru lotnisk cywilnych,
nie było możliwe uzyskanie zgody Prezesa ULC na włączenie tego lotniska do
strefy opłat za nawigację terminalową (TNC) poczynając od stycznia 2013 roku.
Uzgodniono możliwość włączenia radomskiego lotniska do strefy opłat za nawigację terminalową zaraz po wpisaniu lotniska do rejestru ULC w trakcie 2013 roku.
Do czasu tej zmiany ustalona przez Prezesa ULC jednostkowa stawka za nawigację terminalową będzie stosowana na trzynastu kontrolowanych portach lotniczych.
Wspólną strefą pobierania opłat terminalowych w 2013 roku objęte zostaną następujące lotniska:

</doc>
<doc id="864594" url="https://pl.wikipedia.org/wiki?curid=864594" title="Indywidualne Mistrzostwa Świata na Żużlu 1988">
Indywidualne Mistrzostwa Świata na Żużlu 1988

Indywidualne Mistrzostwa Świata na Żużlu 1988 – cykl turniejów żużlowych mających wyłonić najlepszych żużlowców na świecie. Tytuł wywalczył Erik Gundersen z Danii – trzecie zwycięstwo w IMŚ (poprzednio w latach 1984, 1985).
W Finale Światowym wystąpili Polacy Zenon Kasprzak – czternasty, Roman Jankowski – ostatnie miejsce. Andrzej Huszcza uczestniczył jako rezerwowy.

</doc>
<doc id="864610" url="https://pl.wikipedia.org/wiki?curid=864610" title="Aurelia z Anagni">
Aurelia z Anagni

Aurelia z Anagni – dziewica i święta Kościoła katolickiego.
Brak wiarygodnych informacji historycznych o św. Aurelii. Według legendarnych zapisów, pochodząca prawdopodobnie z Azji Mniejszej Aurelia, razem z siostrą św. Neomyzją pielgrzymując z Palestyny do Rzymu osiadły w Maceracie i tam żyły do śmierci.
Kult świętej Aurelii rozwinął się w Anagni, ale zaświadczony został dopiero w XII wieku.
Jej wspomnienie liturgiczne obchodzone jest 25 września.

</doc>
<doc id="864615" url="https://pl.wikipedia.org/wiki?curid=864615" title="Obiekty z listy światowego dziedzictwa UNESCO w Azji">
Obiekty z listy światowego dziedzictwa UNESCO w Azji

Poniżej przedstawiono listę obiektów wpisanych na lista światowego dziedzictwa UNESCO, położonych w Azji. Listę uporządkowano alfabetycznie według krajów.
Oznaczenia na liście: P – kryterium przyrodnicze, K – kryterium kulturowe.
Egipt (część azjatycka).
Zob. "Obiekty z listy światowego dziedzictwa UNESCO w Afryce - Egipt"

</doc>
<doc id="864620" url="https://pl.wikipedia.org/wiki?curid=864620" title="Prusinów">
Prusinów

Prusinów – wieś w Polsce położona w województwie wielkopolskim, w powiecie jarocińskim, w gminie Żerków.
W latach 1975–1998 miejscowość należała administracyjnie do województwa kaliskiego.

</doc>
<doc id="864621" url="https://pl.wikipedia.org/wiki?curid=864621" title="Bitwa pod Krasnobrodem (1863)">
Bitwa pod Krasnobrodem (1863)

Bitwa pod Krasnobrodem – bitwa stoczona w czasie powstania styczniowego 24 marca 1863 roku pod Krasnobrodem przez oddział powstańczy pod dowództwem pułkownika Marcina Lelewela Borelowskiego z kolumną wojsk rosyjskich majora Jakowa Ogalina.
Przebieg bitwy.
Partia Borelowskiego, przebijając się z Podlasia na południe, spaliła 22 marca magazyny rządowe w Hrubieszowie, czym ściągnęła na siebie pościg oddziału z garnizonu Twierdzy Zamość.
24 marca Borelowski zmuszony był przyjąć bitwę w niedogodnych dla Polaków warunkach terenowych w pobliżu dzisiejszego rezerwatu przyrody Święty Roch. Jego oddział składał się z 80 strzelców, 20 kawalerzystów i 160 kosynierów, uzbrojonych także w piki i pałki. W wyniku krwawego starcia poległo 42 powstańców, w tym 7 oficerów, a 30 odciętych od swojego oddziału rozproszyło się.
Kilka miesięcy później inna partia powstańcza walczyła ponownie w okolicach Krasnobrodu, tym razem w lesie husińskim. W wyniku potyczki Rosjanie przywieźli do miasteczka 3 poległych i 2 rannych powstańców.
Mogiła.
Szczątki poległych w bitwie powstańców (znano tylko nazwiska 10, a 32 pozostało nieznanych) przeniesiono na miejscowy cmentarz parafialny, gdzie znajduje się pomnik wybudowany w 1930 r. (odnowiony w 2009 r.).

</doc>
<doc id="864622" url="https://pl.wikipedia.org/wiki?curid=864622" title="PrimaCharter">
PrimaCharter



</doc>
<doc id="864623" url="https://pl.wikipedia.org/wiki?curid=864623" title="Kretków (województwo wielkopolskie)">
Kretków (województwo wielkopolskie)

Kretków – wieś w Polsce położona w województwie wielkopolskim, w powiecie jarocińskim, w gminie Żerków.
Miejscowość wchodzi w skład sołectwa Żerniki. W Kretkowie znajduje się 200-letni kościół pw. Wszystkich Świętych który 13 maja 2011 r. uległ spaleniu. W kwietniu 2012 r. odbudowano kościół parafialny, a 14 dnia tego miesiąca został poświęcony przez biskupa Stanisława Napierała.
W latach 1975–1998 miejscowość należała administracyjnie do województwa kaliskiego.

</doc>
<doc id="864630" url="https://pl.wikipedia.org/wiki?curid=864630" title="Kamień (powiat jarociński)">
Kamień (powiat jarociński)

Kamień – wieś w Polsce położona w województwie wielkopolskim, w powiecie jarocińskim, w gminie Żerków. Miejscowość wchodzi w skład sołectwa Ludwinów.
W latach 1975–1998 miejscowość należała administracyjnie do województwa kaliskiego.
Przypisy.
Zobacz też: Kamień

</doc>
<doc id="864633" url="https://pl.wikipedia.org/wiki?curid=864633" title="LPD">
LPD



</doc>
<doc id="864636" url="https://pl.wikipedia.org/wiki?curid=864636" title="CUPS">
CUPS



</doc>
<doc id="864637" url="https://pl.wikipedia.org/wiki?curid=864637" title="Pogorzelica (województwo wielkopolskie)">
Pogorzelica (województwo wielkopolskie)

Pogorzelica – osada w Polsce położona w województwie wielkopolskim, w powiecie jarocińskim, w gminie Żerków. Miejscowość wchodzi w skład sołectwa Szczonów.
Wieś duchowna, własność komandorii joannitów w Poznaniu pod koniec XVI wieku leżała w powiecie pyzdrskim województwa kaliskiego. W latach 1975–1998 miejscowość należała administracyjnie do województwa kaliskiego.
Zobacz też: Pogorzelica

</doc>
<doc id="864639" url="https://pl.wikipedia.org/wiki?curid=864639" title="Jozef Turanec">
Jozef Turanec

Jozef Turanec (ur. 7 marca 1892 w Sučanach, zm. 9 marca 1957 w Leopoldovie) – słowacki generał major; dowódca słowackiej Dywizji zmotoryzowanej Rýchla divízia w składzie HGr A; wódz naczelny armii Republiki Słowackiej w okresie prezydentury Jozefa Tiso. 
Pochodził z rodziny robotniczej. W październiku 1913 rozpoczął służbę wojskową w 71. pułku piechoty w Trenczynie. Gimnazjum ukończył w Rużomberku, następnie naukę kontynuował na wydziale prawa Uniwersytetu w Bratysławie (8 semestrów); w roku 1920 ukończył kursy wojskowe; w latach 1919-1939 w armii czechosłowackiej; od 1939 w armii słowackiej; od sierpnia 1941 dowódca słowackiej dywizji zmotoryzowanej. Dnia 7 sierpnia 1942 awansowany do rangi generała majora, odznaczony Krzyżem Żelaznym. Dowódca armii słowackiej z siedzibą w Bańskiej Bystrzycy; od 25 sierpnia 1944 głównodowodzący wiernej Jozefowi Tiso armii słowackiej; przyleciał samolotem na obszar opanowany przez powstańców i próbował przejąć dowództwo nad zbuntowanymi oddziałami wojska. 29 sierpnia 1944 zatrzymany na rozkaz gen. Goliana na lotnisku Trzy Dęby, a następnie razem z gen. Ferdinandem Čatlošem przetransportowany do ZSRR. W roku 1947 został przekazany przez ZSRR władzom czechosłowackim. 
10 grudnia 1947 skazany przez sąd w Bratysławie na karę śmierci przez rozstrzelanie; ostatecznie wyrok zamieniono na 30 lat więzienia. W sentencji wyroku podano, że odpowiedzialny był za tłumienie powstania narodowego na Słowacji w roku 1944 (za NYT z d. 11 grudnia 1947). Gen. Jozef Turanec zmarł w więzieniu w roku 1957 na atak serca.

</doc>
<doc id="864644" url="https://pl.wikipedia.org/wiki?curid=864644" title="Indywidualne Mistrzostwa Świata na Żużlu 1989">
Indywidualne Mistrzostwa Świata na Żużlu 1989

Indywidualne Mistrzostwa Świata na Żużlu 1989 – cykl turniejów żużlowych mających wyłonić najlepszych żużlowców na świecie. Hans Nielsen z Danii po raz trzeci zdobył mistrza świata (poprzednio w latach 1986, 1987).

</doc>
<doc id="864645" url="https://pl.wikipedia.org/wiki?curid=864645" title="Obraz Matki Boskiej Częstochowskiej">
Obraz Matki Boskiej Częstochowskiej

Obraz Matki Boskiej Częstochowskiej (również Obraz Matki Bożej Jasnogórskiej lub Obraz Czarnej Madonny; w tradycji wschodniej częstochowska ikona Matki Bożej lub częstochowska ikona Bogarodzicy; "Bożyjej Matieri") – wizerunek przedstawiający Maryję z Dzieciątkiem w typie hodegetrii (praw. "ikony"), znajdujący się w najważniejszym i najbardziej uczęszczanym polskim sanktuarium maryjnym na Jasnej Górze w kaplicy Matki Bożej pod opieką ojców paulinów w Częstochowie, nieznanego autorstwa otoczony szczególnym kultem religijnym wśród wiernych Kościoła rzymskokatolickiego oraz Cerkwi prawosławnej i uważany przez nich za "cudowny". Współcześnie jest jednym z najlepiej rozpoznawalnych symboli chrześcijaństwa w Polsce i na świecie. 
Legendy.
Według znanej XV-wiecznej legendy, zapisanej w najstarszej historii obrazu pt. (łac. "Translatio Tabulae Beatae Mariae Virginis, quam Sanctus Lucas depinxit propris manibus") (pol. "Przenosiny tablicy Błogosławionej Maryi Dziewicy, którą święty Łukasz wymalował własnymi rękami"), miał go namalować św. Łukasz Ewangelista na deskach stołu w domu Maryi w Jerozolimie. Następnie cesarz Konstantyn Wielki przeniósł obraz do Konstantynopola i umieścił w świątyni, gdzie zasłynął łaskami. Zobaczywszy wizerunek, książę ruski Lew Halicki uprosił cesarza, aby mu go darował. Po jego zgodzie, książę Lew podarowany obraz przeniósł do swych posiadłości i go przyozdobił, po czym w czasie wojny prowadzonej na Rusi przez Ludwika Węgierskiego obraz został ukryty na zamku w Bełzie. Następnie po zdobyciu tego zamku przez Ludwika, namiestnikiem zdobytych ziem mianował on księcia opolskiego Władysława. Znaleziony obraz otoczył szczególną opieką, bo podczas późniejszego oblężenia zamku bełskiego przez Litwinów i Tatarów modlitwa przy nim i orędownictwo u Maryi przyniosły mu – jak sądził – zwycięstwo nad najeźdźcami. Wkrótce chcąc przewieźć wizerunek do Opola, napotkał na przeszkodę, bo konie zaprzężone do wozu z obrazem nie chciały ruszyć. Wówczas ślubował, że obraz nie trafi do Opola, lecz do fundowanego przez niego klasztoru. Jak się później okazało, do sprowadzonych do Częstochowy z Węgier paulinów.
Natomiast według legendy tradycji wschodniej, wizerunek mógł powstać w Jerozolimie, w miejscu zwanym Wieczernikiem, związanym z Ostatnią Wieczerzą. W latach 66–67, w czasie ekspansji rzymskich wojsk pod przywództwem cesarzy Wespazjana i Tytusa, chrześcijanie mieli uciec do miasteczka Pella i wraz z innymi świętościami mieli ukryć w jaskini częstochowską ikonę Bogurodzicy. W drugiej połowie XII wieku ikona Bogarodzicy została uroczyście przewieziona na Ruś, przebywając wcześniej, jak mówią niektóre źródła, w Bułgarii, na Morawach i w Czechach. Książę halicko-wołyński Lew Daniłowicz umieścił ją pod zarządem prawosławnego duchowieństwa w zamku w Bełzie, gdzie miała zasłynąć licznymi cudami.
Historia obrazu.
Wiadomo, że obraz jest dziełem nieznanego włoskiego malarza powstałym w XIV wieku. Jednakże wciąż kryje w sobie wiele tajemnic, pomimo prowadzonych od wielu lat badań naukowych oraz konserwacji.
9 sierpnia 1382 książę Władysław Opolczyk przekazał kościół parafialny Najświętszej Maryi Panny na wzgórzu koło Starej Częstochowy sprowadzonym z Węgier paulinom i erygował tam klasztor. W 1384 książę ofiarował obraz z wizerunkiem Matki Bożej z Dzieciątkiem. Są to udokumentowane fakty historyczne.
Według tradycji zakonnej, przekazanej w drugiej połowie XVI wieku przez pisarza paulińskiego o. Mikołaja z Wilkowiecka OSPPE, obraz Matki Bożej został złożony na Jasnej Górze w dwa lata po fundacji klasztoru, czyli w 1384. Jako datę bardziej szczegółową można przyjąć 31 sierpnia 1384 podaną przez Petrusa Risiniusa w dziele (łac. "Historia pulchra et stupendis miraculis referta Imaginis Mariae..."). Następnie król Władysław Jagiełło, zapewne za namową swej żony, św. Jadwigi, potwierdził w 1393 fundację Jasnej Góry i rozszerzył jej nadania.
Najstarszą, bardziej wiarygodną informację o historii obrazu zawdzięczamy Janowi Długoszowi. Nie podał on co prawda daty sprowadzenia "cudownego obrazu", ale przekazał obszerną relację o zniszczeniu wizerunku przez husytów w czasie obrazoburczego napadu na klasztor 16 kwietnia 1430. Liczne skarby i wota sanktuarium zwabiły rabusiów, którzy sprofanowali i zniszczyli obraz. Wyrwany z ołtarza, wyniesiony został przed kaplicę i porąbany szablami, a na koniec został przebity mieczem i wreszcie porzucony w okolicy kościoła św. Barbary. Napaści dokonali husyci z pogranicza Czech i Moraw, a przewodził im kniaź wołyński Fryderyk Ostrogski oraz dwaj polscy szlachcice, Jakub Nadobny z Rogowa herbu Działosza i Jan Kuropatwa z Łańcuchowa herbu Szreniawa. Napad ten miał nie tylko charakter rabunkowy, ale również polityczny, gdyż książę wołyński pozostawał wówczas w bliskich kontaktach z wielkim księciem litewskim Witoldem, a później jego następcą Świdrygiełłą. Wiedli oni w tym czasie ostry spór z królem Władysławem Jagiełłą w sprawie korony litewskiej. Można przypuszczać, że motywem napadu mogła być też chęć wszczęcia zamieszek politycznych.
Pojawiają się również inne wersje napadu. Miał on być czysto rabunkowy, co sugerował Jan Długosz (a nie religijny), a obraz został zniszczony w gniewie po tym, jak nie znaleziono w klasztorze spodziewanych skarbów. Władysław Jagiełło zamierzał początkowo w ramach odwetu najechać na Królestwo Czech, ale zrezygnował, gdy dowiedział się, że większość rozbójników stanowili Polacy. Wbrew temu, co napisał Jan Długosz o rychłej śmierci sprawców, król Polski nie wydał surowych wyroków. Uznawany za głównego sprawcę Jan Kuropatwa dożył starości i nawet został doradcą króla Kazimierza Jagiellończyka. Przekonanie o tym, że napadu dokonali husyci, jest popularne do dnia dzisiejszego.
Mocno uszkodzony obraz został przewieziony do Krakowa i umieszczony w ratuszu. Następnie król Władysław Jagiełło zlecił jego naprawę malarzom ruskim. Podobną relację podaje Mikołaj Lanckoroński w dziele pt. "Historia venerande imaginis Beatae Mariae Virginis quae in Claro Monte in magna veneratione habetur", informując ponadto, że:
Malarze wschodni usiłowali przywrócić obraz do stanu pierwotnego. Kładli farby nową techniką (tempery), czego stare malowidło nie przyjmowało. Nie znali bowiem dawnej techniki enkaustycznej, stosowanej w obrazach starochrześcijańskich i bizantyńskich, którą wykonano pierwotny wizerunek. Prace trwały być może nawet dwa lata. Artyści pozostawili nawet ślady ran, zadanych Matce Bożej na obrazie pierwotnym. Zachowali również te same deski, na których namalowano pierwowzór. Zmieniono natomiast ozdoby szat. Lilie andegaweńskie na płaszczu Maryi nawiązują do herbu andegaweńskiego króla Węgier Ludwika. Prawdopodobnie dodano także do rąk Dzieciątka książkę. Z późniejszych badań prof. Rudolfa Kozłowskiego wynika, że z pierwotnego obrazu zachowała się tylko deska podobrazia, natomiast samo malowidło z lat 1430–1434 jest dokładnym odtworzeniem wcześniejszego oryginału.
17 listopada 1655 prowincjał o. Teofil Bronowski OSPPE wywiózł z Jasnej Góry obraz na Śląsk, aby nie narażać go na ewentualną profanację czy grabież ze strony zbliżających się wojsk szwedzkich. Obraz przechowywano w paulińskim klasztorze w Mochowie koło Prudnika. Niektóre źródła podają, że przechowywano go w kaplicy zamkowej w Głogówku, gdzie w tym czasie przebywał król Jan Kazimierz.
W 1682 z okazji jubileuszu 300-lecia Jasnej Góry obraz został odnowiony. Równocześnie prowincjał o. Izydor Krasuski OSPPE wykonał olejne malowidło na płótnie przedstawiające w kilkunastu scenach dzieje obrazu, przyklejone następnie do jego odwrocia. Kolejne prace przy obrazie miały miejsce w 1705, a przeprowadził je, przemalowując pewne partie, pauliński złotnik brat Makary Sztyftowski. Przemalował on olejnymi farbami płaszcz i suknię Maryi i Dzieciątka, do płaszcza Maryi wbił także 28 mosiężnych gwiazdek.
W okresie dwudziestolecia międzywojennego badań i gruntownej konserwacji obrazu podjął się prof. Jan Rutkowski. W latach 1925–1926 usunął on nałożone wcześniej olejne farby, sadzę z twarzy Matki Bożej i Pana Jezusa, 28 mosiężnych gwiazdek oraz ślady gwoździ, którymi były przybite do deski celem umocnienia sukienek. Oczyścił także deski od robactwa i ubytków na skutek próchnienia oraz zdjął z odwrocia obrazu wspomniane wcześniej malowidło z 1705, nakleił je na oddzielną deskę lipową, po czym przytwierdził do obrazu. W ten sposób powstał tzw. "Zaplecek", który później w 1980 został odłączony od obrazu i obecnie jest eksponowany w jasnogórskim Muzeum 600-lecia.
W latach II wojny światowej obraz znajdował się w ukryciu, pod jednym z blatów stołowych w bibliotece klasztornej. Po wojnie wymagał kolejnej renowacji, dokonanej przez konserwatora prof. Rudolfa Kozłowskiego. W latach 1948–1952 przeprowadzono badania najnowocześniejszymi metodami: prześwietlono obraz promieniami rentgenowskimi, badano go pod mikroskopem, wykorzystując kryteria mikropaleontologiczne i mineralogiczne, przeprowadzono także ocenę technologiczną i artystyczno-formalną. Po śmierci prof. Kozłowskiego w 1979 opiekę powierzono komisji konserwatorskiej w składzie: ks. Janusz Pasierb, Hanna Jędrzejewska i ks. Stanisław Tomaszkiewicz oraz konserwatorowi prof. Wojciechowi Kurpikowi. 
Po porannej mszy świętej w kaplicy Matki Bożej 9 grudnia 2012 około godz. 8:00 podjęto próbę zniszczenia wizerunku Czarnej Madonny. Mężczyzna rzucił w obraz żarówkami wypełnionymi czarną farbą. Obraz nie został uszkodzony dzięki zainstalowanej szybie pancernej. Sprawcę natychmiast ujęła straż jasnogórska.
Charakterystyka obrazu.
Technika wykonania i układ wizerunków.
Obraz jest namalowany na zaprawie klejowo-kredowej o grubości 2–3 mm, techniką temperową na płótnie naklejonym na trzy sklejone na styk deski lipowe tzw. "podobrazie", o grubości 3,5 cm i mające wymiary (122,2 × 82,2) cm, a uwzględniając ramę nawet (137,0 × 97,2) cm. Wypukłe obramowanie, tzw. pole uzyskano przez pogłębienie powierzchni obrazu i utworzenie kowczegu. Warto dodać, że obraz z upływem czasu ulegał systematycznemu procesowi niszczenia, który wymagał licznych konserwacji i rewaloryzacji, a ciemny koloryt malowidła jest skutkiem ściemniałej warstwy werniksu.
Obraz Matki Bożej Częstochowskiej należy w ikonografii do typu określanego mianem hodegetrii. Maryja, będąca centralną sylwetką obrazu, pokazana jest w półpostaci frontalnie do widza, z lekkim zwróceniem głowy w prawo, z prawą ręką ukazaną skośnie na wysokości piersi, a lewą z ledwo widocznymi końcami palców podtrzymuje siedzące na niej Dzieciątko. Takie ułożenie i przedstawienie obu postaci ma swoje ikonograficzne analogie i podobieństwa. Historycy sztuki zwrócili uwagę na podobne obrazy, m.in.: bizantyński obraz z X wieku w rzymskim Kościele Santa Maria Maggiore, mozaikowy obraz z XII wieku w serbskim klasztorze Chilandar na górze Athos czy też rzymski obraz z kościoła Santa Maria Nuova, które być może zainspirowały artystę do przedstawienia w taki sposób wizerunku częstochowskiego.
Obie postacie otoczone są złocistymi nimbami na tle niebieskozielonego malowidła i mają oblicza o karnacji palonego ugru.
Na ramie obrazu znajduje się ornament, w postaci owiniętej wokół suchej gałązki wici akantu na czerwonym tle, który ma wielorakie znaczenie treściowe. Może symbolizować Drzewo Życia utożsamiane z Drzewem Krzyża Chrystusa lub też zawierać aluzję do Maryi i proroctwa Izajasza o różdżce-gałązce, która wyrośnie z pnia Jessego.
Przedstawienie Maryi.
Maryja ubrana jest w ciemnogranatową suknię i płaszcz (maforion), nałożony również na głowę, który jest tu znacznie pofałdowany, z emblematami złocistych lilii heraldycznych oraz wieńczącą złotą gwiazdą sześcioramienną nad czołem. Maforion ma karminową podszewkę, z lekka widoczną na obrazie. Obramowanie maforionu tworzy potrójna złota bordiura, złożona z szerokiej listwy i dwu ażurowych szlaków, z których skrajny, arkadkowy, jest zwieńczony treflowo.
Maryja ma pociągłą twarz o wąskim długim nosie i małych ustach, a wokół głowy roztaczają się pasma włosów, spływających po policzkach. Istotną rolę w prezentacji jej postaci odgrywa światłocień. Jej oblicze jest oświetlone światłem z prawej górnej strony, co uwydatnia jej majestatyczność i dostojeństwo. Siłę wyrazu obrazu potęguje przedstawienie jej oczu z rozbłyskami światła wokół tęczówek, które patrzą na widza, wyrażając smutek i refleksyjną zadumę.
Charakterystyczną cechą obrazu są cięte blizny na jej obliczu. Łącznie jest dziesięć cięć. Są one zlokalizowane na szyi (sześć cięć), z których dwa są dobrze widoczne, a cztery nieco słabiej, natomiast trzy główne blizny widnieją wyraźnie na prawym policzku Maryi. Dwie z nich biegną niemal równolegle, rozszerzając się w kierunku szyi, a trzecia przebiega na linii nosa, przecinając je poprzecznie. Cięcia na szyi, jak również dwie długie linie blizn z policzka w swym końcowym odcinku są mało widoczne, gdyż przysłaniają je częściowo ozdobne sukienki wotywne. Cięcia te są namalowane, wyżłobione specjalnym rylcem i wypełnione ciemnoczerwonym barwnikiem. Upamiętniają rabunkowy napad na Jasną Górę w 1430 i w czasie dokonanej w Krakowie renowacji obrazu w 1434 z niewiadomych powodów zostały w ten sposób wyeksponowane.
Przedstawienie Dzieciątka.
Dzieciątko jest zwrócone twarzą w stronę Matki, prawą rączkę ma uniesioną w geście błogosławieństwa, a w lewej ułożonej na wysokości swoich kolan trzyma świętą księgę, zapewne Ewangelię. Księga ta ma zielonobrunatną oprawę, na której znajduje się pięć złotych rombowych okuć, zakończonych treflowo w narożnikach oraz widoczne żółte brzegi kart.
Dzieciątko ma lekko zwróconą w lewo, uniesioną ku górze i nieznacznie odchyloną do tyłu główkę, ze spojrzeniem skierowanym na bok, przed siebie. Ma twarz majestatyczną z krótkim noskiem, pełnymi, małymi ustami oraz wijącymi się wokół niej loczkami włosów, przepojoną smutkiem i zamyśleniem. Stosunkowo niewielka główka nieproporcjonalnie kontrastuje z dużymi dłońmi i palcami stóp.
Ubiór Dzieciątka stanowi, okrywająca nóżki i częściowo stopy, pokryta ornamentami jasnokarminowa tunika, z szeroką pionową fałdą pod szyją i wąskimi rękawami z charakterystycznymi mankietami. Ornamenty tuniki Dzieciątka zdobią trzy rodzaje złoconych rozet, utworzonych z palmetek i lilii.
Zabytkowe ozdoby obrazu.
Ozdobne sukienki.
Od początku istnienia sanktuarium pątnicy składali przed obrazem liczne wota. Zwyczaj składania darów przed obrazem Matki Bożej poprzedziła bizantyńsko-ruska tradycja przyozdabiania "cudownych ikon" drogocennymi ozdobami. Od początku XVIII wieku obraz przystrajano tzw. sukienkami, z których do dziś zachowały się dwie: tzw. brylantowa i rubinowa. W zbiorach jasnogórskiego skarbca obecnie znajduje się siedem innych sukienek, wykonanych z okazji różnych szczególnych wydarzeń (m.in.: koronacji obrazu Matki Bożej w 1910, millenium chrztu Polski w 1966 oraz jubileuszu 600-lecia sanktuarium w 1982).
Każdego roku w Wielkim Tygodniu (Wielki Czwartek), paulini uroczyście dokonują obrzędu zmiany sukienki. Przy słowach Litanii loretańskiej śpiewanej po łacinie wyjmuje się obraz, czyści i nakłada co roku kolejną, jedną z dwóch sukienek: brylantową lub rubinową.
Obecnie istnieje dziesięć sukienek nakładanych na obraz Matki Boskiej Częstochowskiej (→ Galeria):
Dar wotywny Jagiełły.
Obraz jest przyozdobiony zachowanymi do dzisiaj XV wiecznymi srebrnymi i złotymi blachami ofiarowanymi przez króla Władysława Jagiełłę, powstałymi w krakowskim warsztacie złotniczym. Blachy te pokrywają zarówno tło, jak i koliste nimby otaczające głowy Maryi i Dzieciątka.
Koliste nimby zdobi trybowany i grawerowany motyw chmurkowego fryzu z promienistą glorią z charakterystyczną liczbą promieni: 56 (aureola Maryi), co odpowiada tradycyjnemu wiekowi ziemskiego życia Matki Bożej i 33 (aureola Dzieciątka), co odpowiada długości życia ziemskiego Chrystusa. Tło górnej części obrazu wypełniają cztery blachy nieregularnego kształtu z rytowanymi scenami: "Zwiastowania" i "Adoracji Dzieciątka" oraz dwoma scenami pasyjnymi: "Biczowania" i "Naigrawania oprawców z umęczonego Chrystusa". Przystrojenie obrazu nowymi blachami nawiązywało do kształtu bizantyńskiej basmy, czyli zrabowanej w 1430 blachy, która zasłaniała pierwotnie wizerunek.
Srebrna zasłona obrazu.
Ozdobę obrazu stanowi również srebrna zasłona ofiarowana w 1675 przez Katarzynę i Zygmunta Działyńskich, spuszczana z góry. Złożona jest z dwóch części: srebrnej ramy-bordiury oraz wypełniającej ją blachy późnobarokowej z repusowanymi scenami, będącymi alegorią do Niepokalanego Poczęcia Matki Bożej. Została wykonana w 1673 przez złotnika Johanna Lemana.
Początkowo obraz zasłaniano firankami, a następnie wprowadzono zasłonę metalową, po kradzieży 1 lipca 1722 kilkunastu wotów z ołtarza Matki Bożej. Blacha zasuwy to relief, wzbogacony fakturowaniem i częściowym złoceniem. W dolnej części blachy ukazano biblijne półpostacie Adama i Ewy. Na ich tle widnieje rajskie drzewo z owiniętym wokół jego pnia wężem. Po bokach blachy znajdują się postacie św. Anny (z lewej) i św. Joachima (z prawej) trzymających łodygi liliowe. Z połączenia ich łodyg wyłania się postać Maryi z symbolami z Apokalipsy św. Jana. W górnej części blachy znajduje się Trójca Święta w aureoli rzeszy aniołów.
Rama ozdobiona jest po obu bokach repusowanymi ornamentami roślinnymi, natomiast dolna i górna jej część ozdobiona jest owalnymi medalionami z inskrypcjami. W górnym medalionie znajduje się inskrypcja łacińska o następującej treści:
Dolna natomiast stanowi napis wotywny w języku staropolskim:
Odsłonięcie i zasłonięcie obrazu zasłoną odbywa się kilka razy dziennie w czasie około 34 sekund, przy dźwiękach fanfar granych przez pauliński zespół intradzistów.
Koronacje obrazu.
Pierwsze oznaki kultu.
Wizerunek jasnogórskiej Bogurodzicy od początku powstania sanktuarium uznany został za niezwykły, otoczony powszechnym kultem przez wiernych (m.in. przez polskich królów), którzy składali Jej liczne dary i wota. Jan Długosz w (łac. "Liber beneficiorum") nazywa jasnogórską Bogurodzicę, słowami:
Już w drugiej połowie XVI wieku Grzegorz z Sambora sławił Ją po raz pierwszy jako Królową Polski. Król Jan Kazimierz, składając śluby we Lwowie 1 kwietnia 1656 nazwał Matkę Bożą Patronką i Królową Polski. Fakt ten został potwierdzony przez nuncjusza Pietra Vidoniego, który podczas jednej z uroczystości trzykrotnie zaintonował wezwanie: (łac. "Regina Regni Poloniae"). W celu podkreślenia tego faktu i znaczenia uwieńczano Ją następnie i towarzyszące jej Dzieciątko zawieszanymi na wizerunkach koronami.
Pierwsze korony zostały ukazane na trzech najstarszych graficznych podobiznach obrazu widocznych na drzeworytach krakowskich: pierwszy, w dewocyjnym druku plakatowym bp. Jana Konarskiego (ok. 1515-1524), drugi w dziele Piotra Rydzyńskiego (łac. "Historia pulchra...") (1523) oraz w trzecim, polskim przekładzie tego dzieła autorstwa paulina o. Mikołaja z Wilkowiecka OSPPE (1568). Nie znamy jednak bliżej ich fundatorów.
Pierwszymi fundatorami natomiast zapisanymi historycznie byli królowie. Jako pierwszy uhonorował obraz koronami i srebrnymi złoconymi blachami Władysław Jagiełło po restauracji sprofanowanego Wizerunku w 1430. Dwa wieki później (przed 1642) król Władysław IV przekazał dwie nowe korony. W drugiej połowie XVII wieku ofiarowywano też inne korony dla obrazu, których kształtu bliżej nie znamy. W 1671 koronę ofiarowała królowa Eleonora Habsburżanka, żona króla Michała Korybuta Wiśniowieckiego, w latach 1710–1716 o. Konstanty Pawłowski, definitor prowincji paulinów i zakrystian jasnogórski, następnie w 1717 król August II Mocny, który złożył swoją diamentową koronę jako wotum dziękczynne za traktat z konfederacją tarnogrodzką.
Koronacja papieska koronami Klemensa XI.
Następnie do ceremoniału koronacji obrazu przyłączyli się papieże. Zgodę Stolicy Apostolskiej na koronację jasnogórskiego obrazu uzyskano zapewne przy poparciu nuncjusza Girolama Grimaldiego, który miał osobiście dokonać koronacji, z uwagi jednak na niesprzyjające okoliczności, obowiązek ten powierzył biskupowi chełmskiemu Krzysztofowi Janowi Szembekowi. Ostateczną decyzję o koronacji podjął papież Klemens XI, który ofiarował drogocenne korony. 22 lipca 1717 przybył na Jasną Górę kanclerz Królestwa Jan Sebastian Szembek, który przekazał ofiarowane korony otrzymane od nuncjusza w Saksonii i przedstawił dekret upoważniający bp. Szembeka do dokonania koronacji.
8 września 1717 w święto Narodzenia Matki Bożej obraz został uroczyście ukoronowany koronami przez bp. Szembeka wraz z ojcami paulinami mocującymi korony w bazylice jasnogórskiej nad tabernakulum pod baldachimem, gdzie został uroczyście przeniesiony na tę uroczystość z udziałem około 200 tysięcy pielgrzymów. Z okazji koronacji nałożono na obraz Matki Bożej kosztowne szaty wykonane przez brata Makarego Sztyftowskiego. Sporządził on trzy suknie na różne uroczystości: granatową haftowaną diamentami, niebieską z rubinami i zieloną z perłami oraz kamieniami szlachetnymi. Podstawę koron stanowił otok zdobiony dużymi kaboszonami i rautami, klejnoty zaś oprawione były w medaliony i kaszty. Grzebień zwieńczenia koron był szeroko rozchylony na zewnątrz, w postaci sterczyn o potrojonych medalionach z wprawionymi kamieniami i ażurowymi prześwitami między nimi. Każdą z koron podtrzymywała para złotych aniołów. Była to pierwsza na ziemiach polskich ustanowiona dekretem papieskim koronacja wizerunku Matki Bożej z Dzieciątkiem, dokonana poza Rzymem.
Kradzież koron klementyńskich.
Korony papieża Klemensa XI oraz perłową sukienkę z kosztownościami skradziono w nocy z 22 na 23 października 1909. Początkowo myślano, że rabuś lub rabusie dostali się po zostawionej w jednym z okien linie, później zaczęto przypuszczać, że wybrali jakąś inną drogę, a linę przywiązali dla niepoznaki. Sprawców nigdy nie wykryto oraz nie odzyskano skradzionych eksponatów. W miarę upływu czasu utrwaliło się przekonanie, że kradzież stanowiła prowokację polityczną ówczesnych rosyjskich władz zaborczych. Jasna Góra wywierała bowiem znaczący wpływ na kształtowanie świadomości narodowej, stanowiąc poważną przeszkodę w rusyfikacji społeczeństwa polskiego. Należy dodać, że kosztowności z obrazu nie należały do najcenniejszych, jakie znajdowały się w zasięgu sprawców. Na polityczny kontekst kradzieży wskazywał też zamiar cara Mikołaja II, aby podarować własne korony dla obrazu.
Sprawa kradzieży koron budzi jednak liczne kontrowersje i domysły. Wiele źródeł przypisuje sprawstwo paulinowi o. Damazemu Macochowi OSPPE, oskarżonemu później w głośnym procesie piotrkowskim za morderstwo i kradzież pieniędzy dokonaną na Jasnej Górze, łącząc wszystkie te bolesne wydarzenia. Prawdopodobnie o. Macoch był agentem rosyjskich służb carskiej "Ochrany". Nigdy mu jednak tego nie udowodniono, jak też i bezpośredniej kradzieży koron i sukienki, a przypuszczenia oparto wyłącznie na politycznych poszlakach.
Rekoronacja koronami św. Piusa X.
Złote korony na obraz przekazał polskiej delegacji duchowieństwa 21 kwietnia 1910 papież Pius X, późniejszy święty, który powiedział wtedy m.in.:
24 kwietnia 1910 przywieziono korony papieskie dla obrazu, a generał paulinów o. Euzebiusz Rejman przeniósł je z dworca kolejowego na Jasną Górę, gdzie zostały uroczyście nałożone podczas rekoronacji 22 maja tegoż roku na jasnogórskich Wałach przez bp. Stanisława Zdzitowieckiego, a nową sukienkę do przyozdobienia obrazu, tzw. sukienkę koralową ofiarowały kobiety ziemi kieleckiej ze wsi Rembieszyce i Złotniki. Ofiarowane korony są typu otwartego zwieńczone stylizowanymi sterczynami, na koronie Maryi – sześcioramiennymi gwiazdami, na koronie Dzieciątka z kolei – krążkami z rubinami. Korpus obu koron zdobi stylizowana dekoracja o motywach akantu z widniejącymi główkami aniołków oraz rozsianymi na korpusie kamieniami szlachetnymi. Ponadto z boków znajdują się emaliowane postacie stylizowanych aniołów podtrzymujących korony.
Pozostałe korony.
W drugiej połowie XX wieku powstało jeszcze kilka innych koron. Najważniejsze z nich to korony ufundowane na tysiąclecie chrztu Polski w 1966, jako komplet do sukienki milenijnej, na koronację dokonaną przez prymasa kard. Stefana Wyszyńskiego, późniejszego błogosławionego. Pod koniec życia w 2005 papież św. Jan Paweł II również ofiarował korony dla postaci obrazu. Koronacja tymi koronami odbyła się 26 sierpnia 2005 w uroczystość Matki Bożej Częstochowskiej, wraz z obchodami jubileuszu 25-lecia NSZZ „Solidarność”. Ideowo symbolizują one majestat Królowej Korony Polskiej z motywem orłów piastowskich. Ostatnie korony zostały ofiarowane w 2017 z okazji 300. rocznicy pierwszej papieskiej koronacji obrazu przez włoską archidiecezję Crotone-Santa Severina jako zrekonstruowane skradzione korony papieża Klemensa XI, wykonane przez włoskiego złotnika Michele Affidato, a poświęcone 17 maja tegoż roku przez papieża Franciszka.
Zabezpieczenie obrazu.
Po kradzieży nocą z 22 na 23 października 1909 klejnotów zdobiących obraz (sukienek z XVIII wieku i koron ofiarowanych przez papieża Klemensa XI) przeor o. Euzebiusz Rejman OSPPE podjął działania w celu zabezpieczenia wizerunku. Postanowiono umieścić obraz w specjalnie zbudowanym sejfie. Sejf o budowie pancernej szafy został wykonany przez firmę Romualda Szymańskiego z Warszawy, mający wymiary wysokość × szerokość × głębokość × grubość = (166 × 127 × 32 × 10) cm; grubość dwuskrzydłowych drzwi z tyłu – 13 cm, grubość wysuwanej do góry zasłony przed wizerunkiem – 9 cm. Sejf został umieszczony z tyłu retabulum, stosownie do istniejącego tam otworu na wizerunek. Sejf podtrzymują cztery stalowe konsole tkwiące we wschodniej ścianie prezbiterium, a także pionowe stalowe słupy o przekrojach ceowników. W 2013 zabytkowa szafa pancerna została dokładnie uszczelniona i od strony ołtarza zamknięta szybą pancerną (wielokrotnie klejona z folią PVB) o grubości 24 mm z mocnym antyrefleksem, na stałe umieszczoną w konstrukcji ramy, w której zainstalowano różne sensory kontrolne oraz wiązki światłowodów stanowiące podstawowe oświetlenie obrazu. Zaprojektowano także klimatyzację, która zapewnia stałe optymalne warunki wilgotności, temperatury i jakości powietrza. Nowoczesny system klimatyzacyjny został wykonany przez niemiecką firmę „Glasbau Hahn GmbH” z Frankfurtu nad Menem. Zaopatrzenie systemu klimatyzacji w azot odbywa się dzięki generatorowi, produkującemu czysty azot z otaczającego powietrza, który po nadaniu przewidzianej wilgotności zostaje wprowadzony do przestrzeni ochronnej obrazu.
Cuda.
Według przekazu Kościoła rzymskokatolickiego na przestrzeni wieków przed obrazem dokonywały się liczne "cuda i uzdrowienia". Uzdrowienie w kaplicy jasnogórskiej nie dowodzi magicznej mocy obrazu, lecz działania Matki Bożej, posługującej się tym obrazem. Informacje o cudach i łaskach można zaczerpnąć ze źródeł archiwalnych i literatury, a także z opisów konkretnych wydarzeń. Historycznym źródłem jest m.in. list króla Władysława Jagiełły pisany do papieża Marcina V (XV wiek), w którym król pisze m.in.:
Jan Długosz, opisując napad rabunkowy na klasztor jasnogórski w 1430, zaznacza:
Ze wszystkich cudownych uzdrowień, jakie dokonały się w wyniku orędownictwa Matki Bożej za pośrednictwem obrazu, tylko jeden fakt został urzędowo zatwierdzony. Było to uzdrowienie Tekli Bobrowskiej w kaplicy jasnogórskiej 29 maja 1786. Na prośbę jej ojca Kuria Biskupia w Krakowie przeprowadziła proces i wydała orzeczenie o autentyczności wydarzenia.
Pierwsza księga cudów i łask nie zachowała się w archiwum klasztornym (istniała jeszcze na początku XVI wieku, lecz już wtedy była bardzo zniszczona). Ocalały wypisane z niej 72 wydarzenia, wydane drukiem w 1523 przez o. Andrzeja Gołdonowskiego OSPPE. Przytacza on najstarszy cud uzdrowienia na Jasnej Górze, przywrócenie wzroku w 1386 litewskiemu malarzowi Jakubowi Wężykowi, odnotowany w starym rusińskim kodeksie. Najstarszym dokumentem w archiwum jasnogórskim jest Księga Konfraterni Paulińskiej (łac. "Regestrum Confraternitatis") z 1517, w której są wpisy o kilkudziesięciu cudownych wydarzeniach od 1546, na które składał się zarówno rejestr zgłaszanych cudów, jak i odpisy z innych źródeł. Następnie dekret wizytacyjny biskupa krakowskiego kard. Jerzego Radziwiłła z 26 sierpnia 1593 zarządził rejestrowanie cudów i zbieranie dokumentacji, po którym powstał dwutomowy rękopis (łac. "Liber miraculorum Beatae Mariae Virginis Czestochowiensis"), zawierający ponad tysiąc zapisków. Obok tych dwóch ksiąg, trzecim jest księga cudów pt. "Kontynuacja nieskończonych cudów 1681-1804". W połowie XVIII wieku, oprócz notatek w "Liber miraculorum...", zaczęto zbierać i przechowywać uwierzytelniającą dokumentację. Od maja 1885 postanowiono zbierać dokumenty i zeznania na luźnych kartkach, co praktykuje się po dzień dzisiejszy. Od XVI do połowy XX wieku ukazało się ponad trzydzieści publikacji dotyczących jasnogórskich cudów.
Hipotezy ikonograficzne.
Co do pochodzenia artystycznego obrazu nie ma wśród historyków sztuki zgodnej opinii. Przypisuje się go szkole malarstwa: bizantyjskiego, węgierskiego, czeskiego, bolońskiego czy nawet sieneńskiego. Wiele rozbieżnych sądów wzbudza również datowanie wizerunku.
Obraz jasnogórski stał się przedmiotem wielu badań i kontrowersyjnych hipotez. Datowano go na VII wiek (Tadeusz Albin Kruszyński), XI wiek (Charles Rohault de Fleury), XIII wiek (Władysław Podlacha), przełom XIII i XIV wieku (Stanisław Totkowicz, Feliks Kopera), XIV wiek (Boris Rothemund), na okres przed 1382 (Krystyna Pieradzka). Widziano w nim dzieło o tradycjach malarstwa grecko-rzymskiego, przemalowane w XV wieku (Mieczysław Skrudlik) lub kopię wykonaną po 1430 w oparciu o oryginał powstały w V wieku, na przełomie VI i VII wieku, albo na początku IX wieku (Rudolf Kozłowski, Sykstus Szafraniec). Wśród kontrowersyjnych opinii, co do środowiska jego powstania za proweniencją włoską opowiadają się: Jan Fijałek (szkoła bolońska), Totkowicz (dzieło Pietra Cavalliniego), Pieradzka (Siena), Ewa Śnieżyńska-Stolot (krąg Simone Martiniego); za bizantyjską zaś m.in. Michał Walicki, Barbara Dąb-Kalinowska, Teresa Mroczko oraz czeską Karol Estreicher.
W 1984 Anna Różycka-Bryzek i Jerzy Gadomski poddali obraz gruntownej analizie. Stwierdzili, iż obraz był dwukrotnie przemalowywany, składa się z trzech nakładających się warstw: pierwsza, ikonowa, powstała w XII-XIII wieku; po niej pozostała zasadnicza kompozycja obrazu; druga warstwa jest włoska (z połowy lub po połowie XIV wieku) i stanowi obecne malowidło; trzecią warstwę stanowią przemalowania, wykonane w Polsce podczas konserwacji (1430-1434) po napadzie rabunkowym. Tym samym stwierdzili oni, że ikonografia obrazu jest pochodzenia bizantyjskiego, ale on sam powstał w kręgu sztuki łacińskiej. Odrzucili tezy o pochodzeniu bizantyjsko-ruskim, czeskim czy węgierskim.
Kult religijny.
Na przełomie XIX i XX wieku przeor jasnogórski o. Euzebiusz Rejman oraz bp Stanisław Zdzitowiecki skierowali petycję do Stolicy Apostolskiej w celu ustanowienia święta Matki Boskiej Częstochowskiej w jej jasnogórskim obrazie. Papież Pius X zatwierdził 13 kwietnia 1904 święto Matki Bożej Jasnogórskiej (Częstochowskiej) dla sanktuarium częstochowskiego i diecezji kujawsko-kaliskiej, w obrębie której znajdowała się wtedy Częstochowa. Święto Matki Boskiej Częstochowskiej obchodzono po raz pierwszy 29 sierpnia 1906. Wkrótce rozszerzyło się ono na inne diecezje. W 1931 papież Pius XI ustalił ostatecznie 26 sierpnia dniem obchodu tego święta. Dekretem Kongregacji Obrzędów z dnia 26 października 1956 uroczystość liturgiczna została przyznana wszystkim diecezjom w Polsce.
W tradycji Kościoła prawosławnego święto Częstochowskiej Ikony Matki Bożej obchodzone jest 19 marca (co odpowiada dacie 6 marca w kalendarzu juliańskim), a także w ostatnią niedzielę sierpnia (niezależnie od kalendarza). Ku czci Częstochowskiej Ikony Przenajświętszej Bogurodzicy powstał także akatyst.
Obraz jest otoczony kultem także poza granicami Polski. Od XV wieku czczono go na Węgrzech, do końca XVIII wieku kult rozwinął się m.in. w Niemczech, Austrii, Słowacji, Chorwacji czy Rosji. W XIX i XX wieku głównie dzięki polskim emigrantom budowano kościoły pw. Matki Boskiej Częstochowskiej, także w Anglii i Francji oraz wielu innych krajach świata. Propagatorami tego kultu byli głównie polscy misjonarze.
Zarówno uchwałą Senatu RP z 4 listopada 2016, jak i uchwałą Sejmu RP z 15 grudnia 2016, rok 2017 został ustanowiony Rokiem 300-lecia koronacji obrazu Matki Bożej Częstochowskiej.
Przed obrazem modliło się wielu polskich królów i książąt, m.in: 
Kopie obrazu Matki Bożej Częstochowskiej.
Powstało wiele podobizn i kopii wizerunku, które można spotkać w świątyniach katolickich, jak i prawosławnych, prezentowano go również na żołnierskich ryngrafach, chorągwiach czy sztandarach. W 1813, kiedy wojska rosyjskie weszły do twierdzy częstochowskiej, przeor wraz z braćmi klasztoru podarowali generałowi Fabianowi Sackenowi kopię obrazu. Następnie ikona została przewieziona do Sankt-Petersburga i umieszczona w Soborze Kazańskiej Ikony Matki Bożej w Petersburgu.
Wiele innych koronowanych obrazów jest bardzo podobnych do częstochowskiego wizerunku, m.in. w:

</doc>
<doc id="864647" url="https://pl.wikipedia.org/wiki?curid=864647" title="Częstochowska Ikona Matki Bożej">
Częstochowska Ikona Matki Bożej



</doc>
<doc id="864651" url="https://pl.wikipedia.org/wiki?curid=864651" title="Fraza (językoznawstwo)">
Fraza (językoznawstwo)

Fraza (gr. "phrásis" „mówienie, wysłowienie”) – związek wyrazów tworzący pewną całość znaczeniową i intonacyjną, niekiedy również synonim zdania, wypowiedzenia (poza terminologią frazeologiczną). W rozumieniu syntaktyki fraza (grupa składniowa) to zbiór wyrazów in praesentia zespolonych kategorialnymi związkami syntaktycznymi (syntagmatycznymi).
W ujęciu frazeologii fraza jest związkiem frazeologicznym przybierającym postać pełnego syntaktycznie zdania bądź równoważnika zdania. W starszej teorii frazeologicznej pojęcie frazy rozumiano w sposób bardziej ogólny, określając nim każdą podstawową jednostkę frazeologii.
W formalno-semantycznym podziale frazeologizmów fraza to zespół wyrazów złożony z członów rzeczownikowych i czasownikowych, pełniący funkcję zdania. Frazy proste mają postać zdania pojedynczego (np. "burza huczy", "serce boli"), frazy bardziej złożone mogą przybierać postać zdań złożonych (np. "nie ma tego złego, co by na dobre nie wyszło"). Zdanie jest pojęciem szerszym niż fraza: jako frazy klasyfikuje się wyłącznie zdania o charakterze utartym, powtarzane w tej samej formie i w tym samym porządku wyrazowym. Do fraz można zaliczyć, obok pewnych frazeologizmów właściwych, również przysłowia, sentencje, maksymy czy też porzekadła.
Dawniej mianem fraz określano beztreściwe związki wyrazów, tzw. frazesy. W kontekście wyszukiwania elektronicznego fraza to pojedyncze słowo bądź wyrażenie, na podstawie którego oprogramowanie komputerowe odnajduje treści.

</doc>
<doc id="864652" url="https://pl.wikipedia.org/wiki?curid=864652" title="Maarten Martens">
Maarten Martens

Maarten Maartens (ur. 2 lipca 1984 w Eeklo) – belgijski piłkarz, reprezentant Belgii. Grał na pozycji skrzydłowego. Występował w takich klubach jak: RSC Anderlecht, AZ Alkmaar, RKC Waalwijk, PAOK FC i Cercle Brugge.

</doc>
<doc id="864656" url="https://pl.wikipedia.org/wiki?curid=864656" title="Dialekt groningski">
Dialekt groningski

Dialekt groningski ("Grönnegs", "Gronings") – forma dolnosaksońskiego w Holandii używana wokół miasta i prowincji Groningen.
Jest częścią języka dolnoniemieckiego (dolnosaskiego), lecz niektórzy lingwiści uznają go za niezależny język. Najwięcej osób twierdzi, że "gronings" współtworzy jeden język ze wschodniofryzyjskim dolnoniemieckim. Jest on skutkiem naporu języka dolnoniemieckiego (dolnosaskiego) na dawny obszar języka fryzyjskiego. Wiele słów dialektu Gronings jest stąd podobnych do słów z języka fryzyjskiego.
Składa się z ośmiu gwar:
Szacowana liczba osób posługujących się dialektem gronings to 310 tysięcy osób.
Liczby.
Porównanie liczb w języku niderlandzkim i poszczególnych gwarach dialektu gronings: 

</doc>
<doc id="864669" url="https://pl.wikipedia.org/wiki?curid=864669" title="Orishas">
Orishas

Orishas – afro-kubański zespół hip-hopowy, popularny w Hiszpanii, na Kubie oraz we Francji. Założony przez Yotuela i Ruzzo, dwóch Kubańczyków, którzy emigrowali z Hawany do Paryża. Tam włączyli się do teamu Roldan i Flaco-Pro (który uczestniczył tylko w nagraniach pierwszej płyty „A lo cubano”). Od 1999 roku grupa występowała pod szyldem „Orishas”, łącząc rap i muzykę kubańską. Remix piosenki „Represent Cuba” został wykorzystany w filmie Dirty Dancing: Havana Nights. W 2008 roku skomponowali piosenkę oficjalną karnawału na Teneryfie.
Nagrody i nominacje.
Rok 2003:
Rok 2005:
Rok 2007:
Nagrania gościnne.
– Déjate Llevar ("ft. Roldán")
– Déjate Llevar Remix ("ft. Orishas")
– Où Tu Veux Aller ("ft. Orishas")
– ¿Dónde estarás? ("ft. Orishas")
– Mai Yo Lo ("ft. Ruzzo")
– Dos Gardenias ("ft. Yotuel")
– Lejos de Tí ("ft. Yotuel &amp; Erik Nilsson")
– Hit Lerele ("ft. Yotuel")
– Ná de Ná ("ft. Yotuel")
– Dos Gardenias ("ft. Yotuel")
– 60's ("ft. Yotuel")
– África ("ft. Yotuel")
– Gwadeloup Cuba ("ft. Orishas")
– La Candela (Prendelo) ("ft. Orishas")
– He Pecado ("ft. Orishas")

</doc>
<doc id="864671" url="https://pl.wikipedia.org/wiki?curid=864671" title="Kierownica samochodu">
Kierownica samochodu

Kierownica samochodu – okrągły element służący do zmiany kierunku jazdy samochodu.
Kierownica znajduje się bezpośrednio przed kierowcą. Kierownica może być jedno, dwu, trzy lub czteroramienna. Trzyramienna najczęściej uznawana jest za sportową. Oprócz tego kierownica może być pokryta różnymi materiałami np. skórą czy drewnem. Wielofunkcyjna kierownica pozwala kierowcy np. na korzystanie z radia bez odrywania rąk od kierownicy. W krajach, w których jeździ się po prawej stronie drogi, umieszcza się kierownicę po lewej stronie, a w krajach, w których jeździ się po lewej stronie, umieszcza się kierownicę po prawej stronie.

</doc>
<doc id="864672" url="https://pl.wikipedia.org/wiki?curid=864672" title="Chruślice (Nowy Sącz)">
Chruślice (Nowy Sącz)

Chruślice – osiedle w Nowym Sączu położone w północno-wschodniej części miasta, u podnóża góry Mużeń (449 m) na Pogórzu Rożnowskim, na wschód od środkowego biegu potoku Łubinka. Graniczy z osiedlami Kochanowskiego, Westerplatte, Gołąbkowice, Piątkowa oraz miejscowością Piątkowa.
Przez osiedle przebiegają szlaki turystyczne:
Ze szczytu góry rozciąga się widok na panoramę Nowego Sącza, pasma Radziejowej, Jaworzyny, a przy dobrej pogodzie również Tatry i Gorce.
Na szczycie góry Mużeń znajduje się telewizyjna stacja retransmisyjna użytkowana obecnie przez Polską Telefonię Cyfrową). Właścicielem obiektu jest TP EmiTel. Z obiektu prowadzona jest emisja programu TV Puls (kanał 22) oraz Radia Eska Małopolska na 106.80.
W tej dzielnicy Nowego Sącza znajduje się również klub sportowy KS Chruślice. Powstały w 2003 grający obecnie w rozgrywkach A-klasy w sezonie 2010/11
Historia.
Nazwa osiedla pochodzi od nazwy osobowej „Chroślic”.
Niegdyś wieś szlachecka, w XV wieku była własnością Zawadzkich herbu Starykoń. Wzmiankowana u Jana Długosza w „Liber beneficjorum ...” jako „Chroslycze”. W czasach autonomii galicyjskiej istniała gmina Gołąbkowice-Chruślice. W granicach miasta od 1942 do 1951 roku oraz ponownie od marca 1977 roku. Od 1990 roku posiada obecny status osiedla.

</doc>
<doc id="864676" url="https://pl.wikipedia.org/wiki?curid=864676" title="Guillaume Le Vasseur de Beauplan">
Guillaume Le Vasseur de Beauplan

 Guillaume le Vasseur de Beauplan (ur. ok. 1600, zm. w 1675) – francuski inżynier wojskowy, markiz, pisarz i kartograf. Jeden z pierwszych twórców szczegółowych map południowo-wschodnich ziem Rzeczypospolitej.
Życiorys.
Urodził się prawdopodobnie w Dieppe, w szlacheckiej rodzinie hugenockiej. W młodości służył w armii francuskiej. Do Polski przybył w 1630 roku, za panowania Zygmunta III Wazy. W dwa lata po wstąpieniu do polskiej armii, kierował pracami inżynieryjnymi na Podolu, Wołyniu i Ukrainie Naddnieprzańskiej, gdzie obwarowywał twierdze Kudak, Koniecpol Nowy i Krzemieńczuk oraz poprawiał umocnienia zamków w Barze i Brodach. Poza działalnością ściśle związaną z wojskowością, zajmował się również innymi zadaniami związanymi z logistyką, a więc zakładał wsie, budował mosty oraz szlaki komunikacyjne. Po podpisaniu pokoju w Polanowie, wytyczał granice polsko-moskiewskie. Brał udział w uśmierzeniu buntu Pawluka.
W 1639 r. Beauplan przewodniczył wyprawie do ujścia Dniepru, podczas której zebrał dostateczną ilość informacji, aby stworzyć trzyczęściową mapę jego środkowego i dolnego biegu. Pomiary Francuza okazały się niemal bezbłędne i umożliwiły korektę błędu Ptolemeusza, związaną z wydłużeniem osi Morza Śródziemnego wobec lądów, które do niego przylegały. Nie była to wyprawa łatwa, gdyż oficer musiał nierzadko walczyć z Tatarami i Kozakami.
Podczas pierwszego pobytu francuskiego oficera na Naddnieprzu udało mu się wydać mapę południowo-wschodnich ziem Rzeczypospolitej oraz części Chanatu Krymskiego wraz z Półwyspem Krymskim oraz Morzem Azowskim. Po roku 1639 mapa wzbogaciła się o opracowanie województwa podolskiego. Przy opracowywaniu tych map Beauplan często korzystał z usług polskiego wywiadu wojskowego. W pracach tych wspomagał go Sebastian Aders, który prowadził działalność wywiadowczą na terenie Bałkanów i Krymu.
Król Władysław IV nadał w 1645 roku Beauplanowi przywilej wydrukowania tzw. "Delineatio specialis et accurata tutius Ukrainae cum suis palatinatibus ac districtibus provinciisque adiacentibus", czyli mapy Ukrainy, która nie obejmowała Morza Czarnego, Mołdawii, Dzikich Pól oraz Chanatu Krymskiego. W późniejszym czasie wydana została mapa generalna o mniejszej skali, lecz zawierająca pominięte wcześniej terytoria. W roku 1648 (a więc już za panowania Jana Kazimierza) postanowił wrócić do Francji.
Beauplan to postać szczególna w historii polskiej kartografii. Własne mapy opracowywał niemalże sam, posługując się nowoczesnymi przyrządami pomiarowymi jak astrolabium, odometr, zegar czy busola. Większość jego map można uznać za aktualne aż po dziś dzień, pomimo że tworzono je w bardzo trudnych warunkach, spowodowanych nie tylko samym charakterem prac kartograficznych, ale również sytuacją polityczną ówczesnych ziem ukrainnych.
Déscription de l’Ukraine.
Guillaume le Vasseur de Beauplan brał udział w wyprawie hetmana wielkiego koronnego Stanisława Koniecpolskiego przeciwko Kozakom. Kultura i życie Rusinów zafascynowały go do tego stopnia, że postanowił spisać wszystko, co zobaczył na Ukrainie i wydać w postaci książki. W roku 1651 we Francji wydane zostało jego dzieło pod imponująco długim barokowym tytułem "Déscription de l’Ukrainie, qui sont plusieurs provinces du Royaume de Pologne, Contenuës depuis les confins de la Moscovie, jusques aux limites de la Transilvanie. Ensemble leurs moeurs, façcons de vivres et de faire la Guerre. Par le Sieur de Beauplan" (Opisanie Ukrainy, którą tworzą liczne prowincje Królestwa Polskiego leżące pomiędzy granicami Moskowii i Transylwanii. Wraz z wiadomościami o zwyczajach, sposobie życia i prowadzenia wojny jej mieszkańców. Przez Jaśnie Wielmożnego Pana de Beauplan), w którym poza szczegółowym opisem życia Kozaków znajdują się również liczne mapki i rysunki autorstwa samego Beauplana. Dzieło to przełożone zostało na języki: angielski, niemiecki, rosyjski i łacinę (oryginał był wydany po francusku). Dzięki "Opisowi Ukrainy" ludzie z krajów zachodnich mogli dokładniej poznać obyczaje wschodnie, o których wiedzieli wówczas bardzo niewiele.

</doc>
<doc id="864683" url="https://pl.wikipedia.org/wiki?curid=864683" title="Eustachy Rzymski">
Eustachy Rzymski

Eustachy Rzymski, również Eustachiusz () – święty Kościoła katolickiego i prawosławnego, według legendy męczennik wczesnochrześcijański, jeden z Czternastu Świętych Wspomożycieli.
Legenda.
Znany jedynie ze średniowiecznej legendy, łączącej motywy bliskowschodnie i greckie. Według części bollandystów żywot Eustachego jest zupełnie fikcyjny.
Przed nawróceniem na chrześcijaństwo miałby nazywać się Placidus (Placyd) i być oficerem wojsk cesarza Trajana. Podczas polowania na jelenia pomiędzy Tivoli a Praeneste zobaczył w porożu jelenia krzyż Chrystusa. Po tym zdarzeniu nawrócił się i ochrzcił razem ze swoją rodziną, wtedy też przyjął imię Eustachy. Spotkała go seria nieszczęść sprawdzających jego wiarę: stracił majątek, jego służący poumierali na zarazę, podczas podróży morskiej została porwana jego żona, a gdy przechodził przez rzekę z dwoma synami, jego dzieci zostały porwane przez wilka i lwa. Podobnie do Hioba, Eustachy lamentował, ale nie stracił wiary. Wkrótce po tym odzyskał swoją rodzinę i wcześniejszą pozycję. Ponieważ odmówił złożenia pogańskiej ofiary, został razem z żoną i synami skazany na śmierć przez cesarza Hadriana. Najpierw został rzucony lwom na pożarcie, ale ponieważ one nie wyrządziły mu szkody, został spalony w rozżarzonym spiżowym byku.
Żywot św. Eustachego spopularyzowała "Złota legenda" Jakuba de Voragine.
Kult świętego.
Kult tego świętego pojawił się stosunkowo późno – dopiero w VIII wieku.
Patronat.
Jest patronem strażaków (obok św. Floriana), myśliwych i leśników (obok św. Huberta), traperów, osób torturowanych i Madrytu. Wzywany jest do obrony przed ogniem i jako orędownik w rozwiązywaniu trudnych sytuacji.
Patronuje również: kramarzom (straganiarzom), kupcom, płatnerzom i rusznikarzom. Wzywany jest również w przypadku choroby koni i w żałobie w rodzinie.
Atrybuty.
Atrybutami tego świętego są: byk, krzyż, róg, jeleń.
Relikwie.
Jego relikwie miały być przechowywane do XII wieku w rzymskiej bazylice Sant’Eustachio (jest to jeden z kościołów Rzymu, z którymi związany jest tytuł kardynała diakona). Następnie zostały one przeniesione do Saint-Denis pod Paryżem. Relikwiarz został uszkodzony, a część kości spalona przez hugenotów w 1567. To co pozostało znajduje się w paryskim kościele Saint-Eustache.
Dzień obchodów.
W Cerkwi prawosławnej wspomnienie liturgiczne wielkiego męczennika obchodzone jest 20 września/3 października, tj. 3 października według kalendarza gregoriańskiego.
W Kościele katolickim wspomnienie świętych małżonków: Eustachego i Teopisty oraz ich synów Agapita i Teopista, męczenników, obchodzono 29 marca i 20 września, ale oficjalnie tylko do 1969 roku, kiedy Paweł VI usunął z kalendarza niektórych świętych, których istnienie budziło wątpliwości. Niektóre źródła nadal podają dzień 20 września, jako wspomnienie.
Wykreślenie świętego z kalendarza liturgicznego nie oznacza bowiem pozbawienia świętego świętości, "bowiem, kto raz został uznany za świętego i wpisany do Martyrologium, pozostaje świętym na zawsze, chociażby wypisano go ze wszystkich kalendarzy liturgicznych na całym świecie".

</doc>
<doc id="864688" url="https://pl.wikipedia.org/wiki?curid=864688" title="Frédéric Nihous">
Frédéric Nihous

Frédéric Nihous (ur. 15 sierpnia 1967 w Valenciennes) – francuski polityk, przewodniczący partii Łowiectwo, Wędkarstwo, Przyroda, Tradycja (CPNT), kandydat na urząd prezydenta.
Życiorys.
Dziadek ze strony matki był zwolennikiem gaullizmu, drugi z dziadków był polskim górnikiem i komunistą. Frédéric Nihous uzyskał wykształcenie wyższej prawnicze ("diplôme d'études approfondies" z prawa gospodarczego). Zaangażowany w działalność organizacji tradycjonalistycznych, objął m.in. funkcję przewodniczącego stowarzyszenia łowców gołębi "Palombe".
W 2007 wystartował w wyborach prezydenckich, uzyskując w pierwszej turze wynik 1,15% głosów. Przed drugą turą nie poparł żadnego z kandydatów. W 2008 zastąpił Jeana Saint-Josse na stanowisku przewodniczącego CPNT. Funkcję tę pełnił nieprzerwanie do 2016.
W 2009 organizował wspólnie z Philippe’em de Villiersem koalicyjny Libertas Francja, bez powodzenia kandydował do Europarlamentu. Wkrótce nawiązał współpracę z partiami wspierającymi prezydenta Nicolasa Sarkozy’ego. W 2010 z listy większości prezydenckiej uzyskał mandat radnego regionalnego w Akwitanii, a w 2015 z ramienia centroprawicy został radnym regionu Hauts-de-France.

</doc>
<doc id="864689" url="https://pl.wikipedia.org/wiki?curid=864689" title="Infinity on High">
Infinity on High

Infinity on High – trzeci album w historii amerykańskiego kwartetu Fall Out Boy. Jego tytuł (dosł. "nieskończoność na górze") pochodzi od listu holenderskiego malarza, Vincenta van Gogha, adresowanego do jego brata, w którym padają te właśnie słowa.
Płyta zadebiutowała na 1 miejscu listy "Billboard 200" (zestawiającej najchętniej kupowane albumy), osiągając wynik 260 tysięcy sprzedanych kopii w pierwszym tygodniu. Po krótkim czasie uzyskała status Platynowej Płyty w Stanach Zjednoczonych.
Blisko trzy tygodnie przed planowaną premierą, 19 stycznia, album niespodziewanie wyciekł do Internetu, w związku z czym zespół zamierzał nawet przyspieszyć oficjalną datę wydania płyty. Ostatecznie jednak do tego nie doszło. Grupa zareagowała więc na ten incydent w inny sposób, mianowicie w szybkim czasie nagrywając koncertowe EP, Leaked in London ("Wycieknięty w Londynie"). Album ten udostępniono drogą sieciową jedynie posiadaczom legalnych kopii "Infinity on High".
Lista utworów.
Utwory dodatkowe:
Alternatywne tytuły.
Niektóre utwory mają także swoje robocze tytuły, które zmieniono dopiero na niedługo przed wydaniem albumu:
Wykonawcy.
Gościnnie wystąpili:

</doc>
<doc id="864691" url="https://pl.wikipedia.org/wiki?curid=864691" title="Świątynia Opatrzności">
Świątynia Opatrzności



</doc>
<doc id="864692" url="https://pl.wikipedia.org/wiki?curid=864692" title="Frederic Nihous">
Frederic Nihous



</doc>
<doc id="864693" url="https://pl.wikipedia.org/wiki?curid=864693" title="Wings of a Dove">
Wings of a Dove

Wings of a Dove – piąty długogrający album studyjny zespołu Lombard.
Nagrania muzyki dokonano w Studio Polskiego Radia w Poznaniu na przełomie 10–28 kwietnia 1985 (Realizator – Ryszard Gloger i Andrzej Bąk). Płytę zmiksowano w Fendal Sound Studios w Loenen w Holandii na przełomie 20–22 czerwca 1985 we współpracy z Rockhouse Records, a realizatorem był Jan Kranendonk. Anglojęzyczne wersje utworów nagrano w marcu 1986. Wszystkie kompozycje są autorstwa Grzegorza Stróżniaka, a angielskie tłumaczenia tekstów Jacka Skubikowskiego i Małgorzaty Ostrowskiej napisał John Porter. Jest to anglojęzyczne wydanie "Anatomii" zawierające również zmiany w kolejności utworów. Na płycie zabrakło piosenki „Zaklęty sejf”, która ukazała się na polskojęzycznej "Anatomii".
Lista utworów.
Strona A
Strona B

</doc>
<doc id="864697" url="https://pl.wikipedia.org/wiki?curid=864697" title="I liga paragwajska w piłce nożnej (1956)">
I liga paragwajska w piłce nożnej (1956)

Mistrzem Paragwaju został klub Club Olimpia, natomiast wicemistrzem Paragwaju został klub Club Libertad.
Mistrzostwa podzielone zostały na dwa etapy. Pięć najlepszych klubów z pierwszego etapu zagrało w drugim etapie. Na koniec zwycięzcy obu etapów zmierzyli się o tytuł mistrza – zwycięzca został mistrzem Paragwaju, a przegrany wicemistrzem.
Z ligi spadł klub General Genes z miasta Asunción, a na jego miejsce awansował klub Sportivo Luqueño.
Pierwszy etap.
Mecze rozgrywane były systemem każdy z każdym mecz i rewanż.
Drugi etap.
W drugim etapie grało pięć najlepszych klubów z pierwszego etapu. Grano systemem każdy z każdym, ale tylko po jednym meczu – bez rewanżów. Zwycięzcą drugiego etapu został klub Club Olimpia.
Campeonato Paraguay 1956.
Mecz decydujący o mistrzostwie Paragwaju stoczyły ze sobą zwycięzca pierwszego etapu klub Club Libertad ze zwycięzcą drugiego etapu klubem Club Olimpia.
Mistrzem Paragwaju został klub Club Olimpia.

</doc>
<doc id="864703" url="https://pl.wikipedia.org/wiki?curid=864703" title="1964 NBA Draft">
1964 NBA Draft

Draft w 1964 przyniósł NBA nową gwiazdę, Willisa Redda (wybrany w 2 rundzie z 10 numerem), który zdobył między innymi dwa mistrzostwa NBA, zgarniając nagrodę dla najbardziej wartościowego zawodnika finałów. Znalazł się także na liście NBA’s 50th Anniversary All-Time Team.

</doc>
<doc id="864710" url="https://pl.wikipedia.org/wiki?curid=864710" title="Wisconsin Death Trip">
Wisconsin Death Trip

Wisconsin Death Trip – pierwszy album amerykańskiego zespołu Static-X. 
Cały album jest inspirowany ponad 100-letnią opowieścią, o której mówi sam Wayne Static: "Tytuł pochodzi z książki, którą znalazłem w sklepie ze starociami 15 lat temu. Jest to kolekcja zdjęć z przełomu wieków i artykułów opisujących życie w małym mieście Wisconsin. W książce były zdjęcia dzieci w trumnach, raporty ze szpitali dla umysłowo chorych, szczegóły scen zbrodni... wszystko bardzo nawiedzone. Książka wywarła na mnie duże wrażenie."
Według danych z kwietnia 2002 album sprzedał się w nakładzie 793,934 egzemplarzy na terenie Stanów Zjednoczonych.

</doc>
<doc id="864713" url="https://pl.wikipedia.org/wiki?curid=864713" title="Wacław Grubiński">
Wacław Grubiński

Wacław Grubiński (ur. 25 stycznia 1883 w Warszawie, zm. 8 czerwca 1973 w Londynie) – polski dramatopisarz i prozaik, felietonista i recenzent teatralny.
Życiorys.
Ojcem Wacława był Henryk Grubiński, aktor i reżyser, zaś matką Maria Gabriela z d. Meurier. Ukończył szkołę realną w Warszawie. Wacław Grubiński po ukończeniu szkoły średniej podróżował kilka lat po Niemczech, Włoszech i Francji. Debiutował w 1904 w tygodniku „Ogniwo” utworem dramatycznym "Noc". W tym samym czasopiśmie publikował też nowele i artykuły związane z teatrem. W 1907 władze wytoczyły mu proces z powodu noweli "Uczta Baltazara", którą uznały za agitację przeciw porządkowi społecznemu. W latach 1916–1918 przebywał w Rosji.
W 1931 został prezesem Związku Autorów Dramatycznych. W 1936 został odznaczony Złotym Wawrzynem Akademickim Polskiej Akademii Literatury. W 1939 otrzymał nagrodę PAL im. Augusta Popławskiego.
W styczniu 1940 aresztowany we Lwowie przez NKWD. Jako autor opublikowanej w 1921 komedii "Lenin", skazany na karę śmierci, zamienioną na 10 lat łagru. Uwolniony po układzie Sikorski-Majski, pracownik ambasady RP w Kujbyszewie, ewakuowany z ZSRR na Bliski Wschód. Wspomnienia z obozów koncentracyjnych Gułagu ("Między młotem a sierpem") opublikował w Londynie w 1948.
W 1943 zamieszkał na stałe w Londynie. Po wojnie pozostał na emigracji w Wielkiej Brytanii. W 1945 był współzałożycielem Związku Pisarzy Polskich na Obczyźnie, zaś w 1957 gazety „Rzeczpospolita Polska”. 22 czerwca 1959, 22 czerwca 1962 był powoływany przez Prezydenta RP na Uchodźstwie Augusta Zaleskiego na członka Głównej Komisji Skarbu Narodowego Rzeczypospolitej Polskiej. Został powołany do składu emigracyjnej Kapituły Orderu Odrodzenia Polski.
Odznaczony Wielką Wstęgą (1965) i Krzyżem Komandorskim z Gwiazdą (1956) Orderu Odrodzenia Polski.
Jako publicysta związany był z wieloma czasopismami, takimi jak „Książka” (1905–1908), „Świat” (1909–1914, od 1923), „Kurier Poranny” (1911–1914, 1919–1923), „Tygodnik Ilustrowany” (1913–1915), „Wiadomości Literackie” (1924–1925), „Kurier Warszawski” (od 1926). W latach 1928–1931 był redaktorem naczelnym pism „Teatr i życie wytworne” oraz „Echo Tygodnia”. Od 1957 był publicystą "Wiadomości".
W PRL informacje na temat Wacława Grubińskiego podlegały cenzurze. Jego nazwisko znajdowało się na specjalnej liście osób z całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”. Jego twórczość malarska i pisarska została upowszechniona w Polsce dopiero po 1989 r.

</doc>
<doc id="864728" url="https://pl.wikipedia.org/wiki?curid=864728" title="One 2 Ka 4">
One 2 Ka 4

"One 2 Ka 4" - bollywoodzki film akcji, komediodramat miłosny i musical jednocześnie. Wyreżyserował go w roku 2001 Shashalal K.Nair. W rolach głównych wystąpili Shah Rukh Khan, Jackie Shroff i Juhi Chawla.
Tematem filmu jest dochodzenie w sprawie śmierci oficera policji prowadzone przez jego partnera. Film podejmuje też temat uczciwości i przestępczości w policji i przyjaźni w imię której główny bohater podejmuje się odpowiedzialności za opiekę nad dziećmi nieżyjącego przyjaciela przy okazji zakochując się w ich opiekunce. Zdjęcia do filmu (S.Kumar) kręcone były w Kuala Lumpur w Malezji. Choreografię stworzyła Farah Khan.
Fabuła.
Javed Abbas (Jackie Shroff) wdowiec, oficer policji z czwórką dzieci razem ze swoim partnerem beztroskim Arunem Varmą (Shah Rukh Khan) ciężko i uczciwie pracują rozpracowując gang narkotykowy. W trakcie jednej z akcji Javed zostaje w tajemniczych okolicznościach zastrzelony. Arun jako jego najbliższy przyjaciel przejmuje opiekę nad dziećmi, których sympatii dotychczas nie udało mu się uzyskać. Nie umiejąc pogodzić pracy w policji i niespodziewanej roli ojca zbuntowanej czwórki Arun prosi o pomoc Geetę Choundhary (Juhi Chawla). Gdy wprowadza się ona do ich domu, Arun doświadcza spokoju i radości posiadania domu rodzinnego. Codzienna bliskość, dzielenie trudu rodziców wobec dzieci zbliża młodych ze sobą. Arun i Geeta zakochują się w sobie. Ale pewnego razu Arun prowadząc dochodzenie w sprawie śmierci partnera, spotyka w nocnym lokalu dziewczynę łudząco podobną do Geety. Tańczy ona z bossem narkotykowym, którego Arun podejrzewa o zamordowanie Javeda.
Muzyka filmowa.
Twórcą muzyki jest sławny w Indiach A.R. Rahman, autor muzyki do takich filmów jak: z 1995 "Mumbaj" i "Rangeela", z 1998 "Dil Se" i "Earth", z 1999 "Taal", z 2000 "Saathiya" i "Fiza", z 2001 "Lagaan", z 2004 "Yuva" i "Swades", z 2005 "Water" i "Rebeliant" i z 2006 "Rang De Basanti".

</doc>
<doc id="864730" url="https://pl.wikipedia.org/wiki?curid=864730" title="Nancy Mitford">
Nancy Mitford

Nancy Freeman-Mitford (ur. 28 listopada 1904 w Londynie, zm. 30 czerwca 1973 w Wersalu) – angielska powieściopisarka i biografka.
Pochodziła z rodziny arystokratycznej. Najbardziej znana z cyklu powieści o życiu wyższych sfer w Anglii i Francji. Napisała także cztery dobrze przyjęte popularne biografie (Ludwika XIV, Madame Pompadour, Woltera i Fryderyka Wielkiego).
Większość życia spędziła w Londynie i Paryżu. Zawsze elegancko ubrana, dowcipna, wiodła prym w paryskim światku arystokracji i przybyszów z różnych stron świata. Autorka cenionej korespondencji.

</doc>
<doc id="864732" url="https://pl.wikipedia.org/wiki?curid=864732" title="Barbatos">
Barbatos

Barbatos – w tradycji okultystycznej upadły anioł, demon, książę, a według "Dictionnaire Infernal" hrabia piekła. Rozporządza 30 legionami duchów. W "Sztuce Goecji" jest ósmym, a w "Pseudomonarchii Daemonum" szóstym duchem. Przed upadkiem należał do drugiego kręgu, do Chóru Cnót albo Chóru Potęg.
W demonologii.
Można go przywołać tylko, gdy słońce znajduje się w znaku strzelca. Zawsze pojawia się w towarzystwie czterech szlachetnych królów, którzy grają na rogach i oddziału wojska. By go przywołać i podporządkować potrzebna jest jego pieczęć, która według "Sztuki Goecji" powinna być zrobiona z miedzi.
Obdarza darem zrozumienia mowy innych stworzeń, np. szczekania psa albo śpiewu ptaków. Potrafi złamać rzucone klątwy i pomaga w odkryciu ukrytych skarbów. Można się od niego dowiedzieć, co kryje przyszłość i przeszłość. Potrafi doprowadzić do ugody przyjaciół i ludzi władzy.
Ukazywany jest jako łucznik bądź myśliwy. Wierzono, że można spotkać go w lasach.

</doc>
<doc id="864744" url="https://pl.wikipedia.org/wiki?curid=864744" title="Gérard Schivardi">
Gérard Schivardi

Gérard Schivardi (ur. 17 kwietnia 1950 w Narbonie) – francuski polityk bezpartyjny, mer miejscowości Mailhac od 2001 roku. Francuska Partia Robotnicza popierała jego kandydaturę w wyborach na prezydenta w 2007 roku.

</doc>
<doc id="864745" url="https://pl.wikipedia.org/wiki?curid=864745" title="Gerard Schivardi">
Gerard Schivardi



</doc>
<doc id="864750" url="https://pl.wikipedia.org/wiki?curid=864750" title="Indywidualne Mistrzostwa Świata na Żużlu 1991">
Indywidualne Mistrzostwa Świata na Żużlu 1991

Indywidualne Mistrzostwa Świata na Żużlu 1991 – cykl turniejów żużlowych mających wyłonić najlepszych żużlowców na świecie. Tytuł wywalczył Duńczyk Jan Oswald Pedersen.
Po raz kolejny nie zakwalifikowali się Polacy do Finału Światowego.

</doc>
<doc id="864752" url="https://pl.wikipedia.org/wiki?curid=864752" title="Obiekty z listy światowego dziedzictwa UNESCO w Afryce">
Obiekty z listy światowego dziedzictwa UNESCO w Afryce

Poniżej przedstawiono listę obiektów z listy światowego dziedzictwa UNESCO, położone w Afryce. Listę uporządkowano alfabetycznie według krajów.
Oznaczenia na liście: P – kryterium przyrodnicze, K – kryterium kulturowe.
Reunion (departament zamorski Francji).
"Zobacz: Francja"
Madera (region autonomiczny Portugalii).
"Zobacz: Portugalia"
Wyspy Kanaryjskie (wspólnota autonomiczna Hiszpanii).
"Zobacz: Hiszpania"

</doc>
<doc id="864758" url="https://pl.wikipedia.org/wiki?curid=864758" title="Herb Żmigrodu">
Herb Żmigrodu

Herb Żmigrodu – jeden z symboli miasta Żmigród i gminy Żmigród w postaci herbu.
Wygląd i symbolika.
Herb przedstawia na czerwonej tarczy na wzgórzu zielonym białą wieżę obronną z trzema blankami i szarym trójkątnym daszkiem zwieńczonym białą kulą. Przez bramę przechodzi smok zielony z głową zwróconą w górę, z uniesioną przednią łapą o czterech szponach i zakręconym ogonie.
Wizerunek herbowy nawiązuje do niemieckiej nazwy miasta: "Trachenberg" – Smocza Góra.
Historia.
Herb taki z niewielkimi zmianami występuje na pieczęciach miejskich od XIV wieku. W 2018 Rada Miejska ustanowiła wzór herbu ze smokiem leżącym na plecach, z głową po heraldycznie prawej stronie i podwiniętym ogonem – po lewej.. W 2021 zmieniono nieco wygląd herbu: z dachu usunięto krzyż grecki oraz zmieniono ułożenie smoka.

</doc>
<doc id="864759" url="https://pl.wikipedia.org/wiki?curid=864759" title="Zupa owocowa">
Zupa owocowa

Zupa owocowa – zupa bazująca na owocach, często zagęszczana śmietaną bądź mlekiem z mąką. Zupy owocowe zaliczane są do grupy przetworów owocowych.
Do przygotowania takiej zupy użyć można owoców świeżych, mrożonych, suszonych lub pulpy owocowej. Po pokrojeniu i przegotowaniu owoce najczęściej przeciera się przez sito i przelewa wywarem. Następnie dodaje się cukier i przyprawy, np. goździki, cynamon lub skórkę cytrynową i zagęszcza mączką ziemniaczaną.
W miesiącach wiosennych i letnich zupy te podaje się w stanie schłodzonym w temperaturze poniżej 14 °C.
Najczęściej spotykane zupy owocowe:
Jako dodatek do zup owocowych podaje się grzanki z bułki lub czerstwego pieczywa cukierniczego (np. z rogalików, chałki, biszkoptu), makarony, kluski, łazanki, groszek ptysiowy, biszkopciki oraz kruche drobne ciasteczka.

</doc>
<doc id="864767" url="https://pl.wikipedia.org/wiki?curid=864767" title="Evelyn Waugh">
Evelyn Waugh

Arthur Evelyn St. John Waugh (ur. 28 października 1903 w Londynie, zm. 10 kwietnia 1966 w Somerset) – angielski pisarz, najbardziej znany dzięki takim satyrycznym i w mroczny sposób humorystycznym powieściom, jak "Decline and Fall" ("Zmierzch i upadek"), "Vile Bodies", "Scoop" (o reporterze w Afryce), "A Handful of Dust" ("Garść prochu") i "The Loved One" ("Nieodżałowana"), jak również poważniejszym utworom, takim jak "Brideshead Revisited" ("Powrót do Brideshead" - serial telewizyjny z 1981 roku z Jeremym Ironsem i film fabularny z 2008 roku) i trylogia "Sword of Honour", które zabarwia jego konserwatywne i katolickie spojrzenie na świat. 
Wiele z powieści Waugh opisuje brytyjską arystokrację i wyższe sfery, które ostro ośmiesza, ale które także silnie go przyciągały. Ponadto napisał opowiadania, trzy biografie, jedna z nich o jezuicie okresu prześladowań katolików, Edmundzie Campionie, i pierwszy tom niedokończonej autobiografii. Opublikowano także jego relacje z podróży oraz obszerne dzienniki i korespondencję.
Życiorys.
Wczesne lata.
Urodzony w Londynie, Evelyn Waugh był drugim dzieckiem wydawcy Arthura Waugha. Został wychowany w rodzinie należącej do klasy średniej, chociaż przynależność do niej go zawstydzała. Uczęszczał do Heath Mount School. Jedynym jego rodzeństwem był jego brat Alec, który także został pisarzem.
Zarówno jego brat, jak i ojciec chodzili do Sherborne, innej angielskiej szkoły publicznej, jednak jego brat został wyrzucony podczas ostatniego roku nauki w związku z publikacją kontrowersyjnej powieści "The Loom of Youth", która dotyka problemu stosunków homoseksualnych pomiędzy uczniami szkół publicznych i stanowiła poważną plamę na reputacji Sherborne. W związku z tym w późniejszym czasie szkoła odmówiła przyjęcia Evelyna i został on umieszczony w Lancing College, szkoły mniej ekskluzywnej o mocno anglikańskim charakterze. Ta degradacja dokuczała Waughowi do końca życia, ale jednocześnie to dzięki tej szkole zainteresował się głębiej sprawami wiary, pomimo że w Lancing stał się agnostykiem. 
Po Lancing Waugh zaczął studiować historię na Hertford College w Oksfordzie. Tam zaniedbał pracę akademicką i stał się bardziej znany ze swoich obrazów niż dzieł literackich. Prowadził bogate życie towarzyskie, zawarł przyjaźnie z członkami brytyjskiej arystokracji i klasy średniej. Doświadczenia z tego kresu miały oddźwięk w jego późniejszej twórczości. Zapytany, czy uprawiał jakiś sport w college'u, odpowiedział: "Piłem dla Hertford". Mówiło się o jego związkach homoseksualnych w trakcie pobytu w Oksfordzie. Sam Waugh w swoim pamiętniku odniósł się do "swojej pierwszej homoseksualnej miłości". Podejrzenia nigdy nie zostały jednak rozwiane.
Wyniki w nauce pozwalały mu tylko na uzyskanie dyplomu trzeciej klasy. Zrezygnował z możliwości poprawienia ocen i opuścił Oksford w 1924 r. bez odebrania dyplomu. W 1925 r. rozpoczął pracę nauczyciela w prywatnej szkole w Walii. W swojej autobiografii Waugh twierdzi, że usiłował w tym okresie popełnić samobójstwo skacząc z klifu; w rezultacie został tylko poparzony przez meduzę. Niedługo po tym został zwolniony z pracy za próbę uwiedzenia przełożonej szkoły. Swojemu ojcu powiedział, że został zwolniony z powodu pijaństwa.
Ekranizacje.
Niektóre powieści Waugha zostały zekranizowane: 

</doc>
<doc id="864773" url="https://pl.wikipedia.org/wiki?curid=864773" title="Kwas chromowy">
Kwas chromowy

Kwas chromowy (), – nieorganiczny związek chemiczny z grupy kwasów tlenowych. 
Otrzymywanie.
Powstaje w wyniku reakcji tlenku chromu(VI) z wodą:
Właściwości.
W roztworach wodnych ulega dysocjacji:
oraz dimeryzacji:
W silnie kwasowym środowisku obok cząsteczek występują jony . Tworzy dwa rodzaje soli, chromiany (np. ) i dichromiany (np. ).
Jest silnym utleniaczem. 
Zastosowanie.
Mieszanina kwasu chromowego i kwasu siarkowego nosi nazwę chromianki, która ze względu na swoje niezwykle silne właściwości utleniające używana była do czyszczenia szkła laboratoryjnego (obecnie nie jest stosowana ze względu na szkodliwość związków chromu(VI) dla środowiska). Kwas chromowy znajduje zastosowanie w stomatologii, służąc do przyżegania chorobotwórczo zmienionej śluzówki.
Jest także używany w motoryzacji oraz lotnictwie przy procesach specjalnych takich jak anodowanie w kwasie chromowym, które zabezpieczają detale przeciwko korozji oraz przygotowują powierzchnie detalu do malowania.

</doc>
<doc id="864774" url="https://pl.wikipedia.org/wiki?curid=864774" title="USS Victory">
USS Victory

Nazwa USS "Victory" odnosi się do:

</doc>
<doc id="864775" url="https://pl.wikipedia.org/wiki?curid=864775" title="Obiekty z listy światowego dziedzictwa UNESCO w Ameryce Południowej">
Obiekty z listy światowego dziedzictwa UNESCO w Ameryce Południowej

Poniżej przedstawiono obiekty z listy światowego dziedzictwa UNESCO, położone w Ameryce Południowej. Obiekty uporządkowano w kolejności alfabetycznej według krajów.
Oznaczenia na liście: P – kryterium przyrodnicze, K – kryterium kulturowe.

</doc>
<doc id="864776" url="https://pl.wikipedia.org/wiki?curid=864776" title="Przyjmo">
Przyjmo

Przyjmo – wieś w Polsce położona w województwie świętokrzyskim, w powiecie kieleckim, w gminie Miedziana Góra.
W latach 1975–1998 miejscowość administracyjnie należała do województwa kieleckiego.

</doc>
<doc id="864781" url="https://pl.wikipedia.org/wiki?curid=864781" title="USS Vicksburg">
USS Vicksburg

Okręty US Navy o nazwie USS "Vicksburg", którego nazwa pochodzi od Vicksburga, lub od bitwy z czasów wojny secesyjnej stoczonej koło tego miasta:

</doc>
<doc id="864783" url="https://pl.wikipedia.org/wiki?curid=864783" title="Obiekty z listy światowego dziedzictwa UNESCO w Ameryce Północnej i Środkowej">
Obiekty z listy światowego dziedzictwa UNESCO w Ameryce Północnej i Środkowej

Poniżej przedstawiono obiekty z listy światowego dziedzictwa UNESCO, położone w Ameryce Północnej i Środkowej. Listę uporządkowano w kolejności alfabetycznej według krajów.
Oznaczenia na liście: P – kryterium przyrodnicze, K – kryterium kulturowe.
Bermudy (kolonia brytyjska).
Zobacz: "Wielka Brytania"
Curaçao (holenderskie terytorium zależne).
Zobacz: "Holandia"
Grenlandia (terytorium zależne Danii).
Zobacz: "Dania"

</doc>
<doc id="864786" url="https://pl.wikipedia.org/wiki?curid=864786" title="Jan Ornoch">
Jan Ornoch

Jan Ornoch (ur. 30 maja 1952 w Kuzawce) – polski lekkoatleta, chodziarz.
Zawodnik LZS Włodawa i Floty Gdynia. Olimpijczyk (1972: 7. miejsce w chodzie na 20 km - 1:32.01,6, 1976). 8-krotny mistrz kraju (chód na 20 km, chód na 50 km). Wielokrotny rekordzista kraju: 3-krotny na 20000 m (bieżnia), 4-krotny na 20 km (szosa), 2-krotny na 50 km (szosa). 
Największy sukces w karierze odniósł podczas mistrzostw Europy w Pradze (1978), zdobywając brązowy medal w chodzie na 50 km (3:55:15,9). W rankingu "Track &amp; Field News" zajął w chodzie na 20 km miejsca: 8. (1972), 10. (1974) i 9. (1975), zaś w chodzie na 50 km 4. miejsce w 1978. W tymże roku zdobył też "Złote Kolce" - nagrodę dla najlepszego polskiego lekkoatlety sezonu. Rekordy życiowe: 20 km (szosa) - 1:25:55,4 (1974), 50 km (szosa) - 3:55:15,9 (1978).

</doc>
<doc id="864787" url="https://pl.wikipedia.org/wiki?curid=864787" title="Rejestracja czasu pracy">
Rejestracja czasu pracy

Rejestracja czasu pracy (RCP) – zestaw środków technicznych i informacyjnych mających na celu kontrolowanie obecności, nieobecności, spóźnień, zwolnień pracownika itp. Urządzenia służące do tego celu nazywa się rejestratorami czasu pracy i często posiadają one możliwość dodatkowej kontroli dostępu do określonych obszarów chronionych.
Opis.
Rejestratory mają możliwość pracy w trybach: wejścia, wyjścia, wyjścia służbowego i innych, ustawionych przez operatora systemu. Wszystkie te zdarzenia przechowywane są w pamięci rejestratorów i zwykle można uzyskać do nich dostęp zdalnie (np. przez sieć komputerową) lub przy pomocy skopiowania danych na pamięć przenośną. Producenci dostarczają do produkowanych przeze siebie urządzeń oprogramowanie, dzięki któremu możliwa jest konfiguracja systemu rejestracji i kontroli dostępu. Służy ono jednak nie tylko do konfigurowania, ale także do monitorowania zdarzeń, które można wydrukować w postaci prostych raportów. Jeśli oprogramowanie dostarczone przez producenta posiada możliwość raportowania RCP, to można dokładnie określić które osoby i w jakich godzinach pracowały oraz tworzyć okresowe raporty, np. dla działu kadr.
Do identyfikacji pracowników i związanych z nimi zdarzeń rejestratory czasu pracy i kontroli dostępu wykorzystują przeważnie karty zbliżeniowe typu RFID wraz z opcjonalnym hasłem dostępu. Na rynku istnieją również rejestratory, które wykorzystują do identyfikacji osoby jej dane biometryczne, takie jak np. odcisk palca. Pozwala to na pozbycie się nieprawidłowości takich jak przekazanie karty innej osobie lub jej podrobienie. Ponadto posiadają one zwykle wbudowana kamerę, która wykonuje zdjęcia osoby w momencie podejmowania przez nią prób identyfikacji.
Na rynku istnieją także starszego typu urządzenia, które jeszcze fizycznie podbijają kartę pracownika przy wejściu do firmy (analogicznie do kasowników biletowych). Na takim dokumencie widać dokładnie, którego dnia, o której godzinie dana osoba weszła i wyszła z pracy. Innym kolorem zaznaczane są spóźnienia i przedwczesne wyjścia. W przypadku tych urządzeń praktycznie wymagana jest wymiana co miesiąc kart wszystkich pracowników na nowe.
Dużym uproszczeniem RCP jest np. pomiar czasu pracy przy komputerze. Jest to raczej pomiar stosowany dla własnej wiedzy, aby np. kontrolować czas, jaki przebywa się w wymuszonej pozycji ciała. Istnieje szereg programów do pomiaru czasu w taki sposób.
Urządzenia do RCP.
Czytniki i kontrolery zabezpieczane są systemem antysabotażowym, który powinien być połączony z systemem alarmowym.
Raport.
Przykładowy raport może mieć postać:
Okres od 12.05.2007 do 14.05.2007 Adam Kowalski
Takie raporty są niewystarczające dla dużych dynamicznych firm, dlatego dość często inwestują one w oprogramowanie specjalistyczne tylko do RCP. Takie programy potrafią odczytywać i importować raporty generowane przez systemy rejestracji czasu pracy i kontroli dostępu.
Raporty generowane przez odpowiednie oprogramowanie umożliwiają:
Przykład.
Firma X. mieści się w jednym budynku biurowym, posiadającym tylko jedno piętro. W firmie X pracuje 10 pracowników od 8:00 do 16:00. Żeby dostać się do firmy należy użyć kartę do identyfikacji w czytniku. Drzwi otwierają się i pracownik może wejść. System kontroli odnotowuje, że dana osoba jest na terenie firmy i zaczyna zliczać czas jej pracy. Około godziny 16:00 pracownik wychodzi z pracy, podchodzi do drzwi i na kontrolerze wpisuje pin-kod albo korzysta z karty identyfikacyjnej. Drzwi się otwierają i pracownik jednocześnie kończy pracę. Administrator systemu wykonuje raport RCP z danego dnia i wprowadza go do odpowiedniego programu RCP. Czytnik przy wejściu ustawiony jest na odnotowywanie wejść RCP, a kontroler wewnątrz – do odczytywania wyjść.

</doc>
<doc id="864792" url="https://pl.wikipedia.org/wiki?curid=864792" title="Enedwaith">
Enedwaith

Enedwaith ("Pustkowie Zachodnie") – kraina ze stworzonej przez J.R.R. Tolkiena mitologii Śródziemia.
Leżała między Iseną na południu, morzem na zachodzie, Dunlandem na wschodzie i Cardolanem na północy. W Drugiej Erze była zarośnięta gęstą puszczą, która została wtedy też wycięta przez Númenorejczyków pod wodzą Tar-Aldariona. W Trzeciej Erze na wschodzie Enedwaith osiedlili się Dunlendingowie, u stóp Gór Mglistych.
W 2912 roku Trzeciej Ery Enedwaith i Minhiriath nawiedziła wielka powódź.

</doc>
<doc id="864795" url="https://pl.wikipedia.org/wiki?curid=864795" title="Sytuacja homoseksualistów w Hiszpanii">
Sytuacja homoseksualistów w Hiszpanii



</doc>
<doc id="864798" url="https://pl.wikipedia.org/wiki?curid=864798" title="Björn Ferry">
Björn Ferry

Björn Lars Johannes Erik Ferry (ur. 1 sierpnia 1978 w Stensele) – szwedzki biathlonista, mistrz olimpijski i trzykrotny medalista mistrzostw świata.
Kariera.
W Pucharze Świata zadebiutował 6 grudnia 2001 roku w Hochfilzen, zajmując 35. miejsce w sprincie. Pierwsze punkty (w sezonach 2000/2001 – 2007/2008 punktowało 30. najlepszych zawodników) wywalczył 13 grudnia 2001 roku w Pokljuce, zajmując 11. miejsce w biegu indywidualnym. Na podium zawodów tego cyklu po raz pierwszy stanął 11 lutego 2005 roku w Pragelato, kończąc rywalizację w sprincie na drugiej pozycji. Rozdzielił tam Rosjanina Siergieja Rożkowa oraz Alaksandra Symana z Białorusi. W kolejnych startach jeszcze 21 razy stawał na podium, odnosząc przy tym siedem zwycięstw: 19 stycznia 2008 roku i 24 stycznia 2009 roku w Anterselvie, 16 lutego 2010 roku w Whistler i 16 stycznia 2011 roku w Ruhpolding wygrywał biegi pościgowe, 18 grudnia 2010 roku i 6 marca 2014 roku w Pokljuce był najlepszy w sprintach, a 9 marca 2014 roku w tej samej miejscowości triumfował w biegu masowym. Ostatnie pucharowe podium wywalczył 22 marca 2014 roku w Oslo, zajmując drugie miejsce w biegu pościgowym. Najlepsze wyniki osiągnął w sezonie 2007/2008, kiedy zajął szóste miejsce w klasyfikacji generalnej i trzecie w klasyfikacji biegu pościgowego. Ponadto w sezonie 2006/2007 był drugi w klasyfikacji sprintu.
Pierwszy medal w karierze wywalczył podczas mistrzostw świata w Anterselvie w 2007 roku, gdzie wspólnie z Heleną Jonsson, Anną Carin Zidek i Carlem Johanem Bergmanem zwyciężył w sztafecie mieszanej. Był to pierwszy w historii medal dla Szwecji w tej konkurencji. W startach indywidualnych najlepszy wynik osiągnął w sprincie, który ukończył na czwartej pozycji. Walkę o podium przegrał tam z Andrijem Deryzemlą z Ukrainy o 8,6 sekundy. W sztafecie mieszanej reprezentacja Szwecji w tym samym składzie zdobyła też brązowy medal podczas mistrzostw świata w Chanty-Mansyjsku. Swój ostatni medal wywalczył na mistrzostwach świata w Ruhpolding w 2012 roku, gdzie był drugi w biegu masowym. Uplasował się tam za Francuzem Martinem Fourcade'em a przed swym rodakiem - Fredrikiem Lindströmem. Był też między innymi piąty w biegu indywidualnym podczas mistrzostw świata w Chanty-Mansyjsku w 2011 roku i rozgrywanych dwa lata później mistrzostw świata w Novym Měscie.
W 2002 roku wystąpił na igrzyskach olimpijskich w Salt Lake City, gdzie zajął między innymi 17. miejsce w sprincie i 14. miejsce w sztafecie. Na rozgrywanych cztery lata później igrzyskach w Turynie razem z kolegami z reprezentacji był czwarty w sztafecie. Indywidualnie najwyższą lokatę wywalczył w sprincie, który ukończył na trzynastej pozycji. Największy sukces w karierze osiągnął na igrzyskach olimpijskich w Vancouver w 2010 roku, wygrywając bieg pościgowy. Wyprzedził tam na podium Austriaka Christopha Sumanna i Francuza Vincenta Jay. Był to pierwszy w historii złoty medal olimpijski dla Szwecji w tej konkurencji. Blisko kolejnego podium był w sztafecie, w której Szwedzi ponownie zajęli czwarte miejsce. Brał też udział w igrzyskach olimpijskich w Soczi w 2014 roku, zajmując między innymi 12. miejsce w biegu indywidualnym i starcie masowym oraz dziesiąte miejsce w sztafecie.
W 2014 roku zakończył karierę.

</doc>
<doc id="864799" url="https://pl.wikipedia.org/wiki?curid=864799" title="Żółta linia metra w Budapeszcie">
Żółta linia metra w Budapeszcie



</doc>
<doc id="864803" url="https://pl.wikipedia.org/wiki?curid=864803" title="Hershey Bears">
Hershey Bears

Hershey Bears – drużyna hokejowa grająca w American Hockey League w dywizji wschodniej, konferencji wschodniej. Drużyna ma swoją siedzibę w Hershey w Stanach Zjednoczonych. Jest najdłużej występującym zespołem w lidze AHL w sposób ciągły.
Drużyna podlega zespołowi Washington Capitals oraz ma własną filię w ECHL, Reading Royals. W przeszłości podległy był South Carolina Stingrays. 

</doc>
<doc id="864804" url="https://pl.wikipedia.org/wiki?curid=864804" title="Sytuacja homoseksualistów we Francji i terytoriach zależnych">
Sytuacja homoseksualistów we Francji i terytoriach zależnych



</doc>
<doc id="864810" url="https://pl.wikipedia.org/wiki?curid=864810" title="Patrick Müller (piłkarz)">
Patrick Müller (piłkarz)

Patrick Müller (ur. 17 grudnia 1976 w Genewie) – piłkarz szwajcarski grający na pozycji bocznego lub środkowego obrońcy.
Życiorys.
Kariera klubowa.
Jest wychowankiem klubu FC Meyrin, w którym trenował w zespołach juniorskich. Następnie był zawodnikiem Servette FC ze swojego rodzinnego miasta. W 1995 roku trafił do kadry pierwszego zespołu. W Swiss Super League zagrał po raz pierwszy 19 lipca 1995 w zremisowanym 1:1 meczu z Grasshopper Club Zürich. W Servette spędził pełne trzy sezony oraz rundę wiosenną sezonu 1998/1999. W tym czasie rozegrał 104 mecze ligowe, zdobywając 4 gole.
Zimą 1999 przeniósł się do Zurychu, podpisując kontrakt z tamtejszym klubem Grasshopper Club. W 2000 roku odszedł do francuskiego Olympique Lyon. W Ligue 1 zadebiutował 29 lipca 2000 w zremisowanym 2:2 meczu ze Stade Rennais. W sezonie 2000/2001 wystąpił w 30 meczach ligowych, strzelił jednego gola. Wraz z zespołem zdobył Puchar Ligi Francuskiej. Wystąpił także w Lidze Mistrzów, dochodząc z zespołem do drugiej fazy grupowej. W sezonie 2001/2002 został wraz z klubem mistrzem Francji. Zagrał w 30 meczach w lidze. W sezonie 2002/2003 wystąpił w 35 meczach ligowych i po raz drugi z rzędu wywalczył mistrzostwo. W sezonie 2003/2004 rozegrał 36 meczów i zdobył 1 gola, a z Lyonem trzeci raz został mistrzem kraju.
1 lipca 2004 przeniósł się do hiszpańskiego RCD Mallorca. W Primera División zadebiutował 29 sierpnia w przegranym 0:1 meczu z Realem Madryt. Podczas gry w tym klubie miał problemy zdrowotne. 7 stycznia 2005 został na zasadzie wolnego transferu zawodnikiem FC Basel, gdzie wraz z zespołem wygrał ligę.
26 stycznia 2006 powrócił do Lyonu. W sezonie 2006/2007 przegrywał rywalizację o miejsce w składzie z Brazylijczykami Crisem i Caçapą.
W październiku 2008 został piłkarzem AS Monaco FC. W jego barwach pierwszy występ zanotował 17 stycznia 2009 w zremisowanym 2:2 ligowym meczu z SM Caen. W 2010 roku rozwiązał kontrakt z klubem, po czym zakończył karierę piłkarską.
Kariera reprezentacyjna.
W reprezentacji Szwajcarii zadebiutował 25 marca 1998 w zremisowanym 1:1 towarzyskim meczu z Anglią. Został powołany na Euro 2004, na którym wystąpił we wszystkich trzech meczach fazy grupowej: z Chorwacją (0:0), Anglią (0:3) i Francją (1:3).
W 2006 roku wystąpił na mistrzostwach świata w Niemczech. Zagrał na nich we wszystkich meczach Szwajcarii: grupowych z Francją (0:0), Togo (2:0) i Koreą Południową (2:0) oraz w meczu 1/8 finału z Ukrainą (0:0, rzuty karne 0:3). W 2008 roku został powołany do kadry na mistrzostwa Europy.

</doc>
<doc id="864811" url="https://pl.wikipedia.org/wiki?curid=864811" title="Sytuacja homoseksualistów w Szwecji">
Sytuacja homoseksualistów w Szwecji



</doc>
<doc id="864814" url="https://pl.wikipedia.org/wiki?curid=864814" title="Patrick Muller">
Patrick Muller



</doc>
<doc id="864815" url="https://pl.wikipedia.org/wiki?curid=864815" title="Patrick Mueller">
Patrick Mueller



</doc>
<doc id="864816" url="https://pl.wikipedia.org/wiki?curid=864816" title="Sytuacja homoseksualistów w Portugalii">
Sytuacja homoseksualistów w Portugalii



</doc>
<doc id="864817" url="https://pl.wikipedia.org/wiki?curid=864817" title="Sytuacja homoseksualistów na Słowacji">
Sytuacja homoseksualistów na Słowacji



</doc>
<doc id="864819" url="https://pl.wikipedia.org/wiki?curid=864819" title="Obiekty z listy światowego dziedzictwa UNESCO w Australii i Oceanii">
Obiekty z listy światowego dziedzictwa UNESCO w Australii i Oceanii

Poniżej przedstawiono obiekty z listy światowego dziedzictwa UNESCO, położone w Australii i Oceanii. Listę uporządkowano w kolejności alfabetycznej według krajów. Na liście nie wymieniono państw Nauru oraz Tuvalu, ponieważ nie ratyfikowały one Konwencji w sprawie ochrony światowego dziedzictwa kulturowego i naturalnego oraz państwa Samoa i Tonga, ponieważ nie posiadają one żadnego obiektu wpisanego na listę UNESCO.

</doc>
<doc id="864823" url="https://pl.wikipedia.org/wiki?curid=864823" title="Sytuacja homoseksualistów we Włoszech">
Sytuacja homoseksualistów we Włoszech



</doc>
<doc id="864826" url="https://pl.wikipedia.org/wiki?curid=864826" title="Userdel">
Userdel

userdel (od ) – polecenie, które podobnie jak useradd służy do zarządzania kontami użytkowników w systemach rodziny Unix oraz Linux, to polecenie usuwa istniejące konto użytkownika z systemu, przy opcji -r usuwa również katalog domowy.
Składnia polecenia.
Ponieważ istnieje kilka odmian polecenia userdel dla różnych systemów, postaram się wymienić tutaj te najbardziej popularne i najczęściej spotykane.
Powiązane z tematem pliki.
Poniżej w tabelce wypisane są pliki, które zawierają informację o kontach użytkowników, grupach, itd...

</doc>
<doc id="864828" url="https://pl.wikipedia.org/wiki?curid=864828" title="Sytuacja homoseksualistów w Rumunii">
Sytuacja homoseksualistów w Rumunii



</doc>
<doc id="864835" url="https://pl.wikipedia.org/wiki?curid=864835" title="Sztuka barokowa w Polsce">
Sztuka barokowa w Polsce

Sztuka barokowa w Polsce – występowanie cech stylistycznych baroku w sztuce polskiej na terenach Rzeczypospolitej Obojga Narodów od końca XVI do połowy XVIII wieku.
Wiek XVII w dziejach sztuki polskiej był okresem bardzo złożonym, a w rezultacie przejściowym, poprzedzającym supremację dojrzałego baroku. Miało miejsce współistnienie, a niekiedy symbioza różnych, czasami przeciwstawnych kierunków artystycznych. Do ok. roku 1640 nurtem przewodnim był manieryzm proweniencji włoskiej oraz niderlandzkiej. Jednocześnie obok manieryzmu występuje wczesny barok w redakcji rzymskiej. Oprócz tych stylów istniał jeszcze tradycjonalizm renesansowy. Polskie malarstwo cechowe nie było już malarstwem średniowiecznym, ale tworzyło wyraźnie ,na kanwie” gotyckiej. Poza tendencjami nowatorskimi występował także konserwatyzm; recepcja sztuki weneckiej, rzymskiej czy bolońskiej przeplatała się z oddziaływaniem sztuki flamandzkiej i holenderskiej, a wszystkie te importy na ogół nie były przyjmowane dosłownie, lecz przetwarzane na sposób własny, „rodzimy”.
W Polsce barok pojawił się na przełomie XVI i XVII wieku. Był to okres panowania pierwszych królów elekcyjnych i kontrreformacji. Czas prowadzenia długoletnich wojen z sąsiadującymi państwami (Szwecją, Rosją, Turcją) oraz niepokojów wewnętrznych (powstania kozackie: Kosińskiego, Nalewajki, Chmielnickiego). Lata, podczas których rozegrano wiele bitew odnosząc wspaniałe zwycięstwa i pamiętne porażki. Okres, w którym największy rozgłos uzyskiwali dowodzący wojskami hetmani. Osobowości powszechnie znane i urastające do miana bohaterów narodowych. Były to lata niespokojne, które przyniosły Polsce zniszczenia wojenne i chwile ożywienia, odbudowy. Specyficznym elementem polskiej sztuki okresu baroku był sarmatyzm.
Czas trwania baroku, od jego początków, w których współistniał z okresem późnego renesansu po okres końcowy, w którym jeszcze się pojawia pomimo rozwijającej się sztuki klasycyzmu, to lata obejmujące historię Polski od czasów jej świetności do chwil poprzedzających rozbiory.
Prekursorami nowego kierunku byli artyści włoscy pracujący na zlecenie dworu królewskiego i arystokracji związanych z działalnością zakonu jezuitów. W drugiej połowie XVII wieku sztuka barokowa upowszechnia się i stosowana jest w dziełach wychodzących z warsztatów rodzimych artystów i rzemieślników. Pod mecenatem dworu królewskiego, arystokracji i Kościoła rozwijał się tzw. nurt dworsko-kościelny a na zlecenie szerszych kręgów szlacheckich nurt sarmacki.
Etapy baroku okresy pokrywające się z czasem panowania władców:
Architektura.
Wczesny barok pojawił się w Polsce natychmiast po swoich narodzinach we Włoszech, a jego głównym propagatorem był dwór królewski Zygmunta III Wazy i zakon jezuitów. W 1595 roku spaliły się apartamenty prywatne króla w skrzydle północnym Zamku w Wawelu, a ich odbudowa podjęta zaraz po tej dacie, dokonana została w stylu barokowym. Prowadzili ją Giovanni Trevano i Tomasz Dolabella. Największy rozwój rzeźbiarstwa widoczny jest w niewielkich formach takich jak nagrobki, epitafia, ołtarze, dekoracyjne oprawy kominków, portali. Na tym tle wyróżnia się Kolumna Zygmunta – pomnik Zygmunta III zaprojektowany przez Constantino Tencallę i Augustyna Locciego. Postać króla wyrzeźbił Clemente Molli a z brązu odlał ją Daniel Tym.
Za pierwsze przejawy architektury barokowej na terenach Rzeczypospolitej można uznać wzniesiony na polecenie marszałka wielkiego litewskiego Mikołaja Krzysztofa Radziwiłła w Nieświeżu kościół jezuicki pw. Bożego Ciała (zbud. 1587–1603). Kościół Jezuitów zawierał nowatorskie rozwiązanie: była to pierwsza bazylika przykryta kopułą i posiadająca barokową fasadę. Fundacja Radziwiłła rozpoczyna epokę baroku nie tylko w Polsce, ale w całej Europie Wschodniej. Kolejnym wczesnym przykładem była budowa kościoła jezuitów w Lublinie (1586), Kaliszu (1588), oraz rozbudowa Zamku Królewskiego w Warszawie podjęta już w stylu baroku rzymskiego po 1598 roku.
Najważniejsze budowle.
Początek XVII w. to okres rozpowszechnienia baroku w Rzeczypospolitej. Powstało wtedy wiele budowli, najważniejsze z nich to:
Przed drugą wojną światową w Warszawie znajdowało się wiele barokowych pałaców i kamienic. Ocalały tylko niektóre, większość wymagała odbudowy lub wręcz rekonstrukcji:
Barok wileński.
Na Wileńszczyźnie i w Inflantach polskich wyewoluowała swoista odmiana baroku zwana „barokiem wileńskim”. Jednym z jej przedstawicieli był Jan Krzysztof Glaubitz.
Rzeźba.
W pierwszej połowie XVII wieku rozpowszechniła się moda na czarny marmur wydobywany w Dębniku (tzw. marmur dębnicki). Używano go do wystroju wnętrz kościołów i kaplic, zwłaszcza grobowych. W czarnym marmurze wykonano dekoracje kaplicy Wazów i Zbarskich. Najbardziej znane były nagrobki. Projektowane między innymi przez Trevanę, Tencallę i Sebastiana Salę, wykonywane w Dębniku albo w Krakowie i wysyłane do wielu miejscowości w Polsce. Nagrobki reprezentujące rzymską odmianę baroku wykonywane były z użyciem dwóch podstawowych materiałów: czarnego marmuru – stanowiącego tło i białego lub żółtego alabastru, używanego do wykonania dekoracji rzeźbiarskich. Postać zmarłego (z jasnego materiału) przedstawiona w pozycji klęczącej przed krzyżem lub zwrócona w kierunku ołtarza często otrzymywała obudowę architektoniczną z kolumnami, przerwanymi gzymsami. Niektóre obudowy upodabniały nagrobki do ołtarzy lub, w bardziej rozbudowanych formach, do fasad kościołów. Tak przedstawieni zostali biskupi: Andrzej Trzebicki i Piotr Tylicki na nagrobkach w katedrze wawelskiej, czy wojewoda Piotr Opaliński na nagrobku w Sierakowie. W połowie XVII wieku rzeźba ewoluuje w kierunku form bardziej dynamicznych i ekspresyjnych inspirowanych twórczością Berniniego i Alessandra Algardiego. Nagrobki przyścienne coraz częściej przyjmują formę popiersia umieszczonego w niszy o bogatej oprawie architektonicznej. W Polsce tworzą w tym okresie architekt Giovanni Battista Gisleni i rzeźbiarz Giovanni Francesco Rossi. Gisleni projektował oprawy nagrobków, scenografie teatralne i ołtarze. Portretowe dzieła Rossiego charakteryzowała duża dbałość o detal i przedstawienie osoby w ruchu z wiernym oddaniem chwilowego stanu emocji. Do najbardziej znanych jego dzieł tych artystów należą nagrobek biskupa Piotra Gembickiego w katedrze wawelskiej oraz nagrobek Jerzego Tyszkiewicza w katedrze wileńskiej. Podobny typ rozwiązania (popiersie w niszy przyściennej, ale ze znacznie bogatszą oprawą) reprezentuje przyścienny nagrobek biskupa Andrzeja Trzebnickiego w kościele św. Św. Piotra i Pawła w Krakowie. Wiek XVIII przynosi modę na nagrobki bez oprawy architektonicznej, z formie medalionu z rzeźbiarskim lub malarskim portretem zmarłego umieszczanym w dłoniach putta lub innej postaci alegorycznej. Kompozycję figuralną uzupełniają elementy dekoracyjne w formie tumb, panoplii, cokołów i obelisków. Tak zostały skomponowane nagrobki małżeńskie Michała Korybuta i Eleonory, Jana III Sobieskiego i Marysieńki w katedrze wawelskiej, dzieła Franciszka Placidiego.
Do dzieł rzeźbiarskich należą także prace sztukatorskie, integralnie związane z architekturą. Wykonywane w stiuku dekoracyjne kompozycje linearne na obramowaniach, belkowaniu, gzymsach oraz wypełniające pola sklepień, płycin składały się rzeźbionych z muszli, festonów, kartuszy i rozet. W stiuku wykonywano także dekoracje figuralne zdobiące przede wszystkim wnętrza kościołów i kaplic. W tematyce dominowały sceny z poszczególnych etapów życia aż do śmierci. W kaplicy grobowej Oleśnickich w kościele św. Trójcy w Tarłowie nieznany artysta uwiecznił tzw. taniec śmierci. Postacie różnych stanów w rozmowie ze śmiercią oddają realia stroju i obyczaju epoki. Najbardziej znanym z nazwiska dekoratorem tego okresu był Giovanni Battista Falconi, rzeźbiarz królewski, twórca dekoracji w kościele św. Św. Piotra i Pawła w Krakowie, kaplicy Przemienienia Pańskiego w katedrze w Zamościu, kaplicy Lubomirskich w kościele w Niepołomicach, kaplicy św. Krzyża w dominikańskim kościele w Lublinie a także niektórych sal w pałacach w Baranowie Sandomierskim (stiuki na sklepieniu w gabinecie w baszcie północno-wschodniej) i Nowym Wiśniczu. Rzeźbę figuralną reprezentują prace Baltazara Fontany (wystrój wnętrza kościoła św. Anny w Krakowie), Giovanniego Francesco Rossi, Giovanniego Trevano (rozwiązanie fasady kościoła Świętych Apostołów Piotra i Pawła, konfesja nad grobem św. Stanisława w katedrze wawelskiej). Do wybitnych rzeźbiarzy należał, współpracujący z Tylmanem, Andrzej Schlüter (dekoracje pałacu w Wilanowie, nagrobki rodziny Sobieskich w farze w Żółkwi, krucyfiks kościoła w Węgrowie).
Oprócz stiuków i kamienia do wykonania elementów wyposażenia kościołów używano drewna. Najwspanialsze przykłady prac snycerskich to monumentalne, bogato zdobione polichromią i złoceniami ołtarze i prospekty organowe, stalle i ambony. Wspaniałe oprawy organowe znajdują się m.in. w: bazylice w Leżajsku, w farze w Kazimierzu Dolnym, katedrze Oliwskiej, w katedrze w Kamieniu Pomorskim. Późnobarokowa ambona w kształcie łodzi oraz bogato rzeźbione stalle znajdują się w kościele Bożego Ciała w Krakowie. Ambony w kształcie okrętu zachowały się także w kościołach św. Teresy (Karmelitów) w Przemyślu i św. Andrzeja w Krakowie (Klarysek). Barokowe stalle można oglądać także w katedrze we Włocławku, kościołach św. Antoniego Padewskiego w Poznaniu i kościele parafialnym NMP w Żaganiu. To tylko kilka z wielu przykładów zabytków barokowych znajdujących się we wnętrzach kościołów w Polsce.
Wśród artystów rzeźbiących w drewnie wyróżniają się nazwiska Jerzego Hankisza (postacie świętych w ołtarzu kościoła Karmelitów Trzewiczkowych na Piasku w Krakowie), Antoni Frąckiewicz (rzeźby w ołtarzu katedry kieleckiej), Jan Jerzy Plersch (rokokowa ambona w kształcie łodzi w kościele Wizytek w Warszawie), Antoni Osiński (rokokowe rzeźby np. „Ecce Homo” w kaplicy św. Dominika w kościele św. Jacka w Warszawie, posągi św. Tomasza i św. Augustyna w Leżajsku), Piotr Kornecki (rokokowe ołtarze kościoła św. Mikołaja w Bochni).
W Gdańsku działał w XVIII wieku Johann Heinrich Meissner, twórca rzeźby kamiennej i drewnianej. Spod jego dłuta wyszła dekoracja małych organów w kościele św. Jana (częściowo zachowana), wielkich organów w kościele Mariackim (zachowana w większej części), a także zaginiona ambona z tegoż kościoła.
Malarstwo – Sztuka barokowa w Polsce.
W malarstwie XVII wieku dominowała tematyka religijna o charakterze dydaktyczno-moralizatorskim. Pomimo wielu ograniczeń wprowadzonych przez kontrreformację, malarze treści religijne przedstawiali w realiach współczesnego im świata, wielokrotnie portretując żyjące jeszcze osoby. Oprócz dzieł sakralnych powstawały obrazy alegoryczne. Typową dla baroku tematyką były przedstawienia tańca śmierci, symbolizujące naukę o ulotności życia, umieraniu, wskrzeszeniu zmarłych i zrównaniu wszystkich stanów. W połowie XVII wieku, pod wpływem sztuki Rembrandta, powstają dzieła o znacznie intensywniejszych barwach i kompozycji podkreślonej światłocieniem. Do najwybitniejszych postaci tego okresu należał Daniel Schultz, portrecista królewski. Do malarstwa portretowego należą także, specyficzne dla sztuki polskiej, portrety trumienne. Ich powstanie wiąże się z sarmackim układem obyczajów pogrzebowych. Wykonywane zazwyczaj w technice olejowej, na blasze dopasowanej do przekroju trumny, przedstawiały twarz zmarłego. Portrety trumienne malowane były najczęściej przez malarzy cechowych. Część z nich została zachowana w kościołach czy kryptach.
W okresie baroku, oprócz obrazów o tematyce religijnej, portretów królewskich, arystokracji i patrycjuszów, powstawały dzieła historyczne o silnych, polskich akcentach. Pod koniec XVIII wieku rozwinęło się malarstwo iluzjonistyczne sakralne i świeckie.
Do malarzy działających w Polsce, w okresie baroku należeli:
Sztuka sarmacka.
W okresie baroku upowszechnił się mit o pochodzeniu polskiej szlachty od starożytnych Sarmatów. Tak wywodzone pochodzenie szlachty, powszechne przekonanie o odziedziczeniu po przodkach wielu pozytywnych cech takich jak męstwo, patriotyzm, uczciwość, umiłowanie wolności i manifestowana religijność dały podstawy do ukształtowania i utrwalenia zjawiska nazwanego sarmatyzmem.
Rzeczywistość jednak znacznie odbiegała od tych przekonań. Szkolnictwo, mimo upowszechnienia, reprezentowało dość niski poziom nauczania. Gościnność charakteryzująca się powszechnym umiłowaniem jadła i alkoholu zazwyczaj przeradzała się w obżarstwo i opilstwo. Wolność kojarzono przede wszystkim z obroną uzyskanych przywilejów a męstwo z opiewaniem chwały wcześniejszych zwycięstw. Coraz bardziej powierzchownej religijności towarzyszył brak tolerancji.
Z sarmatyzmem związany jest specyficzny model zachowań obyczajowych. Pod jego wpływem ukształtował się wizerunek rycerza-patrioty, który po zmaganiach wojennych zamieniał się w dobrodusznego ziemianina hołdującego tradycjom, ceniącego życie rodzinne i zabawy towarzyskie w gronie sąsiadów. Bogactwo przeżyć i chęć dzielenia się nimi zaowocowała spuścizną pamiętnikarską. Przedstawicielami nurtu sarmackiego w literaturze są Jan Chryzostom Pasek i Wacław Potocki. Upowszechniła się moda na portrety zamawiane zazwyczaj u miejscowych twórców cechowych. Olejne podobizny na płótnie pojawiły się już pod koniec XVI wieku. To realistyczne malarstwo, początkowo linearne, pod koniec XVII wieku nabrało cech bardziej barokowych. Swoistą odmianą portretu sarmackiego były portrety trumienne. Hołdowanie tradycji widoczne jest także w sposobie ubiera. Szlachcic – Sarmata kojarzy się z wizerunkiem wąsatego człowieka w żupanie, na który zakładał kontusz przepasany pasem, z karabelą u boku i specyficznej fryzurze z podgolonym czubem. Rosnące zapotrzebowanie na elementy stroju, zwłaszcza pasy kontuszowe wpłynęło na rozwój rzemiosła artystycznego. Najbardziej znane persjarnie mieściły się w Słucku, (stąd zwyczajowa nazwa pasy słuckie) Stanisławowie, Nieświeżu, Brodach, Lipkowie. Wpływy Orientu widoczne są także w innych wyrobach rzemieślniczych. Ornamentyka tłoczeń na skórach i wyrobach tkackich (tkaninach i kobiercach), rzędy końskie, elementy uzbrojenia, zwłaszcza bogato zdobione kałkany, wyroby złotnicze obfitują w motywy tureckie i tatarskie.
Z tradycji budownictwa drewnianego wyrasta architektura typowego dworku szlacheckiego – drewnianego lub murowanego, parterowego o osiowym symetrycznym założeniu z narożnymi alkierzami lub ryzalitami i charakterystycznym wejściem w formie ganku ograniczonego kolumnami. W architekturze sakralnej dominowały rozwiązania nawiązujące do form gotyckich z bogatą stiukową dekoracją sklepień kontynuujących formy późnorenesansowe z rejonu Lublina i Kalisza. Wystrój malarski wywodził się z kierunków moralizatorskich, najczęściej stosowanym motywem były tzw. tańce śmierci.

</doc>
<doc id="864837" url="https://pl.wikipedia.org/wiki?curid=864837" title="Architektura barokowa w Niemczech">
Architektura barokowa w Niemczech

Architektura barokowa w Niemczech – ogół obiektów architektonicznych wzniesionych w stylu barokowym na terenie Niemiec od połowy XVII wieku do połowy wieku XVIII.
Historia.
Po niespokojnej pierwszej połowie XVII wieku na ziemiach niemieckich zapanował pokój. Wojna trzydziestoletnia, która trwała w latach 1618–1648, zakończyła się, a księstwa wyodrębniły się jako niezależnie państewka. Ugruntował się podział na protestancką północ i katolickie południe. W zrujnowanych gospodarczo krajach dopiero po 1650 roku nastąpiło lekkie ożywienie w budownictwie, a wraz z nim zaczął upowszechniać się nowy styl – barok. W rozwoju tego stylu architektonicznego na terytorium niemieckim występowało duże zróżnicowanie, co było związane z rozdrobnieniem politycznym i rozłamami religijnymi.
W budownictwie sakralnym kościoły katolickie początkowo rozwiązywano na planie trójnawowej bazyliki z elewacją frontową dość często flankowaną dwiema wieżami. Nie zawsze projektowano nawę krzyżową i stosowano kopułę nad skrzyżowaniem naw. W drugiej połowie XVII wieku coraz częściej pojawiały się układy centralne o wydłużonym planie i bogatej dekoracji. Koniec XVII wieku zaowocował budynkami o giętych elewacjach o silnie profilowanych obelkowaniach, rzeźbiarsko traktowanych hełmach i latarniach, fantazyjnie rozczłonkowanych obramowaniach otworów i gęsto profilowanych pilastrach i łukach sklepień, dekoracyjnie potraktowanych kartuszach, medalionach, wspornikach. Budownictwo zborów ewangelickich, długo skromne, o układach podłużnych i centralnych, z wolna się zmieniło się, a w XVIII wieku zaczęło nawet przypominać architekturę krajów katolickich.
Wraz z normalizacją gospodarczą kraju ożywiło się również budownictwo świeckie. Powstawały nowe rezydencje magnackie, a istniejące były przebudowywane. Pałace wzorowane były na układach francuskich, w których budynek główny z dwoma bocznymi skrzydłami poprzedzał dziedziniec, a ogród w stylu francuskim lokalizowany był za budynkiem. Tak samo wystawnie projektowane były pałace biskupów. Domy mieszczańskie otrzymały nowy wystrój. Nadal, zwłaszcza na północy, występował ornament zwijany i sporadycznie chrząstkowy. Szybko rozpowszechnił się płaski ornament taśmowy. W XVIII wieku coraz częściej stosowany był ornament rokokowy, modelowany w gipsie (sztukateria), inspirowany wzorami francuskimi.
Kraje północno-zachodnie i zachodnie.
Około 1690 roku w Bremie francuski architekt Jean Baptiste Broebes (1660–1733) wzniósł budynek giełdy (niem. "Handelsbörse").
Kolejnym prekursorem baroku na tych ziemiach był Paul du Ry (1640–1714), francuski emigrant działający w Hesji. Jego dorobek obejmował: projekt nowej oranżerii dla cysterskiego klasztoru Haydau (w gminie Morschen) (1690), budowę od podstaw Nowego Miasta dla Hugenotów w Kassel (Hofgeismar) – Carlsdorfu (1698–1710) i nowego, protestanckiego kościoła (1704), a także projekt pałacu miejskiego dla landgrafa Karola w Kassel (zrealizowany w 1714 roku). Obecnie w gmachu pałacu Omieści się Brüder Grimm-Museum, muzeum z pamiątkami po braciach Grimm.
W Hamburgu działał Ernst Georg Sonnin (1713–1794), który brał udział w odbudowie szeregu budowli. Za najważniejsze z jego przedsięwzięć uważa się projekt odbudowy kościoła św. Michała. Współpracując z Johannem Prey (1700–1757) zbudował protestancki kościół założony na planie centralnym krzyża greckiego z wewnętrzną emporą o fantazyjnie wygiętej linii.
Kraje północno-wschodnie.
Pierwsze elementy baroku pojawiły się w architekturze ziemi północno-wschodnich za sprawą przybyszów z Holandii. Największą rolę w Berlinie i jego okolicach odegrali:
Kraje południowe.
Architektura baroku w południowej części Niemiec prezentuje się znacznie bogaciej niż na północy. Powstały tu dzieła, w których odzwierciedlają się wpływy architektury włoskiej szkoły Borrominiego, Berniniego i jezuickiej architektury sakralnej, a także francuskiej architektury zespołów pałacowo-parkowych. Wystrój wnętrz został zdominowany francuskim rokoko, które także wpłynęło na ukształtowanie architektonicznej bryły budowli i jej rzeźbiarską dekorację. Na zlecenie arystokracji świeckiej i kościelnej pracowali architekci włoscy i francuscy. Oprócz nich, w dość krótkim czasie pojawiło się wielu znanych artystów pochodzenia niemieckiego. Do najbardziej znanych należą:
W XVIII wieku zapanowała moda na niewielkie pałacyki i pawilony ogrodowe lokalizowane na terenie rozległych założeń ogrodowych i parkowych. Do największych budowli o tym charakterze należą rokokowe pałace w pobliżu Stuttgartu:
Przykładem barokowej urbanistyki jest projekt zabudowy Karlsruhe w Badenii. Miasto zostało założone w 1715 roku przez Karola Wilhelma. Centralnym punktem planu stała się wieża ocalała ze średniowiecznej zabudowy obronnej (na szczycie Turmberg w Durlach), do której dobudowano pałac. Od wieży wytyczono promieniście 32 aleje parkowe. Do zespołu pałacowo-parkowego początkowo przylegało niewielkie osiedle, które dało początek miastu.

</doc>
<doc id="864838" url="https://pl.wikipedia.org/wiki?curid=864838" title="Yabusame">
Yabusame

 − japońskie łucznictwo konne, szczególnie popularne w okresie Kamakura.
"Yabusame" jest zaliczane do koryū-bujutsu, czyli tradycyjnych sztuk walki. Było stosowane nie tylko na wojnie, ale należało także do ulubionych konkurencji w zawodach rozgrywanych wśród samurajów.
"Yabusame" zrodziło się w XII wieku, za panowania shōguna Minamoto no Yoritomo, który przekształcił je z wojskowego treningu w shintōistyczną tradycję. Jako widowisko rozrywkowe przetrwało do dzisiejszego dnia. Szczególnie duże i znane zawody odbywają się w Kamakurze w dniach 15-16 września.
Tor do "yabusame" ma zazwyczaj długość 2 chō (około 218 m) i szerokość ok. 2 m. Odległość od toru do celu wynosi 5 m, a cel umiejscowiony jest na wysokości 2 m. Tor wysypany jest piaskiem i trocinami w celu zwiększenia bezpieczeństwa jeźdźców i koni. Po lewej stronie toru rozmieszczone są trzy drewniane tarcze w kształcie kwadratu o boku ok. 50 cm. Po prawej stronie przygotowane są miejsca dla widowni.
Sygnał do startu jeźdźca dają dwaj sędziowie na początku i na końcu toru przy pomocy wachlarzy. Przy każdej tarczy siedzą sędziowie, którzy sygnalizują trafienie w tarczę podniesieniem wachlarza i okrzykiem . Strzelanie z łuku poprzedzone jest ceremonią w chramie i rytualnym oczyszczeniem toru.

</doc>
<doc id="864844" url="https://pl.wikipedia.org/wiki?curid=864844" title="Philippe Garrel">
Philippe Garrel

Philippe Garrel (ur. 6 kwietnia 1948 w Boulogne-Billancourt) – francuski reżyser, scenarzysta, producent, aktor, montażysta i operator filmowy.
Życiorys.
Jest synem aktora Maurice’a Garrela. Swoją karierę filmową rozpoczął jako reżyser i scenarzysta 15-minutowego filmu "Lés Enfants Désaccordés" (1964). W 1969 roku podjął współpracę z piosenkarką Nico, nagrywając z nią piosenkę pt. "The Falconer" do jego filmu "Le Lit de la Vierge", a potem do dramatu fantasy "Wewnętrzna blizna" ("La Cicatrice Intériure", 1972).
W 1982 roku otrzymał nagrodę im. Jeana Vigo za realizację dramatu "Dziecięcy sekret" ("L'Enfant Secret"). Natomiast za czarno-biały film "Noc wolności" ("la Nuit Liberté", 1983) w 1984 roku odebrał nagrodę Perspectives na Festiwalu Filmowym w Cannes.
Życie prywatne.
W latach 1969-1979 był związany z niemiecką piosenkarką Nico. Ze związku z aktorką Brigitte Sy ma syna Louisa Garrela (ur. 1983).

</doc>
<doc id="864846" url="https://pl.wikipedia.org/wiki?curid=864846" title="Czerwona linia metra w Budapeszcie">
Czerwona linia metra w Budapeszcie



</doc>
<doc id="864847" url="https://pl.wikipedia.org/wiki?curid=864847" title="Niebieska linia metra w Budapeszcie">
Niebieska linia metra w Budapeszcie



</doc>
<doc id="864848" url="https://pl.wikipedia.org/wiki?curid=864848" title="Janusz Trzepizur">
Janusz Trzepizur

Janusz Roman Trzepizur (ur. 21 maja 1959 w Namysłowie) – polski lekkoatleta, skoczek wzwyż, przedsiębiorca i samorządowiec.
Życiorys.
Kariera sportowa.
Był zawodnikiem Startu Namysłów, Odry Opole i Chemika Kędzierzyn.
Osiągnięcia.
Brał udział w Letnich Igrzyskach Olimpijskich w Moskwie (1980) (12. lokata w finale). W 1982 podczas halowych (Mediolan – 2,32 m) i letnich (Ateny – 2,27 m) mistrzostw Europy zdobywał srebrne medale. W rankingu „Track &amp; Field News” był 9. (1981) i 2. (1982). W 1982 zdobył też „Złote Kolce” – nagrodę dla najlepszego polskiego lekkoatlety sezonu. Reprezentant kraju w pucharze Europy.
Dwukrotnie był mistrzem Polski na stadionie (1981, 1983), raz mistrzem Polski w hali (1982). Jego karierę sportową przerwała w 1983 kontuzja.
Działalność zawodowa i polityczna.
Ukończył w Opolu studia z zakresu ekonomii obrotu towarowego. Prowadził własną działalność gospodarczą. W 2006 został kierownikiem zespołu obiektów sportowych w opolskim Miejskim Ośrodku Sportu i Rekreacji. Od 2002 do 2006 był radnym Opola.
W 2006 i 2010 z listy Platformy Obywatelskiej był wybierany na radnego sejmiku opolskiego. W 2014 nie uzyskał ponownie mandatu, objął go jednak w 2015 w miejsce Tomasza Kostusia. W 2018 z listy Koalicji Obywatelskiej uzyskał reelekcję. W 2019 bezskutecznie kandydował do Sejmu.

</doc>
<doc id="864849" url="https://pl.wikipedia.org/wiki?curid=864849" title="Aleksandr Dargomyżski">
Aleksandr Dargomyżski

Aleksandr Siergiejewicz Dargomyżski (; ur. we wsi Troickoje na terenie bielowskiego Ujazdu (gubernia tulska), zm. w Petersburgu) – rosyjski kompozytor, znany przede wszystkim z twórczości operowej.
Życiorys.
Dargomyżski rozpoczął naukę gry na fortepianie i skrzypcach, śpiewu i teorii muzycznej w domu rodzinnym; w dziedzinie kompozycji był samoukiem. Pierwsze utwory skomponował mając 11 lat, były nimi utwory fortepianowe i romanse. W 1835 roku spotkał Glinkę, który wywarł znaczący wpływ na zainteresowania i studia kompozytorskie Dargomyżskiego. Około 1838 roku skomponował swoją pierwszą operę "Esmeralda", której libretto było adaptacją powieści Victora Hugo "Dzwonnik z Notre Dame"; opera została wystawiona dopiero w 1847 r. w Moskwie i nie zyskała powodzenia. W 1845 roku rozpoczął pracę nad kolejną operą "Rusałka", z librettem będącym adaptacją niedokończonego dramatu Puszkina pod tym samym tytułem. "Rusałkę" wystawiono po raz pierwszy w 1856 roku w Petersburgu, a jej popularność wzrastała w ciągu następnych lat; wielkim sukcesem było wznowienie opery w 1865 roku.
Po 1850 roku Dargomyżski zbliżył się do grupy młodych kompozytorów nazywanej później Potężną Gromadką. Od 1859 był członkiem zarządu Rosyjskiego Towarzystwa Muzycznego, a od 1867 roku – prezesem jego petersburskiego oddziału. W ostatnim okresie życia skomponował trzy utwory symfoniczne: "Kozaczek ukraiński", "Baba Jaga" i "Fantazja fińska". Około 1865 roku rozpoczął prace nad swoją ostatnią operą "Kamienny gość", z librettem według dramatu Puszkina pod tym samym tytułem; utworu tego nie zdołał jednak ukończyć. "Kamiennego gościa" wystawiono po raz pierwszy w Petersburgu w 1872 roku, po uzupełnieniu partytury przez Cezara Cui i zinstrumentowaniu całości przez Nikołaja Rimskiego-Korsakowa.
Znaczenie.
Twórczość Dargomyżskiego, objętościowo skromna, jest uważana za istotny łącznik między dorobkiem Glinki a dziełami Potężnej Gromadki. Szczególne zasługi położył w dziedzinie harmoniki, rozwijając chromatykę i wprowadzając skalę całotonową.

</doc>
<doc id="864850" url="https://pl.wikipedia.org/wiki?curid=864850" title="Architektura baroku w Niemczech">
Architektura baroku w Niemczech



</doc>
<doc id="864852" url="https://pl.wikipedia.org/wiki?curid=864852" title="Antykoagulant toczniowy">
Antykoagulant toczniowy

Antykoagulant toczniowy, antykoagulant tocznia (ang. "Lupus anticoagulant", "LAC") – grupa przeciwciał antyfosfolipidowych, których działanie powoduje zaburzenia układu krzepnięcia i poronienia.
Po raz pierwszy został wykryty w 1952 roku u pacjentów z toczniem rumieniowatym układowym.
Działanie antykoagulantu toczniowego wiąże się ze wzrostem ryzyka wystąpienia powikłań zakrzepowych, poprzez uszkodzenie śródbłonka naczyniowego przez złogi immunoglobulin, spadek produkcji prostacykliny, zmniejszenie fibrynolizy, wpływ na białko C, trombomodulinę, antytrombinę III.
Najważniejsza klasa autoprzeciwciał skierowana jest przeciw kompleksowi fosfolipidy-β2-glikoproteina I.
Kofaktorami LAC są: protrombina, białko C, białko S, kininogen lub czynnik X.
Oznaczanie antykoagulanta toczniowego jest czynnościowym badaniem układu krzepnięcia polegającym na wykrywaniu hamowania konwersji protrombiny w trombinę przez przeciwciała antyfosfolipidowe. Polega ono na wydłużeniu czasu częściowej tromboplastyny po aktywacji (aPTT). Wydłużeniu ulega także czas krzepnięcia w mieszaninie osocza badanego z osoczem osoby zdrowej.
Test LA1 – test przesiewowy, LA2 – potwierdzający.

</doc>
<doc id="864856" url="https://pl.wikipedia.org/wiki?curid=864856" title="Obiekty z listy światowego dziedzictwa UNESCO w Europie">
Obiekty z listy światowego dziedzictwa UNESCO w Europie

Poniżej przedstawiono wykaz obiektów z listy światowego dziedzictwa UNESCO, położonych w Europie. Listę uporządkowano w kolejności alfabetycznej według krajów.
Cypr.
Zobacz: "Obiekty z listy światowego dziedzictwa UNESCO w Azji"
Polska (17).
Polska jest jednym z pierwszych państw-sygnatariuszy Konwencji dziedzictwa światowego i jednym z czołowych reprezentantów na liście światowego dziedzictwa. Zgodnie ze stanem z lipca 2021 roku, zostało na nią wpisanych 17 polskich dóbr.
Część miast i obiektów w Polsce, znajdujących się na liście światowego dziedzictwa UNESCO skupiły się w Ligę Polskich Miast i Miejsc UNESCO.

</doc>
<doc id="864857" url="https://pl.wikipedia.org/wiki?curid=864857" title="USS Vincennes">
USS Vincennes

Okręty US Navy o nazwie USS „Vincennes”:

</doc>
<doc id="864858" url="https://pl.wikipedia.org/wiki?curid=864858" title="Maciej Wiewiórowski">
Maciej Wiewiórowski

Maciej Wiewiórowski (ur. 24 sierpnia 1918 w Bagatelce koło Wrześni, zm. 30 marca 2005) – polski chemik, profesor, założyciel i wieloletni dyrektor Instytutu Chemii Bioorganicznej PAN w Poznaniu. Profesor Uniwersytetu im. Adama Mickiewicza, prorektor tej uczelni ds. nauki (1968–1972), członek rzeczywisty PAN. Pionier rozwoju nowoczesnej chemii organicznej i bioorganicznej, opartej na technikach spektroskopowych i chromatograficznych.
Życiorys.
Przed II wojną światową.
Maciej Wiewiórowski urodził się jako trzeci, najmłodszy syn nadleśniczego Władysława Wiewiórowskiego, współorganizatora i uczestnika powstania wielkopolskiego (zginął w 1919 w walkach z Niemcami) oraz Emilii Wiewiórowskiej z domu Średzińskiej (zm. w 1944 r.).
Od najmłodszych lat związany z Wielkopolską, a szczególnie z Poznaniem, w którym zamieszkał po śmierci ojca. W Poznaniu uczęszczał do szkoły podstawowej oraz do Gimnazjum Humanistycznego im. A. Mickiewicza (obecnie VIII Liceum Ogólnokształcące im. Adama Mickiewicza w Poznaniu). Studia rozpoczął w 1936 roku na Wydziale Rolno-Leśnym Uniwersytetu Poznańskiego; w 1937 przeniósł się na Wydział Matematyczno-Przyrodniczy. Studia przerwała II wojna światowa.
W trakcie II wojny światowej.
Jako ochotnik wziął udział w wojnie obronnej Polski. 19 września pod Iłżą dostał się do niewoli niemieckiej, z której uciekł 20 września i powrócił do Poznania. Wobec prześladowań uczestników powstania wielkopolskiego i ich rodzin, opuścił Poznań i przedostał się do Generalnego Gubernatorstwa, gdzie wstąpił do Armii Krajowej.
21 lutego 1941 roku został aresztowany pod zarzutem sabotażu. Po zwolnieniu z aresztu w 1943 ukończył konspiracyjną szkołę podchorążych i pełnił obowiązki oficera łączności AK. Od marca 1944 był ścigany przez władze okupacyjne, ukrywał się w Częstochowie, Bochni, Krakowie, następnie został skierowany do oddziału partyzanckiego "Wilk", który aktywnie działał na południu Polski, głównie na terenie powiatów Nowy Targ, Nowy Sącz i Limanowa. Po połączeniu oddziałów "Wilk" i "Świerk" w lipcu 1944 w I Kompanię Strzelców Podhalańskich AK, pełnił funkcję dowódcy drużyny, a następnie dowódcy plutonu. Wraz ze swoim oddziałem brał udział w licznych akcjach bojowych.
Kariera naukowa.
Po zakończeniu działań wojennych powrócił do Poznania i kontynuował studia. W 1946 roku uzyskał stopień magistra, a w 1950 doktora chemii, za pracę dotyczącą chemicznych przekształceń kodeiny, wykonaną pod kierunkiem prof. Jerzego Suszki. W latach 1946–1959 pracował w Wyższej Szkole Ekonomicznej w Poznaniu, w której nie tylko nauczał i prowadził badania, lecz również organizował od podstaw nowe pracownie chemiczne.
Odbył staże naukowe na Uniwersytecie Wiedeńskim i w "National Research Council of Canada" w Ottawie (dwukrotnie). Od 1959 r. pracował na stanowisku profesora nadzwyczajnego na Uniwersytecie im. Adama Mickiewicza w Poznaniu (UAM). W 1969 r. uzyskał nominację na profesora zwyczajnego. Od tego samego roku sprawował funkcję kierownika Zakładu Stereochemii Uniwersytetu im. Adama Mickiewicza. Był inicjatorem utworzenia Instytutu Chemii na Wydziale Matematyki, Fizyki i Chemii UAM, którego był pierwszym dyrektorem. W latach 1968–1972 był prorektorem ds. nauki UAM.
Od roku 1955 podjął dodatkowo pracę w Polskiej Akademii Nauk (PAN). W 1965 roku został członkiem korespondentem, a w 1977 członkiem rzeczywistym PAN. Początkowo kierował laboratorium należącym do Instytutu Genetyki Roślin PAN, następnie do Instytutu Biochemii i Biofizyki PAN, a od 1969 roku Zakładem Stereochemii Produktów Naturalnych stanowiącym część Instytutu Chemii Organicznej PAN (IChO).
W tym okresie stworzył w oparciu o młodych ludzi pracujących w Instytucie Chemii UAM i w Zakładzie Stereochemii Produktów Naturalnych IChO PAN nowy zespół badawczy zajmującą się chemią i biochemią kwasów nukleinowych. W 1974 nowo powstała grupa została przeniesiona do budynków przy ulicy Noskowskiego. W 1980 roku zespół M. Wiewiórowskiego przekształcił się w Zakład Chemii Bioorganicznej PAN. Został jego kierownikiem i pełnił tę funkcję do czasu przejścia na emeryturę. Zmarł w 2005 r., został pochowany na Cmentarzu Junikowo w Poznaniu w Alei Zasłużonych.
Osiągnięcia.
Twórca własnej szkoły naukowej chemii, biochemii i biologii kwasów rybonukleinowych i innych produktów naturalnych. Laureat wielu nagród i odznaczeń. Promotor dziesiątków magistrów, trzydziestu ośmiu doktorów (z których większość uzyskała tytuły profesorskie), ponad dwieście opublikowanych rozpraw naukowych.
Życie prywatne.
Miał dwóch starszych braci: Andrzeja (1914-1984) i Józefa (1916-1966). Ożenił się dwukrotnie, z Krystyną Kujawską oraz z Marią Danutą Bratek, prof. dr hab. nauk chemicznych. Miał trzy córki: Małgorzatę (ur. 1945), Hannę (ur. 1946) i Katarzynę (ur. 1950).

</doc>
<doc id="864864" url="https://pl.wikipedia.org/wiki?curid=864864" title="Tabletki ze słów">
Tabletki ze słów

Tabletki ze słów – album Starego Dobrego Małżeństwa wydany w 2006 roku. Jest to pierwsze wydawnictwo zespołu, do którego za teksty piosenek wykorzystano wiersze Jana Rybowicza.
Płyta nominowana do nagrody SuperJedynki 2007 w kategorii Płyta Literacka.

</doc>
<doc id="864865" url="https://pl.wikipedia.org/wiki?curid=864865" title="USS Vixen">
USS Vixen

Okręty US Navy o nazwie USS "Vixen":

</doc>
<doc id="864871" url="https://pl.wikipedia.org/wiki?curid=864871" title="Chris Lowe">
Chris Lowe

Christopher Sean Lowe (ur. 4 października 1959 w Blackpool) – angielski instrumentalista i klawiszowiec synthpopowego zespołu muzycznego Pet Shop Boys, który założył razem z Neilem Tennantem w 1981.

</doc>
<doc id="864874" url="https://pl.wikipedia.org/wiki?curid=864874" title="OVP">
OVP



</doc>
<doc id="864875" url="https://pl.wikipedia.org/wiki?curid=864875" title="Beretta M1918">
Beretta M1918



</doc>
<doc id="864877" url="https://pl.wikipedia.org/wiki?curid=864877" title="Kościół św. Alfonsa Liguoriego w Rzymie">
Kościół św. Alfonsa Liguoriego w Rzymie

Kościół św. Alfonsa Liguoriego – kościół w Rzymie przy Via Merulana. Zbudowany przez ojców redemptorystów 1855 roku według projektu Wigleya.
Świątynia ta jest kościołem rektoralnym parafii "Santa Maria Maggiore in San Vito" oraz kościołem tytularnym, pełni również funkcję kościoła klasztornego dla redemptorystów.
Lokalizacja.
Kościół znajduje się w XV. Rione Rzymu – Esquilino przy "Via Merulana" 26.
Patron.
Patronem świątyni jest św. Alfons Maria Liguori – biskup Sant’Agata de’Goti, założyciel zgromadzenia redemptorystów.
Historia.
W 1853 roku zakupiono XVII-wieczną "Villa Caetani" z przeznaczeniem dla zakonu redemptorysów. W latach 1855–1858 powstał projekt kościoła autorstwa George Wigleya. Pierwotnie kościół był poświęcony Chrystusowi Odkupicielowi, jednak po gruntownej przebudowie, która zakończyła się w 1900 roku, zmieniono dedykację świątyni na św. Alfonsa Liguoriego. Kolejne renowacje miały miejsce w latach: 1932, 1958, 1964.
Architektura i sztuka.
Kościół zbudowano w stylu neogotyckim. W fasadzie znajduje się rozeta z witrażem autorstwa francuskiego dominikanina Marcellino Leforestier "Matka Boża Nieustającej Pomocy". Ten sam autor odpowiada również za witraże w oknach bocznych przedstawiające męczenników. Loggia wejściowa została dodana przed fasadą, wykonano ją z trawertynu, wg projektu redemptorysty ojca Gerarda. W loggii istnieją trzy wejścia, nad środkowym z nich znajduje się marmurowa statua Chrystusa Odkupiciela. Nad głównymi drzwiami znajduje się tympanon z mozaiką Matki Bożej Nieustającej Pomocy, a nad bocznymi drzwiami tympanony zawierają rzeźbione wizerunki świętych w postawie modlitewnej na tle złotej mozaiki – po prawej św. Klemens Maria Hofbauer, a po lewej św. Alfons Liguri, dzieła Antonio della Bitta.
Kościół jest trzynawowy z apsydą.
W ołtarzu głównym znajduje się obraz Matki Boskiej Nieustającej Pomocy ("de Perpetuo Succursu") przywieziony w końcu XV wieku przez chrześcijan z Krety, którzy schronili się w Rzymie przed Turkami. Pierwotnie obraz umieszczono w kościele św. Mateusza, a po jego zniszczeniu przez armię napoleońską, w kościele Matki Bożej in Posterula. Papież Pius XII przekazał ten obraz oo. Redemptorystom, którzy rozpowszechnili nabożeństwo do Matki Boskiej Nieustającej Pomocy.
W zakrystii kościoła znajduje się płaskorzeźba przedstawiająca Chrystusa Pana w grobie wykonana przez Schuberta. 
Kardynałowie prezbiterzy.
Kościół św. Alfonsa Liguori jest jednym z kościołów tytularnych nadawanych kardynałom-prezbiterom ("Titulus Sanctissimi Redemptoris et Sancti Alfonsi in Exquiliis"). Tytuł ten został ustanowiony 30 grudnia 1960 roku i przypomina pierwotną dedykację świątyni.

</doc>
<doc id="864879" url="https://pl.wikipedia.org/wiki?curid=864879" title="Warmux">
Warmux

Warmux (zapisywane jako WarMUX; do listopada 2010 występowało pod tytułem Wormux) – dwuwymiarowa gra komputerowa wzorowana na popularnej grze Worms. W przeciwieństwie do pierwowzoru jest dostępna za darmo na licencji GPL.
W grze bierze udział od dwóch do czterech graczy, którzy kontrolują swoją drużynę. Jej celem jest zabicie graczy przeciwnika za pomocą przeróżnej broni (wyrzutni rakiet, dynamitu, kija bejsbolowego, miotacza płomieni itp.). Drużyny wzorowane są na maskotkach różnych projektów typu open source (np. Tux z Linuksa, Beastie z systemu FreeBSD czy kameleon z SUSE).
Od wersji 0.8 istnieje także możliwość gry poprzez sieć. Możliwa jest także gra z przeciwnikiem komputerowym (poprzez wpisanie w pole nazwy zespołu frazy "AI-stupid"), jednakże w chwili obecnej implementacja algorytmu sztucznej inteligencji znajduje się w powijakach.

</doc>
<doc id="864883" url="https://pl.wikipedia.org/wiki?curid=864883" title="Milton George Henschel">
Milton George Henschel

Milton George Henschel (ur. 9 sierpnia 1920 w Pomonie, zm. 22 marca 2003 w Nowym Jorku) – amerykański działacz religijny, piąty prezes Towarzystwa Strażnica oraz długoletni członek Ciała Kierowniczego Świadków Jehowy. Odbył podróże służbowe do przeszło 150 krajów.
Życiorys.
Milton Henschel urodził się w Pomonie w roku 1920. W roku 1934 jako nastolatek znalazł się w Brooklynie, gdzie przyjechał wraz ze swoim ojcem, Hermanem George’em Henschelem, który pracował nad projektem drukarni Towarzystwa Strażnica w Biurze Głównym Świadków Jehowy. W roku 1956 poślubił Lucille Bennett.
Henschel został sekretarzem Nathana H. Knorra (wówczas nadzorcy drukarni Świadków Jehowy) w 1939 roku i pozostał nim później, gdy Nathan H. Knorr został w 1942 roku prezesem Towarzystwa Strażnica.
W latach 60. XX wieku był rzecznikiem Świadków Jehowy, a w latach 70. XX wieku nadzorcą oddziału na Stany Zjednoczone.
Podróże służbowe.
Od listopada 1945 roku Milton G. Henschel odbywał podróże służbowe wraz z ówczesnym prezesem Towarzystwa Strażnica Nathanem H. Knorrem
, a także po jego śmierci w 1977 roku – już jako prezes Towarzystwa Strażnica. W sumie odwiedził przeszło 150 krajów, podczas których wizytował Biura Oddziałów lub brał udział w ich otwarciu, odwiedzał misjonarzy, absolwentów Szkoły Gilead. W wielu tych krajach brał udział w kongresach, a także w rozmowach z przedstawicielami rządów w sprawie przyznania większych swobód religijnych Świadkom Jehowy (m.in. w 1978 roku w Polsce).
Prezes Towarzystwa Strażnica.
W roku 1992 został prezesem Towarzystwa Strażnica. 7 października 2000 roku jako jedyny w historii prezes Towarzystwa Strażnica złożył dymisję – z powodu zmian organizacyjnych, wskutek których oddzielono funkcje Towarzystwa Strażnica od Ciała Kierowniczego i przeniesiono obowiązki administracyjne na osoby niebędące członkami Ciała Kierowniczego. Henschel pozostał członkiem Ciała Kierowniczego aż do swojej śmierci w 2003 roku. Władał językiem angielskim i hiszpańskim.

</doc>
<doc id="864884" url="https://pl.wikipedia.org/wiki?curid=864884" title="Honore III Grimaldi">
Honore III Grimaldi



</doc>
<doc id="864885" url="https://pl.wikipedia.org/wiki?curid=864885" title="Mountainboard">
Mountainboard

Mountainboard (ATB - ang. "All Terrain Board" - deska na każdy teren) - deska z pompowanymi kołami z oponami przystosowana do jazdy po każdym terenie. 
Mountainboard to letnia alternatywa snowboardu oraz dobre rozwiązanie dla surferów, kiteboarderów, wakeboarderów, skateboarderów itp. Pozwala na uniezależnienie się od warunków koniecznych do uprawiania innych sportów, takich jak śnieg lub zbiornik wodny. Służy do jazdy po specjalnych torach, wysokich trawiastych stokach lub nie używanych w lecie nartostrad. Jest przystosowany do jazdy po trawie, ziemi, asfalcie, kamieniach itp.
Budowa deski.
Mountainboard składa się z od 7 do 12 calowych kół z felgami, oponami i dętkami. Deck'u s zrobionego z najnowocześniejszych jak i tradycyjnych materiałów, np. z włókna węglowego, kompozytu, włókna szklanego, drewna(sklejki). Trucki budowane są najczęściej z aluminium technicznego, plastiku lub innych metali, w środku znajdują się elastomery i czasami sprężyny w zależności od modelu. Wiązania w porównaniu do snowboardowych nie posiadają "łyżki", zamiast tego mają heelstrapy.
Historia.
Za początki mountainboardingu, przyjmuje się lata 80. XX wieku kiedy to kilku skateboarderów przymocowało większe koła do swoich desek, które pozwoliły im jeździć po każdej nawierzchni. Dopiero w 1993 roku dwóch Kalifornijczyków z San Francisco - Jason Lee oraz Patric McConnell, którzy nie mieli warunków do uprawiania snowboardingu, wpadło na pomysł stworzenia profesjonalnych desek. Ok. 6 miesięcy trwało opracowanie prototypu deski, która zaczęła się cieszyć dużym powodzeniem. Założyli oni pierwszą firmę zajmującą się sprzedażą tego typu desek - "Mountainboard Sport - MBS". Po pewnym czasie przenieśli siedzibę firmy do Kolorado. W roku 1994 w Kolorado został powołany do życia pierwszy oficjalny Związek Mountainboadu (All-Terrain Boarding Association), który wciąż istnieje i zajmuje się organizacją zawodów na całym świecie. Wiele amerykańskich ośrodków narciarskich zaczęło wpuszczać mountainboardzistów do swoich resortów w sezonie letnim. Tak zaczął się wielki boom na ATB, dzisiaj w samej Kalifornii jeździ ok. 50 tys. ludzi, a na rynku jest ponad 20 mniejszych i większych firm zajmujących się produkcją desek i akcesoriów.
Firmy.
Najbardziej znane firmy:

</doc>
<doc id="864886" url="https://pl.wikipedia.org/wiki?curid=864886" title="Rýchla brigáda">
Rýchla brigáda

Rýchla Brigáda (pol. "Brygada Szybka") – słowacki związek taktyczny uczestniczący w ataku Niemiec na ZSRR od 8 lipca 1941.
Brygada ta wchodziła w skład słowackiego korpusu ekspedycyjnego (brygada zmotoryzowana i brygada piechoty) jako wyodrębniona część Armii Polowej dowodzonej przez gen. Malára, współdziałała z niemiecką 17 Armią w składzie HGr Süd, dowódcą 21 Brygady został mianowany płk Rudolf Pilfousek. Jednostka ta została utworzona na bazie Grupy Szybkiej „Kalinčak” po inspekcji gen. Ferdinanda Čatloša 8 lipca 1941.
W pierwszym etapie ofensywy otrzymała ona zadanie jak najszybszego przejścia przez granicę, pomiędzy Słowacją a Generalnym Gubernatorstwem, następnie dojście do niemiecko-sowieckiej linii demarkacyjnej i prowadzenie natarcia na Sanok, następnie na Lwów i Winnicę. Dotarcie do Sanu odbyło się bez strat własnych, ze względu na brak oporu. Do pierwszych potyczek z Armią Czerwoną doszło jedynie opodal wsi Trzcianiec. Jednakże za rzeką San znajdowały się już umocnienia Linii Mołotowa, naszpikowane bunkrami, wałami przeciwczołgowymi oraz kozłami hiszpańskimi. Około 8 lipca 1941 jednostka została podporządkowana dowództwu 17 Armii. Do ostrych walk doszło po raz pierwszy pod Załużem, gdzie jednostka poniosła straty. 16 lipca 1941 dotarła do Gródka Jagiellońskiego. Z 22 na 23 lipca 1941 r. stoczyła bitwę z Armią Czerwoną nieopodal wsi Lipowiec - Ilnice. Po bitwie brygada była reorganizowana i uzupełniona do etatu dywizji zmotoryzowanej pod dowództwem płk. Jozefa Turanca, otrzymała nazwę "Dywizja Szybka" ("Rýchla divízia").
Struktura brygady na dzień 8 lipca 1944 r..
Na uzbrojenie jednostki składały się m.in. czołgi LT 35 (č.13838, 13846, 13857), LT 38 (č. V-3005), LT 40 (č. V-3037) oraz wozy pancerne OA vz.30 (č. 13403).
22 sierpnia 1941 jednostka została przeorganizowana na Ukrainie razem z 2 Słowacką Dywizją Piechoty w 1 Słowacką Dywizję Zmotoryzowaną.
Dywizja współuczestniczyła w ofensywie wojsk niemieckich w południowej Ukrainie. Pół roku później utrzymywała stanowiska obronne w okolicach Morza Azowskiego i Taganrogu oraz na rzece Mius. Od listopada 1941 roku do kwietnia 1942 roku jednostką dowodził płk Augustín Malár. Od czerwca 1942 r. ponownie pod dowództwem płk. Turanca zmotoryzowana jednostka przemieszczała się szybko i już 22 lipca osiągnęła Rostów nad Donem, gdzie włączyła się do boju o miasto i była pierwszą jednostką Osi, która utworzyła przyczółek na wschodnim brzegu Donu. Następnie do listopada 1942. "Rýchla divízia" walczyła wzdłuż rzeki Kubań w ofensywie na Kaukaz oraz w górach Kaukazu. Na początku 1943 r. stan liczebny wojsk słowackich w ZSRR wynosił ok. 35 tys. żołnierzy. Po klęsce stalingradzkiej w 1943 roku jednostka ta została przerzucona na Krym, następnie jej część jako "Zaisťovacia divízia" (dywizja bezpieczeństwa) brała udział w niszczeniu partyzantki na Białorusi oraz Ukrainie natomiast druga grupa jako Dywizja techniczna została przerzucona na front włoski. 28 lipca 1943 r. cała dywizja powróciła z frontu wschodniego na Słowację, witana w tym dniu w Zwoleniu przez gen. Ferdinanda Čatloša. Ogółem straty słowackie na froncie wschodnim w latach 1941-1943 wyniosły 2500 zabitych.
Późną jesienią 1944 r. dywizja została przemianowana na 1 Słowacką Dywizję Piechoty. Na terenie Słowacji w tym samym roku dywizja przeszła jeszcze kolejną reorganizację jako tzw. "Domobrona".
Literatura.
Ťaženie slovenskej rýchlej skupiny (brigády) v SSSR od 23. júna do 30. júla 1941. Bratislava: MNO, 1941.
Z galerie nositeľov železného kríža (Tankami proti nepriateľovi). In: Stráž vlasti, 2, 1944, č. 22, str. 12.

</doc>
<doc id="864887" url="https://pl.wikipedia.org/wiki?curid=864887" title="Daewoo K7">
Daewoo K7



</doc>
<doc id="864889" url="https://pl.wikipedia.org/wiki?curid=864889" title="Lusa A2">
Lusa A2



</doc>
<doc id="864891" url="https://pl.wikipedia.org/wiki?curid=864891" title="Zastava M49">
Zastava M49



</doc>
<doc id="864892" url="https://pl.wikipedia.org/wiki?curid=864892" title="Interdynamic MP-9">
Interdynamic MP-9



</doc>
<doc id="864897" url="https://pl.wikipedia.org/wiki?curid=864897" title="Ares FMG">
Ares FMG



</doc>
<doc id="864898" url="https://pl.wikipedia.org/wiki?curid=864898" title="Hyde-Inland M2">
Hyde-Inland M2



</doc>
<doc id="864899" url="https://pl.wikipedia.org/wiki?curid=864899" title="Ingram Model 6">
Ingram Model 6



</doc>
<doc id="864900" url="https://pl.wikipedia.org/wiki?curid=864900" title="Eje Neovolcánico">
Eje Neovolcánico



</doc>
<doc id="864901" url="https://pl.wikipedia.org/wiki?curid=864901" title="Eje Volcánico Transversal">
Eje Volcánico Transversal



</doc>
<doc id="864902" url="https://pl.wikipedia.org/wiki?curid=864902" title="Cordillera Neovolcánica">
Cordillera Neovolcánica



</doc>
<doc id="864904" url="https://pl.wikipedia.org/wiki?curid=864904" title="Michaił Diewiatjarow (ur. 1959)">
Michaił Diewiatjarow (ur. 1959)

Michaił Tałgatowicz Diewiatjarow (ros Михаи́л Талга́тович Девятья́ров, ur. 25 lutego 1959 w Czusowoj) – radziecki biegacz narciarski, dwukrotny medalista olimpijski i dwukrotny medalista mistrzostw świata.
Kariera.
Startował na zimowych igrzyskach olimpijskich w Calgary. Został tam mistrzem olimpijskim na dystansie 15 km techniką klasyczną. Ponadto wraz z Władimirem Smirnowem, Władimirem Sachnowem i Aleksiejem Prokurorowem zdobył srebrny medal w sztafecie 4x10 km. Był także blisko medalu w biegu na 30 km techniką klasyczną, jednak przegrał walkę o brązowy medal z Norwegiem Vegardem Ulvangiem i zajął ostatecznie 4. miejsce.
Na mistrzostwach świata w Oberstdorfie zdobył brązowy medal w biegu na 15 km techniką klasyczną, a razem z Aleksandrem Batiukiem, Władimirem Smirnowem i Władimirem Sachnowem zdobył srebrny medal w sztafecie 4x10 km. Startował także na mistrzostwach świata w Lahti w 1989 r., ale zajął odległe, 14. miejsce, w biegu na 30 km techniką klasyczną.
Najlepsze wyniki osiągnął w sezonie 1987/1988, kiedy zajął 13. miejsce w klasyfikacji generalnej. Łącznie 4 razy stawał na podium zawodów Pucharu Świata, odnosząc dwa zwycięstwa. W 1992 r. zakończył karierę.
Jego syn – Michaił Diewiatjarow Jr. także jest biegaczem narciarskim.

</doc>
<doc id="864906" url="https://pl.wikipedia.org/wiki?curid=864906" title="François Clerc">
François Clerc

François Clerc (ur. 18 kwietnia 1983 w Bourg-en-Bresse), piłkarz francuski występujący na pozycji prawego obrońcy.
Kariera klubowa.
Clerc jest wychowankiem klubu Olympique Lyon. Grał w nim w drużynach juniorskich jednak do 21. roku życia nie mógł przebić się do pierwszego składu i latem 2004 został wypożyczony do Toulouse FC. W barwach tego klubu zadebiutował w Ligue 1, 14 sierpnia w wygranym 4:1 wyjazdowym meczu z RC Strasbourg. Jednak przez niemal cały sezon nie zdołał wywalczyć miejsca w składzie zespołu z Tuluzy i wystąpił w 7 meczach ligowych.
Latem 2005 Clerc wrócił do Lyonu, w którym zadebiutował 2 października w wygranym 3:1 wyjazdowym meczu z Rennes. Na wiosnę 2006 wystąpił w pierwszym składzie w meczu z Olympique Marsylia (2:1) i od tego czasu do końca sezonu miał już pewne miejsce w składzie zespołu Gérarda Houlliera, z którym został mistrzem Francji. W sezonie 2006/2007 jego konkurentem do miejsca w pierwszej jedenastce był Anthony Réveillère. Clerc wystąpił w Lidze Mistrzów (5 meczów) i z Lyonem doszedł do 1/8 finału, skąd francuski zespół odpadł po dwumeczu z Romą. Ligowe zmagania Olympique zakończył na pierwszej pozycji, podobnie jak w sezonie 2007/08.
W 2010 roku Clerc rozwiązał kontrakt z Lyonem i za darmo przeszedł do OGC Nice.
Kariera reprezentacyjna.
Po rozegraniu niespełna 19 meczów w swojej karierze w Ligue 1, w marcu 2006 Clerc otrzymał niespodziewane powołanie od selekcjonera reprezentacji Francji Raymonda Domenecha na towarzyski mecz z reprezentacją Słowenii. Wcześniej nie grał nawet w młodzieżowej reprezentacji kraju. Cały mecz ze Słoweną przesiedział jednak na ławce rezerwowych. W reprezentacji Clerc zadebiutował dopiero 11 października w wygranym 5:0 meczu z Wyspami Owczymi, rozegranym w ramach eliminacji do Euro 2008 (w 79. minucie zmienił Willy Sagnola).
Jeszcze w 2006 roku Clerc został powołany na Euro U-21 w Portugalii, na których wystąpił w 2 meczach, a z Francją doszedł do półfinału.

</doc>
<doc id="864908" url="https://pl.wikipedia.org/wiki?curid=864908" title="Francois Clerc">
Francois Clerc



</doc>
<doc id="864909" url="https://pl.wikipedia.org/wiki?curid=864909" title="Antoniadi">
Antoniadi

Osoby:
Obiekty astronomiczne:

</doc>
<doc id="864911" url="https://pl.wikipedia.org/wiki?curid=864911" title="Glenfiddich">
Glenfiddich

Glenfiddich (dosł. "dolina jeleni") – szkocka single malt whisky, destylowana i butelkowana przez William Grant &amp; Sons, w destylarni Glenfiddich, w miejscowości Dufftown w Szkocji.
Historia.
W 1886 William Grant założył destylarnię w Dufftown, w dolinie w pobliżu rzeki Fiddich. Whisky Glenfiddich po raz pierwszy napić się można było w Boże Narodzenie 1887.
W latach sześćdziesiątych i siedemdziesiątych dwudziestego wieku wiele małych destylarni zbankrutowało lub zostało wykupionych. Grant &amp; Sons ocalał, stosując strategię ekskluzywnej marki i wprowadzając szkocką "single malt" na rynek międzynarodowy. Pomysł ten sprawdził się i .
Destylarnia Glenfiddich była pierwszym zakładem, który w 1969 roku otworzył własny Visitor Centre. Według danych z 2002 roku rocznie odwiedzało ją około 125 tysięcy gości.
Produkcja.
Glenfiddich to jedyna szkocka whisky z tego rejonu destylowana, leżakowana i butelkowana w jednym miejscu. .
Glenfiddich dojrzewa w dębowych beczkach po rumie kubańskim (w przypadku ""Gran Reserva"), po burbonie z USA (w przypadku "Ancient Glenfiddich"") lub po sherry z Hiszpanii.
Butelkowanie.
Glenfiddich jest butelkowana po 12, 15, 18, 21 i 30 latach. Wyprodukowano także kilka serii specjalnych, w tym:

</doc>
<doc id="864922" url="https://pl.wikipedia.org/wiki?curid=864922" title="Transmissions">
Transmissions

Transmissions – debiutancki album studyjny brytyjskiego zespołu Juno Reactor wydany 13 stycznia 1993 w Wielkiej Brytanii przez wytwórnię NovaMute Records. Utwory znajdujące się na albumie należą do nurtu muzyki psychedelic trance oraz goa trance. Album został reedytowany w Japonii 21 sierpnia 2002 przez Universal Music (tego samego dnia reedytowano również pozostałe krążki Juno Reactor oprócz albumu "Lu.Ci-Ana", które zostały wydane przed rokiem 2000).

</doc>
<doc id="864924" url="https://pl.wikipedia.org/wiki?curid=864924" title="Lu.Ci-Ana">
Lu.Ci-Ana

Lu.Ci-Ana – drugi album studyjny brytyjskiego zespołu Juno Reactor wydany 4 lipca 1994 w Wielkiej Brytanii przez wytwórnię Inter-Modo. Na album składa się tylko jeden utwór trwający ponad godzinę utrzymany w minimalistycznym klimacie ambientu.

</doc>
<doc id="864925" url="https://pl.wikipedia.org/wiki?curid=864925" title="Głowa na Marsie">
Głowa na Marsie



</doc>
<doc id="864926" url="https://pl.wikipedia.org/wiki?curid=864926" title="Luciana">
Luciana



</doc>
<doc id="864927" url="https://pl.wikipedia.org/wiki?curid=864927" title="Beyond the Infinite">
Beyond the Infinite

Beyond the Infinite – trzeci album studyjny brytyjskiego zespołu Juno Reactor wydany w Wielkiej Brytanii 1 października 1995 przez wytwórnię Blue Room Released. Utwory znajdujące się na albumie należą do nurtu muzyki psychedelic trance oraz goa trance. Oprócz albumu wydanego w Wielkiej Brytanii (wersja z ośmioma utworami) wydano również albumy na rynku muzycznym w Japonii i USA (wersja z dodatkowym, 9. utworem - "Razorback") oraz w Izraelu i Francji (wersja brytyjska albumu). Album został reedytowany w Japonii 21 sierpnia 2002 przez Universal Music (tego samego dnia reedytowano również pozostałe krążki Juno Reactor oprócz albumu "Lu.Ci-Ana", które zostały wydane przed rokiem 2000).

</doc>
<doc id="864928" url="https://pl.wikipedia.org/wiki?curid=864928" title="Bible of Dreams">
Bible of Dreams

Bible of Dreams – czwarty album studyjny brytyjskiego zespołu Juno Reactor wydany 18 czerwca 1997 w Wielkiej Brytanii przez wytwórnię Blue Room Released. Utwory znajdujące się na albumie należą do nurtu muzyki psychedelic trance oraz goa trance. Album został wydany w Wielkiej Brytanii, Japonii, Izraelu i Polsce w wersji z ośmioma utworami, natomiast w USA oprócz wersji podstawowej wydano także album w wersji z dodatkowym, 9. utworem - "High Energy Protons (Orion Mix)" (remix utworu z pierwszej i debiutanckiego albumu zespołu - "Transmissions"). Album został reedytowany w Japonii 21 sierpnia 2002 przez Universal Music (tego samego dnia reedytowano również pozostałe krążki Juno Reactor oprócz albumu "Lu.Ci-Ana", które zostały wydane przed rokiem 2000).

</doc>
<doc id="864930" url="https://pl.wikipedia.org/wiki?curid=864930" title="Shango (album Juno Reactor)">
Shango (album Juno Reactor)

Shango – piąty album studyjny brytyjskiego zespołu Juno Reactor wydany 9 października 2000 w Wielkiej Brytanii przez wytwórnię Blue Room Released/Electric M.E.L.T. Poza edycją brytyjską wydano również edycję amerykańską oraz japońską. Utwory znajdujące się na albumie należą do nurtu muzyki psychedelic trance oraz goa trance. Album został reedytowany w Japonii 21 sierpnia 2002 przez Universal Music (tego samego dnia reedytowano również pozostałe krążki Juno Reactor oprócz albumu "Lu.Ci-Ana", które zostały wydane przed rokiem 2000).

</doc>
<doc id="864931" url="https://pl.wikipedia.org/wiki?curid=864931" title="Pinot noir">
Pinot noir

Pinot noir, spätburgunder, pinot nero – czerwona odmiana winorośli wykorzystywana w przemyśle winiarskim. Nazwę stosuje się również do wina odmianowego wyprodukowanego z tego szczepu.
Opis.
Odmiana o liściach mniejszych niż cabernet sauvignon, ale większych niż syrah. Grona małe, zwarte, stożkowo-cylindryczne, podobne nieco do szyszek. Uważa się, że etymologia nazwy pinot pochodzi właśnie od szyszkowatego kształtu gron. W uprawie ma tendencję do tworzenia wąskich, niezbyt rozłożystych krzewów. Owoce wrażliwe na szarą pleśń, liście podatne na mączniaka i wirusa wachlarzowatości winorośli. Preferuje gleby wapienne, nie lubi zbyt wysokich temperatur w uprawie. Powoduje to, że pinot noir ma opinię szczepu trudnego i kapryśnego, zarówno w uprawie, jak i winifikacji. Najbardziej naturalnym zastosowaniem dla niego jest produkcja wina czerwonego, mającego charakterystyczny, pełny i bogaty, ale nie ciężki smak. Daje wina zazwyczaj o jaśniejszym kolorze niż inne szczepy czerwone ("kolor burgunda"). W młodym pinot noir można wyczuć najczęściej nuty czerwonych owoców (wiśnia, truskawka, malina, czerwona porzeczka). Starzejące się wino nabiera aromatów korzennych (wanilia, kokos, dym, dąb, cedr, skóra, trufle, cygara - w zależności od beczek użytych do starzenia wina). Produkuje się z niego również wina różowe, a także białe typu "blanc de noir" (wina produkowane z soku, bez udziału skórki owoców).
Pochodzenie, klony, krzyżówki.
Odmiana pinot noir pochodzi z francuskiej Burgundii, zaś jego uprawa znana jest od dwóch tysięcy lat. U Columelli w "De re rustica" znajduje się (bardzo zbliżony do charakterystyki współczesnego pinot noir opis winorośli uprawianych na terenie obecnej Burgundii w I wieku naszej ery. Nie jest znane jej pochodzenie.
Austriaccy naukowcy sugerują, że pinot noir może być odmianą powstałą ze skrzyżowania szczepów pinot meunier i traminer, pogląd ten jednak nie znalazł uznania wśród innych enologów. Pinot meunier jest identyczny genetycznie z pinot noir, różniąc się jedynie mutacją komórek naskórka (chimera epidermalna), wywołującą owłosienie wierzchołków pędów i nieco bardziej zwarty wzrost.
Pinot gris jest mutantem somatycznym (pączkowym) szczepu pinot noir, o jasnej barwie owoców. Pinot blanc jest najprawdopodobniej dalszą mutacją szczepu pinot gris. Profile DNA wszystkich szczepów z grupy pinot (gris, blanc, moure i teinturier) są niemal identyczne.
Inny biały mutant pinot noir został wyodrębniony w Burgundii w 1936 i jest uprawiany obecnie na małą skalę pod nazwą pinot gouges (od nazwiska hodowcy).
Pinot liébault jest mutantem o ciemnych owocach, o wyższych i bardziej stabilnych plonach niż pinot noir. Szczep ten jest uprawiany w niektórych częściach Burgundii i autoryzowany do uprawy w niektórych apelacjach AOC.
Pinot wrotham jest angielskim mutantem pinot noir, charakteryzującym się jasnym owłosieniem górnej powierzchni liści i szczególną odpornością na mączniaka. Szczep ten został pozyskany ze stanowiska w miejscowości Wrotham w hrabstwie Kent. Według spekulacji brytyjskich enologów winorośl ta najprawdopodobniej została zaintrodukowana w czasach rzymskich. Początkowo był porównywany z pinot meunier, od którego różni się jednak wcześniejszym dojrzewaniem i wyższą zawartością cukru. W latach 80. XX wieku pinot wrotham został sprowadzony do Kalifornii (dolina Napa).
Pinot noir ma długą historię uprawy i wydaje się być szczepem szczególnie podatnym na mutacje. W samej Francji istnieje bardzo wiele lokalnych klonów pinot noir, z czego ponad 50 jest oficjalnie wyróżnionych i opisanych.
Gamay beaujolais (nie mylić z gamay) jest wcześnie dojrzewającym, kalifornijskim klonem pinot noir, uprawianym jedynie w Nowym Świecie. Pinot noir précoce (frühburgunder) jest innym, wcześnie dojrzewającym klonem pinot noir, być może identycznym z gamay.
W wiekach średnich w północno-wschodniej Francji uprawne formy pinot noir krzyżowały się spontanicznie z innym powszechnie wówczas uprawianym szczepem gouais blanc. Potomstwo tych krzyżowek charakteryzowało się sporym wigorem (typowym dla hybryd pomiędzy oddalonymi od siebie genetycznie formami rodzicielskimi). Mieszańce te dały początek wielu uprawianym do dziś szczepom, między innymi chardonnay, aligoté, auxerrois, gamay i melon.
W 1925 w Afryce Południowej pinot noir został skrzyżowany ze szczepem cinsaut (znanym lokalnie pod nazwą hermitage). Uzyskano w ten sposób odmianę pinotage.
Obszary uprawy.
Francja.
Impulsem rozwoju produkcji wina w Burgundii we wczesnym średniowieczu był rozkwit życia monastycznego: wino potrzebne było do celów liturgicznych, a brak dostępu do morza ograniczał możliwości łatwego importu. Pierwszy zapis o nadaniu klasztorowi na własność winnicy pochodzi z czasów króla Guntrama z roku 579, lecz dopiero w czasach pierwszych Karolingów powstały duże przyklasztorne winnice (cystersi w Cluny i benedyktyni w Cîteaux). W 1395 książę Burgundii Filip II Śmiały wydał edykt zakazujący uprawy konkurencyjnego szczepu gamay na terenie księstwa. W ten sposób pinot noir został głównym czerwonym szczepem uprawianym w Burgundii. Choć reguły niektórych burgundzkich AOC dopuszczają 15% udział soku z białych szczepów (chardonnay, pinot blanc, pinot gris), to w praktyce czerwony burgund produkowany jest niemal wyłącznie ze szczepu pinot noir. Według danych z roku 2007 powierzchnia uprawy pinot noir w Burgundii wynosiła hektarów, co stanowi 36% powierzchni wszystkich winnic w Burgundii.
W Alzacji pinot noir jest jedynym uprawianym szczepem czerwonym. Najczęściej produkuje się z niego lekkie wino różowe, choć znana jest również jego ciemniejsza wersja (pinot noir rouge). Pinot noir w 2008 zajmował 9,6% powierzchni winnic alzackich ( hektarów), co przełożyło się na hl wina.
We francuskim departamencie Jura pinot noir jest jednym z trzech uprawianych szczepów czerwonych i jest używany do produkcji lekkich win czerwonych, zarówno samodzielnie, jak i w połączeniu ze szczepami poulsard i trousseau. Powierzchnia uprawy nie przekracza 185 ha.
W Szampanii pinot noir jest używany jako dodatek przy produkcji win musujących produkowanych ze szczepów chardonnay i pinot meunier. Bywa również przerabiany bez domieszek. Takie szampany określa się terminem "blanc de noirs". Powierzchnia uprawy pinot noir w Szampanii w 2008 roku wynosiła   ha.
W Dolinie Loary "pinot noir" uprawiany jest w apelacjach Sancerre, Menetou-Salon, Reuilly i Touraine. Daje lekkie, owocowe wina, spożywane najczęściej nieco schłodzone.
Inne kraje.
Austria.
W Austrii produkcja pinot noir jest skupiona w Dolnej Austrii (293ha) oraz w Burgenlandzie (278ha). Według statystyk jest to siódmy najbardziej popularny w uprawie szczep czerwonych winogron.
Nowa Zelandia.
Pinot Noir jest najbardziej popularną w uprawie odmianą czerwonego wina w Nowej Zelandii, i drugą najbardziej popularną w ogóle, po Sauvignon blanc. 
W 2014 roku uprawa pinot noir pokrywała w Nowej Zelandii 5569 hektarów.
RPA.
W Republice Południowej Afryki pinot noir uprawiany jest w regionie Walker Bay i Elgin. Aktualnie w RPA uprawia się około 1200 hektarów pinot noir, co przekłada się na 1,5% upraw winorośli w całym kraju. The Top 5 Pinot Noir Wine Awards często wyróżnia wina pochodzące z RPA.
Włochy.
We Włoszech tradycyjnie szczep uprawiany jest w rejonach: Tyrol Południowy, Collio Goriziano, Franciacorta, Oltrepò Pavese, Veneto, Friuli i Trentino. Pierwszy raz odnotowano uprawę pinot noir w Tyrolu Południowym w roku 1838.
Pinot noir również uprawiany jest w: USA, Hiszpanii, Niemczech, Mołdawii, Australii, Słowenii, Argentynie, Kanadzie i Chile.
Nazewnictwo.
Odmiana jest znana pod licznymi innymi nazwami: blauer spätburgunder (Niemcy), pinot nero (Włochy), blauer burgunder (Austria), rulandské modré (Czechy, Słowacja), modri pinot (Słowenia), pinot crni (Chorwacja).

</doc>
<doc id="864932" url="https://pl.wikipedia.org/wiki?curid=864932" title="Labyrinth">
Labyrinth

Labyrinth – szósty album studyjny brytyjskiego zespołu Juno Reactor wydany 29 września 2004 w USA przez wytwórnię Metropolis Records oraz 26 października 2004 w Japonii przez Universal Music. Utwory znajdujące się na albumie należą do nurtu muzyki psychedelic trance oraz goa trance.
Na krążku znajdują się dwa utwory ("Mona Lisa Overdrive" i "Navras"), które zostały skomponowane we współpracy z amerykańskim dyrygentem Donem Davisem. Ben Watkins współpracował z nim przy współtworzeniu ścieżek dźwiękowych do filmów "Matrix: Reaktywacja" oraz "Matrix: Rewolucje".

</doc>
<doc id="864934" url="https://pl.wikipedia.org/wiki?curid=864934" title="Plazmina">
Plazmina

Plazmina (fibrynaza, fibrynolizyna) – zwierzęcy enzym białkowy z grupy proteaz, znajdujący się w osoczu krwi, którego działanie polega na rozkładaniu białek krwi wchodzących w skład skrzepu, przede wszystkim fibryny (włóknika). Proces ten nazywa się fibrynolizą. Plazmina powstaje z nieaktywnego prekursora (plazminogenu) na skutek działania trombiny i tkankowego aktywatora plazminogenu (t-PA). Plazminogen może być też aktywowany przez urokinazę (u-PA).
W wyniku działania plazminy powstają produkty oznaczane zbiorczo jako FDP (). Mogą się one wiązać z monomeryczną fibryną, co prowadzi do utworzenia niestabilnej skrzepliny podatnej na rozpuszczanie.

</doc>
<doc id="864935" url="https://pl.wikipedia.org/wiki?curid=864935" title="Pinot Noir">
Pinot Noir



</doc>
<doc id="864939" url="https://pl.wikipedia.org/wiki?curid=864939" title="Dziennik 1954">
Dziennik 1954

Dziennik 1954 – książka autorstwa Leopolda Tyrmanda, obejmująca jego zapiski z pierwszych trzech miesięcy roku 1954. 
Historia powstania i wydania.
Dziennik powstał ponad pół roku po tym, gdy Tyrmand stracił pracę w Tygodniku Powszechnym – wraz z całą redakcją – za odmowę publikacji nekrologu Stalina w wersji podyktowanej przez władze. Został wtedy, podobnie jak inni pracownicy Tygodnika obłożony nieoficjalnym zakazem druku. Utrzymywał się z przypadkowych zajęć: korepetycji, pisania reklam i sprzedaży własnych opowiadań na scenariusze filmowe. 
Zapiski prowadzone były niemal codziennie w dniach 1 stycznia – 2 kwietnia 1954 i zajmowały 800 stron. Ostatni akapit urywa się w połowie zdania, Tyrmand wyjaśniał to po latach: "Ostatniego wieczoru, zmęczony pisaniem, jak zdarzało się często, urwałem zdanie zamierzając nazajutrz do niego wrócić. Lecz już nie wróciłem. Następnego dnia "Czytelnik" zaoferował mi kontrakt na napisanie "Złego". Z początku zamierzałem kontynuować dziennik, lecz mijały dni, nagle wypełnione odmienną sytuacją i wymaganiami".
W 1956 "Tygodnik Powszechny" opublikował fragment dziennika. Po emigracji w 1965 Tyrmand dziennik zdeponował w redakcji paryskiej Kultury, odebrał go po czterech latach.
Ponowne redagowanie swoich zapisków rozpoczął Tyrmand w 1973. Fragmenty opublikowane zostały przez londyński periodyk "Wiadomości" w latach 1974–1978. Pierwsze wydanie książkowe ukazało się w Londynie w 1980 nakładem Polonia Book Fund. Wstęp do pierwszego wydania zawierał zdanie: "niniejsza książka zawiera całość dziennika, nie naruszoną przez względy edytorskie, rozterki moralne, polityczne konieczności, towarzyskie koncesje." Tymczasem na okładce znajdowało się zdjęcie rękopisu, na którym tekst był niezgodny z treścią książki. Zwracano też uwagę na kalki z języka angielskiego i niezręczności stylu. Wielu rozmówców Mariusza Urbanka (autora książki "Zły Tyrmand") było przekonanych że książka powstała niemal w całości w Stanach Zjednoczonych. Z kolei "Literatura Polska 1939-91" określa publikację jako apokryf.
Dopiero w 1999 ukazała się wersja oryginalna Dziennika w oparciu o notatki udostępnione przez żonę Tyrmanda i przechowywane na uniwersytecie Stanforda.
Treść dziennika.
Dziennik prowadzony jest w oparciu o codzienne zdarzenia, są one jednak punktem wyjścia do kilku rodzajów rozważań. Tyrmand analizuje swoją osobę, swoje życie i podjęte decyzje, najwięcej miejsca poświęca analizie Polski okresu stalinizmu, w której wówczas żył. 
Tyrmand, choć deklaruje się jako zdecydowany antykomunista, nie podejmuje z komunizmem polemiki politycznej czy ideologicznej. Józef Hen zauważył: "w Dzienniku nie ma ani słowa o wywózkach, procesach, Tito, Korei, szpiegach, torturach więziennych". Czasami autor wypowiada się wręcz pozytywnie, np. o Leninie. Krytyka panującego w Polsce ustroju dotyczy jego aspektów cywilizacyjnych i estetycznych. Np. w kilku miejscach Tyrmand narzeka na panujący w Warszawie brud. 
Dziennik zawiera wiele krytyki personalnej dotyczącej zarówno znajomych Tyrmanda (często ukrytych pod inicjałami), jak i osób publicznych. Krytykuje przede wszystkim postawę moralną twórców, którzy jego zdaniem wysługiwali się państwu. Tyrmand podejmuje też polemikę na temat twórczości Hemingwaya z Zygmuntem Kałużyńskim. Szczegółowo opisuje swoje dyskusje z przyjacielem Stefanem Kisielewskim. W całym dzienniku pojawia się ponad 570 nazwisk, w tym osób, które wtedy dopiero zaczynały być znane np. Stanisław Lem, Zbigniew Herbert, Jan Lenica, Julia Hartwig.
Liczne są opisy perypetii miłosnych i seksualnych Tyrmanda. Autor związany wówczas z osiemnastoletnią dziewczyną (w pierwszym wydaniu nosiła imię Bogna, w wersji oryginalnej Krystyna), wraca również do poprzednich znajomości. Wiele z sytuacji opisanych w Dzienniku Tyrmand wykorzystał potem w powieściach "Zły" oraz "Życie towarzyskie i uczuciowe".
Zmiany redakcyjne w pierwszym wydaniu polegały na poprawieniu wizerunku Tyrmanda w taki sposób, by pasował do tego, który tworzył w latach 70. Pisarzowi zależało na pokazaniu niezmienności jego poglądów przez wiele lat: "Ten dziennik, pisany w pełni wieku męskiego, zaś odczytywany na nowo u schyłku wieku średniego, daje mi poczucie wierności samemu sobie – co zawsze wydawało mi się godne pożądania i wyrzeczeń.". Poprawki w latach 70. polegały też na dopracowaniu i wzbogaceniu niektórych opisów, np. narady Związku Literatów Polskich.
Jak zauważa biograf, Henryk Dasko, "Dziennik 1954" odgrywać miał istotną rolę w autokreacji legendy Tyrmanda, jako niezależnego i niezłomnego twórcy.

</doc>
<doc id="864947" url="https://pl.wikipedia.org/wiki?curid=864947" title="Park Gadów Beerwah">
Park Gadów Beerwah



</doc>
<doc id="864950" url="https://pl.wikipedia.org/wiki?curid=864950" title="Freyung">
Freyung

Freyung – miasto powiatowe w Niemczech, w kraju związkowym Bawaria, w rejencji Dolna Bawaria, w regionie Donau-Wald, siedziba powiatu Freyung-Grafenau. Leży w Lesie Bawarskim, około 160 km na północny wschód od Monachium, nad rzeką Ilz, przy drodze B12, B533 i linii kolejowej Freyung – Pasawa, 23 km od granicy niemiecko-austriacko-czeskiej.
Polityka.
Burmistrzem jest Olaf Heinrich, wcześniej urząd ten sprawował Peter Kaspar. Rada miasta składa się z 20 osób.
Współpraca.
Miejscowości partnerskie:

</doc>
<doc id="864952" url="https://pl.wikipedia.org/wiki?curid=864952" title="Pozycja Trendelenburga">
Pozycja Trendelenburga

Pozycja Trendelenburga – pozycja medyczna, w której pacjent leży na plecach a głowa, górna część klatki piersiowej i tułów znajdują się poniżej poziomu kończyn dolnych. Kiedyś uznawana za skuteczną pozycję centralizującą krążenie, używaną przy wstrząsie. Obecnie uznana za nieskuteczną w tym przypadku. Nazwa pozycji pochodzi od niemieckiego chirurga Friedricha Trendelenburga.
Tzw. "odwrotna pozycja Trendelenburga" to pozycja Fowlera.
Pozycja może być m.in. stosowana:

</doc>
<doc id="864954" url="https://pl.wikipedia.org/wiki?curid=864954" title="Żłobianka">
Żłobianka

Żłobianka ("Scythrops novaehollandiae") – gatunek dużego ptaka z rodziny kukułkowatych (Cuculidae), jedyny przedstawiciel rodzaju "Scythrops". Występuje we wschodniej Indonezji, północnej i wschodniej Australii oraz w Archipelagu Bismarcka. Australijska część populacji wędrowna – zimuje w Nowej Gwinei i wschodniej Indonezji. Miejscowa ludność przypisuje sobie zdolność przepowiadania deszczów na podstawie zachowania żłobianek. Zachowują się one bardzo hałaśliwie podczas sezonu lęgowego, przez całą noc wydając głośne okrzyki.
Podgatunki.
Międzynarodowy Komitet Ornitologiczny (IOC) wyróżnia trzy podgatunki "S. novaehollandiae":
Morfologia.
Żłobianka jest największą kukułką świata. Waży 550–930 g przy długości ciała 58–65 cm. Rozpiętość skrzydeł wynosi ok. 1 metra. Ma duży, gruby i łukowato zagięty dziób oraz długi ogon.
Rozmnażanie.
Tak jak wiele innych gatunków kukułkowatych, żłobianka jest pasożytem lęgowym. Składa jaja do gniazd dzierzbowronów, kurawong czarnych i różnych gatunków krukowatych. W odróżnieniu od innych gatunków kukułek, młode żłobianki nie wyrzucają z gniazda jaj i piskląt gospodarzy. Pisklę żłobianki rośnie za to szybciej od piskląt gospodarzy i dostaje większość pokarmu, przez co pozostałe pisklęta często głodują.
Pożywienie.
Żłobianka jest wszystkożerna. Je głównie figi i inne owoce. Oprócz tego zjada małe zwierzęta oraz jaja i pisklęta innych ptaków.

</doc>
<doc id="864958" url="https://pl.wikipedia.org/wiki?curid=864958" title="Grafenau (Bawaria)">
Grafenau (Bawaria)

Grafenau – miasto w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 12 km na północny zachód od Freyung, przy linii kolejowej Zwiesel – Grafenau i drodze B533.
W mieście znajduje się siedziba Parku Narodowego Lasu Bawarskiego.
Polityka.
Burmistrzem jest Helmut Peter z UWG, rada miasta składa się z 20 osób.
Współpraca.
Miejscowości partnerskie:

</doc>
<doc id="864959" url="https://pl.wikipedia.org/wiki?curid=864959" title="Przegląd Hydrograficzny">
Przegląd Hydrograficzny

Przegląd Hydrograficzny – czasopismo naukowe, rocznik wydawany od 2005 w Gdyni przez Biuro Hydrograficzne Marynarki Wojennej.

</doc>
<doc id="864960" url="https://pl.wikipedia.org/wiki?curid=864960" title="Droga wojewódzka nr 404">
Droga wojewódzka nr 404

Droga wojewódzka nr 404 (DW404) – dawna droga wojewódzka klasy Z o długości 1 km, łącząca Szewce ze stacją kolejową w Szewcach.
Na mocy uchwały Sejmiku Województwa Dolnośląskiego z dnia 20 września 2018 roku droga nr 404 została pozbawiona kategorii drogi wojewódzkiej. Obecnie numer ten nie jest przydzielony do żadnej drogi.
Do 1 stycznia 2009 numerem 404 była oznaczona droga łącząca Krobicę ze Szklarską Porębą. Jeszcze wcześniej oznaczenie to było przypisane do trasy relacji Nysa – Pakosławice – Jaczowice – Niemodlin – Karczów.

</doc>
<doc id="864961" url="https://pl.wikipedia.org/wiki?curid=864961" title="Ben Gordon (koszykarz)">
Ben Gordon (koszykarz)

Ben Gordon, właśc. Benjamin Gordon (ur. 4 kwietnia 1983 w Londynie) – angielski koszykarz, pochodzenia amerykańskiego, grający na pozycji rzucającego obrońcy.
Do NBA trafił z uczelni Connecticut, gdzie grał w uczelnianej drużynie koszykarskiej. W drafcie 2004 roku z trzecim numerem wybrała go drużyna Chicago Bulls. Po pierwszym sezonie gry w NBA otrzymał nagrodę dla najlepszego rezerwowego. Zajął też drugie miejsce w głosowaniu na debiutanta roku.
Od sezonu 2009-2010 był zawodnikiem Detroit Pistons. Według statystyków NBA, 9 stycznia 2010 roku w meczu z Philadelphia 76ers zdobył jubileuszowy, 10-milionowy punkt w historii tej ligi.
14 kwietnia 2006 wyrównał rekord sezonu zasadniczego NBA, trafiając 9 celnych rzutów za 3 punkty w trakcie jednego spotkania, bez ani jednej pomyłki. Po raz drugi w karierze dokonał tego 21 marca 2012.
27 czerwca 2012 został wymieniony do Charlotte Bobcats. 2 marca 2014 został zwolniony przez Bobcats. 11 lipca 2014, jako wolny agent podpisał kontrakt z Orlando Magic.

</doc>
<doc id="864962" url="https://pl.wikipedia.org/wiki?curid=864962" title="Chris Byrd">
Chris Byrd

Chris Byrd (ur. 15 sierpnia 1970 we Flint) – amerykański bokser, były zawodowy mistrz świata organizacji WBO i IBF w kategorii ciężkiej.
Kariera amatorska.
Byrd zaczął boksować w akademii bokserskiej prowadzonej przez swojego ojca. W latach 1989, 1991 i 1992 był trzykrotnym amatorskim mistrzem Stanów Zjednoczonych w kategorii średniej. Zdobył też srebrny medal na Igrzyskach Olimpijskich w 1992 w Barcelonie, pokonując kolejno Marka Edwardsa, Aleksandra Lebziaka, Ahmeda Dine i Chrisa Johnsona. W finale przegrał z Arielem Hernandezem. Karierę amatorską zakończył z imponującym bilansem 275 wygranych walk.
Kariera zawodowa.
Pierwszą zawodową walkę stoczył w styczniu 1993. Dosyć szybko zmienił kategorię wagową ze średniej na ciężką.
W latach 1993–1998 stoczył 26 walk – wszystkie zakończone zwycięstwami. Pokonał między innymi byłego mistrza świata kategorii ciężkiej Jimmy Thundera, Berta Coopera oraz przyszłego mistrza świata w kategorii junior ciężkiej, Uriah Granta.
Pierwszą porażkę zanotował 20 marca 1999 roku w pojedynku z Ike’em Ibeabuchim. W marcu 2000 roku, po kolejnych czterech wygranych walkach, dostał propozycję zastąpienia w ostatniej chwili Donovana Ruddocka w walce z Witalijem Kłyczko o mistrzostwo świata organizacji WBO. Mimo terminu uniemożliwiającego odpowiednie przygotowanie się do walki, Byrd podjął się zastępstwa i odniósł sensacyjne zwycięstwo nad Kłyczką przez techniczny nokaut w dziesiątej rundzie (Kłyczko doznał kontuzji ręki w dziewiątej rundzie i po przerwie zrezygnował z dalszej walki). Byrd cieszył się tytułem mistrza świata zaledwie kilka miesięcy. W swoim następnym pojedynku, 14 października 2000 roku, przegrał na punkty z bratem Witalija, Wołodymyrem Kłyczko. W tej walce Byrd dwukrotnie, w dziewiątej i jedenastej rundzie, leżał na deskach.
W sierpniu 2001 roku pokonał Davida Tuę i zdobył pas jednej z pomniejszych organizacji bokserskich, USBA, co jednak dawało mu duże szanse na walkę o mistrzostwo świata organizacji IBF. Do walki tej doszło 14 grudnia 2002 roku, a rywalem Byrda był Evander Holyfield. Byrd w przekonującym stylu pokonał na punkty Holyfielda i po raz drugi został mistrzem świata. Pierwsza obrona tytułu, z Fresem Oquendo, zakończyła się zdecydowanym zwycięstwem Byrda na punkty. Natomiast następna walka, z Andrzejem Gołotą, zakończyła się bardzo kontrowersyjnym wynikiem. Po dwunastu rundach sędziowie orzekli remis, co większość obserwatorów uznała za skandal. W powszechnej opinii to Gołota powinien wygrać tę walkę. Byrd jeszcze dwukrotnie obronił tytuł mistrza świata. Najpierw niejednogłośną decyzją pokonał na punkty Jameela McCline’a, mimo że w drugiej rundzie leżał na deskach. W następnym pojedynku, także na punkty, pokonał po nieciekawej walce DaVaryla Williamsona. 22 kwietnia 2006 roku, w swojej piątej obronie mistrzowskiego pasa, po raz drugi w karierze przegrał z Wołodymyrem Kłyczką, tym razem przez techniczny nokaut w siódmej rundzie.
Równo rok po utracie tytułu mistrza świata powrócił na ring pokonując przez techniczny nokaut w siódmej rundzie Paula Marinaccio. Następnie razem z Aleksandrem Powietkinem, Eddiem Chambersem i Calvinem Brockiem wziął udział w turnieju eliminacyjnym IBF, który miał wyłonić oficjalnego kandydata do walki z mistrzem świata tej organizacji, Wołodymyrem Kłyczką. W pojedynku półfinałowym, 27 października 2007 roku, Byrd przegrał z Powietkinem przez techniczny nokaut w jedenastej rundzie.
W 2008 roku podjął próbę powrotu do kategorii półciężkiej, jednak 16 maja doznał porażki przez techniczny nokaut z Shaunem George’em (Byrd był liczony już w pierwszej rundzie, później dwukrotnie leżał na deskach w rundzie dziewiątej). 21 marca 2009 roku pokonał przez techniczny nokaut w czwartej rundzie z mało znanego Matthiasa Sandowa, który do chwili tego pojedynku z siedmiu stoczonych walk wygrał zaledwie cztery. Walka odbyła się w kategorii junior ciężkiej. Był to jego ostatni pojedynek w karierze.

</doc>
<doc id="864978" url="https://pl.wikipedia.org/wiki?curid=864978" title="Konstanty Hegel">
Konstanty Hegel

Konstanty Hegel (ur. 18 lutego 1799 w Warszawie, zm. 20 lipca 1876 tamże) – rzeźbiarz i pedagog.
Życiorys.
Urodził się w pochodzącej z Austrii, a osiadłej w Warszawie około połowy XVIII w. rodzinie rzeźbiarskiej. Rzeźbiarzami byli jego ojciec Antoni Hegel i dziadek Józef Hegel. Nauki pobierał w Liceum Warszawskim, które ukończył w roku 1819. W latach 1819–1823 studiował na Oddziale Sztuk Pięknych Królewskiego Uniwersytetu Warszawskiego pod kierunkiem Pawła Malińskiego, Antoniego Brodowskiego i Antoniego Blanka. Jesienią 1823 roku wyjechał do Rzymu, gdzie kontynuował studia w Akademii św. Łukasza i Akademii Francuskiej w latach 1823–1827 i 1829–1830. Przerwa w studiach w latach 1827–1829 spowodowana była wyjazdem do Warszawy, do której powrócił po ich ukończeniu.
W czasie powstania listopadowego został mianowany setnikiem Gwardii Bezpieczeństwa. Po upadku powstania, od roku 1831 prowadził własną pracownię rzeźbiarską. W latach 1844–1862 był profesorem rzeźby i rysunku ornamentacyjnego w Szkole Sztuk Pięknych w Warszawie. Od roku 1865 pracował jako profesor w Szkole Rysunkowej w Warszawie. Utrata wzroku w roku 1868 spowodowała jego wycofanie się z działalności pedagogicznej, artystycznej i społecznej. Ostatnie lata życia spędził w nędzy i osamotnieniu.
Jego uczniami byli m.in.: Andrzej Pruszyński, Bolesław Syrewicz i Pius Weloński.
Jest autorem wielu dzieł rzeźbiarskich o zróżnicowanej tematyce. Do najważniejszych należą: pomnik Syreny w Warszawie, neogotycki pomnik nagrobny Aleksandry i Stanisława Kostki Potockich w Wilanowie, pomnik oficerów lojalistów poległych w powstaniu listopadowym oraz dekoracja rzeźbiarska Teatru Wielkiego w Warszawie.
Opracował "Katalog muszkułów zewnętrznych ciała ludzkiego" (1845).
Został pochowany na cmentarzu Powązkowskim w Warszawie (kwatera 177-I-24).

</doc>
<doc id="864980" url="https://pl.wikipedia.org/wiki?curid=864980" title="Luc Borrelli">
Luc Borrelli

Luc Borrelli (ur. 2 lipca 1965 w Marsylii, zm. 3 lutego 1999) – piłkarz francuski grający na pozycji bramkarza.
Kariera piłkarska.
Borrelli pochodził z Marsylii i tam też rozpoczynał piłkarską karierę w amatorskim klubie ASPTT Marseille, w którym grał aż do roku 1986. Z zespołem osiągał sukcesy okręgowe, takie jak mistrzostwo Prowansji, czy tamtejszy puchar. Następnie Borrelli został bramkarzem innego klubu z Lazurowego Wybrzeża, Sporting Toulon Var, grającego wówczas w Ligue 1. Dopiero po paru sezonach stał się podstawowym bramkarzem zespołu, a w 1993 roku przeszedł do stołecznego Paris Saint-Germain. Jako zmiennik Bernarda Lamy osiągnął największe sukcesy w karierze – mistrzostwo Francji w 1994 roku oraz Puchar Francji i Puchar Ligi Francuskiej w 1995. Dla PSG wystąpił raptem 4 razy. W 1995 roku Borrelli został bramkarzem drugoligowego SM Caen, które wprowadził do pierwszej ligi. W Caen występował przez 3 sezony i w 1998 roku zamienił barwy klubowe na Olympique Lyon, gdzie jednak nie zdołał zagrać ani jednego meczu.
Śmierć Borrellego.
3 lutego 1999 Borrelli zginął w wypadku samochodowym. Niedługo potem władze Lyonu zadecydowały o zastrzeżeniu numeru 16. Po śmierci Luca jedną z trybun stadionu Stade Michel d'Ornano, na którym rozgrywa swoje mecze SM Caen, nazwano jego imieniem. Podobnie uczyniono na stadionie Sporting Toulon Var, Stade de Bon Rencontre. Jego rodzina co roku organizuje treningi bramkarskie dla młodych zawodników w Sainte-Tulle, a sponsorowane są przez przyjaciół Borrellego z boiska, wśród których Borrelli był bardzo cenionym zawodnikiem: Grégory Coupeta, Daniela Bravo, Alaina Caveglię, Jean-François Perona, Rafaëla Guerrero, Pascala Vahiruę i Aboulaye Konko. Naczelnym hasłem tej imprezy jest "Robimy to dla Niego".

</doc>
<doc id="864981" url="https://pl.wikipedia.org/wiki?curid=864981" title="Jezioro Kowalskie">
Jezioro Kowalskie

Jezioro Kowalskie – zbiornik retencyjny położony 20 km na wschód od Poznania.
Zbiornik zajmuje powierzchnię 203 ha. Powstał przez spiętrzenie zaporą ziemną wód rzeki Głównej w miejscu istniejącego wcześniej naturalnego jeziora o takiej samej nazwie (pow. 29 ha). Główna zapora znajduje się w okolicy wsi Barcinek, natomiast w Jerzykowie znajduje się tama pośrednia umożliwiająca niezależne piętrzenie wschodniej części zbiornika.
Zbiornik pierwotnie miał służyć do nawadniania pól. Dookoła jeziora zlokalizowane są działki rekreacyjne m.in. we wsi Kowalskie, Barcinek i Jerzykowo. Zbiornik wykorzystywany także przez wędkarzy; występują w nim m.in. leszcze, karpie, liny, i sandacze.
W okolicach Jerzykowa położona jest najpopularniejsza w Wielkopolsce plaża naturystyczna, licznie odwiedzana przez naturystów z Poznania. Jest ona ukryta w roślinności i umieszczona na półwyspie, zapewniając właściwą intymność.

</doc>
<doc id="864983" url="https://pl.wikipedia.org/wiki?curid=864983" title="I liga paragwajska w piłce nożnej (1954)">
I liga paragwajska w piłce nożnej (1954)

Mistrzem Paragwaju został klub Cerro Porteño, natomiast wicemistrzem Paragwaju – Club Libertad.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Spadły dwa kluby Club River Plate i Atlántida SC, a ponieważ nikt nie awansował, liga zmniejszona została z 11 do 9 klubów.

</doc>
<doc id="864984" url="https://pl.wikipedia.org/wiki?curid=864984" title="Addytywny system liczbowy">
Addytywny system liczbowy



</doc>
<doc id="864985" url="https://pl.wikipedia.org/wiki?curid=864985" title="Demony wojny według Goi">
Demony wojny według Goi

Demony wojny według Goi – dramat wojenny z 1998 r. w reżyserii i na podstawie scenariusza Władysława Pasikowskiego, początkowo wyświetlany jako "Demony wojny według Goi". Angielski tytuł filmu to "Demons of War". Film zgromadził w kinach 400 tys. widzów w Polsce.
"Demony wojny według Goi" to pierwszy polski film wydany na płycie DVD. Film został nakręcony w Tatrach (m.in. Dolina Chochołowska) oraz w okolicach Olsztyna k. Częstochowy. W jednym z epizodów (jako asystent Zbigniewa Zapasiewicza) występuje ówczesny wójt tej gminy Jarosław Tobolewski. Sceny z płonącą wsią nakręcono w Dolinie Kobylańskiej, w pobliżu Kobylan w województwie małopolskim. Pierwszą scenę filmu przedstawiającą Bałkany podczas wojny nakręcono w Kłodzku (województwo dolnośląskie). Zniszczone przez powódź w 1997 roku ulice miasta w rzeczywistości wyglądały jak po bombardowaniu i dobrze oddawały klimat sceny.
Opis fabuły.
Akcja filmu rozgrywa się w lutym 1996 roku na Bałkanach. Kończy się wojna w Bośni i Hercegowinie. Major Keller dowodzi polskim oddziałem z 6BDSZ wchodzącym w skład IFOR w Bośni, który wykonuje zadania zgodnie z rezolucją ONZ. Keller podejmuje akcję sprzeczną z regulaminem i ma zostać karnie odesłany do Polski na miesiąc przed planowaną zmianą dowódcy kontyngentu. W związku z tym, wraz z nowym dowódcą majorem Kuszem, do bazy przyjeżdża prokurator, porucznik Czacki, który ma przeprowadzić śledztwo „w sprawie otwarcia ognia w rejonie Srebrenicy”. Gdy pilot zestrzelonego norweskiego śmigłowca z polskimi żołnierzami na pokładzie prosi o pomoc, Keller chcąc ratować własnych żołnierzy prosi IFOR o zgodę na akcję ratowniczą. W odpowiedzi otrzymuje rozkaz zabraniający opuszczania obozu. Keller ignoruje rozkazy i wraz ze swoim oddziałem wyrusza na pomoc zestrzelonym.

</doc>
<doc id="864987" url="https://pl.wikipedia.org/wiki?curid=864987" title="Waldkirchen (powiat Freyung-Grafenau)">
Waldkirchen (powiat Freyung-Grafenau)

Waldkirchen – miasto w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 10 km na południowy wschód od Freyung, nad rzeką Erlau, przy linii kolejowej Freyung – Pasawa oraz Pasawa - Jandelsbrunn, około 18 km od granicy niemiecko-czesko-austriackiej.
Waldkirchen jest największym i najmłodszym miastem w powiecie. Prawa miejskie miejscowość otrzymała w 1972.
Współpraca.
Miejscowości partnerskie:

</doc>
<doc id="864991" url="https://pl.wikipedia.org/wiki?curid=864991" title="Desensytyzacja">
Desensytyzacja

Desensytyzacja lub odwrażliwianie – proces terapeutyczny polegający na redukowaniu intensywności reakcji lękowej (np. na traumatyczne przeżycia, obiekt wywołujący fobię) poprzez konstruowanie sytuacji, w których osoba (w rzeczywistości lub w wyobraźni) może skonfrontować się ze złagodzoną wersją swoich doświadczeń (czy obiektem lęku). Może oznaczać także pozbawienie wrażliwości wynikające z przyzwyczajenia się do widoku drastycznych scen.
Trening desensytyzacyjny jest najodpowiedniejszą metodą zapobiegania lotniczej chorobie lokomocyjnej u pilotów.

</doc>
<doc id="864992" url="https://pl.wikipedia.org/wiki?curid=864992" title="Usermod">
Usermod

usermod – polecenie służące do modyfikowania kont użytkowników w systemach uniksowych oraz linuksowych.
Powiązane z tematem pliki.
Poniżej w tabelce wypisane są pliki, które zawierają informację o kontach użytkowników, grupach, itd...

</doc>
<doc id="864994" url="https://pl.wikipedia.org/wiki?curid=864994" title="Emotional hardcore">
Emotional hardcore



</doc>
<doc id="864995" url="https://pl.wikipedia.org/wiki?curid=864995" title="Róża jabłkowa">
Róża jabłkowa



</doc>
<doc id="864996" url="https://pl.wikipedia.org/wiki?curid=864996" title="Perlesreut">
Perlesreut

Perlesreut – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, siedziba wspólnoty administracyjnej Perlesreut. Leży w Lesie Bawarskim, około 8 km na południowy zachód od miasta Freyung.
Dzielnice.
W skład gminy wchodzą następujące dzielnice: Niederperlesreut, Perlesreut, Praßreut, Waldenreut, Haus im Wald, Heinrichsreit i Marchetsreut.
Historia.
Gminą targową Perlesreut stało się w 1803.
Oświata.
W gminie znajduje się 75 miejsc przedszkolnych (70 dzieci) oraz szkoła podstawowa (20 nauczycieli, 400 uczniów).

</doc>
<doc id="864997" url="https://pl.wikipedia.org/wiki?curid=864997" title="Jaskinia Mała w Mułowej">
Jaskinia Mała w Mułowej

Jaskinia Mała w Mułowej – jaskinia położona w Dolinie Miętusiej w masywie Czerwonych Wierchów w Tatrach Zachodnich. Otwór wejściowy do jaskini znajduje się w zachodniej ściance płaśni pod moreną w Dolinie Mułowej na wysokości 1757 m n.p.m.
Do 2002 roku znano zaledwie 25 metrów korytarzy jaskini (stąd nazwa). Obecnie jest ona jedną z najdłuższych i najgłębszych jaskiń w Tatrach. Zajmuje dziewiąte miejsce pod względem długości i czwarte pod względem deniwelacji w Polsce. Jaskinia nie jest do końca zbadana i udokumentowana. W lutym 2016 roku długość odkrytych korytarzy wynosiła 3863 metry, a deniwelacja 555 metrów.
Opis jaskini.
Otwór wejściowy ma zaledwie 80 centymetrów średnicy. Jaskinia zaczyna się studnią i salką, z której odchodzą trzy korytarze. Dwa kończą się ślepo, natomiast trzeci prowadzi do Zacisku Sietniaków (do 2002 roku tylko dotąd była znana jaskinia). Za zaciskiem znajduje się studzienka i ciąg nazwany Świstakowa Paryja, kończący się studnią. Z dna studni przez szczelinę dochodzi się do Studni Anki (33 metry głębokości). Stąd odchodzą dwa ciągi jaskini:
Studnia Anki – Sala Fakro – Łubinka – Syfon Krasnala. Z dna Studni Anki poprzez wąską szczelinę dochodzi się do Studni Geriawitów, stanowiącą górną część Sali Fakro (do Sali Fakro prowadzi też odchodząca ze Studni Anki boczna odnoga). Sala Fakro jest największą podziemną salą w Tatrach. Ma 85 metrów długości, do 35 metrów szerokości i 90 metrów wysokości. Z sali odchodzą boczne studnie i korytarze, w większości niezbadane. Jeden z korytarzy prowadzi do Partii Sąsiadów, skąd przez Salkę Pływającego Błota i Meander Regionalny można zjechać do Studni Bryjowiaków (36 metrów), w której płynie ciek wodny Łubinka. Dalej posuwając się cały czas w dół, dochodzi się do Syfonu Krasnala.
Studnia Anki – Studnia Czesanka – Czarny Ląd – Syfon Sądeczoków – Syfon A.M.P.I. Na wysokości 30 metrów od dna ze Studni Anki odchodzi Korytarz Pyknięty przechodzący w Korytarz Samych Zbójców. Dochodzi się nim nad pierwszą Studnię Urodzinową (50 metrów), która przechodzi w drugą Studnię Urodzinową (z jej dna odchodzą niezbadane korytarze). Ciąg główny prowadzi trawersem nad Studniami Urodzinowymi i dochodzi do Korytarza Pokuty (w bok odchodzi niezbadany korytarz). Dalej przez Studnię Gaździnki i Salę w Stropie dociera się do cieku wodnego Kozia Woda i Sali Ósemki. Stąd korytarz prowadzi do jednej z najgłębszych studni w Tatrach – Studni Czesanki (130 metrów głębokości). Na jej dno można się dostać drogą przez Zakamarek lub przez Studnię Nic-Po-Niej. Z dna Studni Czesanki korytarz prowadzi do partii Czarny Ląd. Idąc wzdłuż płynącej tu Koziej Wody, dochodzi się do Wodospadu Wiktorii, gdzie Kozia Woda wpada do cieku wodnego Nil. Dalej dojść można do Korytarza Słoni (w bok odchodzi niezbadany korytarz), a dalej do Sali na Wielkim Luzie i Sali na Luzie. Idąc wzdłuż Nilu, dochodzi się do I Katarakty, a następnie II i III Katarakty. Stąd korytarz schodzi w dół i kończy się niezbadanym kominem i Syfonem Sądeczoków (−444 metry).
Tymczasem w korytarzu przed I Kataraktą znajduje się szczelina prowadząca do Studni z Węglarką (20 metrów) i dalej do Salki z Trawersem na Palcach i Salki z Trawersem Baletnicy. Dalej są trzy Sale Strzeliste, Wodospad Łez i prawie 100-metrowy Meander Telo Pikny Kielo Cud. Po jego pokonaniu dochodzi się do Sali 481 i przez kaskady do Sali z Progiem z Łopatą. Stąd korytarze prowadzą do Meandra Czechu Wracajcie! (z dwoma jeziorkami), Sali Jęzora z Błotem i wielopoziomowego Meandra Poszukujących Dna. Na końcu meandra płynie ciek Zambezi i znajduje się sala Krzyżówka. Odchodzą z niej dwa korytarze. Jeden prowadzi do syfonu Stary Przodek (−538 metrów). Drugi korytarz (niezmierzony) prowadzi wzdłuż Rzeki Pamięci (tworzącej jeziora i kaskady) przez Bajkowy Próg do salki z dnem całkowicie pokrytym wodą. Z boku widoczny jest odchodzący niezbadany korytarz. Po pokonaniu jeziorka wchodzi się do wąskiego korytarza, następnej salki zalanej wodą i ciągu prowadzącego do Syfonu A.M.P.I. (−555 metrów).
Przyroda.
Szata naciekowa w jaskini występuje na znacznej głębokości. W okolicy Syfonu Sądeczoków są obecne dość nieliczne heliktyty, natomiast w szczelinie nad pochylnią obok syfonu znajdują się piękne polewy naciekowe. Najładniejsze nacieki położone są w okolicy Sali z Progiem z Łopatą i w Meandrze Czechu Wracajcie!. 
W Sali z Progiem z Łopatą znajduje się dość duża łopata naciekowa (stąd nazwa sali). Poniżej niej jest duży stalagmit w kształcie grzyba. 
Jaskinia jest prawdopodobnie odwadniana przez Lodowe Źródło, jednak do tej nie wykonano badań z wykorzystaniem barwienia wody.
W jaskini występuje dość duża liczba cieków wodnych i jeziorek. Do największych cieków zapewne należą Nil, woda z Wodospadu Łez i Zambezi.
Historia odkryć.
Data odkrycia nie jest znana. Do 2002 roku była to mała jaskinia o długości 25 metrów.
W 2002 roku wyprawa Sądeckiego Klubu Taternictwa Jaskiniowego PTTK przechodzi Zacisk Sietniaków.
Od tego roku (jak do tej pory) wyprawy tylko tego klubu badają jaskinię.
W 2002 roku wyprawa dochodzi do Syfonu Krasnala.
W 2006 roku wyprawa dochodzi do Syfonu A.M.P.I..
W styczniu 2004 roku miał miejsce tragiczny wypadek. W lawinie, w drodze do jaskini, zginęła czwórka grotołazów z Sądeckiego Klubu Taternictwa Jaskiniowego PTTK: Anna Antkiewicz, Magdalena Jarosz, Piotr Trzeszczoń i Daniel Rusnarczyk.

</doc>
<doc id="864998" url="https://pl.wikipedia.org/wiki?curid=864998" title="Air America">
Air America

Air America – amerykańskie linie lotnicze nieoficjalnie należące i zarządzane przez Centralną Agencję Wywiadowczą (CIA) od 1950 do 1976 roku. Zaopatrywała i wspierała tajne operacje CIA we wschodniej i południowo-wschodniej Azji.
Największą rolę odegrała podczas wojny domowej w Laosie i wojny wietnamskiej. W Laosie Air America dostarczała broń i zaopatrzenie dla górskich plemion Hmong, które walczyły z lewicową prokomunistyczną partyzantką Pathet Lao. CIA była podejrzewana o kupowanie od Hmongów, znanych z uprawy opium tego narkotyku, i jego transportowanie za pomocą samolotów Air America.
Air America była nieoficjalną własnością CIA i pełniła znaczącą rolę podczas działalności prowadzonej przez tę agencję wywiadowczą w Laosie. Ta zarządzana przez CIA linia lotnicza oprócz swojej roli w operacjach bojowych kierowała również misjami poszukiwawczo-ratowniczymi w Laosie.

</doc>
<doc id="864999" url="https://pl.wikipedia.org/wiki?curid=864999" title="Claire Lee Chennault">
Claire Lee Chennault



</doc>
<doc id="865000" url="https://pl.wikipedia.org/wiki?curid=865000" title="Anna Atkins">
Anna Atkins

Anna Atkins z domu Children (ur. 16 marca 1799 w Tonbridge, zm. 9 czerwca 1871 w Halstead Place) – brytyjska botaniczka i fotografka. Była jedną z pierwszych kobiet-fotografów i autorką książki "British Algae: Cyanotype Impressions", uznawanej przez część badaczy za pierwszą w historii publikację ilustrowaną fotografiami (inni pierwszeństwo to przyznają "The Pencil of Nature" Williama Foxa Talbota).
Życiorys.
Wcześnie osierocona przez matkę, Hester Anne Holwell, która zmarła w 1800 r. w wyniku komplikacji po porodzie, Anna blisko związała się z ojcem, uczonym Johna George’a Childrena. Children pracował w British Museum, był członkiem Royal Society i wiceprzewodniczącym Botanical Society of London. W 1823 r. przetłumaczył publikację "Genera of Shells" Jean-Baptiste'a Lamarcka, do której 256 rysunków wykonała Anna. 
W 1825 wyszła za Johna Pelly'ego Atkinsa. W 1839 została członkiem Botanical Society of London. Wkrótce po ogłoszeniu przez Williama Foxa Talbota techniki "fotogenicznego rysowania" ("photogenic drawings") w 1839 r. i kalotypii w 1841 r., Atkins wraz z ojcem zainteresowała się nimi, podejmując próby ich samodzielnego wykonania. Ostatecznie jednak poświęciła się innej technice fotograficznej, którą w 1842 r. wynalazł zaprzyjaźniony z rodziną Childrenów John Herschel – cyjanotypią. Atkins wykorzystała ją do zilustrowania swojej książki poświęconej glonom, zatytułowanej "British Algae: Cyanotype Impressions". Opublikowana została w częściach w latach 1843-1851, wyprzedzając o kilka miesięcy "The Pencil of Nature" Talbota. Fotogramy Atkins wykonywała bez użycia aparatu, umieszczając rośliny na papierze pokrytym substancją światłoczułą i wystawiając go na działanie światła. W rezultacie otrzymywała negatywowe odbicie glonów na niebieskim tle. 
Po śmierci ojca w 1852 r. opublikowała "Memoir of John George Children, Esq.", a rok później wydała ostatni tom "British Algae". Wraz z przyjaciółką Anne Dixon w latach 1852-1864 Atkins opublikowała kolejne albumy ilustrowane cyjanotypami: "Cyanotypes of British and Foreign Ferns", "Cyanotypes of British and Foreign Flowering Plants and Ferns" i trzeci bez tytułu, zawierający fotogramy roślin, piór i koronek.

</doc>
<doc id="865001" url="https://pl.wikipedia.org/wiki?curid=865001" title="Janovičky">
Janovičky

Janovičky (niem. "Johannesberg") – osada przygraniczna w Czechach, w kraju kralovohradeckim administracyjnie osada wchodzi w skład wsi Heřmánkovice.
Mała, przygraniczna, górska osada, położona na wysokości 660 m n.p.m. w środkowej części Górach Suchych na południe od Przełęczy pod Czarnochem.
Osadę (660 m n.p.m.) u południowego podnóża Gór Suchych (czes. "Javoří hory") założył Jan z Chotova opat klasztoru benedyktynów z Broumowa. Godnym uwagi jest zajazd Franza Birkego z 1916 roku obecnie całkowicie zrekonstruowany, obecnie mieści się w nim pensjonat i restauracja.
Osada o charakterze letniskowo-wypoczynkowym, dobrze zagospodarowana turystycznie znajdują się tu wyciągi, narciarskie trasy zjazdowe, trasy rowerowe oraz narciarskie trasy biegowe.
Byłe przejście graniczne.
Głuszyca Górna - Janovičky - na szlaku turystycznym.
Turystyka.
Przez wieś biegną szlaki turystyczne:

</doc>
<doc id="865002" url="https://pl.wikipedia.org/wiki?curid=865002" title="Friedrich Sämisch">
Friedrich Sämisch

Friedrich Sämisch (ur. 20 września 1896 w Charlottenburgu, zm. 16 sierpnia 1975 w Berlinie) – niemiecki szachista.
Kariera szachowa.
W latach 20. i 30. należał do szerokiej światowej czołówki. W roku 1921 rozegrał mecz z Richardem Retim, którego pokonał 5½ – 1½ oraz zwyciężył w mistrzostwach Austrii, rozegranych w Wiedniu. W 1923 podzielił II-III miejsce w Kopenhadze, w 1925 był III w Baden-Baden (za Aleksandrem Alechinem i Akibą Rubinsteinem), w 1926 podzielił I-II miejsce w Spa, w 1928 triumfował w Dortmundzie i Brnie, w 1929 zdobył brązowy medal na mistrzostwach Niemiec, zaś w 1930 zwyciężył w Świnoujściu. W roku 1930 wystąpił w reprezentacji Niemiec na szachowej olimpiadzie w Hamburgu i zdobywając 9½ pkt w 14 partiach w znacznym stopniu przyczynił się do zdobycia przez drużynę brązowego medalu. W roku 1950 Międzynarodowa Federacja Szachowa w uznaniu wcześniejszych osiągnięć nadała mu tytuł arcymistrza.
W uzyskaniu lepszych wyników, do których był predysponowany, przeszkadzał mu brak umiejętności odpowiedniego operowania czasem przeznaczonym na partię, czego efektem były ciągłe „niedoczasy” (sytuacja, w której na wykonanie kilku bądź kilkunastu posunięć pozostaje relatywnie mało czasu, np. 2–3 minuty), w których trwonił większość ze swojego dotychczasowego dorobku. Skrajny przypadek tej szachowej „choroby” miał miejsce na turnieju w Linköping w roku 1969, gdzie przegrał wszystkie 13 partii z powodu przekroczenia czasu gry. Nie przeszkadzało mu to jednak osiągać zwycięstw w turniejach w szachach szybkich, w których czas przeznaczony na rozegranie całej partii jest wielokrotnie krótszy, niż w szachach klasycznych.
Według systemu Chessmetrics, najwyższy ranking osiągnął w lipcu 1929 r., z wynikiem 2665 punktów zajmował wówczas 10. miejsce na świecie.
Sämisch wniósł bardzo duży wkład w rozwój teorii debiutów szachowych. Systemy opracowane przez niego w obronie królewsko-indyjskiej (1.d4 Sf6 2.c4 g6 3.Sc3 Gg7 4.e4 d6 5.f3) oraz w obronie Nimzowitscha (1.d4 Sf6 2.c4 e6 3.Sc3 Gb4 4.a3) są pełnoprawnymi wariantami debiutowymi, używanymi przez najlepszych współczesnych szachistów.

</doc>
<doc id="865003" url="https://pl.wikipedia.org/wiki?curid=865003" title="A Bit of Fry and Laurie">
A Bit of Fry and Laurie

A Bit of Fry and Laurie ("Kawałek Frya i Laurie'ego") – brytyjski serial komediowy w konwencji sketch show, emitowany po raz pierwszy w latach 1989-1995 na antenie BBC Two. Autorami wszystkich skeczy oraz ich głównymi wykonawcami byli Stephen Fry i Hugh Laurie. Łącznie wyprodukowano 25 półgodzinnych odcinków podzielonych na 4 serie, do czego należy jeszcze dodać 35-minutowy odcinek pilotowy z 1987. Wszystkie one zostały wydane w Wielkiej Brytanii na DVD.
Serial charakteryzował się dość wyrafinowanym poczuciem humoru, opartym przede wszystkim na słowie. Choć na jego potrzeby stworzono wiele postaci fikcyjnych, często autorzy występowali pod własnymi nazwiskami lub przerywali skecze w połowie, przechodząc do "zupełnie prywatnych" rozmów czy sporów. Hugh Laurie regularnie grywał na fortepianie i innych instrumentach oraz śpiewał piosenki.
W latach 1990-1993 obaj panowie równocześnie pracowali nad innym serialem, emitowanym na antenie ITV1 kostiumowym "Jeeves and Wooster". Po zakończeniu emisji serialu wyrazili też chęć dalszej współpracy. Jak na razie, wobec dużej ilości innych zajęć, nie udało się tego zrealizować.
Wydano cztery zbiory scenariuszy "A Bit of Fry and Laurie":

</doc>
<doc id="865004" url="https://pl.wikipedia.org/wiki?curid=865004" title="Park Gadów i Fauny Stanu Queensland">
Park Gadów i Fauny Stanu Queensland



</doc>
<doc id="865014" url="https://pl.wikipedia.org/wiki?curid=865014" title="Skarbienice">
Skarbienice

Skarbienice – wieś w Polsce położona w województwie kujawsko-pomorskim, w powiecie żnińskim, w gminie Żnin. Miejscowość leży nad Jeziorem Skarbieńskim, na jego wschodnim brzegu.
Wieś duchowna "Skarbienica", własność sufraganii gnieźnieńskiej, pod koniec XVI wieku leżała w powiecie kcyńskim województwa kaliskiego. W latach 1975–1998 miejscowość administracyjnie należała do województwa bydgoskiego.

</doc>
<doc id="865015" url="https://pl.wikipedia.org/wiki?curid=865015" title="Psalmy przyszłości">
Psalmy przyszłości

Psalmy przyszłości – utwory poetyckie napisane przez Zygmunta Krasińskiego w Paryżu w latach 1844–1848. Pierwsze trzy części zostały wydane pod pseudonimem literackim Spirydion Prawdzicki w 1845. Jako całość, składająca się z pięciu psalmów, została opublikowana w 1850 roku. Od 1874 były drukowane pod prawdziwym nazwiskiem autora.
Początkowo składały się z trzech części (powstałych w latach 1844–1845):
W 1846–1848 Krasiński napisał:
Pierwsze trzy psalmy mają charakter historiozoficzny i religijny. Omawiają cnoty teologiczne w życiu współczesnego Krasińskiemu polskiego społeczeństwa. Polemizują z ideami rewolucyjnymi, analizują także ideały miłości i bratestwa, dążenia narodu polskiego (zarówno ludu jak i szlachty).
W pierwszym psalmie drugiej grupy – "Psalmie żalu" – zwraca się do Juliusza Słowackiego, ustosunkowując się do jego wiersza "Do autora trzech Psalmów" – "Odpowiedź na Psalmy przyszłości". Zarówno w tym utworze jak i w kolejnym – "Psalmie dobrej woli" (tu w formie modlitwy) nawiązuje Krasiński do ideału nieskalanej Polski, wierząc, że może zmartwychwstać – odzyskać wolność – wyłącznie mocą swojego i narodu ducha. Polemika Słowackiego i Krasińskiego na temat "Psalmów przyszłości" ma istotne znaczenie literackie. Wiele jej zwrotów weszło do mowy potocznej.

</doc>
<doc id="865017" url="https://pl.wikipedia.org/wiki?curid=865017" title="Śnieżna Studnia">
Śnieżna Studnia

Śnieżna Studnia (Kościół, Kościółek, pod Kościółkiem, Śnieżna Jama, Śnieżny Awen, Lodowa pod Kotlinami, Jaskinia pod Kotlinami) – jaskinia w Dolinie Małej Łąki w Tatrach Zachodnich. Jest drugą pod względem długości i drugą pod względem głębokości jaskinią w Polsce. Dłuższa i głębsza jest tylko położona w pobliżu Jaskinia Wielka Śnieżna.
Jaskinia znajduje się w północno-wschodnim zboczu Małołączniaka, w prostej linii powyżej Jaskini przy Przechodzie. Ma dwa otwory wejściowe położone obok siebie na krawędzi ściany opadającej z Kotlin do Niżnej Świstówki, na wysokości 1748 i 1756 m n.p.m. Pierwszy z nich to otwór pionowy, owalny o wymiarach 6x4 m. Drugi otwór, boczny, ma kształt cyfry "8"; ten jest widoczny z wierzchołka Wielkiej Turni Małołąckiej. Obecnie jaskinia ma także trzeci otwór, będący otworem wejściowym Jaskini pod Śnieżną Studnią, która była do 2019 roku osobną jaskinią.
Niektóre części jaskini są słabo zbadane. Prawie co roku odkrywane są nowe korytarze. W grudniu 2020 roku długość odkrytych korytarzy wynosiła 13650 metrów, a deniwelacja 805 metrów. Z początkiem lipca 2021 r. udało się przekroczyć 14 km znanych ciągów.
Opis jaskini.
Jaskinia od otworów wejściowych zaczyna się ciągiem pionowych studni (z których największą jest Studnia Wazeliniarzy – 230 metrów) dochodzących do głębokości 500 metrów poniżej wejścia. Na tej głębokości zaczynają się ciągi poziome jaskini połączone z kominami i studniami. Od tej części prowadzą jeszcze niżej głębokie studnie zakończone niezbadanymi w większości syfonami.
Studnie wejściowe. Otwory wejściowe to okna pokrytej lodem Sali z Madonną (8 × 12 metrów; "Madonna" - to słup lodowy przypominający odkrywcom figurę Madonny). Kilkanaście metrów poniżej znajduje się Sala ze Złomami. Zaczyna się tu ciąg studni z bocznymi odnogami. Są to: Studnia Kozika, Studnia pod Dziadkiem, Studnia 40-lecia PRL, Studnia Zakopiańczyków, Studnia Huczącego Młota i Studnia Wazeliniarzy. Poniżej dna Studni Wazeliniarzy (korytarz Poziom 500) zaczynają się bardzo rozbudowane stosunkowo poziome ciągi jaskini.
Syfon Drzemiący. Od dna Studni Wazeliniarzy poprzez Studnię P.8 (z wodospadem), Salę Jednego Junaka, III Biwak, Studnię Niespodziankę, Studnię Kilaków można dostać się do podziemnej rzeki Yeke-Yeke z jeziorkiem. W jeziorku pod lustrem wody znajduje się wejście do Syfonu Drzemiącego. Zbadany został do głębokości 74,5 metrów. Jest to najniższy osiągnięty punkt jaskini na głębokości −805 metrów.
Górne Partie. Odchodzą od Sali ze Złomami. Jest tam m.in. Sala pod Powałą, Sala nad Progiem, Gładka Studnia (21 metrów głębokości) i meander Made in Japan (najwyższy punkt jaskini +37,8 metra).
Partie w okolicach Studni Wazeliniarzy. Znajduje się tu wiele korytarzy i studni, z których można wyróżnić Studnię Ej-nom-ej, Meander Wampirów, Komin Energetycznego Wampira, Komin Myk-Myk, Wielką Szczelinę.
Dziki Zachód. Bardzo rozbudowane partie jaskini zaczynające się za Wielką Szczeliną. Są tu m.in. Komin Straconej Szychty, Korytarz Spełnionych Marzeń, Katedra (64-metrowy komin), Komin Apokalipsy, Mysi Komin (do tej pory zbadany do 100 metrów wysokości) i Szczelina Zdechłych Jankesów.
Korytarz Czołgistów – Klepsydra. Od Sali Jednego Junaka można dojść do rozbudowanych partii w okolicach Korytarza Czołgistów i Klepsydry. Jest tam m.in. Studnia Trzech, korytarz Ceprostrada czy Studnia Arnolda.
Syfon Grupowy. Studnia Trzech to jedna z tych głębokich studni (około 100 metrów głębokości), które prowadzą poniżej poziomych ciągów korytarzy do położonych najniżej syfonów. Przechodzi ona w Studnię Przedostatnią, która na głębokości −659 metrów kończy się jeziorkiem. Jest to Syfon Grupowy.
Syfon Znaleziony. Od Wielkiej Szczeliny i Sali Kaskad poprzez Promenadę Słońca lub Bajkowy Korytarz dojść można do Sali Inki, a następnie do Syfonu Znalezionego (−388 metrów). Jest to najdalej wysunięte na wschód miejsce w jaskini.
Partie Łętowiańskie. Partie odchodzą od Sali Kaskad. Najbardziej charakterystyczne miejsca to: Komin Morawiaków, Kręta Studzienka, Hades, Studnia Wybuchu czy Komin Fuji.
Studnie Boskich Marmitów. Kolejne studnie, które prowadzą poniżej poziomych ciągów korytarzy do położonych najniżej syfonów. Cały czas w deszczu podziemnym trzeba zjechać studniami: P.25, P.17, P.27, P.21, P.16, P.26 (w płynącej wodzie) do jeziorka – Syfonu Alfa (−682 metry).
Partie pod Studnią Czekoladową. Odchodzą od Promenady Słońca. Jest to kolejny ciąg prowadzący do położonych najniżej syfonów. Zaczynają się Studnią Czekoladową i dochodzą do Stromej Wody, gdzie zaczyna się ciąg studni prowadzących do Rzeki Złotej. Idąc wzdłuż rzeki i mijając wodospad, dochodzimy do Ciągów Aferalnych kończących się niezbadanym jeziorkiem (−667 metrów).
Partie nad Salą Inka. Najbardziej charakterystyczne miejsca to: Komin na Świat, Partie Via ad Caelum, Komin Rzemieślników czy Meander Anielski Orszak.
Przyroda.
W ostatnich latach w jaskini kurczy się pokrywa lodowa. Jest to prawdopodobnie związane z otwarciem w czasie badań ciągów w głąb systemu.
Przez najniższe piętro jaskini płynie ciek wodny. Zasilany jest on przez cieki płynące z górnych pięter. W jaskini znajdują się liczne stałe zbiorniki wody. Do tej pory odkryto w niej 10 syfonów.
Pomijając syfony, do największych jeziorek należą m.in.: Marmit w Partiach Via ad Caelum, jeziorko w Promenadzie Słońca, jeziorko Tybr, Sadzawka Topielców i jeziorko Krokodyl na Poziomie 500. 
Jaskinia jest prawdopodobnie odwadniana przez Lodowe Źródło (nie przeprowadzono jeszcze barwień wody).
Zamieszkują ją licznie nietoperze.
Historia odkryć.
Jaskinia została odkryta 30 sierpnia 1959 r. przez Danutę Strelau i Stanisława Wójcika. Spenetrowano wówczas odcinek do Sali z Madonną. Dalszą część jaskini, do łącznej długości 80 m, przeszli 27 września Władysław Habil i St. Wójcik.
Pod koniec lat 70. odkryto partie poniżej Sali ze Złomami do meandra pod Studnią Kozika oraz zbadano partie powyżej Sali nad Progiem.
Od 1984 roku do chwili obecnej trwa systematyczne badanie jaskini.
W lipcu 1988 roku wyprawa pokonuje studnie wejściowe i dochodzi do korytarza Poziom 500.
W 1989 roku wyprawa dochodzi do Syfonu Drzemiącego.
W 2012 roku wyprawa dochodzi na wysokość 100 metrów Komina Mysiego.
W 2013 roku odkryte zostaje kolejnych 30 metrów korytarzy.
W 2016 i 2018 roku odkryto i zbadano kolejnych 350 metrów korytarzy.
W 2018 roku w Syfonie Drzemiącym osiągnięto głębokość 74,5 metrów.
W 2019 roku połączono Śnieżną Studnię z Jaskinią pod Śnieżną Studnią.

</doc>
<doc id="865018" url="https://pl.wikipedia.org/wiki?curid=865018" title="Dom Łowcy Krokodyli">
Dom Łowcy Krokodyli



</doc>
<doc id="865021" url="https://pl.wikipedia.org/wiki?curid=865021" title="Krzysztof Krawczyk (lekkoatleta)">
Krzysztof Krawczyk (lekkoatleta)

Krzysztof Piotr Krawczyk (ur. 28 stycznia 1962 w Wałbrzychu) – polski lekkoatleta, skoczek wzwyż. Absolwent Zespołu Szkół nr 4 w Wałbrzychu.
Osiągnięcia.
Zawodnik Górnika Wałbrzych i AZS-AWF Wrocław. Finalista olimpijski z Seulu (1988) – 12. miejsce (2,31 m). Mistrz Europy juniorów (1981 – 2,26 m), piąty zawodnik mistrzostw Europy Stuttgart 1986 (2,28 m), szósty skoczek halowych mistrzostw świata Budapeszt 1989 (2,28 m). W zawodach Pucharu Europy 1987 zajął 3. pozycję (2,26 m). Zdobywca "Złotych Kolców" (1986). Mistrz Polski na stadionie (1987) i w hali (1989). Halowy mistrz Węgier (1987).

</doc>
<doc id="865022" url="https://pl.wikipedia.org/wiki?curid=865022" title="Charged GBH">
Charged GBH

G.B.H lub Charged GBH – brytyjski zespół punkrockowy założony w roku 1978. Nazwa oznacza Charged to grievous bodily harm, ang. oskarżony/eni o ciężkie uszkodzenie ciała.
Trzon zespołu stanowili: Colin Abrahall (wokalista), Colin "Jock" Blyth (gitara) oraz basista Ross Lomas. Później przez zespół przewinęło się czterech perkusistów. Od 1993 roku z G.B.H. gra Scott z grupy Bomb Disneyland. Za najbardziej cenione płyty uznaje się "Leather Bristles Studs And Acne", "City Baby Attacked By Rats", "City Baby's Revenge" oraz "Midnight Madness And Beyond". Grupa zalicza się do UK 82.

</doc>
<doc id="865029" url="https://pl.wikipedia.org/wiki?curid=865029" title="Leszek Prorok">
Leszek Prorok

Leszek Prorok, ps. „Modrzew” (ur. 28 kwietnia 1919 w Warszawie, zm. 9 grudnia 1984 tamże) – polski pisarz, eseista, dramaturg.
Życiorys.
Był synem Józefa (urzędnik i bankowy księgowy) oraz Wandy Miłkowskiej (krewna Teodora Tomasza Jeża). Miał młodszą o 5 lat siostrę Zofię. Jego dziadek ze strony ojca - Wincenty - miał chłopskie pochodzenie i był uczestnikiem powstania styczniowego pod dowództwem Mariana Langiewicza. Rodzina mieszkała w Grodzisku Mazowieckim, skąd ojciec Leszka codziennie jeździł do pracy do Warszawy. W połowie lat 20. przeprowadzili się do stolicy, najpierw na ul. Rozbrat, a dwa lata przed wybuchem wojny na Mokotów na ul. Asfaltową 14. Od 1929 Leszek uczęszczał do Gimnazjum Wojciecha Górskiego w Warszawie, które ukończył w 1937. W trakcie nauki w gimnazjum, zagrożony oceną niedostateczną z języka niemieckiego, został wysłany przez rodziców do Gdańska. W trakcie nauki w szkole zbliżył się do ONR-ABC. Z tym środowiskiem politycznym związał się na wiele lat.
Początkowo podjął studia na Wydziale Mechanicznym Politechniki Warszawskiej, jednak po roku przeniósł się na Wydział Ekonomiczno-Prawny Uniwersytetu Poznańskiego. Debiutował w Poznaniu utworem "Dzień nad Motławą" w roku 1939. Oprócz studiów był organizatorem Grup Szkolnych ONR, zaś jego przełożonym w organizacji politycznej został Stanisław Kasznica.
Po wybuchu wojny w 1939 musiał opuścić Wielkopolskę. Dzięki znajomości języka niemieckiego otrzymał pracę w Jabłonnej w majątku Potockich. W 1941 zmarł ojciec, co spowodowało konieczność utrzymania rodziny (matki i siostry). Studia kontynuował na Uniwersytecie Ziem Zachodnich w latach 1941-1943, jednak ich nie ukończył z powodu trudności materialnych.
Podczas okupacji niemieckiej działacz Związku Jaszczurczego i tajnego ONR (w Organizacji Wewnętrznej był członkiem na poziomie „C”). Szef sztabu Armii Podziemnej (organizacja wojskowa kierowana przez Stanisława Kasznicę i Lecha Neymana) oraz kierownik Okręgu Poznańskiego AP i Obszaru Zachód NSZ. Studiował na tajnym Uniwersytecie Warszawskim, współpracował z pismem "Szaniec". Należał do Armii Krajowej, walczył w powstaniu warszawskim jako starszy strzelec z cenzusem w pułku NSZ im. Władysława Sikorskiego, a następnie w 1. kompanii batalionu „Ruczaj” w ramach VII Zgrupowania 2 Rejonu Obwodu I Śródmieście AK. Po zakończeniu wojny przebywał w Poznaniu, gdzie został dwukrotnie aresztowany przez UB – w 1945 i 1949; współpracował ze szczecińskim tygodnikiem kulturalno-społecznym „Ziemia i Morze”, był dyrektorem Teatru Lalki i Aktora „Marcinek”, uczył na UAM. Od 1964 mieszkał w Warszawie.
W roku 1974 otrzymał nagrodę marynistyczną im. M. Zaruskiego.
Odznaczony Krzyżem Narodowego Czynu Zbrojnego. Pochowany na cmentarzu Powązkowskim (kwatera 18-6-5).

</doc>
<doc id="865031" url="https://pl.wikipedia.org/wiki?curid=865031" title="Andrzej Pruszyński">
Andrzej Pruszyński

Andrzej Pruszyński (ur. 24 listopada 1836 w Warszawie, zm. 7 marca 1895 tamże) – polski rzeźbiarz.
Życiorys.
Rzeźby uczył się u Jakuba Tatarkiewicza, następnie uczęszczał do Szkoły Sztuk Pięknych, później zaś, do roku 1867, uczył się w Akademii św. Łukasza w Rzymie. W latach 1867–1875 prowadził z Leonardem Marconim pracownię rzeźbiarską.
Jest twórcą dekoracji rzeźbiarskich w kościołach i pałacach Warszawy, m.in. pałacyku Wilhelma Ellisa Raua, pałacyku Bogusławskiego. Jednym z jego najbardziej znanych dzieł jest Chrystus niosący krzyż przed kościołem św. Krzyża. Jest też autorem odlanej w brązie figury Matki Boskiej Łaskawej przed kościołem św. Karola Boromeusza, licznych rzeźb architektonicznych, portretowych i sakralnych. Tworzył także nagrobki cmentarne na Powązkach, cmentarzu żydowskim i ewangelicko-augsburskim.
Jedna z jego kompozycji rzeźbiarskich umieszczona jest na cmentarzu w Goszczanowie koło Sieradza.
Pochowany na cmentarzu Powązkowskim (kwatera 21-1-2).

</doc>
<doc id="865032" url="https://pl.wikipedia.org/wiki?curid=865032" title="Jak-50 (1949)">
Jak-50 (1949)

Jak-50 (ros. Як-50 - pierwszy o tym oznaczeniu) – radziecki odrzutowy myśliwiec przechwytujący, skonstruowany pod koniec lat 40 XX w. w biurze konstrukcyjnym Jakowlewa, który pozostał w stadium prototypu. Oznaczenie Jak-50 zostało później nadane seryjnie produkowanemu samolotowi szkolno-treningowemu z lat 70. ubiegłego wieku (zob. Jak-50).
Historia.
Jak-50 został skonstruowany w biurze OKB-115 Jakowlewa w odpowiedzi na zlecenie Rady Ministrów ZSRR z lutego 1949 na szybki myśliwiec przechwytujący, który miał osiągać prędkość okołodźwiękową lub naddźwiękową (wymagano 1135 km/h) i mieć dużą prędkość wznoszenia. Miał być ponadto wyposażony w stację radiolokacyjną Korszun. Powstały samolot wywodził się z konstrukcji myśliwca Jak-30. W celu uzyskania dobrych osiągów przy użyciu standardowego silnika radzieckich myśliwców tego okresu, Klimow WK-1, Jakowlew dążył do maksymalnego ograniczenia masy. Duże znaczenie nadano też aerodynamice płatowca, uzyskując samolot o smukłym kadłubie i skrzydłach o dużym skosie (45°). Po raz pierwszy Jakowlew zastosował chowane podwozie jednotorowe, z podpórkowymi kołami na końcach skrzydeł (stosowane później w samolotach Jak-25 i następnych).
Prototyp Jak-50 oblatano 15 lipca 1949 (pilot Siergiej Anochin). Potwierdziły się zakładane dobre osiągi - uzyskiwał on prędkość maksymalną 1065 km/h na wysokości 10 km (Ma 0,992; podawane w niektórych publikacjach 1170 km/h to wartość obliczeniowa), a w locie nurkowym przekraczał prędkość dźwięku, uzyskując Ma 1,03. Prędkość wznoszenia była najlepsza spośród radzieckich myśliwców. Mimo to, próby fabryczne samolotu były długotrwałe, gdyż na jaw wyszedł szereg drobnych usterek. 
Dopiero w czerwcu 1950 Jak-50 został przekazany do prób państwowych. Prób tych jednak nie ukończył, gdyż, pomimo dobrych osiągów, miał on wady, jak niestateczność podłużną przy dużych prędkościach (Ma 0,92-0,97), małą efektywność hamulców aerodynamicznych, utrudnione prowadzenie celnego ognia i wrażliwość na boczny wiatr przy lądowaniu. Ponadto, radar Korszun nie osiągnęła etapu dopracowania. 
Los Jaka-50 został przypieczętowany pojawieniem się w 1951 przechwytującej wersji myśliwca MiG-17 z lepszą stacją radiolokacyjną Izumrud. MiG-17P był nieco cięższy i wolniej się wznosił, lecz dysponował większym zasięgiem (lekki Jak-50 zabierał mniej paliwa), a nadto był wersją dopracowanego i produkowanego już seryjnie myśliwca. Z tych powodów, dążąc do standaryzacji sprzętu, MiG-17P został skierowany do produkcji, a program Jaka-50 przerwano.
Opis konstrukcji.
Jednosilnikowy średniopłat o konstrukcji całkowicie metalowej, w układzie klasycznym. Skrzydła o skosie 45° i niewielkim wznosie ujemnym -5°. Na każdym skrzydle trzy kierownice strug powietrza. Usterzenie klasyczne, skośne; usterzenie poziome zamocowane około połowy wysokości statecznika. 
Kadłub o przekroju okrągłym, średnicy do 1,4 m. Z przodu kadłuba okrągły wlot powietrza do silnika, rozdzielający się pionową przegrodą na dwa kanały wzdłuż burt. W górnej części wlotu stożkowa osłona stacji radiolokacyjnej. Kabina pilota hermetyzowana, w przedniej części kadłuba. Kabina zakryta oszkloną osłoną w formie kroplowej, składającą się ze stałego trzyczęściowego wiatrochronu z płaską przednią szybą pancerną i otwieranej wypukłej osłony nad pilotem. Kabina wyposażona w fotel wyrzucany. Silnik odrzutowy w tylnej części kadłuba. Na kadłubie w części ogonowej hamulce aerodynamiczne w formie odchylanych klap. Podwozie samolotu chowane, jednotorowe, z pojedynczym kołem na goleni przedniej i podwójnymi kołami na goleni głównej oraz z kołami pomocniczymi na końcach skrzydeł.
Zobacz też.
Pokrewne konstrukcje: Jak-30 (1948)
Porównywalne samoloty: MiG-17 - Ła-200 - Hawker Hunter - Dassault Mystère - F-86 Sabre

</doc>
<doc id="865038" url="https://pl.wikipedia.org/wiki?curid=865038" title="Jan Gerbich">
Jan Gerbich

Jan Gerbich (ur. 13 grudnia 1900 w Łodzi, zm. 30 sierpnia 1994 w stanie São Paulo, Brazylia) – polski bokser, olimpijczyk.
W sporcie zaistniał dość późno i całkiem przypadkowo, odbywając służbę wojskową w Poznaniu w wieku 22 lat, przez przypadek spotykając Eugeniusza Nowaka rozpoczął naukę boksu.
Walczył w kategorii półciężkiej, sporadycznie występował w wadze średniej. Był wychowankiem i zawodnikiem klubu ŁKB Łódź (1922 – 1924), a następnie "Krusche i Ender" Pabianice (1925 – 1928). Uczestniczył w igrzyskach olimpijskich w Paryżu 1924 roku, odpadając w eliminacjach wagi półciężkiej. Startując w mistrzostwach Europy w Berlinie 1927 roku, przegrał walkę eliminacyjną w kategorii średniej. Wywalczył czterokrotnie tytuł mistrza Polski wagi półciężkiej w latach: 1924, 1926, 1927 i 1928, oraz brązowy medal w 1925 roku w tej samej kategorii wagowej. Po tych sukcesach na krajowym ringu, zdecydował się na wyjazd w pierwszych dniach lipca 1928 roku do Brazylii, walczyć jako zawodowiec. Na ringu zawodowym w latach 1928 – 1930 stoczył 18 walk, z czego 9 wygrał, 3 zremisował i 6 przegrał.
Po zakończeniu kariery sportowej, stał się właścicielem farmy, na której dożył 94 lat.
W pierwszej połowie lat 20., reprezentował ponadto barwy ŁKS Łódź, jako lekkoatleta uprawiał rzut oszczepem.

</doc>
<doc id="865039" url="https://pl.wikipedia.org/wiki?curid=865039" title="Bramantino">
Bramantino

Bramantino (właśc. Bartolomeo Suardi), (ur. w 1465 r. w Mediolanie, zm. w 1530 r.) – włoski malarz i architekt, uczeń Leonarda da Vinci. Był naśladowcą Donato Bramante, stąd wziął się jego pseudonim.
Życiorys.
Pracował głównie w Mediolanie. Tworzył wyraziste i surowe malowidła, czasem zdeformowane przez podporządkowanie zasadom architektury i perspektywy. Po 1512 r. wzniósł Mauzoleum Giacoma Trivulzia w Mediolanie.

</doc>
<doc id="865042" url="https://pl.wikipedia.org/wiki?curid=865042" title="Bartolomeo Suardi">
Bartolomeo Suardi



</doc>
<doc id="865043" url="https://pl.wikipedia.org/wiki?curid=865043" title="Pustosz kradnik">
Pustosz kradnik

Pustosz kradnik ("Ptinus fur") – gatunek chrząszcza zaliczany do pustoszowatych. 
Wygląd.
Jasnobrązowy chrząszcz o długości do 3 mm. Pokrywy skrzydeł owłosione białymi włoskami ułożonymi w paski (poprzeczne do osi ciała). U pustosza występuje dymorfizm płciowy: samiec ma kształt cylindryczny (podłużny), a samica owalny. Odnóża i czułki długie. Przy dotknięciu pustosz udaje martwego. Larwa owłosiona.
Występowanie.
Gatunek kosmopolityczny i synantropijny. Spotykany w Polsce i całej Europie. Występuje w budynkach gospodarskich, dziuplach drzew, gniazdach ptaków, starych ulach, a także w mieszkaniach (coraz rzadziej ze względu na warunki wilgotnościowe w pomieszczeniach).
Rozmnażanie.
Pustosz przechodzi przeobrażenie zupełne.
Pustosz jako szkodnik.
Larwy pustosza wygryzają w książkach chodniki. Zagrożenie pustoszem nie jest obecnie duże z uwagi na niekorzystną dla niego niską wilgotność w pomieszczeniach.

</doc>
<doc id="865044" url="https://pl.wikipedia.org/wiki?curid=865044" title="Jesse Aarons">
Jesse Aarons



</doc>
<doc id="865046" url="https://pl.wikipedia.org/wiki?curid=865046" title="Brigitte Sy">
Brigitte Sy

Brigitte Sy – francuska aktorka filmowa.
Życie prywatne.
Związana z reżyserem Philippe'em Garrelem, u którego zagrała w filmach: "Noc wolności" ("Liberté, la nuit", 1983), "Zapasowe pocałunki" ("Les Baisers de secours", 1989), "Zwyczajni kochankowie" ("Les Amants réguliers", 2005). Mają syna Louisa (ur. 14 czerwca 1983).

</doc>
<doc id="865049" url="https://pl.wikipedia.org/wiki?curid=865049" title="Kopanie Żołyńskie">
Kopanie Żołyńskie

Kopanie Żołyńskie – przysiółek wsi Żołynia w Polsce w województwie podkarpackim, w powiecie łańcuckim, w gminie Żołynia.
W latach 1975–1998 miejscowość administracyjnie należała do województwa rzeszowskiego.
Od 2014 znajduje się tu odbudowana po pożarze na początku lat pięćdziesiątych ubiegłego stulecia, XIX wieczna kapliczka Św. Antoniego

</doc>
<doc id="865050" url="https://pl.wikipedia.org/wiki?curid=865050" title="Fregaty rakietowe typu 22">
Fregaty rakietowe typu 22

Fregaty rakietowe typu 22 – brytyjskie fregaty rakietowe budowane w trzech podstawowych seriach dla Royal Navy. Okręty tego typu wzięły udział w wojnie o Falklandy w 1982.
Historia.
Stępkę pod pierwszy okręt z serii HMS "Broadsword" położono 7 lutego 1975 w stoczni Yarrow (Glasgow). Wodowanie jednostki miało miejsce 12 maja 1976 a wejście do służby nastąpiło 3 marca 1979. Do 1990 zbudowano 13 kolejnych jednostek 3 serii produkcyjnych. Pod wpływem doświadczeń konfliktu falklandzkiego w wyposażeniu i konstrukcji okrętów zaszły poważne zmiany. Początkowo budowane okręty były przystosowane głównie do zwalczania okrętów podwodnych, jednostki 2 i 3 serii produkcyjnej zmieniły się w wielozadaniowe fregaty rakietowe.

</doc>
<doc id="865051" url="https://pl.wikipedia.org/wiki?curid=865051" title="Rosa agrestis">
Rosa agrestis



</doc>
<doc id="865054" url="https://pl.wikipedia.org/wiki?curid=865054" title="I liga paragwajska w piłce nożnej (1953)">
I liga paragwajska w piłce nożnej (1953)

Mistrzem Paragwaju został klub Sportivo Luqueño, natomiast wicemistrzem Paragwaju ze względu na równą liczbę punktów zostały dwa kluby - Cerro Porteño i Club Libertad.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do drugiej ligi spadł klub General Genes z miasta Asunción, a na jego miejsce awansował klub Sportivo San Lorenzo.

</doc>
<doc id="865056" url="https://pl.wikipedia.org/wiki?curid=865056" title="Josh Hutcherson">
Josh Hutcherson

Joshua Ryan „Josh” Hutcherson (ur. 12 października 1992 w Union) – amerykański aktor filmowy i telewizyjny. Występował w rolach drugorzędnych do roku 2005, gdy zagrał pierwszoplanowe role w filmach "Mały Manhattan" i "Zathura – Kosmiczna przygoda".
Życiorys.
Wczesne lata.
Urodził się w Union w stanie Kentucky jako starszy syn Michelle (z domu Fightmaster) i Chrisa Hutchersonów. Ma młodszego brata Connora. Jego matka pracowała w Delta Air Lines, a jego ojciec był analitykiem w EPA. Uczęszczał do szkoły średniej w Dry Ridge.
Kariera.
Pierwszym filmem, w którym zagrał Josh jest "House Blend" z 2002. W tym samym roku pojawił się w jednym odcinku "Ostrego dyżuru". W 2003 grał w filmach "Pies, który czynił cuda" i "Szalone dni" oraz "Amerykański splendor".
W 2005 pojawił się w kilku hollywoodzkich produkcjach. Miał drugoplanową rolę w filmie "Tygrysy murawy", użyczył głosu Marklowi w animowanym "Ruchomym Zamku Hauru". Zagrał także swoje pierwsze główne role w "Małym Manhattanie" i "Zathurze". W następnym roku wystąpił w filmie "RV".
W 2007 pojawił się w filmach "Most do Terabithii" oraz "Strażacki pies". W 2008 zagrał w "Skrzydlate cienie", "Podróż do wnętrza Ziemi 3D" oraz "Cirque Du Freak".
30 marca 2008 roku otrzymał nagrodę młodego artysty za główną rolę w filmie "Most do Terabithii". Podobne nagrody otrzymały również występujące w filmie AnnaSophia Robb oraz Bailee Madison.
W 2012 wystąpił w filmie "Igrzyska śmierci", którego scenariusz został oparty na bestsellerowej powieści Science fiction autorstwa Suzanne Collins o tym samym tytule. W 2013 zagrał w kontynuacji "Igrzyska śmierci: W pierścieniu ognia". 22 listopada 2014 wyszła kolejna część trylogii "Igrzyska Śmierci: Kosogłos". Została ona podzielona na dwie części, druga wyszła 20 listopada 2015, jest to ostatnia część trylogii.
Jest współzałożycielem organizacji Straight But Not Narrow, skupiającej osoby heteroseksualne walczące o równość społeczności LGBT.

</doc>
<doc id="865061" url="https://pl.wikipedia.org/wiki?curid=865061" title="Michael Grant (bokser)">
Michael Grant (bokser)

Michael Grant (ur. 4 sierpnia 1972 w Chicago) – amerykański bokser wagi ciężkiej.
Życiorys.
Stoczył tylko dwanaście amatorskich walk, z których wygrał jedenaście. Jako zawodowiec debiutował w 1994. Jego pierwszym poważniejszym przeciwnikiem był Corey Sanders (nie mylić z innym, bardziej znanym bokserem, Corrie Sandersem), którego znokautował w drugiej rundzie. Następnie pokonał między innymi Rossa Puritty'ego, Lionela Butlera, Alfreda Cole'a oraz Jorge Luisa Gonzaleza.
Kariera Granta nabrała przyspieszenia po pokonaniu kolejno Davida Izona, Obeda Sullivana i Lou Savarese.
20 listopada 1999 stoczył walkę z Andrzejem Gołotą. Stawką tego pojedynku była możliwość zmierzenia się z Lennoxem Lewisem w walce o mistrzostwo świata. Grant już w pierwszej rundzie leżał na deskach, a jednak wyszedł zwycięsko z tego starcia. W dziesiątej rundzie Gołota po tym, jak podniósł się z nokdaunu, odmówił dalszej walki.
29 kwietnia 2000 doszło do starcia Granta z Lewisem. Brytyjczyk bronił mistrzowskich pasów organizacji IBF i WBC. Organizacja WBA zabroniła Lewisowi walki z Grantem, w związku z czym stracił on jej tytuł mistrzowski. Lewis efektownie zakończył pojedynek, nokautując Granta w drugiej rundzie.
Następna walka to kolejna szybka porażka Granta – tym razem z Jameelem McCline'em już w pierwszej rundzie. Od tego momentu do końca 2008 Grant stoczył jeszcze piętnaście pojedynków, w większości z bokserami mniejszego kalibru. Czternaście z nich wygrał. Jedyna przegrana – przez techniczny nokaut w siódmej rundzie – nastąpiła z najbardziej klasowym bokserem z tego grona, Dominickiem Guinnem.
7 maja 2010 Grant powrócił na ring, pokonując przez techniczny nokaut w pierwszej rundzie Kevina Burnetta. W następnej walce, 21 sierpnia 2010, przegrał jednogłośnie na punkty z Tomaszem Adamkiem w stosunku 117–111, 118–110 i 118–111. 11 marca 2011 pokonał przez nokaut w 3. rundzie Tye'a Fieldsa.
24 maja 2013 przegrał przed czasem w ósmej rundzie z Carlosem Takamem a 24 października 2014 w Moskwie w piątej z Manuelem Charrem.
22 kwietnia 2017 zmierzył się w walce wieczoru z Krzysztofem Zimnochem na gali w Legionowie. Pojedynek przegrał przez nokaut w 2. rundzie.

</doc>
<doc id="865068" url="https://pl.wikipedia.org/wiki?curid=865068" title="Rožmitál">
Rožmitál

Rožmitál (niem. "Rosenthal") – dzielnica Broumova, dawniej wieś przygraniczna w Czechach, w kraju kralovohradeckim.
Podgórska wioska, położona na północny zachód od Broumova na wysokości od 400 do 500 m n.p.m. we wschodniej części Kotliny Broumovskej, w Sudetach Środkowych – wysoczyzny między Górami Suchymi na północnym wschodzie a Bromowskimi Ścianami czes. "Broumovské stěny" na południowym zachodzie. Pierwsza wzmianka o wsi pochodzi z 1406 roku. Jest to rozciągnięta wieś, charakteryzująca się wąską i luźną zabudową budynków, położonych wzdłuż drogi, po obu stronach. Przez wieś przepływa czes."Černy potok". W górnej części wsi czynne kamieniołomy.
We wsi zachowały się budynki gospodarcze w stylu broumowskim z XIX wieku, kaplica barokowa św. Floriana z 1742 roku zdobiona freskami oraz wiele przydrożnych krzyży i kapliczek.
Turystyka.
Przez wieś biegną szlaki turystyczne:

</doc>
<doc id="865070" url="https://pl.wikipedia.org/wiki?curid=865070" title="Józef Machowski (prawnik)">
Józef Machowski (prawnik)

Józef Machowski (ur. 20 grudnia 1890 w Czerniowcach, zm. 11 lutego 1980 w Krakowie) – polski doktor prawa, teoretyk filatelistyki i badacz znaczka polskiego.
Początkowo kompletował generalne zbiory znaczków państw słowiańskich, później zaczął specjalizować się w znaczkach polskich. W latach okupacji nawiązał bliskie kontakty ze Stanisławem Miksteinem, stąd zainteresowanie działalnością badawczą i teoretycznymi zagadnieniami filatelistycznymi (np. co to jest znaczek pocztowy; nakłady; odmiany). Sędzia filatelistyczny, współautor "Polskich znaków pocztowych" (1960–1973); przewodniczący komitetu redakcyjnego "Krakowskiego Ruchu Filatelistycznego" (1968), autor "Katalogu ogólnego – Poczty polskie w niemieckich obozach jenieckich" (1962). Pisał między innymi o znaczkach plebiscytowych dla Księstwa Cieszyńskiego (1920), platingu pierwszego znaczka polskiego z 1860 r., znaczkach poczty wojskowej obwodu pińczowskiego, polskich nadrukach na znaczkach austriackich i niemieckich w latach 1918–1919, prowizoriach skałackich, słownictwie filatelistycznym. Publikacje w czasopismach: "Filatelista", "Filatelista Bytomski", "Biuletyn Informacyjny Okręgu PZF w Katowicach", "Wrocławskie Wiadomości Filatelistyczne", "Biuletyn Informacyjny Okręgu PZF w Lublinie", "Polish Philatelic Review". Członek Polskiego Towarzystwa Filatelistycznego w Krakowie, członek ZO Polskiego Związku Filatelistów w Krakowie (1958–1962), członek honorowy PZF (1966). Odznaczony medalem "Za zasługi dla rozwoju Publikacji Filatelistycznych" (1970). Do czasu ukazania się katalogu znaczków polskich "Ruch" kontynuował katalog znaczków PRL, którego opracowanie zapoczątkował S. Mikstein. Zmarł w Krakowie 11 lutego 1980 roku.

</doc>
<doc id="865071" url="https://pl.wikipedia.org/wiki?curid=865071" title="Cesare da Sesto">
Cesare da Sesto

Cesare da Sesto (ur. 1477 w Sesto Calende, zm. 27 lipca 1523 w Mediolanie) – włoski malarz i rysownik, leonardianin.
Ok. 1506 roku przebywał w Rzymie, gdzie współpracował z Baldassare Peruzzim. Ten staż zaczął się w S Onofrio. W czerwcu 1508 roku pracował dla papieża Juliusza II. W jego twórczym dorobku jest m.in. stworzenie jedenastu fresków.

</doc>
<doc id="865073" url="https://pl.wikipedia.org/wiki?curid=865073" title="Czarci Dół">
Czarci Dół



</doc>
<doc id="865076" url="https://pl.wikipedia.org/wiki?curid=865076" title="LATA">
LATA



</doc>
<doc id="865078" url="https://pl.wikipedia.org/wiki?curid=865078" title="III Liceum Ogólnokształcące im. Bolesława Prusa w Sosnowcu">
III Liceum Ogólnokształcące im. Bolesława Prusa w Sosnowcu

III Liceum Ogólnokształcące im. Bolesława Prusa w Sosnowcu – liceum ogólnokształcące w Sosnowcu.
Historia.
Rodowód szkoły sięga 1894 r., gdy otwarto pierwszą w Zagłębiu Dąbrowskim szkołę średnią, której fundatorem był przemysłowiec Henryk Dietel. Nosiła ona wtedy nazwę Sosnowiecka Szkoła Realna (Sosnowieckoje Realnoje Ucziliszcze) i była szkołą techniczną z rosyjskim językiem nauczania. W 1915 r. została przekształcona w 8-klasową szkołę polską o nazwie Wyższa Szkoła Realna, a jej siedzibą stał się na pięć lat budynek przy ul. Szkolnej na Sielcu.W koncesji z 6 grudnia 1915 r. stwierdzono, że: "Powołana szkoła jest dalszym ciągiem dawniejszej, rządowej, rosyjskiej szkoły realnej, a tym samym przez usunięcie jej z poprzedniego gmachu szkolnego nie straciła swych praw nie tylko do majątku szkolnego, ale również do wszelkich prerogatyw i przywilejów, należących się szkołom rządowym. W uznaniu tego prawa zostały szkole oddane bogate zbiory pomocy naukowych, a budynek będzie jej oddany po wyszukaniu innego, odpowiedniego pomieszczenia dla władz". W świetle tego dokumentu Wyższa Szkoła Realna na Sielcu stała się formalnie jedyną spadkobierczynią i kontynuatorką tradycji dawnej szkoły Henryka Dietla.
Organizatorem i dyrektorem Wyższej Szkoły Realnej na Sielcu był inżynier Bolesław Tołłoczko (1915-1918). Pierwsi absolwenci, m.in. znany potem okulista Tadeusz Sokołowski, opuścili mury szkoły latem 1918 r. Właściwym twórcą "Prusa" i dyrektorem, który nadał szkole charakter humanistyczny, był Stanisław Trzciński (kier. od 1919, dyr. od 1924 do 1932). W wolnej Polsce nazwę szkoły zmieniono w 1920 r. na I Ośmioklasowe Gimnazjum Męskie Filologiczne, które działało w budynku przy ul. Dęblińskiej. Rok 1922 jest punktem zwrotnym w dziejach szkoły: zostaje ona upaństwowiona, otrzymuje imię Bolesława Prusa i przenosi się do własnego, zakupionego ze składek rodziców budynku przy ulicy Orlej 13. Jako I Państwowe Gimnazjum Męskie im. Bolesława Prusa typu humanistycznego działa na Pogoni przez piętnaście lat.
Najbardziej znanymi absolwentami i wychowankami z tego okresu byli: Władysław Rafał Heftman, profesor Pomorskiej Akademii Medycznej w Szczecinie, autor pierwszego w Polsce śródszpikowego zespolenia kości; Jan Nowakowski, profesor, wieloletni kierownik Katedry Historii Literatury Polskiej w Wyższej Szkole Pedagogicznej w Krakowie; Witold Dobrowolski, sprawozdawca sportowy Polskiego Radia i TVP; Wacław Stacherski, poeta i bohater AK; Stefan Żabicki, literat, "niezapomniany lekarz" z obozu oświęcimskiego; Jan Mickunas, oficer WP (II RP), jeździec, trener i sędzia jeździecki, pedagog, autor książek (m.in. podręczników do nauki angielskiego "My English Book"). W gimnazjum przy ul. Orlej uczył się także Wacław Stacherski, poeta i bohater AK.
W 1937 r. szkoła przejęła obszerny gmach przy ul. Legionów. Przeprowadzka była dziełem dyrektora Antoniego Ledwosa (1932-1939), wpływowego radnego i znanego w mieście działacza społecznego. Jednocześnie szkole nadano nazwę I Państwowe Gimnazjum i Liceum im. Bolesława Prusa. W zreformowanej szkole na bazie czteroletniego gimnazjum funkcjonowało dwuletnie liceum typu humanistycznego. Uczniowie mogli rozpocząć naukę w gimnazjum po ukończeniu sześciu klas szkoły podstawowej. Naukę w gimnazjum wieńczyła tzw. mała matura. W szkole przy ul. Legionów uczyli się m.in. Jan Mieczysław Fusiński, pilot, kawaler Orderu Virtuti Militari, Wiesław Ociepka, minister spraw wewnętrznych oraz Janusz Ziółkowski, profesor socjologii i działacz NSZZ "Solidarność".
Zarządzeniem Ministra Wyznań Religijnych i Oświecenia Publicznego z 1937 zostało utworzone „I Państwowe Liceum i Gimnazjum im. Bolesława Prusa w Sosnowcu” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter męski, a wydział liceum ogólnokształcącego był prowadzony w typie przyrodniczo-humanistycznym. Pod koniec lat 30. szkoła funkcjonowała pod adresem ulicy Legionów 9.
W czasie II wojny światowej, w walce z okupantem, w obozach i miejscach straceń, zginęło co najmniej 50 uczniów, wychowanków i absolwentów oraz 7 nauczycieli w różnych okresach związanych z „Prusem”. Spośród znanych absolwentów zginęli m.in. poeci Władysław Sebyła (rozstrzelany w Charkowie) i Wacław Stacherski (zginął w Brzezince), lekarz i pisarz Stefan Żabicki (stracony w Oświęcimiu), por. pilot Jan Mieczysław Fusiński (zestrzelony nad Niemcami). Wielu profesorów wyróżniło się w tajnym nauczaniu, np. Alfreda Lis-Gomułczyńska, Maria Polańska, Jadwiga Makowska, Witold Wyspiański, Zygmunt Błaszczyk i Kazimierz Ślusarczyk. W ruchu oporu działał Jan Imach, który był działaczem PPS-WRN i komendantem obwodu AK. Znanym działaczem PPR i członkiem KRN był Witold Wyspiański. Z kolei absolwent, poeta Wacław Stacherski, zorganizował na terenie Zagłębia dywersyjno-sabotażowy Związek Odwetu i kierował katowickim inspektoratem AK.
Już 1 lutego 1945 r., zaledwie kilka dni po wyzwoleniu Sosnowca spod okupacji hitlerowskiej, szkoła wznowiła nauczanie. Na jej czele stanął ponownie Antoni Ledwos. Po likwidacji przedwojennych szkół prywatnych, Prywatne Gimnazjum Męskie im. Stanisława Wyspiańskiego (z jego własnym budynkiem przy ul. Dziewiczej) stało się w 1945 r. filią „Prusa” – ostatecznego wcielenia dokonano w 1948 r. W ten sposób „Prus” przejął także tradycje „Wyspiańskiego” ze Starego Sosnowca.W pierwszych latach po wyzwoleniu szkoła zachowała nazwę i formę kształcenia sprzed wojny. Od roku szkolnego 1948/1949 w wyniku reformy oświaty wprowadzono jedenastoletni tok nauczania, w związku z czym "Prus" stał się czteroletnium liceum. Po przeprowadzce na Stary Sosnowiec zmieniono nazwę szkoły na Szkołę Ogólnokształcącą Męską stopnia licealnego im. Bolesława Prusa przy ul. Dziewiczej. Z czasem w dokumentacji pojawia się kolejna nazwa szkoły: IV Liceum Ogólnokształcące im. Bolesława Prusa. Najbardziej znani absolwenci z pierwszych lat po wojnie to: Andrzej Giersz, minister budownictwa, Jeremi Czaplicki, profesor Śląskiej Akademii Medycznej, Stanisław Jędryka, reżyser filmów dla młodzieży, Ryszard Dyja, popularny sprawozdawca sportowy TVP, Bogusław Madey, kompozytor i dyrygent.
Po „odwilży” w 1956 r. nastąpiły korzystne zmiany: zwiększono limity przyjęć i zaprzestano forsownej indoktrynacji ideologicznej. W 1955 r. szkoła stała się koedukacyjna. Po kolejnej reorganizacji powstał w 1956 r. nowy typ 11-latki: dotychczasowe czteroletnie licea ogólnokształcące zostały połączone z siedmioletnimi szkołami podstawowymi. Dla „Prusa” taką szkołą bazową stała się Szkoła Podstawowa nr 20. Powstała wtedy 11-latka otrzymała nazwę Szkoła Podstawowa i Liceum Ogólnokształcące nr 3 im. Bolesława Prusa – jej dyrektorem został Tadeusz Augustyński (1956-1963). Liceum i starsze klasy podstawówki znalazły się w gmachu dotychczasowej szkoły podstawowej przy ul. Grabowej, niższe klasy szkoły podstawowej przeniesiono do budynku przy ul. Dziewiczej.
W 1962 r. oddzielono szkołę podstawową (otrzymała numer 27) i powołano III Liceum Ogólnokształcące im. Bolesława Prusa, które w tej postaci funkcjonowało najdłużej, bo aż 38 lat. Wiosną 1963 r. rozpoczęła się, z inicjatywy dyrektora Tadeusza Augustyńskiego, budowa nowego gmachu szkoły przy ul. Emila Zegadłowicza. Nowy budynek szkoły oddano do użytku 8 września 1964 r., już za kadencji nowego dyrektora Zdzisława Marcinkowskiego (1963-1970). Szkoła znalazła godną siedzibę w centrum miasta i bogatą bazę lokalową na kolejnych 16 lat. Z okazji 50 rocznicy pracy szkoły w niepodległej Polsce zorganizowano w 1968 r. I Zjazd Absolwentów i Wychowanków.
Niezwykle dynamiczny rozwój szkoła przeżywała za kadencji dyrektora Stanisława Guzka (1970-1978). Wprowadził on wiele innowacji dydaktyczno-wychowawczych. Powstały nowe pracownie przedmiotowe, zmodernizowano istniejące. W roku szkolnym 1973/1974 utworzono klasy o profilu humanistycznym, matematyczno-fizycznym, biologiczno-chemicznym i podstawowym. Liczba uczniów stale rosła. W latach siedemdziesiątych XX w. renoma szkoły przyciągała młodzież nie tylko z Sosnowca, ale i z całego Zagłębia. Nawiązano istniejącą do dziś współpracę z Uniwersytetem Śląskim, szczególnie w dziedzinie humanistyki, biologii, ekologii. Szczególnie owocna była współpraca z pobliskim Wydziałem Filologii Polskiej. W późniejszych latach rozwinęła się współpraca z Wydziałem Biologii, Wydziałem Nauk o Ziemi i innymi wydziałami UŚ. W 1973 r. liceum zostało członkiem elitarnego „Klubu Otwartych Szkół”. Wielu uczniów zostało laureatami olimpiad przedmiotowych – pierwszymi byli w 1978 r. Elżbieta Jędryczka (olimpiada artystyczna), Ryszard Kaczmarek (historia) i Jerzy Kluza (historia oraz wiedza o Polsce i świecie współczesnym). Wyrazem uznania państwa dla wysokiego poziomu nauczania i osiągnięć wychowawczych „Prusa” był Medal Komisji Edukacji Narodowej przyznany szkole w 1975 r.
Jedenasty dyrektor Roman Chrzanowski (1978-1998) przeszedł do historii szkoły nie tylko jako energiczny i sprawny dyrektor, ale także znany w mieście i województwie działacz społeczny i polityczny. Za jego kadencji liceum przeniosło się po raz ostatni w 1980 r. na Stary Sosnowiec do nowoczesnego gmachu przy ul. 22 Lipca (dziś Marszałka Józefa Piłsudskiego) 114. Dwupiętrowy budynek ma kształt kwadratu otaczającego zaciszne patio, w jego trzech bokach mieści się część dydaktyczna, w czwartym kryty basen pływacki, hala sportowa i stołówka, obok jest kilka boisk sportowych. Szkoła sąsiaduje z parkiem, powstałym równolegle ze szkołą Osiedlem Piastów, niedaleko jest egzotarium i stadion Zagłębia Sosnowiec. Zasługi szkoły dla regionu doceniła Wojewódzka Rada Narodowa, która w 1984 r. przyznała III Liceum Ogólnokształcącemu im. Bolesława Prusa w Sosnowcu Złotą Odznakę „Zasłużonemu w Rozwoju Województwa Katowickiego”. Rok szkolny 1994/1995 był dla szkoły jubileuszowym, 80 rokiem działalności. Zorganizowano wówczas II Zjazd Absolwentów.
W 2000 r. nastąpiła kolejna reorganizacja: III LO im. B. Prusa utworzyło razem z Gimnazjum nr 18 Zespół Szkół Ogólnokształcących nr 3, którym do 2015 r. kierowała Małgorzata Sokół.
Liceum uzyskało w 2004 r. certyfikat „Szkoła z klasą”, w 2005 r. zostało uhonorowane Odznaką „Zasłużony dla Miasta Sosnowca”. Z okazji 90-lecia szkoły w 2005 r. miał miejsce III Zjazd Absolwentów.
W 2010 r. liceum otrzymało Złotą Odznakę Honorową za Zasługi dla Województwa Śląskiego. W 2015 r. odbyły się obchody 100-lecia liceum, w ramach których wydano m.in. nową monografię szkoły i zorganizowano IV Zjazd Absolwentów.
1 września 2016 r. szkołę przekształcono w III Liceum Ogólnokształcące Mistrzostwa Sportowego im. Bolesława Prusa.
W roku szkolnym 2020/2021 w 7 oddziałach uczyło się 152 uczniów.
Liceum szczyci się 39 laureatami i finalistami olimpiad przedmiotowych szczebla centralnego (50 sukcesów) oraz 21 laureatami i finalistami innych konkursów ogólnopolskich (25 sukcesów). Uczniowie szkoły mieli ponadto 28 znaczących osiągnięć w ogólnopolskich i międzynarodowych zawodach sportowych. Siatkarki od 40 lat wyróżniają się w regionie (liczne zwycięstwa w zawodach wojewódzkich) i mistrzostwach Polski (3 złote medale). Wiele zawodniczek Płomienia Sosnowiec i kilka wybitnych siatkarek reprezentacji narodowej wywodzi się z „Prusa”.
Do 2019 r. mury szkoły opuściło ponad 7300 absolwentów. Wśród wychowanków są profesorowie wyższych uczelni (Jadwiga Romana Bobrowska i Wiarosław Sandelewski – muzykolodzy, Jeremi Czaplicki, Tadeusz Dorobisz, Władysław Rafał Heftman, Daniel Zarzycki – lekarze, Ryszard Kaczmarek – historyk, Adam Dziadek – literaturoznawca, Zbigniew Godziński – elektronik, Andrzej Bolesław Jarzębski – chemik, Bogusław Madey – kompozytor i dyrygent, Jan Nowakowski i Joanna Sobczykowa – poloniści, Aleksander Osuch – specjalista mechanizacji i automatyzacji górnictwa, Jerzy Rayski – fizyk, Janusz Ziółkowski – socjolog), znani artyści (Czesław Gałka – śpiewak operowy, (Małgorzata Hajewska-Krzysztofik i Stefan Szulc) – aktorzy, Stanisław Jędryka – reżyser, Julian Jończyk i Jacek Rykała – malarze), Violetta Malczyk-Kotarska – twórczyni tkanin artystycznych), dziennikarze (Aleksander Bukko, Witold Dobrowolski, Ryszard Dyja, Marcin Jaroszewski, Janusz Jeleń, Eugeniusz Karol Kostrzewa, Magdalena Różycka, Paweł Szot), pisarze (Iwona Czarkowska, Sławomir Matusz, Władysław Sebyła, Wacław Stacherski), politycy (Michał Czarski, Andrzej Giersz, Lechosław Jarzębski, Włodzimierz Migoń, Wiesław Ociepka) i sportowcy (Ewa Binkiewicz, Halina Kazimierczak-Skorek, Barbara Rabajczyk – siatkarki, Jarosław Koniusz, Krzysztof Koniusz, Leszek Chłosta – szermierze). Kawalerami Orderu Virtuti Militari zostali: por. pilot Jan Mieczysław Fusiński, ppor. Władysław Gębski, por. Jerzy Kowalski (cichociemny), mjr Jan Mickunas, lotnik, kpt. naw. Ludwik Segno, por. dr Tadeusz Sokołowski, por. Wacław Stacherski.
Gimnazjum nr 18 (1999-2019).
Gimnazjum nr 18 w Sosnowcu powstało w 1999 r. Od 2000 r. razem z III Liceum Ogólnokształcącym im. Bolesława Prusa było częścią Zespołu Szkół Ogólnokształcących nr 3. W roku szkolnym 2003/04 uzyskało certyfikat „Szkoły z klasą”. W szkole tworzono klasy sportowe: siatkówki dziewcząt (od 1999 r.) i lekkoatletyczne (od 2005 r.) Absolwentki gimnazjum kontynuując naukę w „Prusie” zdobyły Mistrzostwo Polski Kadetek w siatkówce oraz III miejsce w półfinałach Mistrzostw Polski Młodziczek, a jedna z nich, Renata Bekier, została powołana do reprezentacji Polski w siatkówce plażowej i zajęła III miejsce na mistrzostwach Europy w 2008 r. W 2008 r. szkołę ukończyła Paula Kania, która wywalczyła mistrzostwo Polski w tenisie w 2010 r. (indywidualnie) i 2013 r. (drużynowo), grała w turniejach wielkoszlemowych (Wimbledon 2014 r., Roland Garros 2015 r.). W 2014 r. Piotr Kokosza został mistrzem Europy juniorów w ju-jitsu, w 2015 r. zdobył brązowy medal na mistrzostwach świata w Atenach. W 2015 r. Krzysztof Szot został członkiem kadry narodowej juniorów w klasie żeglarskiej Laser 4,7. Szkoła szczyciła się również osiągnięciami w dziedzinie lekkoatletyki, np. w mistrzostwach Polski juniorów jej uczniowie wywalczyli II miejsca w skoku w dal, w biegu na 100 m przez płotki i rzucie dyskiem. 11 uczniów było laureatami oraz finalistami wojewódzkich i ogólnopolskich konkursów przedmiotowych (15 sukcesów). 1 września 2016 r. szkołę przekształcono w Gimnazjum Mistrzostwa Sportowego nr 18. W roku szkolnym 2018/2019 w 4 oddziałach uczyło się 76 uczniów.
Szkoła Podstawowa nr 48 (od 2017).
1 września 2017 r. w Zespole Szkół Ogólnokształcących nr 3 utworzono bratnią Szkołę Podstawową nr 48 Mistrzostwa Sportowego. Pierwsi uczniowie (82) podjęli naukę w klasach: I A, IV A, VII A (piłkarska), VII B (piłkarska), VII C (siatkarsko-lekkoatletyczna). W roku szkolnym 2020/2021 w 9 oddziałach uczyło się 144 uczniów.

</doc>
<doc id="865086" url="https://pl.wikipedia.org/wiki?curid=865086" title="Šonov">
Šonov

Šonov – wieś przygraniczna w Czechach, w kraju kralovohradeckim.
Górska przygraniczna wioska, położona we wschodniej części Broumovskej kotliny, w Sudetach Środkowych, na wschód od Broumova na wysokości od 400 do 600 m n.p.m. u podnóża południowo-zachodniego zbocza, wschodniej części Gór Suchych. Jest to długa rozciągnięta wieś, charakteryzująca się wąską i luźną zabudową budynków, położonych po obu stronach, wzdłuż drogi, w dolinie potoku "Šonovka" - lewego dopływu Ścinawki (cz. "Stěnava").
Pierwsza wzmianka o wsi pochodzi z 1300 roku.
W dolnej części wsi zabudowa przypomina miejską ulicę.

</doc>
<doc id="865088" url="https://pl.wikipedia.org/wiki?curid=865088" title="José González (muzyk)">
José González (muzyk)

José Gabriel González (ur. 31 lipca 1978 w Göteborgu) – szwedzki piosenkarz, gitarzysta i kompozytor argentyńskiego pochodzenia. Jego muzykę niektórzy krytycy porównują do twórczości duetu Simon &amp; Garfunkel.
Utwór „Crosses” został użyty w amerykańskim serialu "The O.C." oraz w grze "Life Is Strange". Utwór „Heartbeats”, będący coverem piosenki grupy The Knife, został wykorzystany w reklamie Sony Bravia jako podkład muzyczny dla 250 000 kolorowych gumowych piłek skaczących po ulicach San Francisco, a także w serialu młodzieżowym "One Tree Hill".
José González jest członkiem grupy Junip, do której należą też Elias Araya i Tobias Wintekorn.
Współpracował on również z grupą Zero 7 przy tworzeniu płyty „The Garden”.
José González wystąpił na pięciu koncertach w Polsce: 23 kwietnia 2008 w Poznaniu, 24 kwietnia 2008 w Warszawie, 15 maja 2010 w Katowicach oraz na Open’er Festival 4 lipca 2013 z zespołem Junip. W 2015 r. pojawił się ponownie w Polsce w dniu 3 lipca w ramach Opener Festival.

</doc>
<doc id="865091" url="https://pl.wikipedia.org/wiki?curid=865091" title="300 Spartan">
300 Spartan

300 Spartan (ang. "The 300 Spartans") – amerykański film historyczny z 1962 roku w reżyserii Rudolpha Maté. Obraz opowiada losy heroicznej bitwy pod Termopilami z 480 roku p.n.e.
Wersja polska.
Reżyseria: Maria Olejniczak
Udział wzięli:

</doc>
<doc id="865093" url="https://pl.wikipedia.org/wiki?curid=865093" title="Gepardy">
Gepardy



</doc>
<doc id="865094" url="https://pl.wikipedia.org/wiki?curid=865094" title="Warany z Komodo">
Warany z Komodo



</doc>
<doc id="865095" url="https://pl.wikipedia.org/wiki?curid=865095" title="Próg Blumera">
Próg Blumera

Próg Blumera – badalne per rectum masy guzowate w zachyłku odbytniczo-pęcherzowym (u mężczyzn) lub odbytniczo-pochwowym (u kobiet) występujące w rozrostach nowotworowych. Najczęściej towarzyszy rakowi trzonu i ogona trzustki.
Nazwa objawu pochodzi od amerykańskiego lekarza George'a Blumera (1872–1962).
Bibliografia.
 

</doc>
<doc id="865096" url="https://pl.wikipedia.org/wiki?curid=865096" title="Kategoria">
Kategoria

Kategoria (z gr. "kategorein" – orzekać) – podstawowy zbiór przedmiotów; element wyczerpującego podziału wszystkich bytów na najbardziej ogólne gatunki i rodzaje. Termin został utworzony przez Arystotelesa, który wyróżnił dziesięć kategorii: kategorię substancji i dziewięć kategorii przypadłościowych. Podziału tego dokonał na drodze rozróżnienia między podmiotem zdania (którymi jest substancja) a jego orzeczeniem (którymi są kategorie przypadłościowe) i analizy orzeczeń greckich, która doprowadziła do powstania listy kategorii przypadłościowych. Współcześnie Arystotlesowskiego podziału kategorii nie uznaje się przeważnie ani za wyczerpujący i spójny, ani za zgodny z naturą języka, dał on jednak podstawy do dalszych analiz pojęcia kategorii. Arystoteles wyróżnił następujące kategorie:
Spośród poglądów poarystotelesowskich szczególne znaczenie mają poglądy Immanuela Kanta i badania logików i filozofów polskich XX wieku. Kant w sporze, czy kategorie istnieją poza umysłem (jak głosił Arystoteles), czy w umyśle, zajął drugie stanowisko – głosił, że kategorie istnieją tylko w umyśle i są sposobami, w jaki porządkuje on doświadczenie, sprowadzając tym samym analizę pojęcia kategorii do analizy struktury myślenia. Poza sporami o transcendentność kategorii, znaczenie miał spór o ich liczbę – spośród różnych kategorii przedmiotów (jak relacja, stan rzeczy, proces, rzecz itp.) niektórzy filozofowie próbowali sprowadzać jedne do drugich – szczególnie jaskrawym przypadkiem jest tu reizm Tadeusza Kotarbińskiego, który wyróżniał tylko jedną kategorię przedmiotów, którą była kategoria rzeczy. Innym istotnym zagadnieniem była relacja Boga do pojęcia kategorii – czy jest on substancją, czy stanowi samodzielną kategorię, czy też może przekracza kategorie. Logicy polscy podjęli pogłębione analizy arystotelesowskiej koncepcji kategorii, tworząc gramatykę kategorialną.

</doc>
<doc id="865098" url="https://pl.wikipedia.org/wiki?curid=865098" title="Orangutany">
Orangutany



</doc>
<doc id="865099" url="https://pl.wikipedia.org/wiki?curid=865099" title="Metoda analityczna obliczania pól">
Metoda analityczna obliczania pól

Metoda analityczna obliczania pól – metoda obliczania pól powierzchni wielokątów, stosowana m.in. w geodezji.
Stosowane są poniższe wzory (obliczenie z drugiego wzoru stanowi jedyną kontrolę), w postaci ogólnej nazywane wzorami Gaussa.
gdzie:
Zakłada się przy tym, że

</doc>
<doc id="865100" url="https://pl.wikipedia.org/wiki?curid=865100" title="Kościół Bernardynów na Czerniakowie w Warszawie">
Kościół Bernardynów na Czerniakowie w Warszawie



</doc>
<doc id="865104" url="https://pl.wikipedia.org/wiki?curid=865104" title="Puklerzniczek karłowaty">
Puklerzniczek karłowaty

Puklerzniczek karłowaty ("Chlamyphorus truncatus") – gatunek ssaka z podrodziny Chlamyphoridae w obrębie rodziny Chlamyphoridae.
Zasięg występowania.
Puklerzniczek karłowaty jest gatunkiem endemicznym występującym na równinnym obszarze środkowej Argentyny, od południowej Catamarki na południe do północnego Río Negro i od południowo-wschodniej do południowej prowincji Buenos Aires.
Taksonomia.
Gatunek po raz pierwszy naukowo opisał w 1825 roku amerykański zoolog Richard Harlan nadając mu nazwę "Chlamyphorus truncatus". Jako miejsce typowe odłowu holotypu wskazał „...wnętrze Chili na wschód od Kordylierów, w szer. 33°25’ i dług. 69°47’, w prowincji Cuyo”; ograniczone do Río Tunuyán, o współrzędnych 33°25’S, 69°45’W, w Mendozie, w Argentynie. Jedyny przedstawiciel rodzaju puklerzniczek ("Chlamyphorus") który opisał w 1825 roku również Richard Harlan.
Autorzy "Illustrated Checklist of the Mammals of the World" uznają "Ch. truncatus" za gatunek monotypowy.
Charakterystyka.
Rodzina Chlamyphoridae, do której należy opisywany gatunek charakteryzuje się obecnością pancerza. Składa się on z szeregu płytek kostnych, będących wytworem naskórka i pokrytych warstwą rogową, połączonych elastyczną skórą, która zapewnia im ruchliwość. Sierść na górnej części ciała jest zazwyczaj rzadka, występują nieliczne gruczoły skórne natomiast spodnią pokrywa bujne owłosienie. Ciąża trwa średnio od dwóch do trzech miesięcy, młode rodzą się nagie i ślepe a na ich miękkiej skórze widać fałdy i pola pancerza. Zęby pancernikowatych nie mają szkliwa i zachowują zdolność do odrastania. Zwierzęta te są wszystkożerne, chociaż u niektórych gatunków widać specjalizacje pod względem preferowanego pokarmu, zazwyczaj żywią się bezkręgowcami. Pancerniki charakteryzuje niska temperatura ciała oraz powolna przemiana materii co spowodowane jest obecnością specyficznej okrywy ciała oraz trybem życia. W obrębie rodziny, Dasypodidae wyróżniamy 8 rodzajów i 20 gatunków pancerników zamieszkujących otwarte tereny Ameryki południowej.
Długość ciała (bez ogona) 110–150 mm, długość ogona 25–35 mm, długość tylnej stopy około 31 mm; masa ciała 100–115 g. Pancerz składający się z 24 płytek ma kolor bladoróżowy i przymocowany jest do dwóch dużych, szorstkich wypukłości kości nad oczami oraz do fałdu skórnego, biegnącego wzdłuż kręgosłupa, leży on luźno na bocznych partiach grzbietu. "C. truncatus" jest jedynym pancernikowatym, którego pancerz jest prawie całkowicie oddzielony od ciała. Głowowe i tułowiowe tarcze pancerza mogą poruszać się swobodnie. Nogi i spód ciała pokryte są miękką, białą okrywą włosową, która rozciąga się na boki, aż po leżącą nad nią tarcze pancerza. Na zadzie pancerz pionowo zwisa nad ogonem i jest zrośnięty z miednicą, co sprawia, że ciało jest nieostro zakończone. Puklerznik argentyński wykorzystuje ten nad ogonowy pancerz w czasie zagrożenia zastawiając nim wejście do nory. Ogon rozszerza się w spłaszczoną płytkę, nie może być podnoszony, ale jest chowany pod brzuch i pełni rolę organu podporowego, co ułatwia szybkie kopanie podziemnych korytarzy, ponieważ tylna część ciała podtrzymywana jest przez ogon, dzięki czemu puklerzniczek karłowaty wyrzuca ziemię obiema łapami równocześnie. Widoczna jest asymetria w budowie morfologicznej kończyn u "C. truncatus". Odnóża przednie są krępe i krótkie z ostrymi pazurami, natomiast tylne uległy znacznej redukcji są dłuższe, pięciopalczaste, zakończone pazurami. Uszy zewnętrzne są niezauważalne, oczy również uległy symplifikacji. Nos skierowany do dołu. Gatunek uważany jest za poligamiczny. Samica mająca dwa sutki wydaje na świat jedno młode, którego pancerz początkowo jest miękki.
Ekologia.
Preferują porośnięte kolczastymi zaroślami i kaktusami wydmiste tereny tuż pod cienką warstwą piasku. Ich pokarm składa się z korzeni i podziemnych pędów, a ponadto z małych glebowych bezkręgowców, głównie mrówek i ich larw, pod których gniazdami kopią swoje nory. Okazy hodowane w niewoli odżywiają się mieszaniną chleba, mleka, owsa oraz chrząszczami i ich larwami. Prowadzą samotniczy, nocny tryb życia, poruszają się pod warstwą piasku. Na powierzchnię wychodzą tylko po deszczu, kiedy woda zaleje ich siedliska, oraz nocą w poszukiwaniu pożywienia.
Znaczenie w ochronie środowiska.
Puklerzniczek karłowaty znajduje się na czerwonej światowej liście gatunków zagrożonych wyginięciem IUCN, od roku 2008 jako gatunek o nieokreślonym stopniu zagrożenia (DD, "data deficient") z powodu niewystarczających danych na temat liczebności populacji. Ochrona puklerzniczka karłowatego polega na zabezpieczaniu ich naturalnych suchych i pustynnych siedlisk przed ekstensywnym rolnictwem głównie chowem zwierząt gospodarskich oraz ekspansją domowych psów i kotów stwarzających największe zagrożenie.

</doc>
<doc id="865114" url="https://pl.wikipedia.org/wiki?curid=865114" title="John Bull">
John Bull

John Bull (ang. "Jan Byk") – postać stereotypowego porywczego i grubiańskiego Anglika. Stworzył ją szkocki pisarz John Arbuthnot w roku 1712. Dawniej i dziś przedstawiana w karykaturze jako ucieleśnienie Anglii/Wielkiej Brytanii. Gdy wybuchła rewolucja francuska lubiano czynić następujące zestawienie w karykaturze brytyjskiej: gruby i potężny elegancki John Bull – chudzi francuscy Sankiuloci.

</doc>
<doc id="865126" url="https://pl.wikipedia.org/wiki?curid=865126" title="Precedencja w Niemczech">
Precedencja w Niemczech

Kolejność precedencji w Niemczech (nie ma statusu oficjalnego, ale nieformalnie jest ściśle przestrzegana):

</doc>
<doc id="865127" url="https://pl.wikipedia.org/wiki?curid=865127" title="Midori (Jokohama)">
Midori (Jokohama)

 – jedna z 18 dzielnic Jokohamy, stolicy prefektury Kanagawa, w Japonii. Ma powierzchnię 25,51 km². W 2020 r. mieszkało w niej osób, w gospodarstwach domowych (w 2010 r. osoby, w gospodarstwach domowych).
Dzielnica została założona 1 października 1969 roku. Położona jest w północno-zachodniej części miasta. Graniczy z dzielnicami Kanagawa, Kōhoku, Seya, Hodogaya, Asahi, Aoba i Tsuzuki, a także miastem Machida. Z wyjątkiem północno-wschodniego fragmentu większość terenu jest pagórkowata i stosunkowo słabo zaludniona w porównaniu z pozostałymi częściami miasta.

</doc>
<doc id="865128" url="https://pl.wikipedia.org/wiki?curid=865128" title="Parc fermé">
Parc fermé



</doc>
<doc id="865130" url="https://pl.wikipedia.org/wiki?curid=865130" title="Fort Jackson">
Fort Jackson

Fort Jackson ("Old Fort Jackson") – zabytkowy fort położony w Savannah w hrabstwie Chatham, Georgia, USA. Jest najstarszym zachowanym fortem w stanie Georgia.
Historia budowy.
W miejscu, w którym stoi budowla, w 1776 powstał fort o nazwie "Mud Fort" jeszcze z czasów wojny rewolucyjnej (1775-1783 ). Mieszkańcy Savannah postanowili zburzyć go w następstwie pogarszających się stosunków z Wielką Brytanią, by na jego miejscu powstał Fort Jackson (nazwa od Jamesa Jacksona bohatera wojny rewolucyjnej). Prezydent Thomas Jefferson wyraził zgodę na powstanie fortu, która rozpoczęła się w 1808. Fort nie był doskonały, składał się z możliwie mocnych murów obronnych, a w środku użyto nieobrobionego drewna, w związku z tym został bardzo szybko ukończony. Celem fortyfikacji była ochrona miasta przed obcym atakiem.
Działania wojenne w 1812.
Przez kilka pierwszych miesięcy w wojnie brytyjsko-amerykańskiej z 1812 fort był intensywnie wykorzystywany w celu obrony miasta i również pod koniec tej wojny, gdy obce wojska były bliskie zajęcia miasta. Po wojnie od 1845 do 1860 fort został przebudowany. Dobudowano baraki z cegieł, pogłębiono fosę, wzmocniono ściany od strony portu.
Działania wojenne w 1861.
W czasie wojny secesyjnej, która rozpoczęła się w 1861 fort był wykorzystywany w celach obronnych. 17 grudnia 1864, Generał William Sherman zażądał poddania tego fortu i miasta Savannah. Generał William Harde nie poddał się i wrogie wojska wtargnęły do miasta. 20 grudnia 1864 wojska pod dowództwem Williama Shermana przejęły miasto i fort Jackson.
Okres powojenny i obecnie.
Po wojnie secesyjnej przez kolejne lata wykorzystanie fortu było niewielkie, a od 1905 budowla stała się bezużyteczna i opuszczona. Obecnie fortyfikacja jest własnością i kontrolę nad zabytkiem sprawuje "Coastal Heritage Society". Jest to muzeum-forteca udostępniona dla zwiedzających.

</doc>
<doc id="865132" url="https://pl.wikipedia.org/wiki?curid=865132" title="Stuff Smith">
Stuff Smith

Hezekiah Leroy Gordon "Stuff" Smith (ur. 14 sierpnia 1909 w Portsmouth, zm. 25 września 1967 w Monachium) – amerykański skrzypek jazzowy.
Był jednym z czołowych skrzypków jazzowych ery swingu (obok takich artystów jak Joe Venuti czy Stéphane Grappelli). Uczył się gry na skrzypcach u swego ojca. W latach 20 XX w. grał w zespole Alphonse'a Trenta w Teksasie. Po przeprowadzce do Nowego Jorku prowadził własny sekstet (w skład którego wchodzili m.in. trębacz Jonah Jones i perkusista Cozy Cole), z którym grał w klubie "Onyx'" od 1935. Po śmierci Fatsa Wallera w 1943 prowadził jego zespół. W latach 50. popadł w zapomnienie, z którego wydobył go Norman Granz, organizując mu sesje nagraniowe dla wytwórni Verve.
Nagrywał z Colemanem Hawkinsem, a także z współtwórcą bebopu, Dizzym Gillespiem oraz Oscarem Petersonem. W późniejszym czasie występował z m.in. z Sun Ra. W 1965 przeniósł się do Europy. Mieszkał i występował w Kopenhadze.
Jako pierwszy skrzypek używał elektrycznego wzmacniacza.

</doc>
<doc id="865133" url="https://pl.wikipedia.org/wiki?curid=865133" title="Yumeka">
Yumeka

 - rzadkie japońskie imię żeńskie. Pierwszy znak (夢) oznacza „sen”, a drugi znak (華) - kwiat lub płatek.

</doc>
<doc id="865135" url="https://pl.wikipedia.org/wiki?curid=865135" title="Kirigaoka">
Kirigaoka

 
 – część dzielnicy Midori, miasta Jokohama, w prefekturze Kanagawa, w Japonii.

</doc>
<doc id="865141" url="https://pl.wikipedia.org/wiki?curid=865141" title="Nastawność oka">
Nastawność oka



</doc>
<doc id="865142" url="https://pl.wikipedia.org/wiki?curid=865142" title="Narząd ciemieniowy">
Narząd ciemieniowy



</doc>
<doc id="865143" url="https://pl.wikipedia.org/wiki?curid=865143" title="Egipskie zapalenie oczu">
Egipskie zapalenie oczu



</doc>
<doc id="865146" url="https://pl.wikipedia.org/wiki?curid=865146" title="Australijskie Zoo">
Australijskie Zoo



</doc>
<doc id="865148" url="https://pl.wikipedia.org/wiki?curid=865148" title="Powieść co miesiąc">
Powieść co miesiąc



</doc>
<doc id="865150" url="https://pl.wikipedia.org/wiki?curid=865150" title="Nikki Webster">
Nikki Webster

Nikki Webster (ur. 30 kwietnia 1987 w Sydney) – australijska piosenkarka, modelka, tancerka i aktorka.
Podczas ceremonii otwarcia Igrzysk Olimpijskich w Sydney odegrała jedną z głównych ról, śpiewając popularną piosenkę, swojego przyszłego singla "Strawberry Kisses".
Swojego czasu wygrywała w australijskiej wersji programu telewizyjnego "Taniec z Gwiazdami". W styczniu 2008 ogłosiła zamiar otwarcia szkoły tańca z bratem (profesorem tańca) w rodzimym Sydney. Nadal tworzy piosenki i zamierza kontynuować karierę piosenkarki.

</doc>
<doc id="865151" url="https://pl.wikipedia.org/wiki?curid=865151" title="SAMOS 8">
SAMOS 8

SAMOS 8 (ang. "Satellite And Missile Observation Satellites") – amerykański satelita rozpoznawczy programu SAMOS.
Kapsuła czy przekaz radiowy?
Nie jest rzeczą pewną, jak SAMOS 8 przekazywał wykonane zdjęcia. Niektóre źródła mówią, że przesyłano je drogą radiową, co spowodowało również, że zdjęcia miały niską jakość. Inne, że statek posiadał kapsułę powrotną. Te same źródła mówią, że misja przebiegała normalnie do 10 orbity. Potem odnotowano wyciek gazu z układu kontrolowania położenia, co wymusiło decyzję o wcześniejszym odzyskaniu kapsuły – już po jednym dniu. Usterka elektryczna miała spowodować, że kapsuła powrotna nie odłączyła się od członu Agena B i oba elementy weszły w atmosferę 1000 km na północ od planowego obszaru. Nastąpiło to 16 czerwca ok. 17:40, lub 17 czerwca około 19:00.

</doc>
<doc id="865152" url="https://pl.wikipedia.org/wiki?curid=865152" title="Sajna (rzeka)">
Sajna (rzeka)

Sajna – rzeka w województwie warmińsko-mazurskim, lewobrzeżny dopływ Gubra, a poprzez Łynę znajduje się w dorzeczu Pregoły.
Przejęto w sposób umowny i obowiązujący, że rzeka przepływająca przez Reszel ma nazwę Sajna. Rzeka ma długość 50,6 km.
Średni przepływ wody z lat 1951–1970 przy ujściu rzeki wynosił 3 m³/s.
Nazwy rzeki.
O cieku wodnym przepływającym przez Reszel Słownik geograficzny Królestwa Polskiego podaje: "Leży nad rzeką Zaine albo Eiser". W dalszym tekście przy opisie powiatu reszelskiego zapisano: "Najmocniejszą z drobnych rzeczek w powiecie jest Rhain wypływający z jezior w płd.-wsch. części, który przepłynąwszy jezioro Zain przybiera jego nazwę"
Ichtiofauna.
Dominującymi gatunkami ryb są w rzece: płoć, kleń, jelec, okoń, szczupak, lin, kiełb i wzdręga. Kilka lat po II wojnie światowej napotykano tu pstrągi potokowe, które utrzymywały się do 1965.
Jezioro Sajno.
Na mapie Warmii Enderscha z roku 1755 Jezioro Sajno (zapisane jako Zain S.) ma kształt jeziora rynnowego, którego początek znajduje się między wsiami Trochsen, a Bischoffsdorffem, a koniec koło wsi Plossen. Nad dawnym jeziorem była rezydencja biskupów warmińskich w ówczesnym Bischoffsdorffie. O jeziorze Sajno pod koniec XIX w. zapisano w Słow. geogr.; "Zain należy do dóbr rycerskich Bischdorfu, a właściciel osusza je obecnie. Obszar osuszony ma według mniemania fachowych ludzi stać się równym holenderskim moczarom. Na melioracją tę dał powiat 260000 mrk. zapomogi"
Jezioro to zostało osuszone poprzez wybudowanie dwóch kanałów obwodowych i zastosowanie przepompowni wody zrzucających wodę za groblę. Uzyskany w ten sposób polder (o powierzchni około 300 ha) charakteryzował się wysoką produkcyjnością łąk. Po likwidacji PGR odwodnienie polderu nie funkcjonuje. Jego teren jest już w znacznej części jeziorem i stał się ostoją ptaków wodnych.
Sajna przepływa dalej przez tereny wsi: Pleśno, Krzeszewo, Łankiejmy, Krzemity, Bykowo i wpada do Gubra w Sątocznie.

</doc>
<doc id="865154" url="https://pl.wikipedia.org/wiki?curid=865154" title="I Czechosłowacki Korpus Armijny">
I Czechosłowacki Korpus Armijny

I Czechosłowacki Korpus Armijny (czes. "I československý armádní sbor", słow. "Prvý česko-slovenský armádny zbor", ros. "1-й чехословацкий армейский корпус") – czechosłowacki wyższy związek taktyczny walczący u boku Armii Czerwonej podczas II wojny światowej.
Korpus został utworzony 10 kwietnia 1944 r. Na jego czele stanął generał Jan Kratochvíl. 11 września tego roku zastąpił go generał Ludvík Svoboda, zaś 3 kwietnia 1945 r. dowództwo objął generał Karel Klapálek. Korpus składał się z samodzielnych jednostek piechoty, pancernych, powietrznych i specjalnego przeznaczenia. Były one bezpośrednio podporządkowane jego dowództwu, ale podczas poszczególnych operacji wojskowych niektóre z nich przekazywano pod zwierzchnictwo sowieckie. Korpus wchodził w skład 4 Frontu Ukraińskiego, a od 4 września do 29 listopada 1944 r. podlegał 1 Frontowi Ukraińskiemu. Na początku 1945 r, liczył około 35 tys. żołnierzy. Jego jednostki brały udział w operacji dukielsko-preszowskiej, która miała pomóc słowackiemu powstaniu narodowemu oraz walkach o wyzwolenie południowych obszarów Polski i ziem czeskich. Korpus został rozwiązany 15 maja 1945 r.

</doc>
<doc id="865155" url="https://pl.wikipedia.org/wiki?curid=865155" title="Ferret 2">
Ferret 2

Ferret 2 – drugi w serii Ferret amerykański satelita wywiadu elektronicznego. Najprawdopodobniej służył do rejestrowania sygnałów radzieckich radarów obrony przeciwlotniczej, telemetrii rakiet i satelitów, oraz podsłuchiwania komunikacji głosowej.

</doc>
<doc id="865157" url="https://pl.wikipedia.org/wiki?curid=865157" title="Friedrich Saemisch">
Friedrich Saemisch



</doc>
<doc id="865158" url="https://pl.wikipedia.org/wiki?curid=865158" title="Dominika Wolski">
Dominika Wolski

Dominika Wolski (ur. 4 maja 1975 w Szczecinie) – polska aktorka.
Gdy miała 7 lat, wyemigrowała do Stanów Zjednoczonych. Posługuje się trzema językami: polskim, angielskim i francuskim.

</doc>
<doc id="865167" url="https://pl.wikipedia.org/wiki?curid=865167" title="Interstate 17">
Interstate 17

Interstate 17 – amerykańska autostrada międzystanowa znajdująca się w całości w stanie Arizona. Zaczyna się w Phoenix, a kończy w Flagstaff. Jej długość wynosi 234 km/ 145 mil.

</doc>
<doc id="865169" url="https://pl.wikipedia.org/wiki?curid=865169" title="Dunowo (przystanek kolejowy)">
Dunowo (przystanek kolejowy)

Dunowo – przystanek kolejowy w Dunowie, w województwie zachodniopomorskim, w Polsce, na linii kolejowej nr 202 łączącej stację Gdańsk Główny ze Stargardem.
W roku 2017 przystanek obsługiwał 10–19 pasażerów na dobę.

</doc>
<doc id="865170" url="https://pl.wikipedia.org/wiki?curid=865170" title="Jonas Lie (polityk)">
Jonas Lie (polityk)

Jonas Lie (ur. 31 grudnia 1899 r. w Oslo, zm. 11 maja 1945 r. w dworku Skallum pod Oslo) – norweski funkcjonariusz policji, polityk, szef norweskiego SS.
W okresie przedwojennym Jonas Lie służył w policji państwowej, osiągając znaczącą pozycję. Na początku lat 30. wstąpił do Nasjonal Samling (NS) Vidkuna Quislinga, ale w 1935 r. zrezygnował z członkostwa. Po inwazji Niemiec na Norwegię 9 kwietnia 1940 r., znalazł się jako minister sprawiedliwości wśród członków rządu V. Quislinga, ogłoszonego przez radio w dniu hitlerowskiej agresji, ale który nigdy nie zaczął działać. Ponownie wszedł w skład nowego gabinetu powołanego 25 września przez Komisarza Rzeszy Josefa Terbovena; tym razem stał na czele Departamentu Policji. W tym samym czasie znowu został członkiem NS. W 1941 r. wszyscy członkowie rządu otrzymali tytuły ministrów, pełniąc swoje funkcje do końca wojny. Jednocześnie SS-Standartfører Jonas Lie 21 maja 1941 r. stanął na czele Norges SS, popierany przez Terbovena jako przeciwwaga dla Quislinga. Formalnie wchodziło ono w skład Nasjonal Samling, ale w rzeczywistości Quisling nie miał nad nim żadnej kontroli. Lie był jednym z pierwszych Norwegów, którzy wstąpili ochotniczo do Waffen-SS. Pełnił służbę jako korespondent wojenny wraz z szefem Departamentu Sprawiedliwości Sverre Riisnæsem w szeregach 1 Dywizji Pancernej SS „Leibstandarte SS Adolf Hitler”. Następnie został dowódcą 1 Kompanii Policji w okupowanej Norwegii, z którą we wrześniu 1942 r. zasilił Den Norske Legion, walczący na froncie wschodnim pod Leningradem. SS-Sturmbannführer Lie został zastępcą dowódcy Legionu. 1 marca 1943 r. formację wycofano z frontu do kraju. Jonas Lie pozostawał w Norwegii do końca wojny. 11 maja 1945 r. popełnił samobójstwo w Skallum na zachód od Oslo.

</doc>
<doc id="865171" url="https://pl.wikipedia.org/wiki?curid=865171" title="Dominika Bednarczyk">
Dominika Bednarczyk

Dominika Bednarczyk-Krzyżowska (ur. 17 maja 1972 w Krakowie) – polska aktorka teatralna, filmowa i telewizyjna.
Życiorys.
W 1996 ukończyła studia na Wydziale Aktorskim PWST w Krakowie.
W teatrze zadebiutowała 9 maja 1992 roku na deskach Teatru Ludowego (Kraków - Nowa Huta) w tytułowej roli żeńskiej w spektaklu "Romeo i Julia". 
Na ekranie po raz pierwszy pojawiła się w "Liście Schindlera", gdzie zagrała epizod. Od roku 1996 jest zatrudniona w Teatrze im. J. Słowackiego w Krakowie. W 2004 roku wystąpiła w jednej z głównych ról w serialu telewizyjnym "Talki z resztą", w którym wcieliła się w postać Moniki Talko.
Życie prywatne.
Jest żoną aktora Radosława Krzyżowskiego. Ma córkę Kaję (ur. 2005).
Spektakle teatralne (wybór).
Teatr Ludowy, Kraków-Nowa Huta
Teatr im. Juliusza Słowackiego w Krakowie
Teatr Telewizji
Stary Teatr im. Heleny Modrzejewskiej w Krakowie
PWST w Krakowie
Teatr im. Stefana Żeromskiego w Kielcach
Teatr Mniejszy w Krakowie

</doc>
<doc id="865176" url="https://pl.wikipedia.org/wiki?curid=865176" title="Kępowizna">
Kępowizna

Kępowizna – osada w Polsce, położona w gminie Pątnów, w powiecie wieluńskim, w województwie łódzkim. Znajduje się na Wyżynie Wieluńskiej, nad brzegiem rzeki Warty, na obszarze Załęczańskiego Parku Krajobrazowego.
Osada położona jest nad zakolami rzeki Warty, na skraju lasów iglastych i naturalnych polderów Warty.
W latach 1975–1998 miejscowość administracyjnie należała do województwa sieradzkiego.
W miejscowości znajduje się drewniany młyn wodny, który powstał w latach 1910–1912. Stoi na przegrodzie usypanej z kamieni. Obecnie jest napędzany elektrycznie. Został wpisany do rejestru zabytków województwa łódzkiego. Niedaleko młyna znajduje się odsłonięcie skał ilastych z jury środkowej. 
Wzdłuż nurtu rzeki działa tu przeprawa promowa na drugi brzeg rzeki Warty, gdzie znajduje się pomnik przyrody lipa szerokolistna o obwodzie pnia 520 cm.
Przed II wojną światową działały tu dwa młyny, tartak, a także port rzeczny, z którego spławiano tratwy do Poznania i Szczecina.

</doc>
<doc id="865177" url="https://pl.wikipedia.org/wiki?curid=865177" title="CFM">
CFM



</doc>
<doc id="865178" url="https://pl.wikipedia.org/wiki?curid=865178" title="Archieparchia">
Archieparchia

Archieparchia (z gr. "arche" - pierwszeństwo) – jednostka terytorialna administracji kościelnej we wschodnim chrześcijaństwie, wyższej rangi niż eparchia, podległa metropolicie (odpowiednik zachodniej archidiecezji). 
Polski Autokefaliczny Kościół Prawosławny.
Polski Autokefaliczny Kościół Prawosławny używa terminu archidiecezja. 
Katolickie Kościoły wschodnie.
Tworzenia archieparchii, ich likwidacji i organizacji w katolickich Kościołach wschodnich dokonywał papież. Po okresie przejściowym od 1957, kiedy to zatwierdzał jedynie działania patriarchów i ich synodów, II Sobór Watykański zdecydował, że ustanawia ponownie archieparchie w kościołach niemających organizacji patriarszej. W pozostałych decyduje patriarcha i synod prowincjonalny. W kościołach wschodnich tytuł archieparcha jest stosowany zamiennie, albo też razem z tytułem biskup.

</doc>
<doc id="865180" url="https://pl.wikipedia.org/wiki?curid=865180" title="AS Trenčín">
AS Trenčín

Asociácia športov Trenčín a.s. w skrócie AS Trenčín – słowacki klub piłkarski z siedzibą w Trenczynie występujący od 1997 w Fortuna lidze.
Historia.
Powstał w 1992 jako TJ Ozeta Dukla Trenčín. Klub kilkakrotnie zmieniał nazwę. W 1995 na FK Ozeta Dukla Trenčín, w 2003 na Laugaricio Trenčín, a w 2005 na FK AS Trenčin
Kibice.
Klub ma dość duże poparcie w kraju i aktywną grupę ultrasów. Zaciekle rywalizują ze Spartakiem Trnawa i Slovan Bratysława. Klub jest jednym z nielicznych na Słowacji mającym fanów identyfikujących się z lewicą oraz ruchem antyfaszystowskim. Kibice AS Trenčín utrzymują przyjazne stosunki z niektórymi fanami czeskich Bohemians 1905.
Sukcesy.
Domowe.
Czechosłowacja
Słowacja
Międzynarodowe.
1 jako Jednota Trenčín

</doc>
<doc id="865181" url="https://pl.wikipedia.org/wiki?curid=865181" title="Scratch (kolarstwo)">
Scratch (kolarstwo)

Scratch to stosunkowo młoda dyscyplina kolarstwa torowego. Wyścig polega na jednoczesnym ściganiu się większej liczby zawodników na dystansie kilkudziesięciu (np. 40) okrążeń toru. Zwycięzcą jest ten, kto jako pierwszy dojedzie do mety, innymi słowy pierwszy przejedzie wyznaczoną liczbę okrążeń. 
Wyścigi w scratchu charakteryzują się dużym naciskiem na taktykę i w swojej istocie podobne są do kolarstwa szosowego. 
Od roku 2002 wyścigi w scratchu na długości 15 km są dyscypliną mistrzostw świata.

</doc>
<doc id="865182" url="https://pl.wikipedia.org/wiki?curid=865182" title="Carlisle FM">
Carlisle FM

Carlisle FM (CFM) – brytyjska, komercyjna rozgłośnia radiowa, która rozpoczęła nadawanie w 1993 roku. Zasięgiem obejmuje północną Kumbrię.
O godzinie 8.00, dnia 14 kwietnia 1993, John Myers (ówczesny dyrektor stacji oraz gospodarz porannej audycji) rozpoczął nadawanie stacji piosenką Tiny Turner „The Best”. Radio pierwotnie było w posiadaniu Border Television – stacji telewizyjnej nadającej na pograniczu Szkocji i Anglii. W 2005 roku stację kupiło East Midlands Allied Press (EMAP) – brytyjska firma medialna, będąca w posiadaniu bardzo wielu magazynów prasowych oraz wielu stacji radiowych i telewizyjnych. W 2008 EMAP zostało wykupione przez Bauer Media, które stało się właścicielem Carlisle FM. Format radia Carlisle FM to CHR, a jego liner to "The Best Mix of Music" („Najlepszy miks muzyki”).
Nadawanie i odbiór.
Stacja obecnie nadaje swój sygnał z 4 nadajników, z których obejmuje obszary:
Dwa ostatnie nadajniki, które objęły zasięgiem zachodnią część hrabstwa Kumbria (zwiększając tym samym potencjalną liczbę słuchaczy), rozpoczęły nadawanie 30 października 1995 roku.
Istnieje możliwość słuchania radia Carlisle FM poprzez Internet.

</doc>
<doc id="865186" url="https://pl.wikipedia.org/wiki?curid=865186" title="Arleta Jeziorska">
Arleta Jeziorska

Arleta Jeziorska (ur. w 1970 w Polsce) – polsko-meksykańska aktorka grająca głównie w telenowelach.

</doc>
<doc id="865188" url="https://pl.wikipedia.org/wiki?curid=865188" title="Apple IIGS">
Apple IIGS

Apple IIGS to model 16-bitowego komputera produkowanego w drugiej połowie lat osiemdziesiątych przez firmę Apple. Model ten był zgodny z rodziną komputerów Apple II.

</doc>
<doc id="865193" url="https://pl.wikipedia.org/wiki?curid=865193" title="Vonda Shepard">
Vonda Shepard

Vonda Shepard (ur. 7 lipca 1963 w Nowym Jorku) – piosenkarka popowa, znana głównie ze swoich występów muzycznych w serialu "Ally McBeal", gdzie grała piosenkarkę w barze, w którym postacie z serialu zawsze spotykały się po pracy. Gra na pianinie, gitarze i basie.
Po raz pierwszy Shepard pojawiła się na listach muzycznych w 1987 roku, gdy zaśpiewała piosenkę "Can’t We Try" w duecie z Dan Hillem. Wydała swój pierwszy album w 1989 roku, jednak dopiero jej trzeci album, wydany siedem lat później przyniósł jej światową sławę, po czym została zauważona przez producentów serialu "Ally McBeal". Nagrała piosenki do dwóch albumów serialu oraz wiele piosenek do dwóch pozostałych.
Shepard jest żoną producenta muzycznego Mitchella Frooma. Mają razem syna, Jacka.

</doc>
<doc id="865199" url="https://pl.wikipedia.org/wiki?curid=865199" title="Farah Khan">
Farah Khan

Farah Khan (ur. 9 stycznia 1965 w Bombaju) – indyjska reżyserka filmowa, znana także jako choreografka. Urodziła się w aktorskiej rodzinie. Jej ojciec był reżyserem w latach 50. i 60, a brat jest aktorem i choreografem. Jej choreografia stała się dopełnieniem wielu filmów bollywoodzkich.
Zdobyła uznanie jako choreograf wielu filmów bollywoodzkich – nagradzano ją za najlepszą choreografię w latach 1998, 1999, 2001, 2002 i 2005. Za jedno z największych jej osiągnięć uważa się choreografię do filmu Dil Se.
Jej mężem jest Sirish Kunder. 11 lutego 2008 roku urodziła trojaczki – dwie dziewczynki: Anyę i Divę oraz chłopca Czara.
Filmografia.
Źródło.

</doc>
<doc id="865212" url="https://pl.wikipedia.org/wiki?curid=865212" title="Yumeha">
Yumeha

. Bardzo rzadkie japońskie imię żeńskie. Pierwszy znak Yume (夢) znaczy „sen”. Drugi znak Hana (華) znaczy kwiat lub płatek. Istnieje też podobne imię, tak samo pisane (夢華) ale czytane jako „Yumeka”.

</doc>
<doc id="865214" url="https://pl.wikipedia.org/wiki?curid=865214" title="Catherine Oxenberg">
Catherine Oxenberg

Catherine Oxenberg (ur. 22 września 1961 w Nowym Jorku) – amerykańska aktorka telewizyjna i filmowa.
Życiorys.
Młodość.
Urodziła się w Nowym Jorku jako najstarsze dziecko Howarda Oxenberga (1919–2010), żydowskiego producenta sukien, multimilionera z Chicago i Elżbiety Karadziordziewić (ur. 1936), księżniczki serbskiej, wnuczki greckiej księżniczki Olgi i byłego regenta Jugosławii Pawła Karadziordziewicia, jest więc przez matkę spokrewniona z dynastiami panującym Europy. Wychowywała się z młodszą siostrą, powieściopisarką Christiną Oxenberg (ur. 1962) i młodszym przyrodnim bratem Nicholasem Balfourem (ur. 1970). Dorastała w Londynie. W 1979, po ukończeniu szkoły średniej St. Paul’s School w Concord, w stanie New Hampshire, studiowała na Uniwersytecie Harvarda w Cambridge (Massachusetts).
Kariera.
Podczas studiów, dzięki nieprzeciętnej urodzie rozpoczęła karierę modelki, a jej twarz zdobiła okładki takich magazynów jak „Vogue”, „Cosmopolitan”, „Glamour” i „Interviev”. Studiowała psychologię, filozofię i mitologię na Uniwersytecie Columbia, zanim otrzymała pierwszą rolę aktorską Księżnej Diany w dramacie telewizyjnym CBS "Królewski romans Karola i Diany" ("The Royal Romance of Charles and Diana", 1982).
Początkiem międzynarodowej kariery na małym ekranie była rola w operze mydlanej ABC "Dynastia" ("Dynasty", 1984-86), w której wcieliła się w postać Amandy Bedford Carrington, młodszej córki Alexis Colby i przedstawiciela korporacji naftowej w Kolorado, kobiety ciekawej świata i ludzi, różniącej się od nich nieco bardziej romantycznym podejściem do życia. Za tę rolę odebrała w 1985 nagrodę Soap Opera Digest w dwóch kategoriach: dla wyróżniającej się aktorki drugoplanowej w serialu i wyróżniającej się nowej aktorki w serialu. W magazynie „Harper’s Bazaar” z 1985 znalazła się na liście "Dziesięciu najpiękniejszych kobiet w Ameryce". W 1986 odebrała niemiecką nagrodę Bambi. Jednak jej wizerunek księżniczki wciąż był wykorzystywany: w filmie telewizyjnym remake’u z 1953 "Rzymskie wakacje" ("Roman Holiday", 1987), gdzie zagrała księżniczkę Elysę oraz biograficznym dramacie telewizyjnym ABC "Karol i Diana" ("Charles and Diana: Unhappily Ever After", 1992) w jako Księżna Diana. Zupełnie odmienna rola pełnej wigoru Ashley Hunter-Coddington w serialu sensacyjno-przygodowym "Brygada Acapulco" ("Acapulco H.E.A.T.", 1993-1994) zapewniła jej pozycję liczącej się aktorki telewizyjnej. Za rolę matki ośmioletniego Craiga, u którego wykryto nowotwór mózgu w dramacie telewizyjnym "Poczta serc" ("The Miracle of the Cards", 2001) została uhonorowana nagrodą Grace MovieGuide w Los Angeles.
Życie prywatne.
W 1989 spotykała się z senatorem USA Johnem Kerry. Ma córkę Indię Riven Oxenberg (ur. 7 czerwca 1991). 12 lipca 1998 wyszła za mąż za producenta filmowego Roberta Evansa, z którym się rozwiodła 21 lipca 1998. 8 maja 1999 poślubiła aktora Caspera Van Diena, z którym ma dwie córki: Mayę (ur. 20 września 2001 w Los Angeles) i Celeste (ur. 3 października 2003). Rozwiodła się we wrześniu 2015, po 16 latach małżeństwa.

</doc>
<doc id="865216" url="https://pl.wikipedia.org/wiki?curid=865216" title="Acqua e Sapone - Caffe Mokambo">
Acqua e Sapone - Caffe Mokambo



</doc>
<doc id="865222" url="https://pl.wikipedia.org/wiki?curid=865222" title="Sverre Riisnæs">
Sverre Riisnæs

Sverre Parelius Riisnæs (ur. 6 listopada 1897 w Vik, zm. 21 czerwca 1988 w Oslo) – norweski kolaborant, szef Germanske SS Norge.
W okresie przedwojennym Sverre Riisnæs pełnił funkcję prokuratora. Po inwazji Niemiec na Norwegię 9 kwietnia 1940 r., wstąpił w lipcu do Nasjonal Samling Vidkuna Quislinga. Znalazł się także jako szef Departamentu Sprawiedliwości wśród członków Rady Komisarzy Ministerialnych powołanej 25 września przez Komisarza Rzeszy Josefa Terbovena. W 1941 r. wszyscy członkowie Rady otrzymali tytuły ministrów, pełniąc swoje funkcje do końca wojny. W międzyczasie wstąpił ochotniczo wraz z Jonasem Lie do 1. Dywizji Pancernej SS „Leibstandarte SS Adolf Hitler”, w której służył jako korespondent wojenny. 1 stycznia 1945 r. Reichsführer SS Heinrich Himmler mianował go także szefem Germanske SS Norge. Po wyzwoleniu Norwegii został aresztowany i osadzony w obozie odosobnienia wraz z innymi członkami norweskiego SS. Na procesie uznano go za chorego psychicznie; większość powojennego okresu spędził w placówkach dla obłąkanych.

</doc>
<doc id="865224" url="https://pl.wikipedia.org/wiki?curid=865224" title="Moc znamionowa">
Moc znamionowa

Moc znamionowa (ang. "nominal power") – wartość znamionowa mocy, przy której urządzenie pracuje prawidłowo i zgodnie z normami lub zaleceniami producenta. Wartość ta zazwyczaj podawana jest na tabliczce znamionowej zamocowanej na obudowie urządzenia razem z innymi parametrami istotnymi dla pracy danego urządzenia. Zazwyczaj oznaczana jest symbolem formula_1 i podawana w watach [W] lub koniach mechanicznych [KM].
Moc znamionowa rezystora.
"Moc znamionowa rezystora" jest to największa dopuszczalna moc wydzielana na rezystorze w czasie pracy ciągłej przy temperaturze otoczenia mniejszej niż +70 °C (dla niektórych typów +40 °C).
Wartości mocy znamionowej są znormalizowane. Odpowiedni szereg posiada następujące wartości – 0,125; 0,25; 0,5; 1; 2 [W] itd.
Moc znamionowa zasilacza.
"Moc znamionowa zasilacza" jest to moc, którą zasilacz może dostarczać w sposób ciągły przy jednoczesnym zachowaniu pełnej wydajności i wszystkich parametrów zawartych w katalogu i dopuszczeniach bez przekroczenia dozwolonej temperatury.
Moc znamionowa silnika.
"Moc znamionowa silnika" jest to moc użyteczna, wydawana na wale silnika. W przypadku silników elektrycznych zaprojektowanych do pracy dorywczej lub przerywanej określa się kilka różnych wielkości mocy znamionowych – zależnie od przyjętego cyklu pracy i cyklu postoju silnika. Dla silników elektrycznych wyróżnia się także moc czynną znamionową pobieraną, w przypadku silników trójfazowych wyrażaną wzorem:
gdzie:
oraz moc na wale wynoszącą:
gdzie:
Relacja między jednostką konia mechanicznego umieszczonego na tabliczce znamionowej silnika elektrycznego a kilowatem jest następująca:
Należy zwrócić uwagę, że konie mechaniczne na tabliczkach znamionowych silników nie są koniami mechanicznymi metrycznymi, używanymi w Europie do określania mocy urządzeń mechanicznych (np. mocy silników spalinowych). Koń mechaniczny metryczny jest oznaczany w Europie jako [KM], natomiast Amerykanie opisują go często jako [HPm].
Relacja między koniem mechanicznym metrycznym a kilowatem jest następująca:

</doc>
<doc id="865226" url="https://pl.wikipedia.org/wiki?curid=865226" title="Peregryn z Opola">
Peregryn z Opola

Peregryn z Opola (ur. ok. 1260 w Opolu, zm. ok. 1333, prawdopodobnie we Wrocławiu) – śląski dominikanin, kaznodzieja z przełomu XIII/XIV w., spowiednik księcia Władysława.
Kształcił się najpierw w studium konwentualnym w Raciborzu, a następnie z całą pewnością na którymś z zachodnich uniwersytetów. W 1303 r. był przeorem konwentu św. Jakuba w Raciborzu, gdzie związał się z dworem Przemysława raciborskiego, a w 1305 r. klasztoru św. Wojciecha we Wrocławiu. Dwukrotny prowincjał dominikanów (1305–1312 i 1322–1327). W 1310 r. przewodniczył kapitule prowincjalnej dominikanów w Elblągu, która na prośbę ówczesnego papieża wyraziła swoją opinię o zakonie krzyżackim. W 1312 r. Peregryn uczestniczył w kapitule generalnej dominikanów w Carcassonne. W 1318 mianowany przez Jana XXII pierwszym inkwizytorem na ziemiach polskich. Urząd ten sprawował do 1327 kiedy z niego zrezygnował. Ostatnia wzmianka źródłowa o nim pochodzi z 1333, ale dokładna data śmierci nie jest znana.
Najbardziej znany jest jako kaznodzieja. Jego kazania "De tempore" i "De sanctis", napisane w języku łacińskim, przypuszczalnie w Raciborzu, między rokiem 1295–1304, cieszyły się znaczą popularnością w wielu krajach Europy, o czym świadczy blisko 300 zachowanych średniowiecznych kopii rękopiśmiennych. Po wynalezieniu druku zbiór kazań Peregryna doczekał się szeregu wydań. Jeszcze w XV wieku ukazało się 7 edycji oficyn niemieckich z Kolonii, Strasburga i Ulm.

</doc>
<doc id="865230" url="https://pl.wikipedia.org/wiki?curid=865230" title="Goździk postrzępiony">
Goździk postrzępiony

Goździk postrzępiony, goździk pierzasty ("Dianthus plumarius" L.) – gatunek rośliny wieloletniej należący do rodziny goździkowatych. Dziko rośnie tylko w środkowej i południowo-wschodniej Europie (Austria, Węgry, Czechy, Słowacja, Słowenia, południowa Polska). Naturalizowany w Nowej Zelandii, Kanadzie i Stanach Zjednoczonych. W Polsce występuje głównie na niżu i rzadko w niższych położeniach górskich. Roślina rzadka i chroniona, jest uprawiana jako ozdobna.
Biologia i ekologia.
Zimotrwała Bylina. Kwitnie od maja do czerwca. Kwiaty zapylane przeważnie przez motyle.
Zmienność.
W opracowaniu "The Plant List" wyróżnia się podgatunki:
Oprócz typowej formy w uprawie istnieją jego mieszańce z innymi gatunkami. Odmiany ogrodowe "Dianthus plumarius hort" powstały ze skrzyżowania goździka postrzępionego z goździkiem sinym i goździkiem ogrodowym.
Zagrożenia i ochrona.
Od 2014 roku roślina jest objęta w Polsce częściową ochroną gatunkową. Zakazy dotyczą także gospodarki rolnej, leśnej i rybackiej. W latach 1983–2014 gatunek znajdował się pod ochroną ścisłą.

</doc>
<doc id="865234" url="https://pl.wikipedia.org/wiki?curid=865234" title="Goździk pierzasty">
Goździk pierzasty



</doc>
<doc id="865235" url="https://pl.wikipedia.org/wiki?curid=865235" title="Dianthus plumarius">
Dianthus plumarius



</doc>
<doc id="865242" url="https://pl.wikipedia.org/wiki?curid=865242" title="Stéphane Antiga">
Stéphane Antiga

Stéphane Antiga (ur. 3 lutego 1976 w Suresnes) – francuski siatkarz, grający na pozycji przyjmującego. W latach 2014–2016 selekcjoner reprezentacji Polski siatkarzy. 
Kariera.
Kariera klubowa.
Karierę zaczynał w 1994 roku w barwach akademickiego klubu sportowego Paris UC, z którego sekcji siatkówki powstał w 1998 roku klub Paris Volley. W barwach tych zespołów zdobył 7 tytułów mistrza Francji (1996–1998, 2000–2003), 4 Puchary Francji (1997, 1999, 2000, 2001), raz zwyciężył w europejskiej Lidze Mistrzów siatkarzy (2001), wywalczył Superpuchar Europy (2001) i Puchar Zdobywców Pucharów (2000).
W 2003 roku wyjechał do Włoch reprezentując barwy Bre Banca Lannutti Cuneo. W sezonie 2003/2004 osiągnął w barwach tego zespołu finał Pucharu Włoch, a w Serie A jego zespół odpadł w ćwierćfinałach play-off. Następnie przeniósł się do Hiszpanii, gdzie w latach 2004–2007 występował w zespole , gdzie w ciągu trzech sezonów zdobył dwa tytuły mistrza Hiszpanii (2006, 2007), dwa Puchary Hiszpanii (2005, 2006) i jeden Superpuchar (2005).
Od 2007 roku do końca kariery w 2014 roku występował w lidze polskiej. Był pierwszym wielkim siatkarzem z zagranicy, który trafił do polskiej ligi. Występy w lidze zaczynał w Skrze Bełchatów, gdzie cztery razy z rzędu zdobywał mistrzostwo Polski (2008–2011), dwa Puchary Polski (2009, 2011), dwukrotnie został klubowym wicemistrzem świata 2009, 2011 i dwukrotnie zdobył trzecie miejsce w Lidze Mistrzów siatkarzy (2008, 2010). W 2011 roku przeszedł do zespołu Delecta Bydgoszcz, gdzie występował przez dwa kolejne sezony. 26 kwietnia 2013 roku ponownie został siatkarzem Skry Bełchatów.
27 kwietnia 2014 roku po meczu finałowym o mistrzostwo Polski z Asseco Resovią wygranym 3:0, który dał Skrze mistrzostwo Polski, Antiga zakończył karierę siatkarską.
Kariera reprezentacyjna.
W latach 1998–2010 wystąpił w 306 meczach reprezentacji Francji. Był brązowym medalistą mistrzostw świata z 2002 roku i dwukrotnie wywalczył z tą reprezentacją wicemistrzostwo Europy w 2003 i 2009 roku. Zdobył też srebrny medal Ligi Światowej w 2006 roku. Z reprezentacją Francji uczestniczył w igrzyskach olimpijskich w Atenach w 2004 roku, gdzie jego reprezentacja odpadła już w fazie grupowej. W kwietniu 2011 roku ogłosił zakończenie reprezentacyjnej kariery.
Kariera trenerska.
24 października 2013 roku został ogłoszony selekcjonerem reprezentacji Polski, funkcję zaczął pełnić w maju 2014 roku po zakończeniu kariery zawodniczej. 21 września 2014 w meczu finałowym po zwycięstwie nad reprezentacją Brazylii (3-1), odniósł swój pierwszy trenerski sukces i zdobył wraz z reprezentacją Polski mistrzostwo świata.
10 stycznia 2015 roku Stephane Antiga i Łukasz Kruczek zostali zwycięzcami 80. Plebiscytu Przeglądu Sportowego i Telewizji Polskiej w kategorii trener roku 2014.
30 marca 2015 roku otrzymał statuetkę Wiktora 2014 w kategorii „Odkrycie Roku”.
10 października 2016 roku Polski Związek Piłki Siatkowej ogłosił rozwiązanie kontraktu trenerskiego z Francuzem.
Kilka miesięcy później, 14 grudnia 2016 roku ogłoszono Antigę selekcjonerem reprezentacji Kanady, pracę rozpoczął od 1 maja następnego roku. W pierwszym sezonie pracy podopieczni trenera zdobyli brązowy medal Ligi Światowej. Na początku października 2018 roku szkoleniowiec, z przyczyn osobistych, zrezygnował z posady.
Od 16 maja 2019 jest trenerem żeńskiego klubu Developres Rzeszów. 8 lutego 2022 klub ogłosił, że przedłużono umowę z Antigą o kolejne 2 lata.
Odznaczenia.
27 października 2014 roku "za wybitne zasługi dla rozwoju polskiego sportu, za osiągnięcia w pracy szkoleniowej" został odznaczony przez prezydenta Bronisława Komorowskiego Krzyżem Kawalerskim Orderu Zasługi Rzeczypospolitej Polskiej.
10 grudnia 2014 roku otrzymał z rąk Ambasadora Republiki Francuskiej w RP Pierre Buhlera Złoty medal za zasługi dla Sportu i Młodzieży ("Médaille d'or de la jeunesse, des sports et de l’engagement associatif"), będący najwyższym francuskim odznaczeniem sportowym.
Życie prywatne.
Jest żonaty, ma syna Timote’a oraz córkę Manoline.

</doc>
<doc id="865245" url="https://pl.wikipedia.org/wiki?curid=865245" title="Sól fizjologiczna">
Sól fizjologiczna



</doc>
<doc id="865246" url="https://pl.wikipedia.org/wiki?curid=865246" title="Puchar Matthewsa 1988">
Puchar Matthewsa 1988

Puchar Matthewsa 1988 - turniej towarzyski o Puchar Stanleya Matthewsa odbył się w dniach 21–28 maja 1988 roku w Kanadzie. Wszystkie mecze rozegrano w Toronto. W turnieju uczestniczyły trzy reprezentacje narodowe: gospodarzy, Grecji i Chile.
Finał.
Triumfatorem turnieju o Puchar Matthewsa 1988 został zespół Kanady.

</doc>
<doc id="865251" url="https://pl.wikipedia.org/wiki?curid=865251" title="Stephen Covey">
Stephen Covey

Stephen R. Covey (ur. 24 października 1932 w Salt Lake City, zm. 16 lipca 2012 w Idaho Falls) – autor bestsellerowych pozycji na temat przywództwa, rozwoju osobistego, twórca teorii "7 nawyków skutecznego działania", mówca motywacyjny.
W roku 1996 amerykański tygodnik Time umieścił Stephena R. Coveya na liście najbardziej wpływowych ludzi Ameryki. W roku 1998 Covey uhonorowany został m.in. odznaczeniem Thomas Moore College Medallion. W tym samym roku otrzymał także międzynarodową nagrodę pokojową – "Sik'h 1998 International Man of Peace Award".
Covey posiadał dyplom licencjata (B.S. – Bachelor of Science) z zarządzania na uniwersytecie Utah, a także MBA z Harvard University. Był także wykładowcą na Brigham Young University w Provo. 
Covey w 1984 porzucił karierę uniwersytecką i założył w Salt Lake City organizację Covey Leadership Center. Została ona przejęta w 1997 przez FranklinQuest i obecnie nosi nazwę Franklin Covey Company. 
Publicznie Covey występował też jako członek Kościoła Jezusa Chrystusa Świętych w Dniach Ostatnich (mormonów). Był ojcem dziewięciorga dzieci oraz dziadkiem pięćdziesięciu jeden wnucząt. Zmarł w lipcu 2012 w wieku 79 lat w wyniku obrażeń odniesionych w wypadku rowerowym w kwietniu tego roku.
Teoria siedmiu nawyków.
Najpopularniejszą książką Coveya jest "7 nawyków skutecznego działania" () opublikowana po raz pierwszy w 1989. Wydana została w 40 językach, sprzedając się w 20 milionach egzemplarzy.
Covey zaprezentował w niej siedem zasad, które mają według niego doprowadzić do harmonijnego życia zawodowego i prywatnego, bez poświęcania własnych wartości:
Pierwsze trzy nawyki dotyczą "zwycięstwa prywatnego", czyli rozwoju osobistego, kolejne trzy "zwycięstwa publicznego", czyli skutecznego współdziałania z innymi ludźmi. Ostatni nawyk, "ostrzenie piły" przypomina o konieczności odnowy w czterech wymiarach: fizycznym, umysłowym, społecznym i duchowym.
Teorię 7 nawyków, która w pierwszej książce miała ujęcie biznesowe, Covey rozwija w kolejnych pozycjach:
W 2004 ukazała się książka "8. nawyk - od efektywności do wielkości i odkrycia własnego głosu" (ang. "The 8th Habit: From Effectiveness to Greatness"), w której Covey podkreśla konieczność ciągłego inspirowania innych.
Tematykę 7 nawyków rozwija też pozycja "Mądre życie", autorstwa Rogera i Rebeki Merrill, współpracowników Coveya.
Zasady skutecznego przywództwa – Principle-Centered Leadership.
W roku 1990 ukazała się jego kolejna praca pt. "Zasady Skutecznego Przywództwa", która wydana została po raz pierwszy w Polsce w roku 1997 nakładem Wydawnictwa Medium pod tytułem "Zasady działania skutecznego przywódcy" (ang. "Principle-Centered Leadership").
Książka jest kontynuacją opracowanych przez Coveya "7 nawyków skutecznego działania". Autor wyjaśnia, jakimi cechami osobowymi oraz kompetencjami emocjonalnymi powinien wyróżniać się współczesny przywódca oraz jakim wartościom i zasadom winien hołdować, by odnieść sukces zarówno w wymiarze zawodowym, jak i w życiu osobistym, w rodzinie. 

</doc>
<doc id="865256" url="https://pl.wikipedia.org/wiki?curid=865256" title="The BossHoss">
The BossHoss

The BossHoss – niemiecki zespół country, założony w Berlinie w 2004 r. grający covery znanych piosenek.

</doc>
<doc id="865259" url="https://pl.wikipedia.org/wiki?curid=865259" title="Les Trois Vallées">
Les Trois Vallées



</doc>
<doc id="865261" url="https://pl.wikipedia.org/wiki?curid=865261" title="Kienesa w Trokach">
Kienesa w Trokach

Kienesa w Trokach – kienesa karaimska znajdująca się w Trokach przy ulicy Karaimskiej.
Kienesa została zbudowana w XVIII wieku, w centrum dzielnicy karaimskiej zwanej dawniej Karaimszczyzną. Kienesa kilka razy ulegała zniszczeniu, szczególnie podczas pożarów w latach 1794 i 1812, lecz zaraz po nich była odnawiana. W latach 1894-1904 przeszła gruntowny remont. Od czasu zakończenia II wojny światowej przez kilkadziesiąt lat była jedyną czynną karaimską kienesą w Europie. Niedawno znów przeszła gruntowny remont.
Kienesa została zbudowana na planie kwadratu. Jest nakryta dachem łamanym zwanym polskim, który wieńczy czworoboczna wieżyczka. Wewnątrz jest podzielona na trzy części, główną salę dla mężczyzn, mały przedsionek oraz galerię dla kobiet, wspartą na czterech słupach. Przy ścianie wschodniej znajduje się klasycystyczny echał.

</doc>
<doc id="865267" url="https://pl.wikipedia.org/wiki?curid=865267" title="Méribel">
Méribel

Méribel – obszar turystyczny w południowo-wschodniej Francji, w regionie Rodan-Alpy, w departamencie Sabaudia, ok. 500 km na południowy wschód od Paryża, leżący na obszarze Parku Narodowego Vanoise. Méribel jest na świecie słynne ze swoich obiektów i tras narciarskich.
Obszar Méribel składa się z trzech wsi: Méribel Les Allues, Méribel-Mottaret i Méribel Village, które położone są na wysokości od 1400 do 1700 m n.p.m. Méribel Les Allues powstało w roku 1938, pozostałe dwie wsie – w okresie późniejszym. Méribel Village usytuowana jest przy drodze do innego alpejskiego kurortu, Courchevel.
Tereny narciarskie Méribel należą do największego na świecie ośrodka narciarskiego Trzy Doliny.

</doc>
<doc id="865268" url="https://pl.wikipedia.org/wiki?curid=865268" title="Meribel">
Meribel



</doc>
<doc id="865269" url="https://pl.wikipedia.org/wiki?curid=865269" title="Willem Claesz Heda">
Willem Claesz Heda

Willem Claesz Heda (ur. 14 grudnia 1594 w Haarlemie, zm. 24 sierpnia 1680 tamże) − holenderski malarz, twórca licznych martwych natur. Był aktywny w Haarlemie, gdzie prowadził duży warsztat malarski. 
Specjalnością Hedy było malowanie suto zastawionych stołów z elementami posiłków i naczyń stołowych. Kompozycje tego malarza są prawie monochromatyczne, o szarozielonkawym odcieniu. Artysta stosował równowagę cienia i światła i podkreślał refleksy na malowanych przedmiotach. Używał farb laserunkowych koncentrując się na perfekcyjnym oddawaniu szczegółów i swoistej dla niego atmosfery intymności.

</doc>
<doc id="865271" url="https://pl.wikipedia.org/wiki?curid=865271" title="Piranie">
Piranie



</doc>
<doc id="865275" url="https://pl.wikipedia.org/wiki?curid=865275" title="Kienesa w Wilnie">
Kienesa w Wilnie

Kienesa w Wilnie – kienesa karaimska znajdująca się w Wilnie przy ulicy Liubarto 6 w dzielnicy Zwierzyniec.
Kienesa została zbudowana w latach 1913-1922 dla licznej wówczas gminy karaimskiej w Wilnie, według projektu rosyjskiego architekta Michaiła Prozorowa na terenie, na którym wcześniej znajdowała się drewniana kienesa. Według niektórych opinii architektura kienesy wzorowana była na Pawilonie Królewskim w Brighton w Wielkiej Brytanii (architekt John Nash, 1815-1821). Lata I wojny światowej zahamowały budowę. Uroczysta konsekracja kienesy w Wilnie i jej otwarcie odbyło się 9 września 1923 roku. Dokonał tego hazzan Feliks Malecki, który pełnił obowiązki zwierzchnika wspólnoty religijnej Karaimów wileńskich. Po zakończeniu II wojny światowej, w 1949 roku na polecenie ówczesnych władz miejskich kienesa została zamknięta. W 1989 roku została odzyskana przez odradzającą się gminę karaimską. Uroczyste nabożeństwo z udziałem hazzana Michała Firkowicza odbyło się 9 marca 1989 roku. Jednak wiele sprzętów z dawnego wyposażenia zaginęło. Pozłacany ołtarz z cyprysowego drzewa znikł. Zniknęły też perskie dywany, analoje (stoliki dla modlitewników i innych przedmiotów), zasłony ołtarza, świeczniki ołtarzowe i boczne, dwa żyrandole, drewniane ławy. Wiszące dziś świeczniki zostały podarowane przez halickich Karaimów. Zdążono zdjąć je przed zburzeniem ich kienesy.
Kienesa została zbudowana na planie prostokąta w stylu mauretańskim z kopułą wieńczącą fasadę. Jest jednym z najciekawszych budynków w Wilnie. Wnętrze jest podzielone na trzy części, główną wielką salę modlitewną dla mężczyzn, galerię dla kobiet oraz przedsionek. Przy południowej ścianie znajduje się echał.

</doc>
<doc id="865277" url="https://pl.wikipedia.org/wiki?curid=865277" title="Malaysia Airlines">
Malaysia Airlines

Malaysia Airlines – malezyjskie narodowe linie lotnicze, z siedzibą w Sultan Abdul Aziz Shah. Obsługuje połączenia z całym światem ze swojej bazy na lotnisku Kuala Lumpur International Airport, oraz oferuje połączenia z Kota Kinabalu. Przewoźnik jest własnością rządu.
Agencja ratingowa Skytrax przyznała liniom cztery gwiazdki.
Flota.
– 11 ATR-72-500
– 14 ATR-72-500
– 1 Boeing 737-400

</doc>
<doc id="865278" url="https://pl.wikipedia.org/wiki?curid=865278" title="Ławnik">
Ławnik



</doc>
<doc id="865283" url="https://pl.wikipedia.org/wiki?curid=865283" title="ToIP">
ToIP



</doc>
<doc id="865284" url="https://pl.wikipedia.org/wiki?curid=865284" title="Kenesa">
Kenesa



</doc>
<doc id="865285" url="https://pl.wikipedia.org/wiki?curid=865285" title="Cheltenham Town F.C.">
Cheltenham Town F.C.

Cheltenham Town Football Club – angielski klub piłkarski z siedzibą w Cheltenham, grający obecnie w League One.

</doc>
<doc id="865286" url="https://pl.wikipedia.org/wiki?curid=865286" title="Olympic Air">
Olympic Air

Olympic Air – drugie co do wielkości (po Aegean Airlines) greckie narodowe linie lotnicze, z siedzibą w Atenach, powstałe po sprywatyzowaniu państwowych Olympic Airlines w 2009. Głównym węzłem jest Port lotniczy Ateny. 
Linie oferują loty do 31 greckich lotnisk. Olympic Air operuje samolotami firm ATR oraz Bombardier. Na pokładach samolotów linii dostępna jest tylko klasa ekonomiczna. W październiku 2013 roku line rozpoczęły współpracę z Aegean Airlines. 
Flota.
Średnia wieku samolotów Olympic Air wynosi 10,6 lat.
Stan na 3 lipca 2018:
Oceny konsumentów.
Według portalu Skytrax zajmującego się ocenianiem jakości linii i lotnisk Olympic Air otrzymało 3/5 gwiazdek (tyle co polski LOT), a zbiorcza ocena użytkowników to 8/10 punktów. 

</doc>
<doc id="865287" url="https://pl.wikipedia.org/wiki?curid=865287" title="Collegium Marianum w Wadowicach">
Collegium Marianum w Wadowicach

Collegium Marianum w Kleczy Dolnej pod Wadowicami, zwane popularnie z racji na swoje położenie "Kopcem", to dom macierzysty pallotynów w Polsce.
Collegium zostało założone w 1909 r. przez ks. Alojzego Majewskiego, który od początku zorganizował tu gimnazjum męskie. W domu mieściło się w różnych czasach gimnazjum, niższe i wyższe seminarium duchowne, a podczas II wojny światowej szkoła dla kadetów Luftwaffe. W 1952 r. władze komunistyczne zlikwidowały Collegium Marianum i urządziły w skonfiskowanych budynkach szpital dla chorych na gruźlicę. Przejściowo, w latach 1956-1962 Collegium funkcjonowało, jednak potem ponownie w jego budynkach mieścił się szpital. W 1984 r. oddano je definitywnie pallotynom.
24 listopada 2006 polscy pallotyni na czele z wyższymi przełożonymi obydwu prowincji i metropolitą krakowskim kardynałem Stanisławem Dziwiszem rozpoczęli tutaj świętowanie jubileuszu 100-lecia obecności na ziemiach polskich.
1 września 2013 roku przy Collegium Marianum otwarto podstawową Publiczną Katolicką Szkołę na Kopcu.
Nowicjat.
Po wyodrębnieniu się w 1993 dwóch polskich prowincji mieścił się tu nowicjat pallotyńskiej Prowincji Chrystusa Króla (Warszawskiej). 15 września 1993 na "Kopiec" zawitali pierwsi nowicjusze. Z powodu coraz mniejszej liczby kandydatów doszło do ponownego połączenia nowicjatu obydwu polskich prowincji pallotynów, który swoją siedzibę ma w Ząbkowicach Śląskich. Ostatni nowicjusze opuścili "Kopiec" w 2014 roku.
Dom rekolekcyjny.
Collegium Marianum mieści również dom rekolekcyjny dla grup zorganizowanych, z osobnym refektarzem, kaplicami, aulą i salą spotkań.

</doc>
<doc id="865289" url="https://pl.wikipedia.org/wiki?curid=865289" title="Martínkovice">
Martínkovice

Martínkovice (niem. "Märzdorf") – wieś w Czechach, w kraju kralovohradeckim.
Jest to podgórska wioska, położona na południe od Broumova na wysokości od 380 do 440 m n.p.m. u podnóża południowo-wschodniego zbocza Broumowskich Ścian (czes. "Broumovske stěny"). Jest to długa wieś ciągnąca się przez około 5 km, z luźną zabudową budynków położonych po obu stronach drogi. W środkowej części wsi zabudowa zwarta o charakterze miejskim. Przez wieś przepływa "Martínkovický potok".
We wsi zachował się kompleks gospodarstw typu broumovskiego o charakterze klasycystycznym z XIX wieku, kościół pod wezwaniem św. Marcina i Jerzego z końca XVII wieku, dawny młyn, barokowy most kamienny na rzece Ścinawce ("Stěnava") oraz wiele krzyży, kapliczek i pomników, ustawionych przy drogach oraz wśród pól.
We wsi znajduje się cmentarz jeniecki z czasów I wojny światowej i cmentarz żołnierzy radzieckich wziętych do niewoli w czasie II wojny światowej.
Turystyka.
Przez górną część wsi przechodzi szlak turystyczny:

</doc>
<doc id="865290" url="https://pl.wikipedia.org/wiki?curid=865290" title="Cheltenham Town">
Cheltenham Town



</doc>
<doc id="865295" url="https://pl.wikipedia.org/wiki?curid=865295" title="ECR">
ECR



</doc>
<doc id="865305" url="https://pl.wikipedia.org/wiki?curid=865305" title="Pałac Brühla">
Pałac Brühla

Zobacz też:

</doc>
<doc id="865309" url="https://pl.wikipedia.org/wiki?curid=865309" title="Szangpa Kagju">
Szangpa Kagju



</doc>
<doc id="865314" url="https://pl.wikipedia.org/wiki?curid=865314" title="Alberto Estrella">
Alberto Estrella

Alberto Rodríguez Estrella, bardziej znany jako Alberto Estrella (ur. 23 września 1962 w Meksyku) – meksykański aktor i scenarzysta filmowy, teatralny i telewizyjny. Telewidzowie znają go przede wszystkim z roli Marciala w telenoweli "Miłość i nienawiść" (2002).
Życiorys.
Wczesne lata.
Zainteresował się aktorstwem, gdy miała 14 lat. Był jednym z założycieli niezależnego teatru El Circulo Teatral. Brał udział w przedstawieniach "Zmiany" ("El cambio"), "La Malinche" i "Nagła śmierć" ("Muerte súbita").
Kariera.
Na małym ekranie od 1981 r. do lat 90. użyczał swojego głosu Perico Montoyi w programie "Ulica Sezamkowa" ("Sesame Street"). Pojawił się w telenowelach: "Amor en silencio" (1988), "Miłość i nienawiść" (2002) i "La Malquerida" ("Źle kochana", 2014). Grał także małe role w hollywoodzkich filmach, takich jak "Rubin z Kairu" ("Ruby Cairo", 1992) z Andie MacDowell i Lianem Neesonem oraz "Człowiek w ogniu" ("Man on Fire", 2004) obok Denzela Washingtona.
Na jubileusz 25-lecia kariery artystycznej otrzymał medal Virginia Fábregas z Krajowego Stowarzyszenia Aktorów (Asociación Nacional de Actores, ANDA). Jest laureatem dwóch nagród Diosas de Plata, nagrody A.C.E., Bravo i nagród El Sol de Oro, został także nominowany do dwóch nagród Ariel.

</doc>
<doc id="865316" url="https://pl.wikipedia.org/wiki?curid=865316" title="Buszków Dolny">
Buszków Dolny

Buszków Dolny (dawniej: Buszków) – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość należała administracyjnie do województwa płockiego.

</doc>
<doc id="865318" url="https://pl.wikipedia.org/wiki?curid=865318" title="Buszków">
Buszków

1 miejscowość w Polsce:
Zobacz też:

</doc>
<doc id="865324" url="https://pl.wikipedia.org/wiki?curid=865324" title="Tommy Emmanuel">
Tommy Emmanuel

William Thomas „Tommy” Emmanuel AM (ur. 31 maja 1955) – australijski gitarzysta, wirtuoz. Posługuje się technikami fingerstyle (fingerpicking) oraz slapping.
Urodził się 31 maja 1955 w Muswellbrook w Australii. Po raz pierwszy po gitarę sięgnął w wieku 4 lat. Jako 7-letni chłopak usłyszał w radiu nagranie Cheta Atkinsa. Jak sam opisuje to w wielu wywiadach, zmieniło to jego życie – zafascynował się gitarą akustyczną i techniką fingerstyle, polegającą na używaniu gitary do grania linii basu, melodii, akordów i odgłosów perkusyjnych w jednym czasie, co daje efekt obecności kilku muzyków na scenie, podczas gdy w rzeczywistości gra jedna osoba. Technikę tę doprowadził do mistrzostwa. W 2008 został uznany przez magazyn "Guitar Player" za najlepszego gitarzystę akustycznego.
Jego fenomen polega na tym, że jest samoukiem. Nie zna nut. Gra wszystko „na słuch”, czego efekty można obserwować na scenie. Podstawą stylu Emmanuela jest „travis picking”, czyli technika, którą posługiwał się Merle Travis. Polega ona na graniu partii basowej na strunach basowych kciukiem prawej ręki, a strun wiolinowych pozostałymi palcami (z wyjątkiem małego). Korzysta z gitar firmy Maton, w tym z EBG808TE zaprojektowanej specjalnie dla niego (która, jeśli wierzyć jego słowom, uległa uszkodzeniu i znajduje się w muzeum w Melbourne). Oprócz tego na scenie gra na Maton Jumbo i Maton TE1 (Dreadnought).

</doc>
<doc id="865327" url="https://pl.wikipedia.org/wiki?curid=865327" title="Pantherophis guttatus">
Pantherophis guttatus



</doc>
<doc id="865329" url="https://pl.wikipedia.org/wiki?curid=865329" title="Jankówek">
Jankówek

2 miejscowości w Polsce:

</doc>
<doc id="865330" url="https://pl.wikipedia.org/wiki?curid=865330" title="Dirck Hals">
Dirck Hals

Dirck Hals (ur. 1591 w Haarlemie, zm. 1656 tamże) – malarz holenderski, brat i uczeń Fransa.
Pracował w Haarlemie, malował drobne sceny rodzajowe z życia żołnierzy, wytworne pary, w żywym kolorycie. Przeważnie ich tematem jest wesoła strona życia, flirt, uczty, muzyka i tańce. W jego obrazach widoczny jest wpływ W Buytewecha starszego i Franka Hansa. Po 1630 roku jego prace były już bardziej stonowane, a liczba postaci zredukowana nawet do jednej np. "Kobieta drąca list" 

</doc>
<doc id="865331" url="https://pl.wikipedia.org/wiki?curid=865331" title="Jankówek (powiat kutnowski)">
Jankówek (powiat kutnowski)

Jankówek – zniesiona nazwa wsi w Polsce położona w województwie łódzkim, w powiecie kutnowskim, w gminie Żychlin.
Miejscowość miała nadany identyfikator SIMC 0580428, w 2006 r. włączona do wsi Sokołówek, nazwa zniesiona.
W latach 1975–1998 miejscowość należała administracyjnie do województwa płockiego.

</doc>
<doc id="865332" url="https://pl.wikipedia.org/wiki?curid=865332" title="Gajew">
Gajew



</doc>
<doc id="865335" url="https://pl.wikipedia.org/wiki?curid=865335" title="Gajew (powiat kutnowski)">
Gajew (powiat kutnowski)

Gajew – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość należała administracyjnie do województwa płockiego.
Zobacz też: Gajew

</doc>
<doc id="865342" url="https://pl.wikipedia.org/wiki?curid=865342" title="Hejtmánkovice">
Hejtmánkovice

Hejtmánkovice – wieś w Czechach, w kraju kralovohradeckim, w powiecie Náchod.
Podgórska wioska, leżąca w centrum Kotliny Broumowskiej, w Sudetach Środkowych, przylegająca do północno-zachodniej części Broumova położona na wysokości od 380 do 480 m n.p.m. w obniżeniu między Broumowskimi Ścianami (czes. "Broumovské stěny") na południowym zachodzie, a Górami Suchymi (czes. "Javoří hory") na północnym wschodzie.
Jest to długa wąska wieś, charakteryzująca się luźną zabudową budynków, położonych po obu stronach drogi. Przez wieś przepływa Liščí potok, lewy dopływ Ścinawki.
We wsi zachowały liczne obiekty budownictwa ludowego, gospodarstwa typu broumovskiego z XIX wieku, stodoła o konstrukcji zrębowej w górnej części wsi, oraz wiele figurek, kapliczek i krzyży, ustawionych przy drogach oraz wśród pól.
Turystyka.
Przez północno-wschodnie obrzeża wsi przechodzi szlak turystyczny:

</doc>
<doc id="865343" url="https://pl.wikipedia.org/wiki?curid=865343" title="Gaj (Rosja)">
Gaj (Rosja)

Gaj (ros. "Гай") – miasto w południowej Rosji, w górach Ural, w pobliżu granicy między Europą a Azją, na terenie obwodu orenburskiego.
Gaj leży na terenie rejonu gajskiego, którego ośrodek administracyjny stanowi.
Miejscowość leży nad rzeką Ural. Liczy 41 108 mieszkańców (1 stycznia 2005 r.).

</doc>
<doc id="865345" url="https://pl.wikipedia.org/wiki?curid=865345" title="Miednogorsk">
Miednogorsk

Miedniegorsk () – miasto w południowej Rosji, w pobliżu granicy między Europą a Azją, na terenie obwodu orenburskiego.
Miejscowość leży nad rzeką Blawa i liczy 30 417 mieszkańców (1 stycznia 2005).

</doc>
<doc id="865346" url="https://pl.wikipedia.org/wiki?curid=865346" title="Patriot Boys">
Patriot Boys

Patriot Boys – pogardliwa nazwa opozycji antyrządowej dążącej do wojny z Francją i Hiszpanią w Wielkiej Brytanii lat trzydziestych XVIII wieku. Nazwę taką nadał jej przedstawicielom ówczesny szef rządu Wig Robert Walpole. nazwa miała sugerować ich niedojrzałość do prowadzenia skomplikowanych sprawa zagranicznych i rozgorączkowanie chłopców. Sami mówili na siebie czasem Patriot Whigs – „Wigowie Patriotyczni”.
Do "Patriot Boys" należeli jednak i Torys jak Henry St John, 1. wicehrabia Bolingbroke i jego przyjaciel William Wyndham, jak i niezadowoleni Wigowie, tacy jak skłócony z Walpole’em William Pulteney. Wspierali ich niektórzy politycy „dworscy” ("Court Politicians") jak John Carteret.
Bolingbroke miał (już od 1715 roku) zakaz występowania na posiedzeniach parlamentu. Pisał mowy dla Wyndhama.
"Patriotycznym Wigom” udało się doprowadzić do wypowiedzenia w 1739 roku Hiszpanii wojny (wojna o ucho Jenkinsa), która szybka przybrała obrót niekorzystny dla Wielkiej Brytanii. Robert Walpole był wówczas oskarżany o nieudolne prowadzenie wojny, której chciał przecież uniknąć.

</doc>
<doc id="865347" url="https://pl.wikipedia.org/wiki?curid=865347" title="Soroczynsk">
Soroczynsk

Soroczynsk (ros. "Сорочинск") – miasto w południowej Rosji, w pobliżu granicy między Europą a Azją, na terenie obwodu orenburskiego.
Soroczynsk leży na terenie rejonu soroczynskiego, którego ośrodek administracyjny stanowi.
Miejscowość leży na lewym brzegu rzeki Samara (dopływ Wołgi) i liczy 29577 mieszkańców (1 stycznia 2005 r.).
Miasto zostało założone w 1737 r., prawa miejskie od roku 1945.

</doc>
<doc id="865350" url="https://pl.wikipedia.org/wiki?curid=865350" title="Kuwandyk">
Kuwandyk

Kuwandyk (ros. Кувандык) – miasto w południowej Rosji, w pobliżu granicy między Europą a Azją, na terenie obwodu orenburskiego.
Kuwandyk leży na terenie rejonu kuwandyckiego, którego ośrodek administracyjny stanowi.
Miejscowość leży nad rzeką Sakmara i liczy 28 584 mieszkańców (1 stycznia 2005 r.).
Miasto zostało założone w końcu XIX wieku, prawa miejskie od roku 1953.

</doc>
<doc id="865351" url="https://pl.wikipedia.org/wiki?curid=865351" title="Ray Austin">
Ray Austin

Ray Austin (ur. 31 października 1970 w Cleveland) – amerykański bokser wagi ciężkiej.
Życiorys.
Austin swoją karierę zawodową zaczął stosunkowo późno – w wieku 28 lat. Swoją pierwszą walkę przegrał na punkty z mało znanym bokserem, Charlesem Hatcherem, jednak kolejne czternaście walk zakończyło się jego zwycięstwami. Drugą porażkę, także na punkty, zanotował w pojedynku z Haroldem Sconiersem w 2000 roku.
W lipcu 2001 roku stoczył walkę z Atillą Levinem, zdecydowanie najlepszym pięściarzem, z jakim do tej pory przyszło mu się mierzyć. Austin przegrał przez techniczny nokaut w przedostatniej, dziewiątej rundzie, mimo że Levin już w pierwszej rundzie był liczony przez sędziego.
W latach 2002–2005 Austin wygrał kilka walk z mniej znanymi bokserami, zanotował też dwa remisy: z Zurim Lawrence'em i Larrym Donaldem.
3 września 2005 dostał niespodziewanie szansę walki z Owenem Beckiem. Stawką był awans na drugą pozycję w rankingu IBF i możliwość pojedynku eliminacyjnego o tytuł mistrzowski tej organizacji. Austin wygrał z Beckiem na punkty po niejednogłośnej decyzji sędziów.
28 lipca 2006 roku zmierzył się z Sułtanem Ibragimowem w pojedynku eliminacyjnym przed walką o tytuł mistrza świata organizacji IBF. Pojedynek zakończył się remisem, a możliwość walki z obrońcą tytułu, Wołodymyrem Kłyczką, dostał Austin. 10 marca 2007 Kłyczko w drugiej rundzie, po kilku kolejnych lewych sierpowych, znokautował Austina.
7 listopada 2008 pokonał Andrzeja Gołotę przez TKO w 1 rundzie.

</doc>
<doc id="865354" url="https://pl.wikipedia.org/wiki?curid=865354" title="Sol-Ileck">
Sol-Ileck

Sol-Ileck (ros. "Соль-Илецк") – miasto w południowej Rosji, w pobliżu granicy między Europą a Azją, na terenie obwodu orenburskiego.
Sol-Ileck leży na terenie rejonu sol-ileckiego, którego ośrodek administracyjny stanowi, w pobliżu granicy z Kazachstanem.
Miejscowość leży nad rzeką Ilek (dopływ Uralu) i liczyła 26.259 mieszkańców (1 stycznia 2005).
Miasto zostało założone w 1754, prawa miejskie od 1865.
W mieście znajduje się jedno z najcięższych więzień w Rosji - zakład JUK-25/6 zwany popularnie "Czarnym delfinem", w którym osadzeni zostają przestępcy skazani na kary dożywotniego więzienia. 

</doc>
<doc id="865355" url="https://pl.wikipedia.org/wiki?curid=865355" title="EFL League Two">
EFL League Two

Football League Two (częściej nazywana League Two dla skrótu lub od sponsora: Sky Bet Football League 2) – czwarta piłkarska klasa ligowa w angielskim systemie, a trzecia w The Football League.
Zespoły zdegradowane.
1 Z 30 punktami odjętymi
2 Po wycofaniu Bury z League One, spada tylko jeden zespół.

</doc>
<doc id="865356" url="https://pl.wikipedia.org/wiki?curid=865356" title="Atrakcyjność seksualna">
Atrakcyjność seksualna

Atrakcja seksualna, inaczej pociąg seksualny – atrakcja oparta na pożądaniu seksualnym lub na cechach wzbudzających takie zainteresowanie. Atrakcyjność seksualna, zwana też seksapilem (od ), to zdolność jednostki do wzbudzania zainteresowania seksualnego lub erotycznego u innych ludzi, a także czynnik selekcji seksualnej czy też wyboru partnera. Atrakcyjność może dotyczyć fizycznych lub innych cech lub właściwości osoby, lub tych cech w kontekście, w którym się pojawiają. Atrakcyjność może dotyczyć estetyki lub ruchów osoby, jej głosu lub zapachu, a także innych czynników. Atrakcyjność może być wzmocniona przez ozdoby, ubrania, perfumy lub styl danej osoby. Może to być uzależnione od indywidualnych czynników genetycznych, psychologicznych, kulturowych lub innych, bardziej amorficznych cech. Atrakcja seksualna jest również odpowiedzią na drugą osobę, która zależy od kombinacji cech i kryteriów osoby, która jest przyciągana.
Chociaż podjęto próby opracowania obiektywnych kryteriów atrakcyjności seksualnej i zmierzenia jej jako jednej z kilku form cielesnego kapitału (patrz kapitał erotyczny), atrakcyjność seksualna osoby jest w dużej mierze subiektywną miarą zależną od zainteresowania, percepcji i orientacji seksualnej innej osoby. Na przykład gej lub lesbijka na ogół uznawałaby osobę tej samej płci za bardziej atrakcyjną niż osoba odmiennej płci. Osoba biseksualna uznałaby każdą z płci za atrakcyjną. Aseksualność odnosi się do osób, które nie doświadczają pociągu seksualnego wobec żadnej z płci, chociaż mogą mieć pociąg romantyczny (homoromantyczny, biromantyczny lub heteroromantyczny) lub nieukierunkowane libido.
Zdolność fizycznych i innych cech danej osoby do wzbudzenia zainteresowania seksualnego w innych jest podstawą ich wykorzystania w reklamie, filmie i innych mediach wizualnych, a także w modelingu i innych zawodach.
W ujęciu ewolucyjnym, hipoteza przesunięcia owulacyjnego zakłada, że kobiety wykazują różne zachowania seksualne i pragnienia w różnych fazach cyklu menstruacyjnego, jako środek zapewniający im przyciągnięcie wysokiej jakości partnera do współżycia w najbardziej płodnym okresie. Poziom hormonów w całym cyklu menstruacyjnym wpływa na zachowania jawne kobiety, wpływając na sposób, w jaki kobieta prezentuje się innym na etapach cyklu menstruacyjnego, próbując przyciągnąć wysokiej jakości partnerów, im bliżej jest kobiecie owulacji.

</doc>
<doc id="865359" url="https://pl.wikipedia.org/wiki?curid=865359" title="Abdulino">
Abdulino

Abdulino (ros. "Абдулино") – miasto w południowej Rosji; w pobliżu granicy między Europą, a Azją, na terenie obwodu orenburskiego. Znajduje się na terenie rejonu abdulińskiego, którego ośrodek administracyjny stanowi. Miejscowość leży nad rzeką Tiris i liczy 20 922 mieszkańców (2008).
Miasto zostało założone przed 1795 rokiem, prawa miejskie od roku 1923.

</doc>
<doc id="865362" url="https://pl.wikipedia.org/wiki?curid=865362" title="Jasnyj">
Jasnyj

Jasnyj (ros. "Ясный") – miasto w południowej Rosji, w pobliżu granicy między Europą a Azją, na terenie obwodu orenburskiego.
Jasnyj leży na terenie rejonu jasnyńskiego, którego ośrodek administracyjny stanowi.
Miejscowość leży 24 km od granicy z Kazachstanem i liczy 16 663 mieszkańców (2008).
Jasnyj jest młodym miastem – został założony w 1961 r., prawa miejskie ma od roku 1979.

</doc>
<doc id="865379" url="https://pl.wikipedia.org/wiki?curid=865379" title="Eliasz Parmeński">
Eliasz Parmeński

Eliasz Robert Barlo Maria Pius Burbon-Parmeński (ur. 23 lipca 1880 w Biarritz; zm. 27 czerwca 1959 w Friedbergu) – tytularny książę Parmy, głowa rodziny Burbonów-Parmeńskich.
Życiorys.
Był synem Roberta Parmeńskiego, ostatniego księcia Parmy, i jego pierwszej żony – Marii Pia Burbon (córki króla Ferdynanda II Sycylijskiego). Miał 12 rodzonego rodzeństwa i 12 rodzeństwa przyrodniego. Był regentem podczas tytularnych rządów swoich dwóch braci: Henryka i Józefa. 6 jego rodzeństwa zostało pozbawione prawa do dziedziczenia, ponieważ było opóźnione umysłowo, a Eliasz został ogłoszony ich opiekunem – mimo że był najmłodszym synem Roberta z pierwszego małżeństwa. Później jego przyrodni bracia – Sykstus i Ksawery, domagali się podzielenia między nich rodzinnej fortuny, ale przegrali sprawę we francuskim sądzie.
Małżeństwo.
25 maja 1903, w Wiedniu, Eliasz poślubił Marię Annę Habsburg, arcyksiężniczkę austriacką (1882–1940), córkę Fryderyka Habsburga, księcia cieszyńskiego, i Izabeli von Croÿ-Dülmen. Para miała 8 dzieci:

</doc>
<doc id="865382" url="https://pl.wikipedia.org/wiki?curid=865382" title="Błyszczyk do ust">
Błyszczyk do ust

Błyszczyk do ust – kosmetyk kolorowy służący do podkreślenia ust i nadania im delikatnego połysku i barwy, używany samodzielnie lub na szminkę, pomadkę.
Występuje w formie półpłynnej substancji nakładanej specjalnym pędzelkiem lub aplikatorem, w formie bardziej stałej, zbliżonej do wazeliny, w tubce aplikowany poprzez dociśnięcie wylotu opakowania do ust oraz w pudełku nakładany palcem.
Błyszczyki mogą być przezroczyste (nakładane często jako dodatkowa warstwa na szminkę) lub kolorowe, również opalizujące. Mogą zawierać drobinki, brokat, bądź być bezdrobinkowe. Istnieją również wersje o różnych smakach, np. owocowych, czy przeznaczeniu np. błyszczyk z dodatkiem imbiru, który powiększa wargi. Oprócz estetycznej spełniają również funkcję ochronną, zapobiegając pękaniu warg, ich wysychaniu.
W zależności od typu w swoim składzie mogą zawierać m.in. takie substancje jak gliceryna, aloes, glikol propylenowy, witaminy (np. witaminę E).

</doc>
<doc id="865383" url="https://pl.wikipedia.org/wiki?curid=865383" title="Hynčice (kraj hradecki)">
Hynčice (kraj hradecki)

Hynčice – wieś w Czechach, w kraju hradeckim.
Mała górska wioska, położona nad Ścinawką (czes. "Stěnava"), w zachodniej części Kotliny Broumovskiej, w Sudetach Środkowych, na wschód od miejscowości Meziměstí na wysokości 400 m n.p.m. u południowo-zachodniego podnóża Gór Suchych (czes. "Javoří hory"), charakteryzująca się zwartą zabudową.
We wsi zachował się zabytek architektoniczny, jakim jest willa Heinzelów, dawnych właścicieli fabryki.
Turystyka.
Przez południowo-zachodnie obrzeża wsi, wzgórzami przechodzi szlak turystyczny:
Przez wieś prowadzi trasa rowerowa.

</doc>
<doc id="865384" url="https://pl.wikipedia.org/wiki?curid=865384" title="Chlamyphorus truncatus">
Chlamyphorus truncatus



</doc>
<doc id="865385" url="https://pl.wikipedia.org/wiki?curid=865385" title="Nieriechta">
Nieriechta

Nieriechta (ros. "Нерехта") – miasto środkowej części europejskiej Rosji, na terenie obwodu kostromskiego.
Nieriechta leży na terenie rejonu nieriechckiego, którego ośrodek administracyjny stanowi.
Miejscowość leży nad rzeką Nieriechta i liczy 25.352 mieszkańców (1 stycznia 2005 r.).
Nieriechta jest starym miastem - została założona w 1214 r., a prawa miejskie posiada od roku 1778.

</doc>
<doc id="865388" url="https://pl.wikipedia.org/wiki?curid=865388" title="Szaria (miasto)">
Szaria (miasto)

Szaria (ros. "Шарья") – miasto w środkowej części europejskiej Rosji, na terenie obwodu kostromskiego.
Szaria leży na terenie rejonu szariańskiego, którego ośrodek administracyjny stanowi.
Miejscowość leży nad rzeką Wietługa (dołpływ Wołgi) i liczy 24.813 mieszkańców (1 stycznia 2005 r.).
Szaria to młode miasto - zostało założone w 1906 r., prawa miejskie od roku 1938.

</doc>
<doc id="865391" url="https://pl.wikipedia.org/wiki?curid=865391" title="Rumuński Pułk Grenadierów SS">
Rumuński Pułk Grenadierów SS

Rumuński Pułk Grenadierów SS (niem. "Waffen-Grenadier-Regiment der SS (rumänisches Nr. 1")) – ochotniczy związek taktyczny Waffen-SS złożony z Rumunów podczas II wojny światowej.
Po zerwaniu przez Rumunię sojuszu z Niemcami i przejściu na stronę Sowietów w sierpniu 1944 r., w niemieckim dowództwie pojawiła się koncepcja sformowania z Rumunów dywizji Waffen-SS. Wspierał ją tzw. rumuński rząd na uchodźstwie z siedzibą w Wiedniu na czele z Horią Simą, przywódcą faszystowskiej Żelaznej Gwardii. Zdołano utworzyć trzy pułki, ale tylko jeden osiągnął gotowość bojową. Rekrutował się on spośród rumuńskich robotników i studentów przebywających w Niemczech, członków Żelaznej Gwardii oraz części żołnierzy rumuńskiej 4 Dywizji Piechoty, która w sierpniu została internowana na terytorium Rzeszy. Dowódcą Pułku został niemiecki oficer SS-Sturmbannführer Gustav Wagner. Liczył ok. 3 tys. ludzi i składał się z dwóch batalionów piechoty. Po przeszkoleniu wojskowym na początku 1945 r. był gotowy do akcji. Przydzielono go do 547 Dywizji Grenadierów Ludowych w składzie III Korpusu Pancernego SS i w marcu skierowano na front nad dolną Odrę na północ od Szczecina (Stettina). Jako część Korpusu otrzymał nazwę Waffen-Grenadier Regiment 103. W wyniku ofensywy berlińskiej Armii Czerwonej Pułk został rozbity na początku kwietnia. Części Rumunów udało się przedostać na obszary zajmowane przez wojska anglo-amerykańskie, gdzie dostali się do niewoli.
Formowany był także drugi rumuński pułk grenadierów SS, ale zabrakło dla niego broni i ostatecznie został przeorganizowany w jednostkę przeciwpancerną pod nazwą Waffen SS Panzer-Zerstörer Regiment (rumänisches Nr 2). Wbrew nazwie nie miała ona praktycznie żadnej broni przeciwpancernej. Jej żołnierze w większości trafili do niewoli u Anglików i Amerykanów na początku maja 1945 r. Trzeci pułk rozpoczął szkolenie wojskowe, ale nie zdążył go zakończyć przed końcem wojny.

</doc>
<doc id="865392" url="https://pl.wikipedia.org/wiki?curid=865392" title="Gaston Burbon">
Gaston Burbon



</doc>
<doc id="865394" url="https://pl.wikipedia.org/wiki?curid=865394" title="Manturowo">
Manturowo

Manturowo – miasto w środkowej części europejskiej Rosji, na terenie obwodu kostromskiego.
Miasto założono w 1617 roku, a w 1958 roku nadano prawa miejskie.
Manturowo jest ośrodkiem administracyjnym rejonu manturowskiego. Leży nad rzeką Unża (dopływ Wołgi).
Liczy 18875 mieszkańców (dane 1 stycznia 2005).

</doc>
<doc id="865395" url="https://pl.wikipedia.org/wiki?curid=865395" title="Galicz">
Galicz

Galicz (ros. "Галич") – miasto w środkowej części europejskiej Rosji, na terenie obwodu kostromskiego.
Galicz leży na terenie rejonu galickiego, którego ośrodek administracyjny stanowi.
Miejscowość leży nad brzegiem Jeziora Galickiego i liczy 18 542 mieszkańców (1 stycznia 2005 r.).
Galicz został założony w 1158 r., a prawa miejskie posiada od roku 1778.

</doc>
<doc id="865398" url="https://pl.wikipedia.org/wiki?curid=865398" title="Wołgorieczensk">
Wołgorieczensk

Wołgorieczensk (ros. "Волгореченск") – miasto w środkowej części europejskiej Rosji, na terenie obwodu kostromskiego.
Miejscowość leży nad rzeką Wołgą i liczy 17.903 mieszkańców (1 stycznia 2005 r.).
Wołgorieczensk jest młodym miastem - został założony w 1964 r., a prawa miejskie uzyskał w roku 1994.

</doc>
<doc id="865399" url="https://pl.wikipedia.org/wiki?curid=865399" title="Ptinus fur">
Ptinus fur



</doc>
<doc id="865407" url="https://pl.wikipedia.org/wiki?curid=865407" title="Makariew">
Makariew

Makariew (ros. "Макарьев") – miasto w środkowej części europejskiej Rosji, na terenie obwodu kostromskiego.
Makariew leży na terenie rejonu makariewskiego, którego jest ośrodkiem administracyjnym.
Miejscowość leży nad rzeką Unża (dopływ Wołgi) i liczy ok. 7 600 mieszkańców (1 stycznia 2006 r.).
Miasto zostało założone w 1439 r., prawa miejskie uzyskało w roku 1778.

</doc>
<doc id="865411" url="https://pl.wikipedia.org/wiki?curid=865411" title="Soligalicz">
Soligalicz

Soligalicz (ros. "Солигалич") – miasto w środkowej części europejskiej Rosji, na terenie obwodu kostromskiego, stolica rejonu soligackiego. Miejscowość leży nad rzeką Kostromą (dopływ Wołgi) i liczy 6.635 mieszkańców (1 stycznia 2005). Soligalicz został założony w 1335 roku, a prawa miejskie uzyskał w roku 1778.

</doc>
<doc id="865414" url="https://pl.wikipedia.org/wiki?curid=865414" title="Czuchłoma">
Czuchłoma

Czuchłoma (ros. "Чухлома") – miasto w środkowej części europejskiej Rosji, na terenie obwodu kostromskiego.
Czuchłoma leży na terenie rejonu czuchłomskiego, którego ośrodek administracyjny stanowi.
Miejscowość leży nad brzegiem Jeziora Czuchłomskiego i liczy 5.480 mieszkańców (1 stycznia 2005 r.).
Miasto zostało założone w 1381 r., prawa miejskie uzyskało w roku 1778.

</doc>
<doc id="865419" url="https://pl.wikipedia.org/wiki?curid=865419" title="Wojciech Barczewski">
Wojciech Barczewski

Wojciech Barczewski herbu Samson, także Barszczewski (zm. 1769) – konfederat barski, miecznik zwinogrodzki, porucznik chorągwi pancernej.
Życiorys.
W 1759 rozgromił hajdamaków pod Pohrebyszczem. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła wrogiego realizacji rosyjskich planów na sejmie 1767 roku, poseł województwa bracławskiego na sejm 1767 roku.4 marca 1768 złożył akces do związku wojskowego konfederacji barskiej Józefa Pułaskiego. W czerwcu 1768 wraz z Kajetanem Giżyckim dowodził obroną Baru.

</doc>
<doc id="865422" url="https://pl.wikipedia.org/wiki?curid=865422" title="Kołogriw">
Kołogriw

Kołogriw (ros. "Кологрив") – miasto w środkowej części europejskiej Rosji, na terenie obwodu kostromskiego.
Kołogriw leży na terenie rejonu kołogriwskiego, którego ośrodek administracyjny stanowi.
Miejscowość leży nad rzeką Unżą (dopływ Wołgi) i liczy 3.526 mieszkańców (1 stycznia 2005 r.). Populacja miasta szybko spada - jeszcze w 1989 r. zamieszkiwało je 4.306 osób.
Miasto zostało założone w XVII wieku., prawa miejskie uzyskało w roku 1778.

</doc>
<doc id="865426" url="https://pl.wikipedia.org/wiki?curid=865426" title="Hertha Marks Ayrton">
Hertha Marks Ayrton

Hertha Marks Ayrton właściwie: Phoebe Sarah Hertha Ayrton, z domu: Marks (ur. 28 kwietnia 1854, zm. 23 sierpnia 1923) brytyjska – matematyczka i wynalazczyni pochodzenia żydowskiego.
Życiorys.
Hertha ukończyła w 1880 Girton College w Cambridge, gdzie studiowała matematykę. Nie otrzymała stopnia naukowego, ponieważ wówczas ta uczelnia nie przyznawała go kobietom. Z tego powodu Hertha przystąpiła do egzaminu na Uniwersytecie Londyńskim, gdzie otrzymała licencjat.
Pracowała nad wynalezieniem cichszego i bardziej stabilnego źródła światła. W latach 1885–1886 opublikowała dwanaście artykułów na ten temat w czasopiśmie „The Electrician”. W 1899 r. zaprezentowała rezultaty swojej pracy przed członkami Towarzystwa Królewskiego w Londynie.
Wynalazła przyrząd kreślarski, używany do dokładnego dzielenia linii na równe części oraz pomniejszania i powiększania figur. Opublikowała wiele błyskotliwych rozwiązań problemów matematycznych w piśmie naukowym "Educational Times". Współpracowała z mężem Williamem Edwardem Ayrtonem w przeprowadzaniu eksperymentów fizycznych i elektrycznych.
W 1899 jako pierwsza kobieta otrzymała członkostwo w "Institution of Electrical Engineers". Była również pierwszą kobietą, która odczytała własną pracę naukową w Royal Society w Londynie.
W 1902 r. ukazała się jej książka „The Electric Arc”. W 1906 r. otrzymała Medal Hughesa przyznawany przez Towarzystwo Królewskie „za oryginalne odkrycie w dziedzinie nauk fizycznych, a w szczególności dotyczące generowania, magazynowania i wykorzystywania energii elektrycznej”.
Opiekowała się sufrażystkami prowadzącymi strajki głodowe i odmówiła udziału w powszechnym spisie ludności w 1911 r. Na formularzu spisowym napisała: "„Jak miałabym odpowiedzieć na wszystkie te pytania, skoro rzekomo brak mi inteligencji, by móc samodzielnie wybierać kandydatów do parlamentu? Nie dostarczę żadnych tego rodzaju informacji do czasu, aż uzyskam prawa obywatelskie. Domagam się prawa wyborczego dla kobiet”".
Jej córka Barbara Bodichon Ayrton (1888-1950) (nazwana na cześć znanej feministki Barbary Bodichon), została działaczką na rzecz praw kobiet.

</doc>
<doc id="865430" url="https://pl.wikipedia.org/wiki?curid=865430" title="Petycjoniści">
Petycjoniści

Petycjoniści ("petitioners") – pierwotna nazwa brytyjskiego politycznego stronnictwa Wigów. Wzięła się stąd, że jej przedstawiciele składali w Izbie Gmin petycje o ograniczenie wykonawczej władzy monarchy. Szczególnie często określenie to było używane podczas walki o wyłączenie Jakuba księcia Yorku z następstwa tronu. Ich przeciwnikami byli Abhorrers - przyszli Torysi.

</doc>
<doc id="865431" url="https://pl.wikipedia.org/wiki?curid=865431" title="Dziuba (Lubliniec)">
Dziuba (Lubliniec)

Dziuba – dzielnica Lublińca znajdująca się w zachodniej części miasta. Graniczy z dzielnicami: Wymyślacz, Zagłówek i Wiłkowice. Dominuje tam zabudowa jednorodzinna.

</doc>
<doc id="865433" url="https://pl.wikipedia.org/wiki?curid=865433" title="Tadeusz Jacek Zieliński">
Tadeusz Jacek Zieliński

Tadeusz Jacek Zieliński (ur. 1 czerwca 1966 w Katowicach) – polski prawnik, nauczyciel akademicki i teolog protestancki, profesor nauk teologicznych oraz doktor habilitowany nauk prawnych, radca prawny, działacz ekumeniczny, poseł na Sejm II i III kadencji, profesor zwyczajny Chrześcijańskiej Akademii Teologicznej w Warszawie i prorektor tej uczelni w kadencjach 2016–2020 oraz 2020–2024.
Życiorys.
Wykształcenie i działalność naukowa.
Maturę uzyskał w III Liceum Ogólnokształcącym im. Adama Mickiewicza w Katowicach. W 1991 ukończył studia na Wydziale Prawa i Administracji Uniwersytetu Śląskiego w Katowicach. Stopień doktora nauk prawnych (2007) i doktora habilitowanego (2017) nauk prawnych uzyskał na Wydziale Prawa i Administracji Uniwersytetu Warszawskiego. Obronił też doktorat (1996) i habilitację (2003) w zakresie nauk teologicznych na Wydziale Teologicznym Chrześcijańskiej Akademii Teologicznej w Warszawie. 4 marca 2015 prezydent Bronisław Komorowski nadał mu tytuł naukowy profesora nauk teologicznych. Uzyskał również uprawnienia radcy prawnego.
W 1997 został adiunktem, w 2003 profesorem nadzwyczajnym, a w 2015 profesorem zwyczajnym ChAT. W latach 2002–2008 był dziekanem Wyższego Baptystycznego Seminarium Teologicznego w Warszawie. W latach 2008–2012 pełnił funkcję dziekana Wydziału Teologicznego ChAT. W 2012 został wybrany na czteroletnią kadencję na stanowisko dziekana nowo utworzonego Wydziału Pedagogicznego ChAT, będąc także kierownikiem Katedry Prawa Oświatowego i Polityki Społecznej. Został również profesorem w Katedrze Prawa Wyznaniowego i Kanonicznego ChAT. W 2016 oraz w 2020 obejmował funkcję prorektora ChAT na czteroletnie kadencje, odpowiadając za sprawy kształcenia i nauki.
W 2008 objął funkcję prezesa zarządu Polskiego Towarzystwa Prawa Wyznaniowego, w 2012 został ponownie wybrany na tę funkcję na kolejną kadencję. Pełnił ją do 2016, po czym pozostał w składzie zarządu tego towarzystwa.
Był członkiem rady konsultantów obejmującej dziewięć tomów publikacji "Religia. Encyklopedia PWN" (Warszawa 2001–2003). W latach 1997–2004 wchodził w skład redakcji „Myśli Protestanckiej”, zaś w latach 2002–2004 był redaktorem naczelnym tego czasopisma. Został członkiem kolegiów redakcyjnych czasopism: „Baptystyczny Przegląd Teologiczny”, „Rocznik Teologiczny”, „Przegląd Prawa Wyznaniowego”, a także redaktorem naczelnym Wydawnictwa Naukowego ChAT i redaktorem naczelnym czasopisma „Przegląd Prawa Wyznaniowego”. W 2019 został członkiem Rady Naukowej czasopisma „Studia i Dokumenty Ekumeniczne”.
Działalność polityczna.
Od 1990 był działaczem Ruchu Obywatelskiego Akcja Demokratyczna, a następnie Unii Demokratycznej i Unii Wolności. W tej ostatniej partii pełnił m.in. funkcję przewodniczącego Krajowego Sądu Koleżeńskiego. W latach 1993–2001 był posłem II kadencji z ramienia Unii Demokratycznej i III kadencji z ramienia Unii Wolności, wybieranym w okręgu katowickim. W latach 1997–2001 wchodził w skład stałej delegacji Sejmu RP do Zgromadzenia Unii Zachodnioeuropejskiej w Paryżu.
Odznaczenia i wyróżnienia.
W 2014, "za zasługi w działalności na rzecz rozwoju nauki prawa wyznaniowego", został odznaczony Srebrnym Krzyżem Zasługi. W tym samym roku odznaczony także Medalem Komisji Edukacji Narodowej.
Jego rozprawa habilitacyjna pt. "Państwowy Kościół Anglii. Studium prawa wyznaniowego" została wyróżniona uchwałą Rady Wydziału Prawa i Administracji Uniwersytetu Warszawskiego z 19 czerwca 2017.

</doc>
<doc id="865434" url="https://pl.wikipedia.org/wiki?curid=865434" title="Wiłkowice">
Wiłkowice

Wiłkowice – dzielnica Lublińca znajdująca się w zachodniej części miasta. Dominuje w niej zabudowa jednorodzinna, graniczy z dzielnicami Zagłówek i Wymyślacz. Na Wiłkowicach znajduje się wiele stawów, m.in. stawy: Nowy, Kęplik i Wiłkowicki.

</doc>
<doc id="865435" url="https://pl.wikipedia.org/wiki?curid=865435" title="Klimakonwektor">
Klimakonwektor

Klimakonwektor – urządzenie służące do utrzymywania zadanej temperatury w pomieszczeniu, stosowane przeważnie w biurach i budynkach użyteczności publicznej. Potoczna nazwa "fan-coil" jest bardziej popularna, choć nie zawsze prawidłowa. Angielskie słowo "fan" oznacza wentylator, w związku z tym pojęcie fan-coil odnosi się tylko do klimakonwektorów wentylatorowych.
W klimakonwektorach czynnikiem chłodniczym/grzewczym jest woda (bądź jej mieszanina) – w przeciwieństwie do klimatyzatorów, w których wykorzystano czynnik szybkowrzący (freon).

</doc>
<doc id="865436" url="https://pl.wikipedia.org/wiki?curid=865436" title="Franciszek Cebulak">
Franciszek Cebulak

Franciszek Ludwik Cebulak (ur. 16 września 1906 w Krakowie, zm. 4 sierpnia 1960 w Warszawie) – polski piłkarz, pomocnik. Olimpijczyk. Długoletni zawodnik warszawskiej Legii.
Życiorys.
Cebulak był wychowankiem krakowskiej Wisły (do 1924). Od 1926 zawodowy wojskowy, zanim w 1927 trafił do Legii, był zawodnikiem klubów z Grodna i Wilna. W Legii – z krótką przerwą na grę w Cracovii (1934) – występował do 1936. Następne dwa ligowe sezony spędził w Warszawiance.
W reprezentacji debiutował 23 sierpnia 1931 w meczu z Rumunią, ostatni raz zagrał w 1936. Brał udział w igrzyskach olimpijskich w Berlinie (czwarte miejsce). Łącznie w biało-czerwonych barwach rozegrał 5 spotkań. Pochowany na cmentarzu Bródnowskim (kwatera 60B-1-30).

</doc>
<doc id="865439" url="https://pl.wikipedia.org/wiki?curid=865439" title="Michał Ciechanowiecki">
Michał Ciechanowiecki

Michał Ciechanowiecki herbu Dąbrowa (zm. 1769) – marszałek mścisławski konfederacji barskiej, chorąży mścisławski w 1767 roku, stolnik mścisławski w 1765 roku, starosta damaski, chorąży petyhorski, kawaler maltański.
Życiorys.
Był zwolennikiem Radziwiłłów. W 1764 oskarżony o zabójstwo Józefa Strutyńskiego, uszedł do Francji. Odznaczony przez króla Francji Ludwika XV Orderem Świętego Ducha. Powrócił do kraju. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku, poseł województwa mścisławskiego na sejm 1767 roku. 
2 stycznia 1769 został marszałkiem mścisławskim konfederacji barskiej. Dostał się do rosyjskiej niewoli i został wywieziony w głąb Rosji. Zmarł w czasie próby ucieczki do Francji.

</doc>
<doc id="865443" url="https://pl.wikipedia.org/wiki?curid=865443" title="Grażyna Banaszkiewicz">
Grażyna Banaszkiewicz

Grażyna Banaszkiewicz (ur. 24 stycznia 1953 w Poznaniu), reżyser telewizyjnych filmów dokumentalnych i programów poetyckich, poetka, dziennikarka, fotografik.
Działalność.
Pracę dziennikarską, skoncentrowaną na problematyce kulturalnej, rozpoczęła od współpracy z prasą codzienną Poznania w 1972 r. Od 1974 roku do 1981 etatowo związana z ukazującym się wówczas w Poznaniu magazynem ilustrowanym "TYDZIEŃ". Od 1979 do 1981, następnie od 1985 do 2011 w Telewizji Polskiej S.A.
W latach 1982-1985 współtworzyła tygodnik "Wprost", publikując w nim m.in. autorskie rozmowy z ludźmi kultury i polityki.
Współpracowała z kilkoma tytułami ogólnopolskiej prasy kulturalnej (m.in. "Życie Literackie", "Przekrój", "Szpilki", "ARTeon").
W latach 1996-2000 na łamach "Głosu Wielkopolskiego" publikowała cotygodniowe autorskie felietony "ABC Dobrych Manier".
Od 2000 roku współpracownik "Gazety Antykwarycznej", następnie "SZTUKA.pl" (do 2010); traktującej o rynku sztuki antykwarycznej i współczesnej, magazynu "ARTluk" oraz kwartalnika Portu Lotniczego Poznań "ŁAWICA".
W latach 2007-2009 prezentowała poznańskich artystów na wystawach w weneckim Magazini del Sale i Muzeum Sztuki Współczesnej Ca’Pesaro, natomiast w 2010 (maj/lipiec) wystawiała artystów Veneto Spa+A w Galerii „Profil” CK ZAMEK w Poznaniu.
Autorka publikacji "Rozumieć sztukę" (MEN 1995) – książka wydana jako dodatek do kaset z programami edukacyjnymi. Współautorka, wraz z Jerzym Unierzyskim, albumu "POZNAŃ" (Wyd. "Kontra" 2000). Współtwórczyni PARKU SZTUKI w Baranowie k. Poznania. W latach 1990-1996 i 2002-2005 organizatorka ogólnopolskich, (w dwóch ostatnich edycjach międzynarodowych) wystaw z cyklu "Paleta Erosa". Organizatorka wystawy poznańskich artystek plastyczek "ONE – ELLE – THEM" w galerii CENTRALE LOUNGE w Wenecji (maj/czerwiec 2006).
Na antenie TVP3-Poznań autorka kolejno: "Magazynu Kulturalnego" (1985-1996), "Co dobrego w Poznaniu?" (2000-2002), magazynu "Afisz" (2003-2004), a także wielu reportaży społeczno-kulturalnych, w tym reportażu "Polska-Niemcy-Europa" o 60-leciu Instytutu Zachodniego. Na antenie TVP3 współpracuje też z ogólnopolskim programem kulturalnym "Regiony Kultury" (2002-2005).
Autorka magazynu naukowego "EUREKA" (2003), ukazującego sylwetki poznańskich naukowców – profesorów: Jacka Fisiaka, Bohdana Gruchmana, Jacka Juszczyka, Hanny Kočki-Krentz, Andrzeja Komosy, Lecha Krzyżaniaka, Andrzeja B. Legockiego, Andrzeja Mackiewicza, Marka Świtońskiego, Jana Węglarza. Współredagująca produkowanych na antenę PTV3 w Studiu Akademickim UAM programów "Kwadrans Akademicki" (2005-2006). Redagowała Magazyn Akademicki "INDEKS" (PTV3 2007-2008). W latach (2005-2009) współpracowała z programem "Wokół Wielkiej Sceny" (TVP1, TVP Kultura).Od 2005 r. realizuje reportaże z wydarzeń kulturalnych i naukowych w cyklu TVP3 "OKNO NA WIELKOPOLSKĘ". Od 2006 r. autorka omówień wydarzeń kulturalnych i felietonów na stronie internetowej www.europartner.com.pl i www.naturalnie.com.pl, a obecnie także www.poznanpolis.pl.
Od lat zafascynowana fotografią sama z powodzeniem ją uprawia. Jej zdjęcia można znaleźć m.in. w prasie opisującej sztukę, na licznych portalach internetowych, natomiast cykl realizowany od blisko 20 lat "Moje Zachody Słońca" (zdjęcia wykonywane cały czas z tego samego miejsca, z XVI p.) pokazywany był w Galerii Domu Literatury Biblioteki Raczyńskich w Poznaniu w miesiącach wrzesień-listopad 2010 r.
Kwiecień 2011: „Prosto w Słońce” – Muzeum - Pracownia Literacka Arkadego Fiedlera w Puszczykowie.
Maj-czerwiec 2011: udział w wystawie „Mój Izrael” – Galeria JCC w Krakowie.
Prowadzi działalność społeczną na rzecz Olimpiad Specjalnych, Towarzystwa Przyjaciół Poznańskiej Fary i innych. Członek Filii Fundacji Kultury Polskiej w Poznaniu.
Od 1990 członek Stowarzyszenia Filmowców Polskich, od 1995 członek Sądu Koleżeńskiego SFP.
Rzecznik Prasowy Stowarzyszenia na Rzecz „Deklaracja Terezin 2009”.

</doc>
<doc id="865447" url="https://pl.wikipedia.org/wiki?curid=865447" title="Jan Bielecki (powieść)">
Jan Bielecki (powieść)

Jan Bielecki. Powieść narodowa polska oparta na podaniu historycznym – powieść napisana przez Juliusza Słowackiego w 1830 roku w Krzemieńcu. Jej pierwodruk ukazał się w pierwszym tomie "Poezji" wydanych w 1832 roku w Paryżu.
Utwór dotyczy problemu zdrady narodowej. Jan Bielecki jest sprawcą konfliktu tragicznego w swych skutkach. Z zemsty za zajazd wskazuje Tatarom zamek Sieniawskiego; zabija magnata po czym zostaje wyklęty przez Kościół i umiera z rozpaczy.

</doc>
<doc id="865448" url="https://pl.wikipedia.org/wiki?curid=865448" title="Sponsalia">
Sponsalia

Sponsalia w starożytnym Rzymie były to zaręczyny. Na przestrzeni czasowej całego okresu istnienia Rzymu zmieniała się ich forma oraz wiązane z nimi skutki prawne.
W okresie archaicznym zaręczyny miały charakter formalny. Odbywały się poprzez zawarcie umowy słownej między sami narzeczonymi w przypadku, gdy byli oni osobami sui iuris, lub między głowami ich rodzin (pater familias), gdy byli oni osobami alieni iuris. W razie zerwania zaręczyn przez jedną ze stron, druga strona miała możliwość wytoczenia skargi, domagając się zapłaty kary majątkowej.
Już w okresie pryncypatu zaręczyny przybrały charakter nieformalny. Zerwanie zaręczyn nie wiązało się z powstaniem jakichkolwiek skutków prawnych.
W okresie poklasycznym przyszły małżonek dawał narzeczonej zadatek zaręczynowy (arrha sponsalicia), który służył jako zabezpieczenie zrealizowania małżeństwa. W razie zerwania zaręczyn przez mężczyznę jego zadatek stawał się własnością rodziny byłej narzeczonej. W sytuacji, gdy to kobieta zrywała sponsalia, zobowiązana była ona do zapłaty początkowo czterokrotnej, a w późniejszym okresie dwukrotnej wartości zadatku na rzecz byłego narzeczonego.

</doc>
<doc id="865454" url="https://pl.wikipedia.org/wiki?curid=865454" title="Nowy Arbat">
Nowy Arbat

Nowy Arbat () – ulica w centrum Moskwy w Centralnym okręgu administracyjnym Moskwy. Jej nazwa pochodzi od równoległej ulicy Arbat nazywanej również Starym Arbatem.
Nowy Arbat do 1992 nosił nazwę „Prospekt Kalinina” (Проспект Калиниа), od nazwiska działacza komunistycznego Michaiła Kalinina. Ulicę wytyczono w latach 60. XX w. burząc przy tym zabytkowe budynki. W ich miejsce wzdłuż nowego prospektu wybudowano wysokie, kiludziesieciopiętrowe identyczne wieżowce. Widok ich dwu rzędów stojących wzdłuż ulicy stał się jednym z klasycznych widoków Moskwy, symboli jej nowoczesności, używanych często w materiałach reklamowych i propagandowych. Z okazji świąt państwowych światła w oknach budynków zapalano, aby tworzyły napis „CCCP”.
Ulica jest główną arterią wylotową prowadzącą z Kremla na zachód, w szczególności do prezydenckiej rezydencji w Barwisze i osiedli luksusowych domów wzdłuż Szosy Riubliowskiej ("Рублёвское шоссе") oraz ciągnącej się za obwodnicą MKAD Szosy Riubliowsko-Uspieńskiej ("Рублёво-Успенское шоссе"). Ta część przedmieść Moskwy nazywana jest tradycyjnie Rubliowką. 
W związku ze znaczeniem Nowego Arbatu dla najwyższych władz państwowych w jego środkowej części znajduje się specjalny pas wydzielony dla samochodów rządowych. 
Przy Nowym Arbacie znajduje się popularna księgarnia „Moskiewski Dom Książki” ("Московский Дом Книги"). Do momentu upadku ZSRR uchodziła ona za najlepiej zaopatrzoną księgarnię w całym kraju. W sąsiednim budynku, do końca lat 90. XX w., znajdował się sklep firmowy firmy „Miełodija”, głównego wydawcy płyt w ZSRR. W kierunku zachodnim ulica przechodzi w Prospekt Kutuzowski ("Кутузовский проспект"), znany również ze znajdujących się przy nim rezydencji przywódców ZSRR i wielu działaczy komunistycznych a obecnie osób wpływowych i zamożnych. Ulica kończy się nad rzeką Moskwą, gdzie znajduje się wieżowiec będący dawną siedzibą RWPG.

</doc>
<doc id="865458" url="https://pl.wikipedia.org/wiki?curid=865458" title="Anarchist Cookbook">
Anarchist Cookbook

The Anarchist Cookbook – książka napisana przez Williama Powella i opublikowana w 1970 roku. Przy jej tworzeniu zamiarem autora był protest przeciwko działaniom rządu Stanów Zjednoczonych i wojnie wietnamskiej. Publikacja zawiera m.in. przepisy i instrukcje wyrobu materiałów wybuchowych.
Linki zewnętrzne.
Wired: Mathew Honan "The Anarchist Cookbook Turns 40" 2011-01-31

</doc>
<doc id="865459" url="https://pl.wikipedia.org/wiki?curid=865459" title="Heřmánkovice">
Heřmánkovice

 Heřmánkovice – wieś przygraniczna w Czechach, w kraju kralovohradeckim, w Sudetach Środkowych, na pograniczu Broumovskej kotliny i Gór Suchych.
Duża, górska wioska, położona na północ od Broumova na wysokości od 400 do 500 m n.p.m., od którego ciągnie się, aż do południowego podnóża środkowej części Gór Suchych (czes. "Javoří hory"). W skład Heřmánkovic wchodzi osada Janovičky przy granicy z Polską – znany rejon rekreacyjny.
Jest to rozciągnięta wieś, charakteryzująca się wąską i luźną zabudową budynków, położonych po obu stronach, wzdłuż drogi, w niektórych miejscach wsi zabudowa jest zwarta i skupiona.
We wsi zachowały się liczne obiekty budownictwa ludowego, gospodarstwa typu broumovskiego z XIX wieku, kościół barokowy pod wezwaniem Wszystkich Świętych, z 1723 roku, kalwaria z około 1800 roku, dwa stare kamienne krzyże w murze cmentarnym, potocznie nazywane krzyżami pokutnymi, chociaż nie ma pewności co do przyczyn ich fundacji oraz wiele zabytków sakralnych: rzeźb, figurek, kapliczek i krzyży, ustawionych przy drogach oraz wśród pól.
Nad górną częścią wsi dominuje masyw Velbloudí vrchu.
Przejście graniczne.
Janovičky - Głuszyca - turystyczne.

</doc>
<doc id="865460" url="https://pl.wikipedia.org/wiki?curid=865460" title="Elżbieta Krystyna z Brunszwiku-Wolfenbüttel-Bevern">
Elżbieta Krystyna z Brunszwiku-Wolfenbüttel-Bevern

Elżbieta Krystyna z Brunszwiku-Wolfenbüttel-Bevern (ur. 8 listopada 1715 w Wolfenbüttel, zm. 13 stycznia 1797 w Berlinie) – królowa Prus.
Jej rodzicami byli Ferdynand Albrecht II z Brunszwiku-Lüneburga, książę Brunszwiku-Lüneburga oraz jego żona – Antonina Amalia z Brunszwiku-Lüneburga. Elżbieta Krystyna wyszła za mąż za Fryderyka II, króla Prus. Uroczystość odbyła się 12 czerwca 1733 roku. Para książęca mieszkała później razem w Neuruppin oraz w zamku, w Rheinsbergu. 
W 1740 roku odbyła się koronacja Fryderyka II i Elżbiety Krystyny. Elżbieta zamieszkała razem z mężem w pałacu Schönhausen w podberlińskim Niederschönhausen. Małżeństwo, będące wynikiem proaustriackiej polityki Fryderyka Wilhelma, było z punktu widzenia Elżbiety nieudane, a Fryderyk uważał je po prostu za niecelowe. Elżbieta Krystyna, choć piękna, nie odznaczała się poczuciem humoru ani wykształceniem, była naiwna, a jej religijność nie szła w parze z oświeceniowymi upodobaniami Fryderyka czy Wilhelminy. Była ona zupełnym przeciwieństwem swojego męża, który doceniał jednak jej starania o przypodobanie się mu, dobre serce i pogodę ducha. Całkowitej niechęci do niej nabrał dopiero w późniejszych latach. Według wielu historyków małżeństwo nie było nigdy skonsumowane, jako że najprawdopodobniej Fryderyk przebył w młodości poważną chorobę weneryczną, zakończoną operacją, uniemożliwiającą mu współżycie, bądź, według innych źródeł, przejawiał skłonności homoseksualne. Fakt ten jednak nie znajduje potwierdzenia w źródłach.

</doc>
<doc id="865461" url="https://pl.wikipedia.org/wiki?curid=865461" title="Lambro (powieść)">
Lambro (powieść)

Lambro, powstańca grecki. Powieść poetycka w dwóch pieśniach – powieść poetycka napisana przez Juliusza Słowackiego w Paryżu w roku 1832. Jej pierwodruk ukazał się w trzecim tomie "Poezji" wydanych w 1833 roku. Jak to określa sam poeta: "Lambro jest to człowiek, będący obrazem naszego wieku, bezskutecznych jego usiłowań, jest to wcielone szyderstwo losu, a życie jego jest podobne do życia wielu mrących ludzi, o których przyjaciele piszą, czym być mogli, o których nieznajomi mówią, że nie byli niczym". Utwór opowiada o greckim bohaterze walk wyzwoleńczych żyjącym w XVIII wieku. Wcześniej walczył, w powieści zaś jest ukazany jako osoba niezdolna do czynu i doznająca klęski. Powieść charakteryzuje ukryta struktura autobiograficzna; podstawą jej napisania był upadek powstania listopadowego, a także świadomość Słowackiego, że nie udało mu się bezpośrednio wziąć w nim udziału. „Lambro” jest także jednym z pierwszych w Polsce poetyckich opisów stanów narkotycznych, które wynikały z osobistych doświadczeń poety z opium czy meskaliną oraz lektury "Wyznań angielskiego opiumisty" Thomasa de Quinceya. Narkomanii tytułowego bohatera autor nadaje wymiar metafizyczny; jest ona swoistą ucieczką przed życiem i przed sumieniem, przynoszącą zarazem ocalenie jak i klęskę. Autor polemizuje także z poglądami na temat narodu zawartymi w "Konradzie Wallenrodzie" Adama Mickiewicza. Fragment „Lambra” jest mottem „Kordiana”.

</doc>
<doc id="865462" url="https://pl.wikipedia.org/wiki?curid=865462" title="Pindolol">
Pindolol

Pindolol (ATC C07AA03) – wielofunkcyjny organiczny związek chemiczny, pochodna indolu. Stosowany jako lek β-adrenolityczny (betabloker). Należy do nieselektywnych blokerów receptorów beta-adrenergicznych, charakteryzuje się częściową wewnętrzną aktywnością sympatykomimetyczną (najsilniejszą wśród leków β-adrenolitycznych) oraz działaniem błonowym.
Stosowanie w czasie ciąży i laktacji.
Ciąża: kategoria C.
Nie należy stosować w okresie karmienia piersią.
Preparaty handlowe.
Preparaty handlowe w Polsce:

</doc>
<doc id="865471" url="https://pl.wikipedia.org/wiki?curid=865471" title="Copa Ciudad de Mexico 1975">
Copa Ciudad de Mexico 1975

Copa Ciudad de Mexico 1975 – pierwsza edycja turnieju piłkarskiego o puchar miasta Meksyku (tam odbyły się wszystkie mecze) zorganizowana w 1975 roku. Uczestniczyły w nim cztery reprezentacje: Argentyny, Kostaryki, USA i gospodarzy turnieju - Meksyk. 
Końcowa tabela.
Zwycięzcą turnieju Copa Ciudad de Mexico 1975 została reprezentacja Meksyku.

</doc>
<doc id="865476" url="https://pl.wikipedia.org/wiki?curid=865476" title="Sonderkommando Belzec der Waffen-SS">
Sonderkommando Belzec der Waffen-SS



</doc>
<doc id="865479" url="https://pl.wikipedia.org/wiki?curid=865479" title="Obóz koncentracyjny w Bełżcu">
Obóz koncentracyjny w Bełżcu



</doc>
<doc id="865482" url="https://pl.wikipedia.org/wiki?curid=865482" title="Konferencja londyńska">
Konferencja londyńska

Konferencja londyńska – obradowała w latach 1827-1832 w sprawach Grecji, po upadku republiki. Przekazała władzę Ottonowi I Wittelsbachowi. Decyzje zostały ratyfikowane w traktacie Konstantynopola później tego samego roku. Traktat nastąpił po zjeździe Akkermana, która wcześniej rozpoznała kolejną zmianę terytorialną na Bałkanach, zwierzchnictwo Księstwa Serbii.

</doc>
<doc id="865483" url="https://pl.wikipedia.org/wiki?curid=865483" title="Anthony Réveillère">
Anthony Réveillère

Anthony Réveillère (wym. []; ur. 10 listopada 1979 w Doué-la-Fontaine) – francuski piłkarz grający na pozycji prawego obrońcy.
Kariera klubowa.
Réveillère jest wychowankiem klubu Stade Rennais FC. Do kadry pierwszej drużyny został włączony w 1997 roku przez ówczesnego trenera zespołu Guya Davida. W Ligue 1 zadebiutował dopiero w rundzie wiosennej, 3 lutego 1998 w zremisowanym 0:0 wyjazdowym meczu z Bastią. Nastoletni wówczas Anthony był za młody na pierwszy skład i w całym sezonie wystąpił ledwie w 8 meczach. Latem w Rennes zmienił się trener i nowy szkoleniowiec Paul Le Guen zdecydowanie postawił na Réveillère na prawej obronie Rennes. Zawodnik przez cały sezon spisywał się dobrze i rozegrał 32 mecze mając przy tym duży udział w zajęciu przez Rennes wysokiego 5. miejsca w lidze. W sezonie 1999/2000 Réveillère leczył kontuzję i zagrał mniej niż połowę ligowych meczów, a do składu wrócił rok później. Odzyskał formę, tak jak i drużyna Rennes, która zakończyła sezon na 6. miejscu, gwarantującym start w Pucharze Intertoto. W sezonie 2001/2002 Anthony był nadal jednym z filarów obrony bretońskiej drużyny i zdobył nawet swojego pierwszego gola w historii występów w Ligue 1 (w wygranym 2:0 meczu z FC Nantes).
W sezonie 2002/2003 Réveillère rundę wiosenną rozegrał w Rennes, ale zimą został wypożyczony na pół roku do hiszpańskiej Valencii. Był graczem podstawowej jedenastki drużyny Rafaela Beníteza, jednak nie błyszczał tak jak na boiskach Ligue 1. Rozegrał 18 meczów i zdobył 2 gole (wygranym 3:0 z Deportivo Alavés i zremisowanym 1:1 z Realem Sociedad. Z Valencią zajął 5. miejsce w lidze, dzięki któremu zespół awansował do Pucharu UEFA.
Latem 2003 Réveillère wrócił do Rennes z wypożyczenia, a niedługo potem mistrz kraju, Olympique Lyon zapłacił za niego blisko 5,7 miliona euro i zawodnik wyjechał do Lyonu. Do zespołu ściągnął go jego były trener z Rennes, Paul Le Guen. W barwach Olympique Anthony zadebiutował 1 sierpnia w przegranym 0:1 wyjazdowym meczu z Lille OSC. Od czasu debiutu niemal nieprzerwanie miał miejsce w podstawowym składzie. Grał w lidze (31 meczów, 1 gol) zdobywając mistrzostwo kraju oraz w Lidze Mistrzów, w której doszedł z Lyonem do ćwierćfinału. Także w sezonie 2004/2005 został mistrzem Francji oraz grał w ćwierćfinale Ligi Mistrzów, a sytuacja ta powtórzyła się w sezonie 2005/2006. Od początku sezonu 2006/2007 Réveillère nadal był podstawowym zawodnikiem swojego klubu i wygrywa rywalizację na prawej obronie z François Clerkiem. Z Lyonem odpadł w 1/8 finału LM. Wiosną 2007 wywalczył swój kolejny tytuł mistrza kraju, a w 2008 roku powtórzył to osiągnięcie. W czerwcu 2013 roku z powodu cięć budżetowych w Lyonie, klub nie zdecydował się przedłużyć umowy z Anthonym, w wyniku czego obrońca przestał być zawodnikiem OL.
Przez cztery miesiące Réveillère był wolnym zawodnikiem. W listopadzie 2013 roku podpisał kontrakt do końca sezonu z włoskim SSC Napoli. 23 października 2014 roku został graczem angielskiego Sunderlandu.
Kariera reprezentacyjna.
Réveillère jeszcze za czasów gry w juniorskiej drużynie Rennes, reprezentował Francję na szczeblach U-15 (10 meczów), U-16 (20 meczów, 1 gol) oraz U-17 (6 meczów). Następnie trafił do kadry młodzieżowej U-21, a 11 października 2003 zadebiutował w pierwszej reprezentacji Francji za selekcjonerskiej kadencji Jacques'a Santiniego w wygranym 3:0 meczu z Izraelem, rozegranym w ramach eliminacji do Euro 2004. Brał także udział w eliminacjach do Mistrzostw Świata w Niemczech, jednak przegrał rywalizację z Willy Sagnolem i na turniej ten nie pojechał.

</doc>
<doc id="865485" url="https://pl.wikipedia.org/wiki?curid=865485" title="Anthony Reveillere">
Anthony Reveillere



</doc>
<doc id="865486" url="https://pl.wikipedia.org/wiki?curid=865486" title="Copa Ciudad de Mexico 1985">
Copa Ciudad de Mexico 1985

Copa Ciudad de Mexico 1985 – turniej towarzyski o miasta Meksyku odbył się po raz drugi (zarazem ostatni) w 1985 roku. W turnieju uczestniczyły zespoły: gospodarzy, Anglii i Włoch.
Mecze.
Mecz Meksyk-Anglia odbył się także w ramach turnieju Azteca 2000.
Końcowa tabela.
Triumfatorem turnieju Copa Ciudad de Mexico 1985 został zespół Włoch.

</doc>
<doc id="865487" url="https://pl.wikipedia.org/wiki?curid=865487" title="Ogrody (Biłgoraj)">
Ogrody (Biłgoraj)

Ogrody – jedno z 12 osiedli (jednostek pomocniczych gminy), na jakie podzielone jest miasto Biłgoraj.
Dane ogólne.
Ogrody znajdują się we wschodniej części miasta. Sąsiadują ze Środmieściem (od zachodu), Piaskami (od południa) oraz osiedlem Sitarska - Kępy (od północy).
Zachodnią granicą osiedla jest ulica Długa, południową ulica Partyzantów, natomiast północną ciąg ulic ks. Józefa Chmielewskiego i 11 Listopada. Po stronie wschodniej Ogrody sięgają granicy miasta.
Obszar Ogrodów w większej części zajmuje budownictwo jednorodzinne. Kilka kwartałów między ulicami jest zajęte przez osiedle bloków mieszkalnych. We wschodniej części osiedla jeszcze znajdują się stopniowo zabudowywane łąki i nieużytki. Według Miejscowego Planu Zagospodarowania Przestrzennego tereny te docelowo także są w większości przeznaczone dla domów jednorodzinnych.
Na terenie Ogrodów znajduje się Zespół Szkół Budowlanych i Ogólnokształcących; oprócz budynku szkolnego i internatu obejmuje on place rekreacyjno-sportowe z boiskami oraz krytą pływalnię. Obiekty te są ogólnodostępne i służą mieszkańcom osiedla oraz miasta. W północnej części osiedla zlokalizowany jest kościół katolicki pw. św. Jana Pawła II.
Organem uchwałodawczym osiedla jako jednostki pomocniczej gminy miejskiej Biłgoraj jest Rada Osiedla. Organ wykonawczy to Zarząd Osiedla.
Informacje historyczne.
Od momentu lokacji Biłgoraja w drugiej połowie XVI w. obszar dzisiejszego osiedla Ogrody stanowił niezabudowaną przestrzeń, położoną za wschodnią granicą miasta. Teren ten był zagospodarowany jako łąki, pastwiska i ogrody miejskie aż do XIX w. Dzisiejsza nazwa osiedla jest pozostałością dawnego sposobu użytkowania obszaru.
Na przełomie XIX i XX w. dawną drogę gospodarczą, która dotąd obiegała miasto od wschodu, przekształcono w ulicę. Obecnie nosi ona miano "Długiej" i stanowi zachodnią granicą Ogrodów. W 1914 r. wybudowano kolej wąskotorową, która łączyła Biłgoraj ze Zwierzyńcem. Jej przebieg był tutaj południkowy: biegła prawie równolegle do wymienionej ulicy i odcinała obszar dzisiejszych Ogrodów od miasta.
W okresie międzywojennym (1918-1939) teren Ogrodów, odseparowany od miasta przez torowiska kolejowe, nie uległ większym przemianom. Prawie wcale nie rozwijała się tutaj zabudowa mieszkalna; funkcjonowała natomiast cegielnia, której pozostałością jest dzisiaj nazwa ulicy "Cegielnianej".
W pierwszej połowie lat 70. XX w. zdemontowano torowiska opisanej kolei wąskotorowej, a w miejscu dawnych nasypów kolejowych wytyczono obecną aleję 400-lecia. Wówczas też rozpoczął się proces szybkiej zabudowy obszaru Ogrodów. W latach 80. XX w. wybudowano obecnie istniejące blokowiska.
Osiedle Ogrody jako jednostkę podziału administracyjnego w obecnym kształcie formalnie powołano do życia Uchwałą Rady Miasta w Biłgoraju z dnia 25 sierpnia 2004 r.

</doc>
<doc id="865488" url="https://pl.wikipedia.org/wiki?curid=865488" title="Koszary (Żary)">
Koszary (Żary)

Koszary – nowo powstająca i zarazem najmniejsza dzielnica miasta Żary zlokalizowana we wschodniej części miasta przy drodze krajowej nr 12 Żary – Żagań.
Obszar nowej dzielnicy to byłe tereny wojskowe (stąd nazwa dzielnicy), w skład których zalicza się byłą jednostkę wojskową (zlikwidowaną w 2001 roku, ok. 56 ha) oraz tereny poligonowe (ok. 110 ha).
Po likwidacji żarskiego garnizonu wojskowego Rada Miejska w Żarach we wrześniu 2005 roku uchwaliła plan zagospodarowania przestrzennego tego obszaru (w sumie 180 ha), który przewiduje:
Na terenie dzielnicy znajduje się Osiedle Zawiszy Czarnego. Starsza część osiedla pochodzi z lat 1911–1913, natomiast nowsza budowana była jeszcze w latach 70. XX w. Jest to jedno z większych osiedli mieszkaniowych Żar.

</doc>
<doc id="865496" url="https://pl.wikipedia.org/wiki?curid=865496" title="Pyrgeometr">
Pyrgeometr

Pyrgeometr – przyrząd służący do pomiaru natężenia promieniowania długich fal podczerwonych emitowanych przez Ziemię i atmosferę. 
Działanie pyrgeometru oparte jest na wykorzystaniu zjawiska Seebecka, w dużym uproszczeniu promieniowanie podczerwone wpadając na górną powierzchnię termostosu (rodzaj termopary) podnosi jej temperaturę w stosunku do powierzchni dolnej, dzięki różnicy temperatur wytwarza się napięcie dzięki któremu możemy obliczyć natężenie strumienia. Pyrgeometr mierzy promieniowanie w zakresie 3 – 100 μm. Do pomiarów krótkich fal podczerwonych służy Pyrradiometr. Pyrgeometr jest bardzo czułym urządzeniem, musi być osłonięty od światła słonecznego, gdyż może to wpłynąć na jego wskazania zależne od temperatury.
Strojenie.
W badaniach bardzo ważne są wartości referencyjne promieniowania, za ich aktualną wartość odpowiada The Infrared Radiometry Section of the World Radiation Centre (ang. Sekcja Radiometrii podczerwonej przy Światowym Centrum Promieniowania) z siedzibą w Davos. Na podstawie tych danych kalibrowane są wszystkie pyrgeometry na świecie, aktualnie w skład mierników wzorcowych wchodzą dwa pyrgeometry Eppley: PIRs 31463F3 i 31464F3 oraz dwa Kipp&amp;Zonen: CG4 FT004 i CG4 010535, wszystkie zostały zamontowane w latach 2003–2004. Piąty miernik Kipp&amp;Zonen CG4 030669 został podłączony w roku 2008, ale nie jest używany do kalibracji.

</doc>
<doc id="865497" url="https://pl.wikipedia.org/wiki?curid=865497" title="MENoMiNi">
MENoMiNi

MENoMiNi (Menomini) – nieistniejący polski zespół reggae, powstał w 2002 roku w Kielcach.
Zespół wykonywał autorskie utwory oparte na rytmach reggae z elementami wielu stylów muzycznych. Byli laureatami Studenckiego Festiwalu Piosenki w Krakowie.
Na pytanie: co to jest MENoMiNi? zespół odpowiadał: maximum ludzkich emocji przy użyciu minimalnej ilości dźwięków.
W 2007 roku ukazała się debiutancka płyta długogrająca zespołu pt. "Z pierwszego tłoczenia". Zawiera trzynaście autorskich utworów. W nagraniu płyty gościnnie wzięli udział m.in. "Włodek Kiniorski" (Izrael), "Kuba Kawalec" (Happysad) i "Marek Tercz". Na płycie śpiewał Michał "Misza" Zapała.
W maju 2009 wydali singel z piosenkami "Nałóg" i "Afera" promujący nowe głosy zespołu. Zespół wykorzystywał w swojej pracy studyjnej i scenicznej elektronikę (m.in. iPhone) oraz instrumenty: gitarę, djembe, perkusję, trąbkę, saxofon, bas oraz trzy głosy. W 2010 roku zespół zakończył działalność.

</doc>
<doc id="865499" url="https://pl.wikipedia.org/wiki?curid=865499" title="Komiks kontra AIDS">
Komiks kontra AIDS

Komiks kontra AIDS to tytuł antologii komiksowej wydanej w styczniu 2003 r. przez Krajowe Centrum ds. AIDS.
Antologia zawiera 27 komiksów (97 stron) wykonanych przez amatorów i profesjonalistów. Prace amatorów zostały wybrane w otwartym konkursie zorganizowanym przez Krajowe Centrum ds. AIDS we współpracy z rysownikiem Przemysławem Truścińskim i scenarzystą Dennisem Wojdą. Konkurs trwał od 30 lipca do 30 listopada 2002 r. Nadesłano 323 prace. Komisja, pod przewodnictwem znanego rysownika Bogusława Polcha, wybrała najlepsze prace. Dodatkowo zaproszono do udziału 16 autorów profesjonalistów.
Zadaniem konkursu było narysowanie najlepszego komiksu o tematyce HIV/AIDS. Nagrodą była publikacja w antologii "Komiks kontra AIDS". Antologia została wykonana i dystrybuowana bezpłatnie (non-profit) przez Krajowe Centrum ds. AIDS. Całe przedsięwzięcie miało charakter kampanii edukacyjnej dla młodzieży.
Projekt okładki wykonał Ernesto Gonzales. Za skład i redakcję techniczną odpowiadał Jarosław Składanek, założyciel wydawnictwa komiksowego Kultura Gniewu. Osoby odpowiedzialne ze strony Krajowego Centrum ds. AIDS były Marlena Kiluk i Ewa Ankiersztejn.

</doc>
<doc id="865501" url="https://pl.wikipedia.org/wiki?curid=865501" title="Zofia Dorota Hanowerska">
Zofia Dorota Hanowerska

Zofia Dorota Hanowerska (ur. 16 marca 1687 w Celle, zm. 28 czerwca 1757 w Berlinie) – królowa Prus.
Była jedyną córką króla Wielkiej Brytanii, Jerzego I oraz jego żony Zofii Doroty z Celle, księżniczki Ahlden (Aller).
Małżeństwo.
Zofia wyszła za mąż za swojego kuzyna - Fryderyka Wilhelma, następcę tronu Prus. Zaślubiny Fryderyka i Zofii odbyły się 28 listopada 1706 roku. Para królewska doczekała się czternaściorga dzieci:
Gdy w 1740 roku zmarł Fryderyk Wilhelm I Pruski, a syn Zofii Doroty został królem, otrzymała ona tytuł królowej matki.

</doc>
<doc id="865505" url="https://pl.wikipedia.org/wiki?curid=865505" title="Hull Olympiques">
Hull Olympiques



</doc>
<doc id="865512" url="https://pl.wikipedia.org/wiki?curid=865512" title="YaBB">
YaBB

YaBB () – darmowy system do budowania forów dyskusyjnych napisany w języku Perl rozpowszechniany na zasadach Open Source. YaBB do gromadzenia danych używa własnego systemu opartego na kartotekowej bazie danych.
Istnieje możliwość dodawania nowych funkcji przy użyciu tzw. modyfikacji.
Na oficjalnym forum projektu dostępna jest polska wersja językowa.
Cechy.
Podstawowe cechy forów zbudowanych w oparciu o YaBB:
Bezpieczeństwo.
YaBB posiada wiele funkcji, które czynią z niego bezpieczne forum internetowe. The Guardian™ jest wbudowanym systemem bezpieczeństwa, który pozwala adminowi na blokowanie intruzów, wliczając w to blokadę proxy, blokadę stron, które zawierają link do danego forum, blokowanie harvesterów, oraz blokadę skryptów itp. YaBB daje także możliwość banowania numerów IP, nazw użytkownika oraz adresów e-mail. Dostępne są również zabezpieczenia antyspamowe, które zabezpieczają przed przeciążeniem serwera, na którym działa forum. W wersji 2.2 zwiększono bezpieczeństwo systemu, wprowadzając zabezpieczenie dostępu do funkcji administracyjnych mechanizmem sesji i możliwość ustawienia własnych reguł dla kontroli spamu.

</doc>
<doc id="865519" url="https://pl.wikipedia.org/wiki?curid=865519" title="Copa Paz del Chaco 1999">
Copa Paz del Chaco 1999

Copa Paz del Chaco 1999 – mecz towarzyski o puchar Paz del Chaco odbył się po raz dziesiąty w 1999 roku. W spotkaniu uczestniczyły zespoły: Paragwaju i Boliwii.
Mecze.
Żaden zespół nie został triumfatorem turnieju Copa Paz del Chaco 1999.

</doc>
<doc id="865520" url="https://pl.wikipedia.org/wiki?curid=865520" title="Bitwa o Mozyrz">
Bitwa o Mozyrz

Bitwa o Mozyrz (nazywana także bitwą pod Murażnowicami) – zbrojne starcie o miejscowość Mozyrz między wojskami litewskimi a kozackimi stoczone 8–9 lutego 1649 podczas powstania Chmielnickiego.
Gdy w drugiej połowie 1648 powstanie kozackie dotarło na ziemie białoruskie, zmusiło to armię Wielkiego Księstwa Litewskiego do działania i na początku 1649 przeciwko Kozakom ruszyła 11-tysięczna armia litewska dowodzona przez hetmana polnego litewskiego Janusza Radziwiłła. W lutym Radziwiłł zostawił tabory w Turowie i z samą tylko jazdą ruszył na Mozyrz. Całość sił litewskich poprzedzała straż przednia dowodzona przez Adama Pawłowicza, w skład której między innymi wchodziły trzy chorągwie tatarskie (dowodzone przez Dawida Kińskiego, Dzienaja Romanowskiego i Dowgiałłę). Nocą 8 lutego biwakujące wojska Pawłowicza zaatakowała niespodziewanie grupa kilkuset Kozaków. Rankiem 9 lutego broniącym się żołnierzom straży przedniej przybyły z pomocą siły główne, co sprawiło, że Kozacy wycofali się do twierdzy Mozyrz. Próba opanowania fortecy z marszu nie udała się, więc hetman spieszył całą jazdę (w tym rajtarię pod wodzą Ganchofa) i rzucił ją do ataku na wały ziemne. Po ciężkim boju twierdza została zdobyta. Zwycięska armia litewska przystąpiła do palenia miasta, przy czym poważnych strat doznali jego mieszkańcy gdyż, według uczestnika wydarzeń Bogusława Maskiewicza, szczególnym okrucieństwem wobec ludności cywilnej zdobytego miasta odznaczyła się niemiecka rajtaria. Po zakończeniu walk pojmanych jeńców kozackich ścinano i wbijano na pal (między innymi pułkownika Micheńkę).

</doc>
<doc id="865521" url="https://pl.wikipedia.org/wiki?curid=865521" title="Stara Synagoga w Kraśniku">
Stara Synagoga w Kraśniku

Stara Synagoga w Kraśniku – pierwsza, drewniana synagoga znajdująca się w Kraśniku, znajdująca się przy dzisiejszej ulicy Bożniczej.
Synagoga została zbudowana w XVI wieku - wymieniana była już w 1593 roku, lecz spłonęła w czasie pożaru miasta w 1637 roku. Wkrótce na jej miejscu wzniesiono nową, murowaną synagogę, zwaną później Wielką.

</doc>
<doc id="865525" url="https://pl.wikipedia.org/wiki?curid=865525" title="Casper Van Dien">
Casper Van Dien

Casper Van Dien, właściwie Casper Robert Van Dien Jr. (ur. 18 grudnia 1968 w Milton) – amerykański aktor, producent i reżyser telewizyjny i filmowy.
Życiorys.
Wczesne lata.
Urodził się w Milton na Florydzie jako jedyny syn Diane (z domu Morrow), zasłużonej nauczycielki żłobka, i Caspera Roberta Van Diena Seniora (ur. 1932), komandora Amerykańskiej Marynarki Wojennej. Wychowywał się z trzema siostrami; dwiema rodzonymi – starszą Sudi (ur. 26 maja 1966) i młodszą Kristin (ur. 1970) i jedną przyrodnią Debbie (ur. 1954). Jego rodzina ma korzenie holenderskie, angielskie, francuskie, szwedzkie i indiańskie. Dorastał w Ridgewood, w stanie New Jersey. Kiedy miał 17 lat, została opublikowana jego poezja. Podobnie jak jego obydwaj dziadkowie – Casper Anson Van Dien i William Morrow, którzy byli wojskowymi marynarki morskiej, w 1988 ukończył Admiral Farragut Academy w St. Petersburg (Floryda) ze stopniem trzeciego komandora. Następnie podjął studia na Uniwersytecie Stanowym Florydy w Tallahassee.
Kariera.
Po przyjeździe do Los Angeles trafił na mały ekran i otrzymał rolę strażnika w czarnej komedii telewizyjnej "Przepis dla mordercy" ("Menu for murder", 1990) z Morgan Fairchild. Niedługo potem można go było dostrzec w operach mydlanych ABC – "Dzień za dniem" ("Life goes on", 1992), "Tylko jedno życie" ("One Life to Live", 1993-94) i "Beverly Hills, 90210" (1994). Wystąpił także gościnnie w serialu CBS "Doktor Quinn" ("Dr. Quinn, Medicine Woman", 1994) i sitcomie Fox Broadcasting Company "Świat według Bundych" ("Married... with Children", 1995).
Jego kariera na kinowym ekranie została zapoczątkowana rolą żołnierza elitarnej jednostki wojskowej, przygotowującej do ostatecznej rozgrywki z krwiożerczymi robalami z kosmosu w widowiskowym thrillerze sci-fi Paula Verhoevena "Żołnierze kosmosu" ("Starship Troopers", 1997). Za rolę był nominowany do nagrody Blockbuster Entertainment. Następnie został wybrany do roli dwudziestego z kolei w historii kina Tarzana w sensacyjno-przygodowym "Tarzan i Zaginione Miasto" ("Tarzan and the Lost City", 1998). W dramacie sensacyjnym "Kod Omega" ("The Omega Code", 1999) zagrał eksperta od teologii i mitologii, absolwenta Uniwersytetu Cambridge, który musi się zmierzyć ze słowami zwiastującymi koniec świata. W serialu NBC "Wybrańcy fortuny" ("Titans", 2000-2001) wcielił się w postać podłego syna właściciela potężnej firmy produkującej samoloty.
Życie prywatne.
W 1993 roku poślubił aktorkę Carrie Mitchum, wnuczką legendarnego aktora Roberta Mitchuma, z którą ma syna Caspera „Cappy” Roberta (ur. 23 września 1993) i córkę Caroline Dorothy Grace (ur. 15 października 1996). Jednak w 1996, krótko po wspólnym występie w filmie telewizyjnym "James Dean: Wyścig z przeznaczeniem" ("James Dean:Race with destiny") doszło do separacji, a w 1997 rozwiódł się. W dniu 8 maja 1999 w Las Vegas ożenił się po raz drugi z aktorką Catherine Oxenberg. Zostali rodzicami dwóch córek – Anandy Mayi (ur. 20 września 2001) i Celeste Almy (ur. 3 października 2003). Został także ojczymem Indii Oxenberg. Lecz po 16 latach małżeństwa, we wrześniu 2015 roku rozwiódł się. W czerwcu 2018 poślubił Jennifer Wenger.

</doc>
<doc id="865526" url="https://pl.wikipedia.org/wiki?curid=865526" title="Ko-dachi">
Ko-dachi

 – japońska krótka sieczna broń biała, należąca do grupy tzw. "mieczy japońskich" (nihon-tō). Ko-dachi używane było przez samurajów w feudalnej Japonii, a jego długość nie przekraczała 60 cm.
Ko-dachi (miecz przeznaczony do noszenia z ostrzem skierowanym w dół) jest podobny do wakizashi, choć ich głownie różnią się budową. Ko-dachi był skróconą wersją broni głównej, wakizashi natomiast pełnił rolę broni dodatkowej, pomocniczej. Z tego powodu był wykuwany w stosownej proporcji do katany. Ko-dachi ma większą krzywiznę niż wakizashi i zazwyczaj ma dłuższy uchwyt. Uważa się, że tego rodzaju miecze były noszone razem z tachi, ale jego dokładne przeznaczenie jest nieznane. 
Na zdjęciu prezentowany jest miecz nazywany „Hachiya Nagamitsu”. Według Kyōhō Meibutsu-chō (księga wysokiej jakości produktów w okresie Kyōhō, 1716–1736), nazwa wydaje się pochodzić od dwóch osób. „Wyjętego spod prawa” o imieniu Hachiya, który posiadał ten krótki miecz w okresie Azuchi-Momoyama (1573–1603) oraz mistrza Nagamitsu, miecznika ze szkoły Osafune w prowincji Bizen (ob. część prefektury Okayama), który produkował miecze przez około 30 lat po 1274 roku. 
Przedrostek 小 "ko-" oznacza „mały”, w tym kontekście – „krótki”. Przedrostek "ō-" oznacza „duży, wielki”, a w przypadku miecza – „długi”, jak w słowie ō-dachi.

</doc>
<doc id="865548" url="https://pl.wikipedia.org/wiki?curid=865548" title="Johannes Hendrik Feldmeijer">
Johannes Hendrik Feldmeijer

Johannes Hendrikus (Henk) Feldmeijer (ur. 30 listopada 1910 w Assen, zm. 22 lutego 1945 w rejonie Raalte) – holenderski polityk i kolaborant, szef holenderskiego SS podczas II wojny światowej.
Okres przedwojenny.
Johannes Hendrikus Feldmeijer w 1928 r. ukończył szkołę średnią. Następnie studiował matematykę i fizykę na Uniwersytecie Rijks w Groningen, ale w 1931 r. zawiesił studia. W tym czasie zaangażował się w działalność polityczną. Zainspirowany hasłami głoszonymi przez przywódcę Narodowo-Socjalistycznego Ruchu Holenderskiego (NSB) Antona A. Musserta w 1932 r. wstąpił do tej partii. Działał na polu propagandy partyjnej w Groningen i okolicach, występując na wiecach i wygłaszając wiele przemówień. Jego aktywność dostrzegł A. A. Mussert i zatrudnił go w Departamencie Propagandy NSB w Utrechcie. J. H. Feldmeijer kilka razy wyjeżdżał także do Niemiec, gdzie nawiązał tajne kontakty z SS, a także do Włoch i Skandynawii. W 1935 r. – po oblaniu egzaminów – rzucił studia i całkowicie poświęcił się działalności politycznej w NSB. W partii należał do radykalnego skrzydła, kierowanego przez Rosta van Tonningena, które opowiadało się za włączeniem Holandii do Rzeszy Niemieckiej oraz głosiło hasła rasistowskie i silnie antysemickie. Wzorowano się na programie nazistowskiej NSDAP. W 1937 r. J. H. Feldmeijer został ważnym członkiem społeczno-kulturalnej organizacji Der Vaderen Erfdeel, przemianowanej w 1940 r. na Volksche Werkgemeenschap, która promowała "germańską" kulturę. Jesienią 1937 r. z powodu konfliktu z A. A. Mussertem przeniesiono go na stanowisko szefa dystryktu Salland. W sierpniu 1939 r. współtworzył z R. van Tonningenem Mussert-Garde (straż przyboczną przywódcy NSB), a następnie stanął na jej czele. W tym czasie ponownie wyjeżdżał kilka razy do Niemiec, gdzie występował w Radio-Bremen. Jednocześnie zacieśniał swoje kontakty z wysokimi funkcjonariuszami SS. 3 maja 1940 r. władze holenderskie internowały go wraz z innymi działaczami NSB w Fort Prins Frederik w Ooltgensplaat (wyspa Flakkee,prowincja Zuid-Holland). Po najeździe Niemiec na Holandię 10 maja, został przetransportowany przez Belgię do Francji, gdzie 30 maja w Calais uwolnili go hitlerowscy żołnierze.
Okupacja niemiecka.
2 czerwca 1940 r. powrócił do okupowanego kraju. Kilka dni później R. van Tonningen przedstawił go wyższemu dowódcy SS i policji w Holandii SS-Obergruppenführerowi Hansowi Albinowi Rauterowi, który był pod dużym wrażeniem jego charyzmy i aktywności. W rezultacie 11 września stanął na czele Nederlandsche SS. Pomimo tego, że stanowiło ono część NSB, w rzeczywistości całkowicie podlegało SS. J. H. Feldmeijer wstąpił także ochotniczo na pocz. 1941 r. do 1 Dywizji Pancernej SS "Leibstandarte SS Adolf Hitler", w której służył do maja podczas kampanii bałkańskiej w Jugosławii i Grecji. Po najeździe Niemiec na ZSRR 22 czerwca, prowadził akcję rekrutacyjną Holendrów, głównie członków holenderskiego SS, do Pułku SS "Westland". Ponownie służył w szeregach Waffen-SS w okresie od czerwca 1942 r. do marca 1943 r. jako dowódca baterii artylerii przeciwlotniczej w Pułku SS "Westland" w składzie 5 Dywizji Pancernej SS "Wiking". Walczył wówczas na froncie wschodnim w południowej Rosji. Na koniec służby dostał awans do stopnia SS-Standartenführera Allgemeine-SS, a w marcu 1944 r. – po szkoleniu oficerskim – do stopnia SS-Hauptsturmführera. Otrzymał także Krzyż Żelazny 2 klasy. Od września do listopada 1943 r. stał na czele oddziału specjalnego, tzw. Sonderkommando Feldmeijer, który zamordował kilkadziesiąt Holendrów-antyfaszystów w ramach "Silbertanne Aktion" w odpowiedzi na wzrost aktywności ruchu oporu. We wrześniu 1944 r. brał udział w rozbudowie formacji obrony terytorialnej Landstorm Nederland, a w lutym 1945 r. został przydzielony do dowództwa jednego z jej batalionów. Zginął 22 lutego koło Raalte podczas ataku alianckiego samolotu, kiedy wracał na front. Natomiast według części źródeł rozstrzelali go jego podkomendni. Został pochowany kilka dni później na cmentarzu w Haren (Ems).

</doc>
<doc id="865550" url="https://pl.wikipedia.org/wiki?curid=865550" title="Copa Paz del Chaco 2003">
Copa Paz del Chaco 2003

Copa Paz del Chaco 2003 – mecz towarzyski o puchar Paz del Chaco odbył się po raz jedenasty w 2003 roku. W spotkaniu po raz pierwszy uczestniczyły zespoły juniorskie: Paragwaju U-20 i Boliwii U-23.
Mecze.
Triumfatorem turnieju Copa Paz del Chaco 1999 został zespół Paragwaju U-20.

</doc>
<doc id="865551" url="https://pl.wikipedia.org/wiki?curid=865551" title="Walec eliptyczny">
Walec eliptyczny

Walec eliptyczny – walec prosty, którego podstawą jest elipsa. Jego szczególnym przypadkiem jest walec kołowy prosty mający w podstawie koło.
Bryła ta jest w pewnym układzie współrzędnych opisana układem nierówności:

</doc>
<doc id="865552" url="https://pl.wikipedia.org/wiki?curid=865552" title="Barthold Heinrich Brockes">
Barthold Heinrich Brockes

 
Barthold Heinrich Brockes (ur. 1680, zm. 1747) – niemiecki poeta okresu późnego baroku. Związany był przez większość życia z Hamburgiem. Tworzył poematy heroiczne. Napisał też liczne libretta do oper i oratoriów. Z jego tekstów korzystali między innymi Georg Friedrich Händel i Johann Balthasar Christian Freißlich.

</doc>
<doc id="865553" url="https://pl.wikipedia.org/wiki?curid=865553" title="Ustawa warszawska">
Ustawa warszawska

Ustawa warszawska – termin, którym określane są potocznie kolejne ustawy dotyczące ustroju m.st. Warszawy.
Rok 2002.
Obowiązująca – trzecia po 1989 – ustawa z dnia 15 marca 2002 r. "o ustroju miasta stołecznego Warszawy" () określa m.in.:
Rok 1994.
Ustawa z dnia 25 marca 1994 r. "o ustroju miasta stołecznego Warszawy". ()
Rok 1990.
Ustawa z dnia 18 maja 1990 r. "o ustroju samorządu miasta stołecznego Warszawy" ()
Projekt z 2017.
W 2017 grupa posłów na Sejm VIII kadencji z Klubu Parlamentarnego Prawo i Sprawiedliwość wniosła projekt ustawy o ustroju m. st. Warszawy tworzącej metropolitalną jednostkę samorządu terytorialnego o nazwie "m. st. Warszawa" obejmującą miasto Warszawa oraz 33 okoliczne gminy. Projekt ustawy wzbudził kontrowersje w gminach, które miałyby wejść w skład nowej jednostki metropolitalnej, w tym w Warszawie, i stał się przyczyną zorganizowania referendów lokalnych w niektórych z nich.

</doc>
<doc id="865556" url="https://pl.wikipedia.org/wiki?curid=865556" title="Jameel McCline">
Jameel McCline

Jameel McCline (ur. 20 maja 1970 w Nowym Jorku) – amerykański bokser wagi ciężkiej.
Życiorys.
Nigdy nie boksował amatorsko. Swoją karierę zawodową rozpoczął w 1995. Jej początki nie były zbyt imponujące. Mimo znakomitych warunków fizycznych (198 cm wzrostu i ok. 120 kg wagi) McCline już w swojej drugiej walce został (w pierwszej rundzie) znokautowany przez znacznie niższego i lżejszego od siebie rywala, Gary Bella. W następnym roku doznał kolejnej porażki z bokserem o skromniejszych warunkach fizycznych, Gregiem Pickromem.
Aby zdobyć doświadczenie, przez kolejne cztery lata McCline walczył z mało znanymi pięściarzami. Wszystkie pojedynki wygrał. Jego pierwszym poważnym rywalem był w maju 2001 były mistrz świata w kategorii junior ciężkiej, Alfred Cole. McCline pokonał go na punkty.
W następnym pojedynku znokautował Michaela Granta swoim pierwszym ciosem w walce. Później pokonał jednogłośnie na punkty Lance Whitakera i przyszłego mistrza świata, Shannona Briggsa.
7 grudnia 2002 nastąpiła pierwsza z jego czterech prób (wszystkie nieudane) zdobycia mistrzostwa świata. W dziesiątej rundzie walki z obrońcą mistrzowskiego pasa organizacji WBO, Wołodymyrem Kłyczką, McCline leżał na deskach, był liczony i zrezygnował z dalszej walki po tym starciu.
Następna okazja do zdobycia mistrzostwa świata nadarzyła mu się dwa lata później, po stoczeniu trzech zwycięskich pojedynków, kolejno z Charlesem Shuffordem, niepokonanym wcześniej Cedrickiem Boswellem oraz Wayne’em Llewelynem. Tym razem 13 listopada 2004 w pojedynku z Chrisem Byrdem stawką był pas mistrzowski organizacji IBF. Początek walki był dla McCline'a obiecujący – już w drugiej rundzie położył na deskach Byrda. Jednak w kolejnych starciach był już znacznie wolniejszy od dużo od niego mniejszego i bardziej ruchliwego rywala i w konsekwencji przegrał walkę na punkty po niejednogłośnej decyzji sędziów.
Rok 2005 nie był zbyt udany dla McCline'a – przegrał dwie walki: z niepokonanym wówczas Calvinem Brockiem oraz z Zurim Lawrence’em.
Po kolejnych dwóch latach i kilku zwycięskich walkach z mało wymagającymi rywalami McCline dostał trzecią szansę na zdobycie mistrzostwa świata, tym razem organizacji WBA. 20 stycznia 2007 zmierzył się z olbrzymem z Rosji, Nikołajem Wałujewem, obrońcą tytułu. Pojedynek przeszedł do historii boksu jako "największa" walka mistrzowska. Obaj pięściarze ważyli razem ok. 270 kg. Była to też pierwsza walka o mistrzostwo świata kategorii ciężkiej zorganizowana w Szwajcarii. Pojedynek zakończył się zwycięstwem Wałujewa w trzeciej rundzie po przypadkowej kontuzji kolana odniesionej przez McCline'a podczas wyprowadzania ciosu.
6 października 2007 w Madison Square Garden przegrał jednogłośnie na punkty walkę o tytuł tymczasowego mistrza świata federacji WBC z Nigeryjczykiem Samuelem Peterem, mimo przewagi w pierwszych trzech rundach, udokumentowanej kilkoma nokdaunami. 8 marca 2008 doznał trzeciej porażki z rzędu, przegrywając na punkty z Johnem Ruizem.
7 listopada 2008 wygrał pojedynek z Mikiem Mollo, jednogłośną decyzją sędziów na punkty. 
11 kwietnia 2009 w walce w Las Vegas został znokautowany w czwartej rundzie przez Chrisa Arreolę.
8 września 2012 w Moskwie McCline w swojej 56-tej walce na zawodowym ringu, przegrał przez nokaut z Magomiedem Abdusałamowem w drugiej rundzie.

</doc>
<doc id="865568" url="https://pl.wikipedia.org/wiki?curid=865568" title="Genie in a Bottle">
Genie in a Bottle

Genie in a Bottle – piosenka popowa stworzona na pierwszy album studyjny amerykańskiej piosenkarki Christiny Aguilery zatytułowany, po prostu, "Christina Aguilera" (1999). Wyprodukowany przez Davida Franka i Steve’a Kipnera, utwór wydany został jako inauguracyjny singel promujący krążek 22 czerwca 1999 roku. W 2000 kompozycja została nominowana do nagrody Grammy w kategorii "najlepszy żeński występ pop".
Wydany jako pierwszy singel z debiutanckiego albumu Aguilery, „Genie in a Bottle” opublikowany został jako zaledwie drugi po „Reflection” singel solowy w karierze wokalistki. Szybko zyskał sławę na terenie Stanów Zjednoczonych, osiągnął pozycję #1 prestiżowego notowania "Billboard" Hot 100 oraz utrzymywał się na niej przez kolejnych pięć tygodni. Z podobnym sukcesem wydawnictwo spotkało się w Wielkiej Brytanii, gdzie osiągnęło szczyt listy UK Singles Chart. We wszystkich krajach, w których wydano singel, objął on pozycje w Top 10 oficjalnych zestawień przebojów singlowych (wyjątkiem były Japonia, gdzie Aguilera sukcesy zaczęła odnosić w ciągu kolejnych lat swej działalności artystycznej, Islandia – miejsce 16. – oraz Polska). Utwór był numerem jeden między innymi w Austrii, Belgii, Danii, Hiszpanii, Kanadzie, Norwegii i we Włoszech, a także trzecim pod względem sprzedaży singlem roku 1999. Zyskał również sukces artystyczny.
Hiszpańskojęzyczna wersja utworu, zatytułowana „Genio atrapado”. znalazła się na albumie "Mi Reflejo" (2000). Wideoklipy do obydwu singli „Genie in a Bottle” i „Genio atrapado” wyreżyserowała Diane Martel.
Informacje o utworze.
Po podpisaniu kontraktu z wytwórnią RCA Records, Aguilera rozpoczęła prace nad swoim debiutanckim albumem zatytułowanym, po prostu, "Christina Aguilera". Utwór „Genie in a Bottle”. wytypowany na pierwszy singel promujący płytę, został skomponowany przez Davida Franka, Steve’a Kipnera oraz Pamelę Sheyne w 1998 roku, a nagrany w lutym 1999. Sheyne, która jako pierwsza nagrała demo piosenki, wyjawiła, że o prawa do „Genie in a Bottle” ubiegało się trzech artystów, wśród nich Aguilera. Pozostali to Paula Abdul i Innosense. Początkowo wykonawczyni nie była przekonana, czy kompozycja powinna zostać wydany jako główny singel z jej pierwszego albumu, uważając, że nie podkreśla w pełni jej talentu wokalnego. Pomiędzy Aguilerą a producentami muzycznymi doszło do konfliktu – nastoletnia piosenkarka chciała, by debiutancki singel prezentował jej możliwości, podczas gdy członkowie RCA uparcie nalegali na wydanie „Genie in a Bottle” w charakterze singla głównego, wierząc w jego przebojowość. Piosenka stanowi połączenie gatunków popu, dance- i teen popu, czerpie też z R&amp;B, bubblegum pop i europopu. W dźwięk autor melodii David Frank wplótł instrumenty charakterystyczne dla hip-hopu i elektroniki, a także fortepian, perkusję i syntezatory. Piosenkę oparto na względnie wolnych ruchach 84 uderzeń na minutę. Jej początkowy tytuł brzmiał „If You Want to be with Me”.
Alternatywna, hiszpańskojęzyczna wersja utworu „Genie in a Bottle”. „Genio atrapado”. opublikowana została w 2000 na albumie "Mi Reflejo" i posłużyła za pierwszy singel promujący płytę. W 2008 na swej pierwszej składance z największymi przebojami, "Keeps Gettin’ Better – A Decade of Hits", Aguilera zawarła utwór „Genie 2.0”, który stanowi remiks oryginału z 1999 (patrz niżej). Jest to utwór zrealizowany w konwencji muzyki elektronicznej. Dodatkowo fragmenty „Genie in a Bottle” użyte zostały w utworze „Thank You (Dedication to Fans...)” z albumu wokalistki "Back to Basics" (2006), zrealizowanym w podzięce dla fanów piosenkarki za lata wsparcia. Kolejną wersję przeboju, znaną pod nieoficjalną nazwą „Genie 3.0”. Aguilera zaprezentowała pod koniec marca 2014, gdy wystąpiła przed malezyjską publicznością.
Tekst utworu.
Piosenka wykorzystuje legendę dżinna jako seksualną metaforę, konkludując, że dziewczyna (bohaterka) będzie reagować podnieceniem tylko na odpowiedni dotyk. Podmiot liryczny to seksualnie stłumiona nastolatka. Na początku utworu stwierdza ona, że czuje się „szczelnie zamknięta w dobie samotnych nocy” (ang. „locked up tight for a century of lonely nights”) oraz wyczekuje seksualnego uwolnienia. Bohaterka poznaje następnie chłopaka, który zaczyna pobudzać jej zmysły oraz powoduje, że ma ochotę oddać mu się w akcie miłosnym („my body’s saying let’s go”), mimo własnej wstrzemięźliwości („my heart is saying no”). Niemniej jednak, refren wyraźnie daje do zrozumienia, że bohaterka oferuje swoje ciało chłopakowi: „Jeśli chcesz być ze mną, kochanie, nie masz nic do zapłacenia; jestem duszkiem w butelce, musisz potrzeć mnie tak, jak trzeba” („if you wanna be with me, baby there’s a price to pay; I’m a genie in a bottle, you gotta rub me the right way”). Magazyn "Blender" podsumował „Genie in a Bottle” jako „hymn o rodzącej się, młodzieńczej seksualności”.
Treść utworu wzbudziła z początku drobne kontrowersje, istniało bowiem przekonanie, że Aguilera jest zbyt młoda, by w tak wymowny sposób śpiewać o sprawach seksualnych, szczególnie z racji wykonywanego gatunku muzycznego (teen pop), znajdującego swoich słuchaczy zwłaszcza wśród młodych dziewcząt. W niektórych regionach świata piosenka została poddana cenzurze, podobnie postąpiły rynki nakierunkowane na młodzieżowych odbiorców (między innymi Radio Disney). W ocenzurowanej wersji utworu Aguilera śpiewa: „musisz traktować mnie we właściwy sposób” („you gotta treat me the right way”) zamiast „musisz potrzeć mnie tak, jak trzeba” („you gotta rub me the right way”). Aguilera obroniła tekst „Genie in a Bottle” w wywiadzie z autorami książki "1000 UK #1 Hits", Jonem Kutnerem i Spencerem Leigh:
Obecność w kulturze masowej.
Singel stał się światowym przebojem oraz jedną z najbardziej znanych (obok między innymi „Beautiful”) piosenek Christiny Aguilery. Fenomenalnie, dzięki „Genie in a Bottle” Aguilera na stałe zapewniła sobie miejsce w popkulturze, jako wykonawczyni utworu, który już w miesiąc po swojej premierze uzyskał status platynowego singla. Piosenka stała się podmiotem licznych coverów (patrz niżej) i parodii (najbardziej znanymi zostały utwory „Weenie in a Bottle” w wykonaniu Hawaiian Ryana oraz „Warm Bottle”. zrealizowany jako pastisz dla strony internetowej madblast.com). Była wykonywana przez uczestników programów typu talent shows, wykorzystano ją w serialu dokumentalnym "Bring It On" (2001) oraz w grach wideo Karaoke Revolution Volume 2 (2004) i Dance Dance Revolution Extreme 2 (2005). W 2007 amerykańska stacja telewizyjna VH1 zorganizowała ranking „100 najlepszych utworów muzycznych lat 90.”. w którym piosence „Genie in a Bottle” przypisano pozycję trzydziestą ósmą. Przebój sprzedał się w nakładzie blisko siedmiu milionów egzemplarzy i znajduje się na liście najlepiej sprzedających się singli świata.
W 2001 roku utwór wykonany został przez Nicole Scherzinger i Taryn Manning w programie typu talent show "Popstars USA". Nagranie emitowane było w trakcie turnieju wielkoszlemowego US Open 2014, za każdym razem, gdy na korcie pojawiała się kanadyjska tenisistka Eugenie Bouchard. Na cześć piosenki Bouchard nadano pseudonim „Genie”. Jesienią 2016 roku cover utworu został wykorzystany w serialu komediowym firmy Netflix "Spadajcie, hejterzy!" ("Haters Back Off"), w odcinku piątym pt. "Staring in a Musicall". Coveru dokonała Colleen Ballinger, odtwórczyni roli głównej. Utwór wykorzystano też w sitcomie "Jess i chłopaki" ("New Girl", 2016), gdzie wykonała go Zooey Deschanel. Sampel z piosenki „Genie in a Bottle” pojawia się w refrenie debiutanckiego solowego singla Camili Cabello, „Crying in the Club” (2017).
W styczniu 2018 roku wyemitowany został odcinek programu "Lip Sync Battle", honorujący katalog muzyczny Aguilery. W ramach odcinka piosenkarka i gwiazda telewizji, Erika Jayne, wystąpiła z utworami „Genie in a Bottle” i „Fighter”; całemu show przyglądała się obecna w studio nagraniowym Aguilera. Piosenka została wykorzystana w off-broadwayowskiej adaptacji filmu "Szkoła uwodzenia" ("Cruel Intentions") i była wykonywana przez aktorkę Katie Stevens. Drag queen Farrah Moan występowała z utworem podczas drag shows. W czerwcu 2018 aktor i wokalista Darren Criss zaśpiewał cover „Genie in a Bottle” w trakcie koncertu w Pittsburghu.
Do nagrania nawiązuje Lauren Alaina w swoim utworze „Ladies in the '90s” (2018), hołdującym muzyce lat dziewięćdziesiątych. Ewelina Lisowska wystąpiła z piosenką w programie "Twoja twarz brzmi znajomo" (2019). Jason Derulo użył samplingu z „Genie in a Bottle” w swoim nagraniu „Talk with Your Body” (2019). Cover utworu znalazł się na ścieżce dźwiękowej z filmu "Yes, God, Yes" (2019). Latem 2020 roku serwis "The Pudding" przeprowadził badanie, które miało wyłonić najbardziej ikoniczne piosenki lat dziewięćdziesiątych i utwory najlepiej znane przez przedstawicieli Pokolenia Z oraz milenialsów. „Genie in a Bottle” był dwudziestym w kolejności nagraniem z najwyższym współczynnikiem rozpoznawalności.
Wydanie singla.
Światowa premiera singla przypadła na lato 1999, 22 czerwca tego roku; wówczas „Genie in a Bottle” opublikowano na terenie Stanów Zjednoczonych. W USA utwór wydano na płytach kompaktowych, wspólnie z balladą Aguilery „Blessed” na „stronie B”, a także na promocyjnych płytach CD, których wydanie poprzedzało oficjalną premierę singla. W sklepach muzycznych w formie EP wydanych zostało sześć remiksów piosenki. 9 sierpnia 1999 singel został wydany w Niemczech, dwa i pół tygodnia później, 26 sierpnia – we Francji. Niemiecki singel CD zawierał utwór „We’re a Miracle” na „stronie B”. Pomimo popularności formatu 12” Winyl pod koniec lat dziewięćdziesiątych, singel nie był publikowany w tej formie.
W związku z bogatą promocją airplayową i wysoką sprzedażą singli CD w Stanach Zjednoczonych, „Genie in a Bottle” wspiął się na pozycję #1 w notowaniu "Billboard" Hot 100. Sukcesy odnosił na innych listach prestiżowego magazynu "Billboard", w tym Top 40 Mainstream, Hot 100 Airplay i Rhythmic Top 40, ponadto zajął miejsce siódme w zestawieniu podsumowującym przeboje notowania "Billboard" Hot 100 w roku 1999. Na przełomie lipca i sierpnia 1999 „Genie in a Bottle” spędził w sumie pięć tygodni z rzędu na szczycie listy Hot 100, co z miejsca uczyniło z niego singel roku, który osiągnął największy sukces obok „Livin’ la Vida Loca” w wykonaniu Ricky’ego Martina oraz „If You Had My Love” Jennifer Lopez. Pod koniec roku rekord ustanowiony przez Aguilerę, Martina i Lopez przebił utwór „Smooth” Santany i Roba Thomasa, który pierwszą pozycję notowania okupywał łącznie przez dziesięć kolejnych tygodni. Zdaniem dziennikarza muzycznego Jasona Lipshutza, żaden z późniejszych przebojów Aguilery (jak „Come on Over Baby (All I Want Is You)” czy „Moves Like Jagger”) nie definiował ścieżek jej kariery tak, jak „Genie in a Bottle”.
Singel zajął pozycje #1 na ponad piętnastu listach przebojów singlowych dookoła świata. Został numerem jeden między innymi w Argentynie, Austrii, Belgii, Danii, Hiszpanii, Kanadzie, Meksyku, Norwegii, Wielkiej Brytanii i we Włoszech. W sumie był notowany w Top 5 lub Top 10 większości list, na których się pojawił, a szczególną popularność zyskał w Ameryce Północnej, Europie oraz Australii i Oceanii. W drugiej połowie września 1999 obwołany został jako nagranie najczęściej emitowane przez europejskie stacje radiowe. Zajął miejsce drugie w notowaniu przebojów singlowych Australii, drugie w Nowej Zelandii, Niemczech, Irlandii, Holandii, Szwajcarii i Republice Południowej Afryki, trzecie we Francji, czwarte w Brazylii i Grecji oraz piąte w Szwecji. „Genie in a Bottle” był pierwszym z singli Aguilery, który uplasował się na szczycie zestawienia ogólnoświatowych przebojów United World Chart. W Polsce uwzględniony został w trzech listach. Zajął miejsce dwunaste zestawienia przebojów radiowych, skompilowanego przez "Music &amp; Media", a na liście przebojów Programu Trzeciego dotarł do pozycji dwudziestej dziewiątej. W notowaniu "30 ton – lista, lista przebojów" (stanowiącym nieoficjalną polską listę singlowych przebojów do roku 2006) objął miejsce #11. Przez lata „Genie in a Bottle” pozostawał największym przebojem Aguilery w polskich radiofoniach, a także jednym z najlepiej sprzedających się singli wokalistki w Wielkiej Brytanii. W Anglii w latach 1999–2013 singel kupiło niemal siedemset tysięcy Brytyjczyków. Witryna chartsaroundtheworld.com podaje, że „Genie in a Bottle” to jedna z najpopularniejszych piosenek 1999 roku.
Opinie.
Pod koniec 1999 dziennikarze czasopisma "The Village Voice" uznali „Genie in a Bottle” za utwór relewantny. Nagranie zostało uznane za jeden z najlepszych singli roku w corocznym rankingu "Village Voice" o nazwie „Pazz &amp; Jop”. W zestawieniu piosenka wyprzedziła przebój „...Baby One More Time” Britney Spears. Dziennikarka Nana-Adwoa Ofori (AOL Radio) uwzględniła utwór na szczycie listy dziesięciu najlepszych singli wokalistki, przytaczając go jako muzyczną „wizytówkę” wykonawczyni. W podobnych zestawieniach redaktorzy serwisu internetowego Top10HM wyróżnili piosenkę miejscem siódmym, Bill Lamb (About.com) – drugim miejscem, a Christopher Rosa (thecelebritycafe.com) – miejscem czwartym. Zdaniem Rosy, „Genie in a Bottle” to klasyk, którego spektakularności nie trzeba opisywać słowami; by ją pojąć, wystarczy przesłuchać piosenkę. Portal PopCrush.com okrzyknął „Genie in a Bottle” drugim (po „Beautiful”) najlepszym singlem Aguilery, który w dodatku postawił ją obok Britney Spears jako popowy fenomen.
Serwis Complex nazwał piosenkę największym hitem Aguilery. Jason Lipshutz ("Billboard") podsumował pierwszy przebój Aguilery jako „starannie skonstruowaną popową eksplozję”. jeden z najważniejszych momentów w jej karierze muzycznej. Hillary Scales ze strony internetowej hecklerspray.com wymieniła „Genie in a Bottle” na liście sześciu najbardziej nieprzyzwoitych utworów muzycznych minionych lat. W marcu 2014 serwis top50songs.org podał, że internauci uznają „Genie in a Bottle” za jedną z trzech najlepszych piosenek Christiny Aguilery. Redaktorzy witryny fiftyfour.it określili „Genie in a Bottle” jako nagranie, które zmieniło muzykę lat dziewięćdziesiątych. Portal buzzfeed.com wskazał singel jako najważniejszą piosenkę lata 1999 roku. Pod koniec sierpnia 2014 Jason Lipshutz, redaktor magazynu "Billboard", okrzyknął singel jako drugi w kolejności największy hit Aguilery w Stanach Zjednoczonych (po „Moves Like Jagger”). Ponad miesiąc później angielski dziennikarz Justin Myers, członek organizacji The Official Charts Company, nazwał nagranie drugim co do ważności przebojem Aguilery w Wielkiej Brytanii. Bianca Gracie z serwisu o nazwie "Idolator" stwierdziła, że „Genie in a Bottle” odseparował Aguilerę od innych artystek bubblegum-popowych, dodała też, że dzięki „aksamitnemu wokalowi” oraz „seksualnemu podtekstowi”, którymi cechuje się nagranie, wykonawczyni zyskała znak rozpoznawczy. Sabienna Bowman (bustle.com) obwołała kompozycję jednym z największych wakacyjnych przebojów, a Christopher Rosa ("Glamour") pisał: „piosenka ta zdefiniowała okołomilenijny pop”.
Estelle Tang ("Elle") wierzy, że „Genie in a Bottle” to jedna z najlepszych piosenek popowych lat dziewięćdziesiątych.
Recenzje.
„Genie in a Bottle” uzyskał korzystne recenzje krytyków muzycznych. Tom Lanham ("Entertainment Weekly") wydał utworowi pozytywną recenzję, choć jego tekst uznał za zbyt dwuznaczny. „Jeszcze jeden eks-myszkieter staje na drodze przeciw popowemu sukcesowi Britney z sugestywną, syntezatorową melodią i ochrypłym głosem przed osiemnastym rokiem życia. Podczas gdy muzyka powiewa rhythm and bluesową lekkością, jękliwy refren 'Genie in a Bottle’ Christiny Aguilery jest nieswojo dorosły: 'Jestem duszkiem w butelce, musisz potrzeć mnie we właściwą stronę, kochanie'” – pisał recenzent. Lanham, w odwołaniu do skali szkolnej, A–E, wydał singlowi notę „B+”. Uznany krytyk muzyczny Robert Christgau okrzyknął singel „olśniewająco mądrym kawałkiem o nastoletnim odkrywaniu siebie”. Barry Walters ("Rolling Stone") pozytywnie ocenił stronę instrumentalno-rytmiczną utworu oraz tekst. Pamflecista strony internetowej o nazwie "Traveling to the Heart" podsumował piosenkę jako świetny debiut, docenił fakt, że „Genie in a Bottle” nie został wyprodukowany przez Maksa Martina, który stworzył multum przebojów muzycznych końca lat dziewięćdziesiątych, oraz nazwał singel „jednym z najlepszych utworów popowych nienapisanych przez Martina”. Recenzent pochwalił również potencjał wokalny Aguilery, zauważając, że „jej głos bez trudu przemieszcza się od góry do najniższych tonów”. Autor witryny musicaddiction2.com nazwał „Genie in a Bottle” „nostalgią swojego okresu dojrzewania”. „genialnym utworem, który emanuje wspaniałym, tanecznym popem”. „Wokal Christiny zawsze brzmiał bardzo dobrze, a ten kawałek pokazuje niezwykłą rozpiętość jej głosu – artystka zaczyna śpiewać od najniższych rejestrów, a kończy na tych naprawdę wysokich. Nawiązania seksualne są podniecające, a jednocześnie tak skromne, że brzmią niewinnie” – pisał dalej recenzent. W omówieniu dla portalu muzycznego Allmusic.com Ed Hogan uznał „Genie in a Bottle” za nagranie, które „nie mogło okazać się chybioną kompozycją”. Hogan docenił również walory produkcyjne piosenki oraz „porażające, brzmiące bardzo dojrzale” wokale Aguilery.
W swej recenzji z 2019 roku dziennikarz Michiel Vos pisał: „Utwór pozostaje ponadczasowym klasykiem i cechuje się wybitną produkcją. Powinien być przytaczany jako przykład na zajęciach z pisania popowych przebojów”.
Teledysk.
Wideoklip do utworu powstał w kwietniu 1999 roku u wybrzeży Pacyfiku, w Malibu w stanie Kalifornia, wyreżyserowany przez Diane Martel. Choreografię stworzyli Jermaine Browne oraz Darrin Henson. Zdjęcia realizowano na tej samej plaży, na której inna wokalistka popowa Britney Spears kręciła swój teledysk „Sometimes”. Oba wideoklipy powstawały w tym samym miesiącu. Klip wywołał kontrowersje, ze względu na kuse, plażowe stroje, które młodociana wówczas wokalistka nosiła na sobie podczas jego realizacji. Śmiałość teledysku i jego erotyczna wymowa zwróciły uwagę na tekst piosenki „Genie in a Bottle”, który uznano za zbyt sugestywny.
Opisując treść wideoklipu w wywiadzie udzielonym twórcom programu telewizyjnego "Entertainment Tonight" ("ET"), Aguilera powiedziała: "Klip jest o mnie i grupie moich przyjaciół; bawimy się na plaży, spędzamy wspólnie lato. Fajnym elementem teledysku są układy choreograficzne inspirowane tańcem arabskim". Wideo rozpoczyna scena, w której Aguilera leży na plaży, ubrana w krótkie szorty oraz biały top odsłaniający brzuch. Następnie, w jeansowym stroju, wokalistka widziana jest na pokładzie statku. Następuje scena taneczna, w której Aguilera wykonuje układ choreograficzny w białej koszulce, pomarańczowych spodniach i skąpym szalu. Teledyskowi przyjaciele wokalistki pojawiają się w jej domku plażowym, gdzie poznają grupę chłopaków prowadzących czerwonego chevroleta. Klęcząc na masce owego auta oraz opierając się o jego szybę, piosenkarka – ubrana w różowy T-shirt i białe rybaczki – śpiewa następnie dalszą część utworu; w wozie występowi przygląda się przystojny pasażer. Wideoklip wieńczy scena, w której jeden z chłopców goni Christinę; następnie obydwoje siedzą wraz z grupą przyjaciół przy rozpalonym na plaży ognisku. Josh Duhamel, w 1999 początkujący aktor i były model, wystąpił w wideoklipie w roli cameo, jako jeden z gości w domku na plaży. Klip stał się przebojem telewizji muzycznych dookoła świata, w Stanach Zjednoczonych tryumfował w zestawieniu "Total Request Live" stacji MTV (spędził w sumie sześćdziesiąt pięć dni w Top 10 notowania). Był też nominowany do nagrody Billboard Music Video w trzech kategoriach. Teledysk do utworu „Genie in a Bottle”. opublikowany przez oficjalny kanał VEVO Christiny Aguilery w serwisie YouTube, został odtworzony ponad sto czterdzieści milionów razy (stan na luty 2020). Pop-punkowy zespół Blink-182 sparodiował teledysk Aguilery w swym klipie „All the Small Things” (2000). Wokalista Tom DeLonge odegrał w nim młodego mężczyznę leżącego na plaży i śpiewającego do kamery.
Promocja i wykonania koncertowe.
Promocja medialna.
Promocja singla obejmowała liczne występy Christiny Aguilery w rozrywkowych programach telewizyjnych oraz podczas masowych imprez muzycznych. Lipcem 1999 roku wokalistka odśpiewała singel podczas jednego z odcinków programu telewizji BBC "Top of the Pops", także latem wystąpiła na pierwszej gali wręczenia nagród Teen Choice Awards. 16 września 1999 zaprezentowała utwór w trakcie talk show CBS-u "Late Show with David Letterman". W celach promocyjnych Aguilera ruszyła w krótką, reżyserowaną przez Aleksa Alessandroniego trasę „'Genie in a Bottle’ Promotional Tour, '99”, która odbyła się w drugiej połowie 1999. Pod koniec grudnia Aguilera promowała utwór podczas występu w sylwestrowym programie stacji MTV "New Year’s Eve Special". Aguilera pojawiła się w roli cameo w odcinku „Let’s Eat Cake” dziesiątego sezonu serialu młodzieżowego FOX-u "Beverly Hills 90210". Wystąpiła w roli samej siebie, śpiewając „Genie in a Bottle” na przyjęciu urodzinowym jednego z bohaterów.
19 marca 2000 artystka wykonała singlowe „Genie in a Bottle” i „I Turn to You” w trakcie programu telewizji syndykacyjnej "Showtime at the Apollo". 23 czerwca 2000 wystąpiła z „Genie in a Bottle” na Disney Summer Jam, imprezie młodzieżowej organizowanej przez Disney Music Group. Grudniem roku 2000 pojawiła się podczas show ABC "ABC Christmas Special" (znanego też jako "25 Days of Christmas"), odśpiewując w sumie osiem utworów, w tym także „What a Girl Wants” i „I Turn to You”. oraz wieńcząc koncert interpretacją szlagiera „Climb Ev’ry Mountain” z musicalu "The Sound of Music". Promocja utworu obejmowała także występy na galach Summer Music Mania (lipiec 1999), Pleasure Island Concert (1 października '99), Gala de la hispanidad (12 października '99) i MLS Cup (21 listopada '99) oraz w programach "Total Request Live" (17 września '99), "Soul Train" (10 października '99) i "Hit machine" (październik '99).
Późniejsze występy.
Utwór jest stałym elementem tras koncertowych Aguilery. Artystka koncertowała z „Genie in a Bottle” podczas tras: Sears &amp; Levis US Tour po Ameryce Północnej (lipiec–październik 2000), Christina Aguilera Latin American Tour 2001 po Ameryce Północnej i Japonii (styczeń/luty 2001), Justified and Stripped Tour po USA i Kanadzie (czerwiec–wrzesień 2003) oraz Stripped World Tour po Europie, Japonii i Australii (wrzesień–grudzień 2003).
Dnia 7 września 2008 Aguilera wystąpiła z elektroniczną wersją przeboju, wykonując medley piosenek „Genie 2.0” oraz „Keeps Gettin' Better”; okazją do występu było dwudziestopięciolecie gali MTV Video Music Awards. 23 listopada 2008, podczas gali American Music Awards 2008, wykonała medley sześciu swych największych hitów, w grupie których znajdował się „Genie in a Bottle”.
Wiosną 2010, promując album "Bionic" w porannym talk show stacji CBS "The Early Show", Aguilera wystąpiła z medley singli „Genie in a Bottle” i „What a Girl Wants”. tuż po zaprezentowaniu nowej wówczas piosenki „Not Myself Tonight”. Jak poinformowała telewizja CBS News, medley był mocno chwalony przez fanów artystki. 31 grudnia 2013 roku wokalistka dała prywatny, sylwestrowy koncert w Moskwie. Na setlistę złożyło się czternaście utworów, wśród nich medley singli „Genie in a Bottle” oraz „Come on Over Baby (All I Want Is You)”. Aguilera miała wystąpić z piosenką podczas festiwalu muzycznego Twin Towers Alive w Petronas Towers w Kuala Lumpurze dnia 28 marca 2014. Koncert został odwołany z powodu katastrofy lotu Malaysia Airlines 370. Mimo to, zorganizowano występ artystki przed prywatną publicznością. 27 lipca 2015 wokalistka dała koncert podczas prywatnej imprezy Cisco Rocks, organizowanej przez firmę Cisco Systems. Przed publicznością wykonała między innymi „Genie in a Bottle”. 28 maja 2016 występ artystki przed dwustutysięczną widownią zamknął marokański festiwal muzyczny Mawazine. Wśród dwudziestu odśpiewanych przez Aguilerę piosenek znalazła się „Genie in a Bottle” (w aranżacji „3.0”). Dwa miesiące później, 30 lipca, Aguilera zaśpiewała utwór na koncercie inaugurującym otwarcie hali widowiskowej Black Sea Arena w Gruzji.
„Genie in a Bottle” było jednym z dwóch nagrań, które otwierały trasę koncertową The Liberation Tour (2018). 31 grudnia, tuż przed północą Aguilera pojawiła się na scenie w Nowym Jorku i dała koncert, będący częścią sylwestrowego programu "Dick Clark’s New Year’s Rockin’ Eve". Zaśpiewała „Genie in a Bottle”. Pod koniec stycznia 2019 Aguilera wystąpiła podczas koncertu współorganizowanego przez iHeartRadio, stanowiącego zapowiedź jej rezydentury The Xperience. Jednym z utworów, które wykonała, był „Genie in a Bottle”. Nagranie wykonywała też w trakcie samej rezydentury, przypadającej na okres od maja do października 2019. Następnie piosenkę wpisano na setlistę europejskiej trasy koncertowej The X Tour (2019).
Nagrody i wyróżnienia.
Australijska organizacja Australian Recording Industry Association (ARIA) przyznała utworowi „Genie in a Bottle” status platynowego singla, podobnie zresztą jak organizacje rynków muzycznych Belgii (spektakularna sprzedaż pięćdziesięciu tysięcy egzemplarzy singla), Niemczech (pięćset tysięcy wyprzedanych egzemplarzy), Nowej Zelandii (nakład przekraczający czterdzieści pięć tysięcy sprzedanych egzemplarzy; z czasem przyznany certyfikat potrójnej platyny), Wielkiej Brytanii (ponad osiemset osiemdziesiąt tysięcy wyprzedanych kopii; z czasem certyfikat podwójnej platyny), Szwecji (trzydzieści tysięcy sprzedanych kopii) i Stanów Zjednoczonych (w USA sprzedano ponad dwa miliony egzemplarzy singla, co po latach przyczyniło się do odznaczenia go certyfikatem dwukrotnej platyny). Singel pokrył się złotem w Austrii, we Francji i w Szwajcarii.
Oto lista nagród muzycznych przyznanych kompozycji:
Genie 2.0.
„Genie 2.0” to cover/remiks „Genie in a Bottle”. nagrany w 2008 roku i zamieszczony na pierwszym albumie kompilującym największe przeboje Aguilery, "Keeps Gettin’ Better – A Decade of Hits". Materiał jest jedną z czterech nowych piosenek, które pojawiły się na składance. Podobnie jak „You Are What You Are (Beautiful)”. remiks innego hitu Christiny Aguilery zawarty na kompilacji, „Genie 2.0” wyprodukowany został przez Lindę Perry. Kompozycja zrealizowana jest w konwencji muzyki elektronicznej, gatunkowo określana jest jako electropop, przez co nawiązuje do stylu, w którym Aguilera nagrała swój szósty album studyjny "Bionic" (2010).
Cover zebrał pozytywne recenzje krytyków. Stephen Thomas Erlewine, publicysta współtworzący serwis internetowy AllMusic, uznał, że nagranie utrzymane jest w „chłodnej”. futurystycznej konwencji. Pamflecistka pisząca dla witryny muzyka.wp.pl wtórowała opinii Erlewine’a, twierdząc, że „Genie 2.0” to „kompozycja mocno osadzona w zimnym electro”. Według Filipa Wiącka (allaboutmusic.pl), elektroniczne zwrotki piosenki są „super”. Pracownik serwisu Associated Content, przechrzczonego w przyszłości na Yahoo! Voices, napisał w swej recenzji, że brzmienie „Genie 2.0” jest „interesujące” – „bardziej melodyjne i utrzymane w stylu techno, w przeciwieństwie do oryginału”. Redaktor witryny o tematyce muzycznej Sputnikmusic.com, Nick Burler, porównał nagranie do singla duetu Eurythmics „Sweet Dreams (Are Made of This)” (1983) oraz nazwał je „wspaniałym dokonaniem”. Zdaniem redaktorów strony internetowej the-rockferry.onet.pl, „Genie 2.0” to jedna z dziesięciu najlepszych kompozycji nagranych przez Aguilerę w latach 1997−2010.
We wrześniu 2008 Aguilera wystąpiła z piosenką „Genie 2.0” podczas dwudziestej piątej z kolei gali rozdania nagród MTV Video Music Awards w Paramount Pictures Studios w Los Angeles. Była to pierwsza okazja do zaprezentowania coveru. W grudniu 2016 Aguilera zaśpiewała „Genie 2.0” na gali wręczenia Rosyjskich Nagród Muzycznych. Pod koniec 2008 roku utwór zajął miejsce #161 na liście przebojów UK Singles Chart. Promocyjne, darmowe kopie utworu wydano w Hongkongu.
Wersja Dove Cameron.
W roku 2016 amerykańska aktorka i piosenkarka Dove Cameron nagrała własną wersję piosenki. Utwór nie promował wydawnictwa albumowego; wydany został jako singel 18 marca 2016 nakładem Walt Disney Records. Nagranie „Genie in a Bottle” zainspirował serial telewizyjny "Descendants: Wicked World" (2015), w którym grała wykonawczyni. Cameron, gwiazda Disney Channel, zrealizowała cover piosenki oryginalnie nagranej przez inną artystkę związaną z koncernem Walta Disneya. W latach 90. Aguilera występowała w programie typu talent show "The Mickey Mouse Club", także nadawanym przez Disney Channel. Tekst coveru został częściowo zmieniony: w jednym z wersów, zamiast „I’m a genie in a bottle, you gotta rub me the right way” („jestem duszkiem w butelce, musisz potrzeć mnie tak, jak trzeba”), Cameron śpiewa: „I’m a genie in a bottle, you gotta ask me the right way” („jestem duszkiem w butelce, musisz zapytać mnie w należyty sposób”). Cameron wyznała, że nagranie nowej wersji przeboju Christiny Aguilery, która była jej idolką od czasów dzieciństwa, stanowiło dla niej wyróżnienie.
Teledysk.
Singel promowany był teledyskiem, w którym fioletowowłosa Cameron odnajduje złotą lampę. W kontakcie z przedmiotem przenosi się do magicznego świata dżinna. Reżyserowane przez Jaya Martina wideo zainspirowane zostało odcinkiem serialu "Descendants: Wicked World" pt. "Genie Chic"; Cameron występuje w nim jako bohaterka telewizyjna, Mal. Premiera klipu odbyła się 18 marca 2016 roku.

</doc>
<doc id="865588" url="https://pl.wikipedia.org/wiki?curid=865588" title="Christian Thomasius">
Christian Thomasius

Christian Thomasius (ur. 1 stycznia 1655 w Lipsku, zm. 23 września 1728 w Halle) – filozof niemiecki, „ojciec niemieckiego oświecenia”, związany przez większość życia z Uniwersytetem w Halle.
Jego ojcem był Jakob Thomasius – jeden z nauczycieli Leibniza. Już w 1687 roku prowadził swoje wykłady w języku niemieckim, a nie, jak to bywało dotąd, po łacinie. Thomasius atakował metafizykę jako mało przydatną dziedzinę wiedzy i głosił, że konkretni Francuzi przewyższają w mądrości abstrakcyjnie myślących Niemców.

</doc>
<doc id="865592" url="https://pl.wikipedia.org/wiki?curid=865592" title="Ciecz przegrzana">
Ciecz przegrzana

Ciecz przegrzana – ciało istniejące w stanie ciekłym powyżej temperatury wrzenia. Zazwyczaj ciecze wrzą w jednej, określonej temperaturze przy stałym ciśnieniu. Proces wrzenia wymaga jednak odpowiednich warunków – m.in. możliwości ulatniania się powstającego z cieczy gazu, ponadto nie występuje jednocześnie w całej objętości cieczy i wymaga zainicjowania oraz czasu.
Ciecz przegrzaną można otrzymać przez:
Ciecz przegrzana znajduje się w stanie delikatnej równowagi termodynamicznej, tzw. stanie metastabilnym. Taką równowagę łatwo zniszczyć przez odpowiednio duże zaburzenie. Aby doprowadzić ciecz do stanu gazowego, wystarczy zainicjować w dowolny sposób proces wrzenia. Może to być na przykład:
Ciecz w wyniku takiego zainicjowania zaczyna wrzeć w całej objętości, powodując wskutek znacznie większej objętości wydzielanych par wyrzucenie zawartości cieczy na zewnątrz zbiornika.
Zastosowanie.
Ciecz przegrzaną stosuje się w komorach pęcherzykowych do analizy torów cząstek elementarnych. Cząstka taka stanowi zarodnik wrzenia, dzięki czemu ślad ruchu cząstki (w postaci pęcherzyków pary) może być obserwowany i rejestrowany. Ciecz przegrzana ma również zastosowanie w sterylizatorach wodno-recyrkulacyjnych do sterylizacji np. płynów w szkle, w których do przegrzania cieczy stosuje się ciśnienie wspomagające.

</doc>
<doc id="865600" url="https://pl.wikipedia.org/wiki?curid=865600" title="Fosfowodór">
Fosfowodór



</doc>
<doc id="865602" url="https://pl.wikipedia.org/wiki?curid=865602" title="Bitwa pod Zahalem">
Bitwa pod Zahalem

Bitwa pod Zahalem – bitwa pomiędzy oddziałem Kozaków zaporoskich i zbuntowanych włościan z jednej strony i polsko-litewską ekspedycją karną z drugiej strony, która miała miejsce podczas powstania Chmielnickiego, 17–18 czerwca 1649, w pobliżu wsi Zahale na Polesiu.
Siły kozackie liczyły około 3 tysięcy ludzi, którego trzon stanowił pułk kaniowski Kozaków zaporoskich, resztę zaś zbuntowani chłopi. Ich dowódcą był pułkownik kozacki Ilja Hołota. Polsko-litewska ekspedycja karna liczyła około 1200 żołnierzy i dowodzona była przez pisarza polnego Władysława Wołłowicza.
Kozacy przedostali się przy pomocy łodzi do Krasnosiela nad Prypecią, a następnie ruszyli lądem na północ. 17 czerwca zaatakowali słabsze siły polsko-litewskie, dowodzone pod nieobecność Wołłowicza przez Waleriana Falenckiego i Jana Donowaja. Te okopały się w obozie w Zahalu i kilkakrotnie odpierały kozackie ataki. Z pomocą Polakom i Litwinom niespodziewanie przybyły posiłki wysłane spod Rzeczycy przez innego dowódcę ekspedycji antykozackiej, strażnika litewskiego Hrehorego Mirskiego, liczące 150 dragonów i 200 piechoty niemieckiej. Dzięki uderzeniu odsieczy na tyły Kozaków, siły polsko-litewskie z obozu w Zahalu mogły wyjść w pole. W rezultacie Kozacy zostali całkowicie rozbici, ponosząc straty około 1600 ludzi. Zginął także sam dowódca kozacki, pułkownik Ilja Hołota. Po stronie polsko-litewskiej straty wyniosły 216 zabitych i rannych. Ranny został między innymi jeden z dowódców, Walerian Falencki.
Z innego źródła o wyniku bitwy zadecydował rotmistrz Samuel Smólski, który dysponując czterema chorągwiami kozackimi (rodzaj jazdy średniozbrojnej o mylącej nazwie) rozbił lewe skrzydło wojsk zaporoskich. W bitwie wyróżniły się także lekkozbrojne chorągwie tatarskie.
Inne bitwy Litwinów z Kozakami w czasie powstania Chmielnickiego

</doc>
<doc id="865605" url="https://pl.wikipedia.org/wiki?curid=865605" title="Karol Olbracht Habsburg">
Karol Olbracht Habsburg



</doc>
<doc id="865609" url="https://pl.wikipedia.org/wiki?curid=865609" title="What a Girl Wants">
What a Girl Wants

What a Girl Wants – piosenka popowa stworzona na pierwszy album studyjny amerykańskiej piosenkarki Christiny Aguilery zatytułowany, po prostu, "Christina Aguilera" (1999). Wyprodukowany przez Guya Roche, utwór wydany został jako drugi singel promujący krążek dnia 28 grudnia 1999 roku. W 2001 kompozycja została nominowana do nagrody Grammy w kategorii "najlepszy żeński występ pop".
Singel, podobnie jak poprzedni utwór promujący debiutancki album Aguilery – „Genie in a Bottle”, osiągnął pozycję #1 listy "Billboard" Hot 100 (stając się styczniem 2000 pierwszym amerykańskim singlem, który dotarł do szczytu notowania w XXI wieku) i utrzymywał się na niej przez dwa kolejne tygodnie. W Wielkiej Brytanii „What a Girl Wants” dotarł do trzeciej pozycji UK Singles Chart, a w Australii – do piątego miejsca listy ARIA Top 100 Singles. Docenioną przez krytykę piosenkę często uznaje się za jedną z najbardziej znanych w dorobku Aguilery; jest to singel, który ugruntował pozycję swojej wykonawczyni w przemyśle muzycznym, dowodząc, iż nie jest ona artystką jednego przeboju.
Teledysk do utworu wyreżyserowała Diane Martel. Klip przyniósł Aguilerze pięć nominacji do nagród MTV Video Music Awards.
Informacje o utworze.
„What a Girl Wants” to utwór autorstwa Shelly Peiken i Guya Roche, gatunkowo określany zasadniczo jako teen pop, choć czerpiący także z innych stylów: bubblegum popu, dance-popu i R&amp;B, oraz zawierający wyraźnie bluesowe riffy. Początkowo jego tytuł brzmiał „What a Girl Needs”; zmieniono go, na rzecz częściowej aliteracji. Roche jest odpowiedzialny za produkcję utworu. Ten jest przekształconą, zmodyfikowaną wersją piosenki „Ce que je suis” wykonywanej przez francuską wokalistkę i aktorkę Ophélie Winter. Ponieważ „Ce que je suis” pochodzi z wydanego w 1998 roku albumu Winter "Privacy", a Peiken i Roche’mu przypisuje się autorstwo także tego utworu, „What a Girl Wants” (na krążku "Christina Aguilera" wydany dopiero w drugiej połowie 1999) uznawany jest za anglojęzyczny cover francuskiej kompozycji. Nie jest jednak wiadome, który z utworów nagrywany był pierwszy, oba są bowiem kredytowane jako zrealizowane w roku 1998. W leksykonie "The Complete Book of the British Charts: Singles and Albums" autorzy Neil Warwick, Jon Kutner i Tony Brown wymieniają „Ce que je suis” Winter jako cover „What a Girl Wants” Aguilery.
Autor tekstów piosenek i asystent Rona Faira, Todd Chapman, współpracował z Aguilerą jako pierwszy i przedstawił ją Peiken. Jego zadaniem było poznanie osiemnastoletniej wokalistki, ocena jej potencjału. Cała trójka spotkała się w mieszkaniu Chapmana w North Hollywood, gdzie powstało prowizoryczne studio nagraniowe. Peiken nie spodziewała się po Aguilerze znakomitych zdolności artystycznych, ale finalnie była jej śpiewem zachwycona; powiedziała nawet: „w skali od jednego do dziesięciu ta dziewczyna to dwudziestka!” Demo „What a Girl Want” zaimponowało Fairowi (z działu A&amp;R wytwórni RCA Records) i wkrótce potem nagrano wersję albumową.
Piosenka stanowi hymn uznania wokalistki dla gentlemanów. Jej tekst zainspirowały doświadczenia z życia Peiken, zwłaszcza wsparcie emocjonalne i wolność, jakimi obdarował autorkę partner. W utworze Aguilera dziękuje mężczyźnie, który był przy niej, gdy go potrzebowała, oraz wiedział dokładnie, „czego potrzebuje dziewczyna” (ang. "What a Girl Wants"). W przeciwieństwie do tekstu singlowego „Genie in a Bottle”, tekst „What a Girl Wants” nie wkracza w seksualny aspekt związku podmiotu lirycznego z mężczyzną, skupiając się na celebracji romantyczności.
Początkowo nie planowano wydania „What a Girl Wants” jako drugiego singla z albumu "Christina Aguilera", a RCA Records rozważało publikację piosenki „So Emotional”. Wytwórnia promowała ten utwór, angażując Aguilerę w występy z nim podczas programów muzycznych, jak "Total Request Live" MTV czy "Soul Train" amerykańskiej telewizji syndykacyjnej. Decyzję zmieniono, gdy wykonawczyni zasugerowała, że „So Emotional” nie powtórzy sukcesu pierwszego singla z jej debiutanckiego krążka. Wówczas na singlu opublikowano utwór „What a Girl Wants”, uznany za bardziej przebojowy. Mimo tego, Aguilera posiadała niewielką kontrolę nad projektem wtórego singla, a wytwórnia przewidziała strategię marketingową, zakładającą, że artystka odniesie większy sukces jako bożyszcze nastolatków. By być zgodnymi z tą taktyką, zarządcy RCA wybrali singel, który utrzymał Aguilerę w pozycji popowego zjawiska. Wykonawczyni wyraziła swoje niezadowolenie z efektu prac nad utworem, mówiąc: „Wyraźnie chciano z tej piosenki zrobić świeżo brzmiący pop dla nastolatek i nie był to kierunek, którym chciałam podążać”. We wrześniu 1999 nagrano alternatywną wersję piosenki, ponieważ Aguilera obawiała się, że wersja albumowa nie posiada singlowego potencjału. Zwiększono tempo singla, zmieniono „przejście”, dodano „break” oraz partie wokalne i tekstowe. Wersja alternatywna utworu jest krótsza od oryginalnej o trzydzieści sekund. Hiszpańskojęzyczna edycja „What a Girl Wants”, zatytułowana „Una mujer”, znalazła się na albumie "Mi Reflejo" Aguilery z 2000 roku.
Wydanie singla.
Światowa premiera singla przypadła na zimę 1999, 28 grudnia tego roku; wówczas „What a Girl Wants” opublikowano na terenie Stanów Zjednoczonych. W USA utwór wydano na płytach kompaktowych, wspólnie z balladą Aguilery „Too Beautiful for Words” (odrzutem z albumu "Christina Aguilera") na „stronie B”, a także na promocyjnych płytach CD, których wydanie poprzedzało oficjalną premierę singla. W sklepach muzycznych w formie EP wydanych zostało pięć remiksów piosenki. Na początku roku 2000 singel pojawił się na rynku w Wielkiej Brytanii oraz innych regionach świata. W Polsce ukazał się krążek złożony z remiksów, których autorami był duet D.U.I. – mieszkający w USA Polacy Marek Jachimczuk oraz Adam Balawender.
Jako drugi singel Aguilery, który dotarł do szczytu notowania "Billboard" Hot 100, „What a Girl Wants” ugruntował pozycję swojej wykonawczyni w przemyśle muzycznym. Osiągnąwszy miejsce pierwsze zestawienia najpopularniejszych wydawnictw singlowych w Stanach Zjednoczonych 15 stycznia 2000 – zresztą jako pierwszy singel w dwudziestym pierwszym wieku – utwór utrzymywał się na nim przez kolejne dwa tygodnie. W lutym piosenka zajęła również pozycję #1 notowań Top 40 Mainstream i Hot 100 Airplay; triumfowała też w innych zestawieniach "Billboardu", w tym Rhythmic Top 40, Top 40 Tracks, Pop 100, Bubbling Under R&amp;B/Hip-Hop Songs i Hot Dance Singles Sales. Utwór „What a Girl Wants” okazał się przebojem dookoła świata. Objął pozycje w Top 10 lub Top 20 większości list, na których się pojawił. Uplasował się na szczycie zestawień hitów singlowych Nowej Zelandii, Włoszech, Hiszpanii, Brazylii, Indonezji, Filipin i Wenezueli. W Wielkiej Brytanii zajął miejsce trzecie na liście UK Singles Chart oraz pierwsze na UK Official Airplay Chart. W Australii objął pozycję piątą w notowaniu ARIA Top 100 Singles. W Kanadzie dotarł na szczyt oficjalnego notowania singli, zajął miejsce trzecie listy Adult Contemporary Chart oraz pierwsze na liście przebojów airplayu. Piosenka była też notowana w Polsce, w zestawieniu "30 ton – lista, lista przebojów", gdzie najwyżej wspięła się na pozycję trzynastą. Singel zdobył ponadto miejsce pierwsze w zestawieniu MTV Asia Hitlist, a w Brazylii był szóstym najlepiej sprzedającym się wydawnictwem roku. Sprzedano łącznie ponad cztery miliony dwieście tysięcy egzemplarzy singla na całym globie. Witryna "Charts Around the World" podaje, że „What a Girl Wants” to jedna z najpopularniejszych piosenek 2000 roku.
Opinie.
Pier Dominquez, autor "A Star is Made: The Unauthorized Biography", biografii Christiny Aguilery, w swojej książce opisał „What a Girl Wants” jako „popowo-rhythmandbluesową, przyjemną produkcję lekkiej konstrukcji” oraz porównał wokal piosenkarki do wyczynów akrobatycznych. Witryna "Porcys" sklasyfikowała nagranie jako jedno z najlepszych powstałych w latach dziewięćdziesiątych. Nana-Adwoa Ofori (AOL Radio) uwzględniła utwór na liście dziesięciu najlepszych singli wokalistki, dodając, że „ogromny sukces tej kompozycji Christiny Aguilery utrwalił ją jako silną, muzyczną potęgę”. W podobnym rankingu nagranie umieścił portal PopCrush.com, przypisując mu miejsce szóste. Zdaniem redaktorów serwisu the-rockferry.pl, „What a Girl Wants” to jedna z najlepszych piosenek nagranych przez Aguilerę w latach 1997–2010. Pod koniec sierpnia 2014 roku Jason Lipshutz, redaktor magazynu "Billboard", uznał singel za jeden z dziesięciu największych hitów Aguilery w Stanach Zjednoczonych.
Bianca Gracie z serwisu o nazwie "Idolator" stwierdziła, że „What a Girl Wants” dał początek nagrywaniu przez Aguilerę utworów o tematyce empowermentu oraz zainspirował jej późniejsze przeboje, „Can’t Hold Us Down”, „Fighter” i „Let There Be Love”. Dodała też, że nagranie jest idealną piosenką na wieczór karaoke. Bill Lamb (thoughtco.com; 2017) uznał kompozycję za jedną ze stu najlepszych piosenek pop wydanych po roku 2000. W marcu 2020 "Billboard" wskazał „What a Girl Wants” jako 16. najlepszy utwór 2000 roku.
Recenzje.
Odbiór nagrania był pozytywny. Uznany krytyk muzyczny Robert Christgau pisał o „What a Girl Wants” jako o „utworze mądrym, lecz w sposób znacznie mniej serwilistyczny niż «Genie in a Bottle»”. Recenzent witryny o nazwie "Traveling to the Heart" pochwalił tekst piosenki, lecz uznał, że kompozycja nie pasuje do tonu głosu wykonawczyni. Johnny Loftus (AllMusic) wymienił singel wśród najlepszych utworów, recenzując płytę "Christina Aguilera". Według współredaktora strony internetowej Charts.org.nz „«What a Girl Wants» to utwór przyjazny i chwytliwy, drugi najlepszy materiał na debiutanckim krążku Aguilery”. W omówieniu dla "Billboardu" Taylor Mims uznała piosenkę za „podbarwioną rhythm and bluesem” i nostalgiczną. Pisząc dla dziennika "The Buffalo News", Anthony Violanti docenił piosenkę za jej potencjał marketingowy.
Pozytywnie oceniono też hiszpańskojęzyczną wersję utworu, „Una mujer”. Według Parry’ego Gettelmana, redaktora czasopisma "Orlando Sentinel", to jedna z najlepszych piosenek zawartych na albumie "Mi Reflejo", a silny głos Aguilery doskonale pasuje do jej szybkiego tempa
Teledysk.
Wideoklip do utworu wyreżyserowała Diane Martel, odpowiedzialna także za reżyserię poprzedniego klipu Christiny Aguilery, „Genie in a Bottle”. Powstał on wczesnym listopadem 1999 roku i w tym samym miesiącu odnotował premierę na łamach stacji MTV, w programie "Total Request Live".
Klip rozpoczyna scena, w której wokalistka i kilkoro towarzyszących jej dziewcząt wchodzi do arkadowego pomieszczenia. Zaczynają tańczyć przed grupką młodych mężczyzn (wśród których znajdują się aktor Brandon Routh oraz model Paul Forgues). W kolejnym ujęciu Christina leży na podłodze przyodziana w gorset, a tancerki wykonują wokół niej układ taneczny. Następuje krótka, nieoczekiwana scena, w której żeńskie bohaterki tańczą w królewskiej komnacie, a Aguilera, ubrana w suknię rodem z epoki baroku, leży na tapczanie. Wokalistka i tancerki następnie raz jeszcze tańczą przed zgromadzeniem chłopców, a Aguilera kończy w ramionach jednego z nich. Ostatnie ujęcie przedstawione jest z perspektywy ptasiej. Teledysk oparty jest na barwnej choreografii, której autorką jest Amerykanka meksykańskiego pochodzenia Tina Landon. Christina Aguilera nawiązywała współpracę z Landon jeszcze kilkukrotnie; choreografka stworzyła układy taneczne do jej późniejszych klipów – „Come on Over Baby (All I Want Is You)” (2000), „Ven conmigo (Solamente tú)” (2000), nagranego wspólnie z Rickym Martinem „Nobody Wants to Be Lonely” (2001) oraz „Falsas esperanzas” (2001).
Wideo uplasowała się na pozycji #6 zestawienia teledysków najczęściej emitowanych w programie "Total Request Live". Było nominowane do pięciu nagród MTV Video Music Awards jako "najlepszy teledysk żeńskiego artysty", "najlepszy teledysk pop" i "najlepszy teledysk nowego artysty", a także w kategoriach "wybór publiki" i "najlepsza choreografia do teledysku". Poza wersją bazową, istnieją trzy dodatkowe wersje teledysku, dokręcone w celach promocyjnych do klubowych remiksów piosenki. Autorem tychże (Fiesta Club Mix, Dirty Club Mix, Dark Club Mix) jest DJ Thunderpuss.
Promocja i wykonania koncertowe.
Promocja medialna.
Wokalistka wykonywała utwór regularnie w trakcie kampanii promocyjnej swojego debiutanckiego albumu, ruszając między innymi w minitrasę po Stanach Zjednoczonych ("What a Girl Wants U.S. Tour"). W drugiej połowie 1999 roku Aguilera wystąpiła z utworem podczas wizyty w Hongkongu – na łamach programu jednej z muzycznych telewizji, zatytułowanego "Pop Music Playground", oraz w Brazylii – w programie młodzieżowym nadawanym przez stację Redo Globo, "Xuxa Park". Piosenkarka wykonała singel na imprezie Jingle Ball stacji radiowej Kiss 108 zaledwie kilka dni po premierze teledysku do utworu, kontynuując promocję albumu. Uczestniczyła też w dziękczynnej paradzie organizowanej przez Macy’s. Pod koniec grudnia 1999 Aguilera promowała utwór podczas występu w sylwestrowym programie telewizyjnym stacji MTV "New Year’s Eve Special". 17 stycznia 2000 pojawiła się na 27. ceremonii wręczenia nagród American Music Awards, prezentując na scenie medley ballady „I Turn to You” i omawianego utworu. Trzy miesiące później, w kwietniu, również zaśpiewała singlowe „What a Girl Wants” i „I Turn to You”, w ramach koncertu VH1 2000 Men Strike Back; widowisko z jej udziałem zostało określone przez krytyków jako popisowe. Artystka pojawiła się na gali 2000 MuchMusic Video Awards, na niej także wykonując utwór przed publicznością. Grudniem roku 2000 wystąpiła z wnikliwie opracowaną choreografią podczas show ABC "ABC Christmas Special" (znanego też jako "25 Days of Christmas"), odśpiewując w sumie osiem utworów, w tym także „Genie in a Bottle” i „I Turn to You”, oraz wieńcząc koncert interpretacją szlagiera „Climb Ev’ry Mountain” z musicalu "The Sound of Music". 20 stycznia 2001 Aguilera była gwiazdą imprezy Caracas Pop Festival. W ramach koncertu, odbywającego się w stolicy Wenezueli, wykonała w sumie dwanaście piosenek, w tym niniejszą i „So Emotional”.
Późniejsze występy.
„What a Girl Wants” jest stałym elementem tras koncertowych Aguilery; od 2002 roku wokalistka wykonuje piosenkę w zupełnie innym brzmieniu niż tym znanym z wersji albumowej i singlowej utworu. W drugiej połowie 2003 singlowa kompozycja była piosenką zamykającą trasy Justified and Stripped Tour oraz Stripped World Tour. Od listopada 2006 do lipca 2007 Aguilera koncertowała z utworem w tournée po Europie, Ameryce Północnej, Azji i Australii podczas Back to Basics Tour. „What a Girl Wants” był elementem segmentu trasy "Juke Joint" i wykonywany był w stylu reggae, odśpiewany falsetem. Wcześniej, w latach 2000–2001, artystka koncertowała z piosenką w wersji standardowej po Ameryce i Japonii w trakcie Christina Aguilera Latin American Tour 2001 oraz podczas trasy Sears &amp; Levis US Tour po krajach Ameryki Północnej.
Wiosną 2010, promując album "Bionic" w porannym talk-show CBS-u "The Early Show", Aguilera wystąpiła z medley singli „Genie in a Bottle” i „What a Girl Wants”, tuż po zaprezentowaniu nowej wówczas piosenki „Not Myself Tonight”. Jak poinformowała telewizja CBS News, medley był mocno chwalony przez fanów artystki. 22 lipca 2011 odbył się koncert specjalnie przygotowany dla firmy Microsoft. Wokalistka była jednym z gości muzycznych, a na scenie zaśpiewała między innymi „What a Girl Wants”. 31 grudnia 2013 roku Aguilera dała prywatny, sylwestrowy koncert w Moskwie. Na setlistę złożyło się czternaście utworów, wśród nich „What a Girl Wants”, „Genie in a Bottle” oraz „Come on Over Baby (All I Want Is You)”. Piosenkarka miała wystąpić z utworem podczas festiwalu muzycznego Twin Towers Alive w Petronas Towers w Kuala Lumpurze dnia 28 marca 2014. Koncert został odwołany z powodu katastrofy lotu Malaysia Airlines 370. Mimo to, zorganizowano występ artystki przed prywatną publicznością. 2 maja 2014 Aguilera wykonała utwór w trakcie New Orleans Jazz &amp; Heritage Festival.
Piosenka znalazła się na setliście trasy koncertowej The Liberation Tour (2018) oraz rezydentury The Xperience (2019). Latem 2019 roku Aguilera ruszyła w europejskie tournée The X Tour: set koncertowy obejmował między innymi medley utworów „What a Girl Wants” oraz „Come on Over Baby”.
Spuścizna.
Singel stał się światowym przebojem oraz jedną z najbardziej znanych (obok między innymi „Beautiful”) piosenek Christiny Aguilery. Bart Herbison, dyrektor zarządzający organizacją Nashville Songwriters Association International, wierzy, że nagranie stanowi integralną i istotną część amerykańskiej popkultury. Kompozycja została wykorzystana w grze wideo Karaoke Revolution Presents: American Idol oraz w kasowej komedii "Czego pragną kobiety" ("What Women Want", 2000), reżyserowanej przez Nancy Meyers. Na część utworu jego tytuł nadano komedii młodzieżowej Dennie Gordon "Czego pragnie dziewczyna" ("What a Girl Wants", 2003), choć, jak na ironię, sama kompozycja nie została uwzględniona na ścieżce dźwiękowej do filmu. Fragment utworu został wykonany przez bohaterkę serialu telewizyjnego FOX "Glee", w odcinku sezonu pierwszego pt. „Mash-Up”. Postać grana była przez Leę Michele.
W styczniu 2016 Pia Wurtzbach, Miss Universe 2015, zaśpiewała „What a Girl Wants” podczas wywiadu udzielanego mediom. Wiosną 2016 roku nagranie znalazło się na playliście sporządzonej przez kandydującą na stanowisko prezydenckie byłą sekretarz stanu USA Hillary Clinton. Za pośrednictwem serwisu Spotify Clinton skompilowała playlistę trzydziestu utworów muzycznych; wykonawcą każdej z piosenek został artysta mocno zaangażowany w działalność społeczną. 6 czerwca 2016 odbył się koncert zorganizowany przez komitet Hillary Victory Fund. Wzięli w nim udział wspierani przez Hilton piosenkarze. Kendris Ologidi wykonał utwór na łamach nigeryjskiej edycji talent show "The Voice" (2017). Drag queens Eureka O’Hara i Yuhua Hamasaki – uczestniczki programu "RuPaul’s Drag Race" – wskazały „What a Girl Wants” jako swoją ulubioną piosenkę Aguilery. Sampel z utworu wykorzystano w nagraniu „Watergirl” z repertuaru Cashmere Cata (2019).
Cover piosenki nagrali między innymi: Tori Kelly, Tjindjara i Steven Aswin.

</doc>
<doc id="865617" url="https://pl.wikipedia.org/wiki?curid=865617" title="Tercja (czas)">
Tercja (czas)

Tercja – pozaukładowa jednostka miary czasu oznaczająca jedną sześćdziesiątą część sekundy. Nazwa pochodzi od – trzecia część mała (godziny), tj. godzina podzielona przez 60 trzykrotnie (tak jak sekunda to godzina podzielona przez 60 dwukrotnie). Analogicznie tercja jest używana jako jednostka miary kąta. Obecnie nie jest stosowana.

</doc>
<doc id="865618" url="https://pl.wikipedia.org/wiki?curid=865618" title="O’Brien Trophy">
O’Brien Trophy

O'Brien Trophy to była nagroda przyznawana każdego sezonu zespołowi, który był mistrzem National Hockey Association (1909/1910-1916/1917), zwyciężył playoffs ligi National Hockey League (1917/1918-1922/1923), zdobył mistrzostwo dywizji kanadyjskiej (1927/1928-1937/1938) oraz zespołowi który przegrał walkę o Puchar Stanleya (1938/1939-1949/1950). 

</doc>
<doc id="865622" url="https://pl.wikipedia.org/wiki?curid=865622" title="Aigo">
Aigo

Aigo () – chińska marka odtwarzaczy muzyki w formacie MP3, należąca do przedsiębiorstwa Beijing Huaqi Information Digital Technology Co., Ltd. Firma ta sponsoruje ekipę McLaren-Mercedes w Formule 1.
Oryginalna, chińska nazwa tej marki to "aiguozhe", czyli „patriota”.

</doc>
<doc id="865628" url="https://pl.wikipedia.org/wiki?curid=865628" title="M-22 Uragan">
M-22 Uragan



</doc>
<doc id="865629" url="https://pl.wikipedia.org/wiki?curid=865629" title="RZ-61 Wołna-M">
RZ-61 Wołna-M



</doc>
<doc id="865636" url="https://pl.wikipedia.org/wiki?curid=865636" title="Auspicja">
Auspicja



</doc>
<doc id="865637" url="https://pl.wikipedia.org/wiki?curid=865637" title="Frank J. Selke Trophy">
Frank J. Selke Trophy

Frank J. Selke Trophy – nagroda NHL przyznawana każdego sezonu (od 1978 roku) zawodnikowi z linii ataku, który wyróżniał się w grze w obronie. Nagroda została nazwana od Franka J. Selkego, który był managerem Toronto Maple Leafs i Montreal Canadiens.

</doc>
<doc id="865638" url="https://pl.wikipedia.org/wiki?curid=865638" title="Park Skaryszewski">
Park Skaryszewski



</doc>
<doc id="865639" url="https://pl.wikipedia.org/wiki?curid=865639" title="Park Obwodu Praga AK">
Park Obwodu Praga AK



</doc>
<doc id="865641" url="https://pl.wikipedia.org/wiki?curid=865641" title="Park Morskie Oko">
Park Morskie Oko



</doc>
<doc id="865642" url="https://pl.wikipedia.org/wiki?curid=865642" title="Park Romana Kozłowskiego">
Park Romana Kozłowskiego



</doc>
<doc id="865643" url="https://pl.wikipedia.org/wiki?curid=865643" title="Cykady">
Cykady



</doc>
<doc id="865644" url="https://pl.wikipedia.org/wiki?curid=865644" title="Park Bródnowski">
Park Bródnowski



</doc>
<doc id="865648" url="https://pl.wikipedia.org/wiki?curid=865648" title="Fingerstyle">
Fingerstyle

Fingerstyle (fingerpicking) – technika gry na gitarze (lub innych instrumentach strunowych) pozwalająca na jednoczesne prowadzenie melodii, linii basu, perkusji i podkładu akordowego. Takie podejście pozwala na solową grę, stwarzającą wrażenie obecności większej liczby muzyków, czy wręcz całego zespołu. 
Mimo tego, że technika ta jest dość wymagająca, staje się coraz popularniejsza wśród muzyków. Do jej rozpowszechnienia przyczynili się gitarzyści tacy jak Tommy Emmanuel oraz Andy McKee. Niemały udział miał także serwis Youtube.
Biorąc pod uwagę rozwój stylu na przestrzeni ostatnich kilku dekad możemy wyróżnić trzy główne nurty fingerstyle – tradycyjny, nowoczesny oraz jazzowy.
U gitarzystów fingerstyle bardzo często spotkać można „thumbpick”, czyli kostkę zakładaną na kciuk. Wynalazek ten ułatwia podział zadań dłoni. Kciuk gra linię basu za pomocą thumbpicka, a uwolnione palce mogą prowadzić melodię co rozbudowuje dynamikę i różnicuje brzmienie.

</doc>
<doc id="865651" url="https://pl.wikipedia.org/wiki?curid=865651" title="USS Vallejo">
USS Vallejo

Okręty US Navy o nazwie USS "Vallejo", pochodzącej od miasta Vallejo:

</doc>
<doc id="865652" url="https://pl.wikipedia.org/wiki?curid=865652" title="Tullamore Dew">
Tullamore Dew

Tullamore Dew – irlandzka whiskey produkowana od 1829 roku w miasteczku Tullamore, w hrabstwie Offaly w Irlandii. Drugi człon nazwy pochodzi od inicjałów pierwszego właściciela, Daniela E. Williamsa.
Po odkryciu problemów finansowych w 1954 roku produkcję whiskey zamknięto i destylarnię sprzedano. Przez lata markę odkupywały od siebie koncerny alkoholowe, a produkcję przez chwilę kontynuowało Irish Distillers Ltd. w Midleton w hrabstwie Cork. W 2010 roku markę Tullamore Dew zakupiła firma William Grant &amp; Sons Ltd, a w 2014 roku w oryginalnym miasteczku Tullamore powstała nowa destylarnia Tullamore Dew.

</doc>
<doc id="865653" url="https://pl.wikipedia.org/wiki?curid=865653" title="Marián Hossa">
Marián Hossa

Marián Hossa (ur. 12 stycznia 1979 w Starej Lubowli) – słowacki hokeista, reprezentant Słowacji, trzykrotny olimpijczyk.
Jego brat Marcel także został hokeistą, a ich ojciec František Hossa został trenerem.
Kariera klubowa.
Przebieg kariery.
Marián Hossa zaczynał w słowackim klubie HC Dukla Trenczyn z którym zdobył mistrzostwo w 1997, strzelając w lidze 30 goli i zaliczając 24 asysty. W 1997 roku był draftowany z 12 numerem przez Ottawa Senators. W NHL debiutował jeszcze w tym samym roku, lecz po rozegraniu 7 spotkań przeniesiono go do Portland Winter Hawks. W WHL zdobył 85 punktów (45 goli i 40 asyst) w 53 meczach i poprowadził Winter Hawks do zdobycia Memorial Cup. W trzeciej tercji decydującego meczu z Brandon Wheat Kings doznał poważnej kontuzji więzadeł krzyżowych. W następnym sezonie (1998/1999) dołączył na stałe do zespołu Ottawy. W 2000 roku przypadkowo uderzył obrońcę Toronto Maple Leafs Bryana Berarda w oko, co o mało nie skończyło się zakończeniem przez tego zawodnika kariery, a całe zdarzenie głęboko wstrząsnęło Hossą. W 2003 wraz z Ottawą zdobył Presidents’ Trophy. W trakcie lockoutu występował w dwóch europejskich klubach: szwedzkiej Morze IK oraz w macierzystej Dukli Trenczyn. Rankiem 23 sierpnia 2005 roku ogłosił, iż podpisał nowy, trzyletni kontrakt z Senators wart 18 milionów dolarów, zaś po południu tego samego dnia został wymieniony do Atlanta Thrashers wraz z obrońcą Gregiem de Vries za napastnika Dany’ego Heatleya. W tym sezonie zdobył 39 goli i zaliczył 53 asysty co razem dało 92 punkty i na ten czas najlepszy wynik w karierze. W sezonie 2006/2007 jako pierwszy w historii zawodnik Thrashers uzyskał 100 punktów za 43 bramki i 57 asyst, a w statystyce plus/minus uzyskał 18. W ostatnim dniu transferowym sezonu 2007/2008 (26 lutego 2008) przeniósł się wraz z Pascalem Dupuis do Pittsburgh Penguins za Angelo Esposito, Colby’ego Armstronga, Erika Christensena i wybór w pierwszej rundzie draftu 2008. W tym samym dniu z New York Rangers do Phoenix Coyotes został wytransferowany jego brat Marcel. Z drużyną „Pingwinów” doszedł do finału Pucharu Stanleya, gdzie ulegli drużynie Detroit Red Wings 2-4. Hossa w play-off wystąpił w 20 meczach i strzelił 12 bramek, zaliczył 14 asyst i przesiedział 12 minut na ławce kar. 1 lipca 2008 podpisał roczny kontrakt z Detroit Red Wings wart 7.4 mln $. Z Red Wings doszedł do finału Pucharu Stanleya, gdzie ulegli w siódmym, decydującym mecz byłej drużynie Hossy Pittsburgh Penguins 1:2. W ten sposób Hossa przegrał drugi finał z rzędu. 1 lipca 2009 podpisał 12-letni kontrakt z drużyną Chicago Blackhawks wart 62.8 mln $ (w tym 59.3 mln $ w ciągu pierwszych ośmiu lat). W tym zespole rozegrał osiem sezonów NHL. W edycji NHL (2017/2018) nie występował z powodu problemów skórnych. W maju 2018 ogłosił zakończenie kariery. W lipcu 2018 kontrakt Hossy został oddany do Arizona Coyotes w ramach wymiany między klubami.
Kariera reprezentacyjna.
Uczestniczył w turniejach mistrzostw świata 1997, 1999, 2001, 2004, 2005, 2006, 2007, 2011, zimowych igrzysk olimpijskich 2002, 2006, 2010, 2014, Pucharu Świata 2004. W barwach zespołu Europy brał udział w turnieju Pucharu Świata 2016.
Statystyki.
"GP = mecze, G = gole, A = Asysty, Pts = Punkty, PIM = Kary w minutach"

</doc>
<doc id="865654" url="https://pl.wikipedia.org/wiki?curid=865654" title="USS Vallejo (CL-146)">
USS Vallejo (CL-146)



</doc>
<doc id="865658" url="https://pl.wikipedia.org/wiki?curid=865658" title="Menai Strait">
Menai Strait

Menai Strait (wal. "Afon Menai" – rzeka Menai) – wąska cieśnina, długości ok. 25 km, oddzielająca wyspę Anglesey od głównego lądu Walii.
Brzegi łączą dwa mosty: most wiszący Menai Suspension Bridge Thomasa Telforda, otwarty w 1826, oraz sąsiadujący z nim most tubowy Britannia Bridge projektu Roberta Stephensona z 1850. Pierwotnie jeździły nim pociągi w dwie strony wewnątrz prostokątnych korytarzy, jednak po pożarze w 1970, kiedy pozostały tylko wapienne filary, odbudowano go jako stalowy most na dźwigarach.
Pomiędzy tymi mostami znajduje się mała wyspa, Ynys Gored Goch, z małym domkiem i zabudowaniami gospodarskimi oraz średniowiecznymi pułapkami na ryby, obecnie nie używanymi.
Szerokość cieśniny waha się od 400 metrów od Fort Belan do Aber Menai Point do 1100 metrów na odcinku od Traeth Gwyllt do Caernarfon Castle. Następnie zwęża się do ok. 500 metrów w okolicach Y Felinheli i Menai Bridge, a następnie znowu się rozszerza. Na wysokości Bangor Pier mierzy 900 metrów. Następnie się rozlewa, na wysokości Puffin Island do Penmaenmawr mierząc ok. 7,5 km.
Ośrodki turystyczne.
Na północ od mostu kolejowego na Anglesey znajduje się miejscowość o słynnej nazwie Llanfairpwllgwyngyllgogerychwyrndrobwllllantysiliogogogoch.

</doc>
<doc id="865664" url="https://pl.wikipedia.org/wiki?curid=865664" title="Julius Wellhausen">
Julius Wellhausen

Julius Wellhausen (ur. 17 maja 1844 w Hameln, zm. 7 stycznia 1918 w Getyndze) – niemiecki biblista i semitysta, twórca teorii czterech źródeł oraz autor pionierskich badań dotyczących historii Arabów w okresie przedmuzułmańskim i wczesnomuzułmańskim.
Życiorys.
Był synem luterańskiego pastora Augusta Wellhausena (zm. 1861) i kontynuując ojcowską tradycję, studiował protestancką teologię na Uniwersytecie w Getyndze w latach 1862–1865. Po ukończeniu studiów przez dwa lata pracował jako privatdozent, by następnie powrócić do Getyngi, gdzie zaczął nauczać teologii i studiować pod kierunkiem Heinricha Ewalda, koncentrując się głównie na językach orientalnych. Po uzyskaniu doktoratu z zakresu teologii Wellhausen nauczał przez dwa lata w Getyndze, zanim został mianowany profesorem teologii na Uniwersytecie w Greifswaldzie. Nauczał tam teologii i hebrajskiego, jednak jego badania naukowe obejmowały intensywne studia nad arabskim. Z biegiem czasu uczenie teologów, którzy mieli służyć kościołowi, stało się ciężarem dla Wellhausena, więc poprosił o przeniesienie do Halle na tamtejszy Wydział Filozofii. Obok arabskiego i syryjskiego nauczał tam też czasem podstaw perskiego. W 1885 roku został przeniesiony na Uniwersytet w Marburgu, gdzie na Wydziale Filozofii nauczał języków semickich. Kiedy w 1891 roku zmarł Paul de Lagarde, Wellhausen stał się jego sukcesorem na Uniwersytecie w Getyndze, obejmując tym samym profesurę swojego dawnego nauczyciela, Heinricha Ewalda. Na tym stanowisku Wellhausen pozostał aż do 1913 roku, kiedy przeszedł na emeryturę.
Metodologiczne podejście Wellhausena, „które czasami nazywane jest Wellhausenowskim immanentyzmem, jest oparte na koncepcji zgodnie z którą wszystkie nasiona późniejszego rozwoju mają swoje źródło w czasach najwcześniejszych”. Najpierw Wellhausen zastosował je w biblistyce, koncentrując się na dziejach starożytnych Izraelitów. Jego książki "Die Composition des Hexateuchs" (w "Jahrbücher für deutsche Theologie", 1876–1877; opublikowane jako książka w 1885) i "Geschichte Israels" (vol. 1, 1878; drugie wydanie opublikowane jako "Prolegomena zur Geschichte Israels", 1883) „dostarczyły ostatecznego przełomu w krytyce "Pięcioksięgu" zapoczątkowanej przez Edwarda Reussa, Karla Heinricha Graffa, Abrahama Kuenena i Wilhelma Vatke. Tym postępem w badaniach Wellhausen stworzył także podstawę dla współczesnego ujęcia historii starożytnego Izraela, które sam następnie przedstawił w swoim dziele "Israelitische und jüdische Geschichte" (1894)”. Wellhausen jako pierwszy spożytkował pogląd, zgodnie z którym „prawo” (tora), które dominuje w "Pięcioksięgu" jaki znamy, nie reprezentuje najwcześniejszego składnika tego zbioru, ale raczej jego ostateczny (powygnaniowy) etap kompozycji. Uznał także że pozostałe historyczne źródła "Pięcioksięgu" (Jahwista, Elohista i Źródło Deuteronomiczne) są starsze niż to tzw. Źródło Kapłańskie. Ta teoria źródeł była także podstawą poglądów Wellhausena na ewolucję religii Izraela, przy czym w jego ujęciu można odnaleźć pewien wpływ Hegla. Wellhausen uważał za najstarsze źródła elohistyczne i jahwistyczne, które zostały w pewnym momencie połączone w jednej redakcji. Wspólnie reprezentowały one najstarsze, naturalne, autentyczne, spontaniczne stadium religii Izraela. Źródło deuteronomiczne, datowane przez niego na czasy Jozjasza (zm. 609 p.n.e.), miało wyrażać religię etycznego monoteizmu. Źródło kapłańskie, pochodzące dopiero z czasów Drugiej Świątyni, miało z kolei odzwierciedlać hierokratyczną, legalistyczną religię dekadenckiego „faryzeuszowskiego” rabinicznego judaizmu. Schemat Wellhausena miał więc charakter regresywny, a jego negatywne opinie na temat religii Drugiej Świątyni i „faryzejskiego judaizmu” stały się podstawą do jego późniejszych oskarżeń o antysemityzm. W sumie zatem teoria Wellhausena „nie tylko argumentowała przeciwko jedności "Pięcioksięgu" i dawnej dacie jego napisania; kwestionowała też ona opowiedzianą w nim historię żydowskiej wiary”. To wszystko sprawia, że nazwisko Wellhausena wiąże się z protestanckim liberalizmem, który „podkreślał ludzki aspekt Biblii oraz społeczne i moralne aspekty jej religii. Upatrywano w niej księgę uwarunkowaną historycznie, samoobjawienie Boga ewoluujące progresywnie w stronę chrześcijaństwa. Stąd cały Stary Testament miał być oceniany według normy swego najwyższego poziomu: samego Jezusa”. Współczesna biblistyka odrzuciła ewolucjonistyczne podejście Wellhausena do religii Izraela zawarte w jego teorii źródeł, niemniej zaproponowany przez niego schemat powstawania Pięcioksięgu został generalnie przyjęty.
By lepiej zrozumieć pierwotny, przedwygnaniowy Izrael, Wellhausen oddał się studiom dotyczącym przedmuzułmańskiej i wczesnomuzułmańskiej przeszłości Arabów. Początkowo skoncentrował się on na badaniu poezji plemienia Huzajl, poprzez którą chciał uzyskać wgląd w światopogląd Beduinów. Poprzez obserwowanie budowania społeczności we wczesnym islamie Wellhausen zamierzał wyjaśnić rolę jaką odgrywała w tym religia. Uważał on, iż w wyniku działań Mahometa religia stała się podstawą powstawania społeczności, zastępując wspólnotę krwi, która funkcjonowała w tej roli w plemionach. W swoich pracach śledził on rozwój strategicznych sojuszy i partii w stronę religijnych sekt, a także ich ograniczenia. Jego dzieło "Das arabische Reich und sein Sturz" (1902) uważane jest za początek poważnych naukowych studiów nad okresem umajjadzkim, a jego powstanie było możliwe dzięki ukończeniu lejdeńskiej edycji "Tarich ar-rusul wa al-muluk" At-Tabariego. Wellhausen dostarczał w nim „raczej przychylnego obrazu Umajjadów i ich urzędników jako pragmatycznych polityków, twórców i przywódców imperium bazującego na idei dominacji Arabów nad nie-Arabami i w większości przypadków nie przejmujących się kwestiami religijnymi dopóki nie byli do tego zmuszeni przez ich pobożnych oponentów”. W książce tej opisał też jak różnego rodzaju sojusze i stronnictwa, w które były zaangażowane plemiona, przyczyniły się do destabilizacji dynastii Umajjadów. Jej początków upatrywał w bitwie pod Karbalą, która miała zapoczątkować opór w stosunku do Umajjadów. W jego oczach wraz z dojściem do władzy Abbasydów, których postrzegał raczej jako teokrację wymieszaną z Persami, niż dynastię arabską, więź pomiędzy arabizmem a islamem została zerwana, a w związku z tym nie żywił on żadnych aspiracji badawczych w stosunku do czasów postumajjadzkich. Studium Wellhausena "Die religiös-politischen Oppositionsparteien im alten Islam" (1901) uznaje się z kolei za początek akademickich studiów nad szyizmem. To on jako jeden z pierwszych zaprzeczył wcześniej wyznawanym teoriom co do irańskich korzeni szyizmu, wskazując na jego początki w arabskim Iraku.
W ostatnim okresie swojej pracy naukowej Wellhausen poświęcił się badaniom nad "Nowym Testamentem", jednak jego wyjaśnienia i przekłady "Ewangelii" oraz "Dziejów Apostolskich" przyniosły mu mniej uznania niż jego wcześniejsze prace.

</doc>
<doc id="865665" url="https://pl.wikipedia.org/wiki?curid=865665" title="Polskie Towarzystwo Geologiczne">
Polskie Towarzystwo Geologiczne

Polskie Towarzystwo Geologiczne (PTG) – geologiczne stowarzyszenie naukowe, założone w 1921 w Krakowie.
Opis.
Siedziba Towarzystwa znajduje się w Krakowie, przy ulicy Gronostajowej 3a. Posiada ono oddziały: krakowski, warszawski, gdański, górnośląski, karpacki, lubelski, poznański, szczeciński, świętokrzyski, wrocławski i ziemi Lubuskiej oraz koła w Bełchatowie i Toruniu.
Pierwszym prezesem Towarzystwa, a wcześniej inicjatorem jego powstania na zebraniu 14 marca 1920 w kierowanym przez niego Zakładzie Geologii Uniwersytetu Jagiellońskiego, był Władysław Szajnocha. Stanowisko pierwszego przewodniczącego Towarzystwa objął Karol Bohdanowicz. Wieloletnim przewodniczącym Zarządu Głównego PTG był Kazimierz Maślankiewicz, a 23 września 1977 podczas 49. Zjazdu Naukowego Geologów w Załużu jego następcą został wybrany Rafał Unrug.
Od 1923 roku PTG wydaje pismo pt. „Annales Societatis Geologorum Poloniae”, poprzednio wydawane jako "Rocznik Polskiego Towarzystwa Geologicznego".
W roku 1948 Towarzystwo było jednym ze współzałożycieli Międzynarodowej Unii Ochrony Przyrody (IUCN).
Polskie Towarzystwo Geologiczne organizuje coroczne Zjazdy Naukowe poświęcone zagadnieniom geologii różnych regionów Polski. Z inicjatywy PTG, od 2008 roku, co 4 lata odbywa się Polski Kongres Geologiczny. Pierwszy Kongres odbył się w Krakowie.

</doc>
<doc id="865669" url="https://pl.wikipedia.org/wiki?curid=865669" title="Baureihe 101">
Baureihe 101

Baureihe 101 – niemiecka lokomotywa elektryczna wyprodukowana w 145 egzemplarzach w latach 1996–1999 przez zakłady Adtranz.
Wszystkie wybudowane lokomotywy tej serii są własnością przedsiębiorstwa DB Fernverkehr. Zastąpiły one wyprodukowane na początku lat 70. lokomotywy Baureihe 103. Powstały również 33 lokomotywy ALP-46 przeznaczone dla New Jersey Transit o konstrukcji bazującej na lokomotywach Baureihe 101.
Lokomotywy są napędzane silnikami elektrycznymi zasilanymi prądem trójfazowym.

</doc>
<doc id="865670" url="https://pl.wikipedia.org/wiki?curid=865670" title="Mehmed V">
Mehmed V

Mehmed V (osm. محمد خامس, tur. "Mehmed V Reşad", ur. 2 listopada 1844 w Konstantynopolu, zm. 3 lipca 1918 tamże) – 35. sułtan Imperium Osmańskiego.
Zarys biografii.
Był synem sułtana Abdülmecida I. Objął władzę 27 kwietnia 1909, po obaleniu przez parlament swego poprzednika a zarazem starszego brata Abdülhamida II. Przybrał przydomek "Reşad" („Prawowierny”). Nie miał wielkiej władzy politycznej, ale też nie zdradzał ambicji w tym kierunku. Faktyczne decyzje w państwie podejmował rządzący wówczas Komitet Jedności i Postępu, a od 1913 triumwirat: Enver Pasza, Talaat Pasza, Dżemal Pasza. Jedyną znaczącą jego decyzją było ogłoszenie świętej wojny, tzw. dżihadu, 14 listopada 1914. Apel ten, który miał na celu wezwać wszystkich muzułmanów na świecie do wojny z niewiernymi (choć w aktualnych warunkach politycznych dotyczył tylko państw Ententy) nie wywarł większego wpływu na toczącą się Wielką Wojnę. Był ostatnim osmańskim, nominalnym zwierzchnikiem Egiptu, który w związku z wybuchem wojny w 1914 roku zerwał z iluzoryczną podległością, przechodząc pod protektorat brytyjski.

</doc>
<doc id="865672" url="https://pl.wikipedia.org/wiki?curid=865672" title="Jameson">
Jameson

Jameson - odmiana irlandzkiej whiskey typu blended, po raz pierwszy wyprodukowana w 1780 roku przez Johna Jamesona jako jedna z najwcześniejszych czterech whiskey produkowanych w Dublinie, obecnie wytwarzana w Midleton w hrabstwie Cork w Irlandii, wyjąwszy sam proces blendowania, który wciąż ma miejsce w Dublinie. 
Na każdej butelce umieszczone jest motto rodziny Jamesonów: Sine Metu - bez strachu.
Rocznie sprzedaje się w ponad 120 krajach
ok. 22 milionów butelek Jamesona, co oznacza, że jest to najlepiej sprzedająca się irlandzka whiskey na świecie.
Rodzaje.
Poza Jameson Original, pod marką "Jameson" produkowane są także:
Wytwórnia Jamesona produkuje także jedyną w swoim gatunku "pure pot still" whiskey Redbreast 12 Years oraz najbardziej ekskluzywną z irlandzkich whiskey Midleton Very Rare.

</doc>
<doc id="865673" url="https://pl.wikipedia.org/wiki?curid=865673" title="Radiogalaktyki">
Radiogalaktyki



</doc>
<doc id="865674" url="https://pl.wikipedia.org/wiki?curid=865674" title="Enver Pasza">
Enver Pasza



</doc>
<doc id="865678" url="https://pl.wikipedia.org/wiki?curid=865678" title="Alba Székesfehérvár">
Alba Székesfehérvár



</doc>
<doc id="865684" url="https://pl.wikipedia.org/wiki?curid=865684" title="Michaell Shannon">
Michaell Shannon



</doc>
<doc id="865685" url="https://pl.wikipedia.org/wiki?curid=865685" title="Single malt">
Single malt

Single malt – typ whisky, która jest destylowana w jednej destylarni i wytwarzana w całości z jednego rodzaju słodu, zazwyczaj jęczmiennego . 
Wśród whisky single malt spotykane są jeszcze whisky typu "single cask" oraz "cask strength". "Single cask" to whisky w całości pochodząca z jednej beczki. O prestiżu takiej edycji świadczy również indywidualny numer nadany każdej butelce. Z kolei single malt typu "cask strength" to whisky z mocą z beczki. Większość whisky single malt wytwarza się z zastosowaniem kotłowego aparatu destylacyjnego.

</doc>
<doc id="865686" url="https://pl.wikipedia.org/wiki?curid=865686" title="Michael Shannon">
Michael Shannon



</doc>
<doc id="865694" url="https://pl.wikipedia.org/wiki?curid=865694" title="Llangefni">
Llangefni

Llangefni – miasto w północno-zachodniej Walii (Wielka Brytania), ośrodek administracyjny hrabstwa Anglesey, położone w środkowej części wyspy Anglesey. Zgodnie ze spisem powszechnym przeprowadzonym w 2001 roku, Llangefni liczy 4499 mieszkańców. Spis pokazał również, że 83,8% ogółu mieszkańców płynnie mówi w języku walijskim, przy czym najpowszechniejsza jego znajomość mieści się w przedziale wiekowym 10-14 lat, gdzie aż 95,2% jest zdolnych do komunikacji w tym języku.

</doc>
<doc id="865697" url="https://pl.wikipedia.org/wiki?curid=865697" title="Fredrik Stenman">
Fredrik Stenman

Fredrik Stenman (ur. 2 czerwca 1983 w Munktorp) – piłkarz szwedzki grający na pozycji lewego obrońcy.
Kariera klubowa.
Stenman jest wychowankiem klubu Västeras SK. Do pierwszej drużyny trafił w 1999 roku, ale w lidze zadebiutował rok później w wieku 17 lat i był to jego jedyny mecz w 2000 roku w Superettan. Rok później był już podstawowym zawodnikiem drużyny i strzelił 3 gole w lidze, a w 2002 roku przeszedł do IF Elfsborg grającego w pierwszej lidze. W lidze rozegrał 23 mecze (10. miejsce z Elfsborgiem), a w 2003 roku 13 dla Elsfborga, a potem 11 dla jego nowej drużyny, Djurgårdens IF, gdzie także wywalczył miejsce w pierwszej jedenastce i jednocześnie wywalczył swoje pierwsze mistrzostwo Szwecji. W 2004 roku zdobył z Djurgårdens Puchar Szwecji, a w lidze zajął 4. miejsce (26 meczów, 3 gole). Za to w 2005 roku Stenman dobrą grą przyczynił się do wywalczenia przez stołeczny klub dubletu: mistrzostwa i zdobycia pucharu.
Zimą 2006 Stenman podpisał 3-letni kontrakt z klubem niemieckiej Bundesligi, Bayerem 04 Leverkusen, który zapłacił za niego 800 tysięcy euro. W drużynie „Aptekarzy” zadebiutował 28 stycznia w wygranym 2:1 meczu z Eintrachtem Frankfurt. Do końca sezonu stał się zawodnikiem pierwszej jedenastki i w barwach Bayeru wystąpił 15-krotnie, zajmując z nim 5. miejsce w lidze. W sezonie 2006/2007 Stenman przegrywa jednak rywalizację o miejsce w składzie z Brazylijczykiem Athirsonem i na boisku pojawia się jako rezerwowy lub w wypadku kontuzji konkurenta. Z Bayerem awansował do ćwierćfinału Pucharu UEFA. W lidze zajął 5. miejsce.
Latem 2007 Stenman za 800 tysięcy euro przeszedł do holenderskiego FC Groningen. Grał w nim do 2011 i wtedy też został zawodnikiem Club Brugge. W latach 2015–2015 grał w Djurgårdens IF. W 2016 przeszedł do IFK Lidingö.
Kariera reprezentacyjna.
W 2006 roku Stenman został powołany przez selekcjonera reprezentacji Szwecji Larsa Lagerbäcka do 23-osobowej kadry na Mistrzostwa Świata w Niemczech, pomimo faktu, że wcześniej nie zadebiutował w kadrze. Na turnieju był jednak jedynie rezerwowym i nie zagrał ani minuty (Szwecja odpadła w 1/8 finału). W reprezentacji Fredrik zadebiutował dopiero 16 sierpnia w przegranym 0:3 sparingu z Niemcami.

</doc>
<doc id="865699" url="https://pl.wikipedia.org/wiki?curid=865699" title="I liga paragwajska w piłce nożnej (1952)">
I liga paragwajska w piłce nożnej (1952)

Mistrzem Paragwaju został klub Club Presidente Hayes, natomiast wicemistrzem Paragwaju ze względu na równą liczbę punktów zostały dwa kluby - Club Sol de América i Club Libertad.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do drugiej ligi spadł klub Sportivo San Lorenzo, a na jego miejsce awansował klub General Genes z miasta Asunción.

</doc>
<doc id="865700" url="https://pl.wikipedia.org/wiki?curid=865700" title="Whisky mieszana">
Whisky mieszana

Whisky mieszana (blended) – typ whisky powstały w wyniku zmieszania różnego rodzaju whisky. Powstaje z połączenia powstającej z jęczmienia whisky typu "single malt" (15–30%) z whisky wytwarzanych z innych zbóż (70–85%). Whisky mieszana jest najpopularniejszym na rynku rodzajem whisky.
W wyniku mieszania („blendowania”) składników o różnej charakterystyce (torfowość aromatu, słodycz, barwa i inne) uzyskuje się produkt dobrej jakości prościej niż w przypadku whisky typu "single malt". Produkcja „gatunkowej” whisky typu "blended" jest w rezultacie znacznie tańsza niż tej samej jakości "single malt". Dlatego także w większości koktajli i drinków wykorzystuje się właśnie "blended", zaś smakosze picia w stylu "neat" (czysta, bez dodatków) lub "on the rocks" (z lodem) preferują "single malt".
Większość whisky typu "blended" nie podaje jej wieku. Jeżeli wiek jest podany, oznacza to, że wszystkie komponenty musiały leżakować w beczkach co najmniej tak długo, jak jest podane na etykiecie. Jednym z najbardziej znanych przykładów whisky typu "blended" jest Johnnie Walker.

</doc>
<doc id="865701" url="https://pl.wikipedia.org/wiki?curid=865701" title="Seth (zespół muzyczny)">
Seth (zespół muzyczny)

Seth – francuski zespół blackmetalowy, uformowany w 1996 w Bordeaux. Wkrótce po wydanym w 2004 roku albumie "Era-Decay" grupa została rozwiązana.

</doc>
<doc id="865702" url="https://pl.wikipedia.org/wiki?curid=865702" title="Jansky">
Jansky

Jansky (symbol "Jy") – jednostka natężenia strumienia radiowego, używana głównie w radioastronomii, nienależąca do układu SI. Nazwa jednostki została utworzona na cześć Karla Janskyego.
Jansky jest zdefiniowany jako jedna stukwadrylionowa wata na metr kwadratowy na herc:
formula_1
Ponieważ obiekty astronomiczne znajdują się w dużej odległości oraz tylko część ich promieniowania to fale radiowe, wybrano bardzo niski współczynnik. Dzięki temu gęstość strumienia ma wygodne do stosowania wielkości.

</doc>
<doc id="865705" url="https://pl.wikipedia.org/wiki?curid=865705" title="Rędziny (kolonia w województwie łódzkim)">
Rędziny (kolonia w województwie łódzkim)

Rędziny – kolonia w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.

</doc>
<doc id="865710" url="https://pl.wikipedia.org/wiki?curid=865710" title="Bostyń">
Bostyń

Bostyń (biał. Бастынь, Bastyń) – agromiasteczko na Białorusi położona w obwodzie brzeskim, w rejonie łuninieckim, centrum administracyjne sielsowietu i siedziba parafii prawosławnej pw. św. Paraskiewy.
Znajduje tu się przystanek kolejowy Bostyń, położony na linii Równe – Baranowicze – Wilno.
Historia.
Wieś wzmiankowana w XV wieku. Dobra należące do Niemirowiczów-Szczyttów z linii kożangródeckiej. W XVIII wieku właścicielem Bostynia był Jan Niemirowicz-Szczytt (zm. między 1756 a 1771), syn kasztelana smoleńskiego Krzysztofa Benedykta Niemirowicza-Szczytta. W 1750 roku Jan i Ludwika z Paców Niemirowiczowie-Szczyttowie ufundowali w Bostyniu cerkiew pw. św. Paraskiewy. Po Janie dobra odziedziczyła jego żona Ludwika z Paców Niemirowiczowa-Szczyttowa i ich dwaj synowie: Józef (kasztelan brzeskolitewski) i Krzysztof (starosta witagolski). Po 1790 r. w wyniku działu spadku po śmierci Ludwiki z Paców Niemirowiczowej-Szczyttowej i jednego z jej synów - Krzysztofa, Bostyń otrzymał Józef, kasztelan brzeskolitewski. Po zakończeniu swej działalności politycznej związanej z Warszawą, na początku XIX wieku kasztelan Józef Niemirowicz-Szczytt obrał Bostyń na swoją rezydencję. Wizytę we dworze kasztelana Józefa Niemirowicza-Szczytta w Bostyniu w 1808 roku opisał w swych pamiętnikach wojski litewski Michał Zaleski (żony Niemirowicza-Szczytta i Zaleskiego były stryjecznymi siostrami). Po śmierci kasztelana kolejnym właścicielem Bostynia został jego bratanek - marszałek Józef Niemirowicz-Szczytt, pan na Kożangródku. Po Niemirowiczach-Szczyttach następnymi właścicielami byli Druccy-Lubeccy, a w II połowie XIX wieku Bostyń nabył urzędnik carski A. Strukow. 
Dwór w Bostyniu nie zachował się, podobnie jak cerkiew pw. św. Paraskiewy z 1750 roku fundacji Jana i Ludwiki z Paców Niemirowiczów-Szczyttów, która została zniszczona w latach 80. XX wieku (w 1998 r. w centrum miejscowości pobudowano cerkiew pod tym samym wezwaniem). Na tamtejszym cmentarzu zachował się natomiast grób zmarłej w 1833 ziemianki Felicji Dworokowskiej, zabezpieczony prowizoryczną wiatą.
Za czasów Niemirowiczów-Szczyttów, w 1786 roku w Bostyniu urodził się poeta Ludwik Kamiński, naturalny syn Michała Paca i panny Kamińskiej, być może guwernantki w dworze Niemirowicza-Szczytta w Bostyniu. 

</doc>
<doc id="865712" url="https://pl.wikipedia.org/wiki?curid=865712" title="Ferdynandów (powiat radomszczański)">
Ferdynandów (powiat radomszczański)

Ferdynandów – wieś w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.

</doc>
<doc id="865713" url="https://pl.wikipedia.org/wiki?curid=865713" title="Detroit Cougars">
Detroit Cougars



</doc>
<doc id="865716" url="https://pl.wikipedia.org/wiki?curid=865716" title="Detroit Falcons">
Detroit Falcons



</doc>
<doc id="865717" url="https://pl.wikipedia.org/wiki?curid=865717" title="Andezyty">
Andezyty



</doc>
<doc id="865721" url="https://pl.wikipedia.org/wiki?curid=865721" title="Goździk piaskowy">
Goździk piaskowy

Goździk piaskowy ("Dianthus arenarius" L.) – gatunek rośliny należący do rodziny goździkowatych. Występuje w środkowo-wschodniej oraz północnej Europie. Przez Polskę przebiega południowo-zachodnia granica jego występowania. W północno-wschodniej części kraju jest dość pospolity.
Biologia i ekologia.
Bylina, chamefit i hemikryptofit. Przedprątne kwiaty kwitną od czerwca do sierpnia, zapylane są przeważnie przez motyle. Podczas kwitnienia pachną. Porasta suche lasy, łąki, wydmy. Najczęściej występuje w murawach piaskowych i murawach kserotermicznych, ale spotyka się go również w sosnowych borach i dąbrowach, na wrzosowiskach, przydrożach, skarpach kolejowych. Preferuje miejsca suche. Liczba chromosomów 2n= 60.
Zmienność.
W Polsce dziko rosną 2 podgatunki:
Ponadto wyróżniane są:
Goździk piaskowy tworzy mieszańce z goździkiem kartuzkiem i goździkiem kropkowanym.
Zagrożenia i ochrona.
Roślina objęta w Polsce ochroną gatunkową. W latach 1983–2014 znajdowała się pod ochroną ścisłą, a od 2014 roku podlega ochronie częściowej. Nie jest zagrożona. Umieszczona na polskiej czerwonej liście w kategorii NT (bliski zagrożenia).

</doc>
<doc id="865722" url="https://pl.wikipedia.org/wiki?curid=865722" title="Kąty (powiat radomszczański)">
Kąty (powiat radomszczański)

Kąty – wieś w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.
Zobacz też: Kąty

</doc>
<doc id="865723" url="https://pl.wikipedia.org/wiki?curid=865723" title="Dianthus arenarius">
Dianthus arenarius



</doc>
<doc id="865724" url="https://pl.wikipedia.org/wiki?curid=865724" title="Hallucigenia">
Hallucigenia

Hallucigenia – rodzaj wymarłego zwierzęcia, którego pozostałości odkryto na bogatym w kambryjskie skamieniałości stanowisku łupków z Burgess w Kolumbii Brytyjskiej, prowincji Kanady.
Zwierzę zostało nazwane przez Simona Conwaya Morrisa z powodu swojego niezwykłego wyglądu. Był to bezkręgowiec o robakowatym wyglądzie, zaopatrzony w siedem par wydłużonych kończyn oraz siedem par kolczastych wyrostków wyrastających z jego grzbietowej strony. Długość zwierzęcia wahała się między pięcioma milimetrami a trzema centymetrami. Odkryte skamieliny posiadały też u jednego końca sferyczne zakończenie, utożsamiane przez wielu naukowców z głową. Jednakże nie odnaleziono śladów po jakichkolwiek organach – oczach, otworze gębowym, które zazwyczaj znajdują się na głowie. Nietypowy wygląd hallucigenii i jej pozycja w systematyce zwierząt przez lata była przedmiotem gorących dyskusji. Kontrowersje wśród naukowców budził wygląd zwierzęcia, przeznaczenie poszczególnych „organów”, położenie „przodu” i „tyłu”, sposób poruszania się i odżywiania. Istniała nawet hipoteza, że nie była oddzielnym organizmem, lecz odnalezione pozostałości stanowią fragment nieznanego kambryjskiego zwierzęcia. Prawdopodobnie, wśród obecnie żyjących bezkręgowców, najbliżej spokrewnione z nimi są pratchawce.
W roku 1991 Lars Ramsköld i Hou Xianguang znaleźli w Chinach skamieniałości zwierząt o niemal identycznym do hallucigenii wyglądzie. Obecnie znane są dwa gatunki hallucigenii: środkowokambryjska "H. sparsa" z Kanady i dolnokambryjska "H. fortis" z Chin. W roku 1992 Lars Ramsköld zasugerował, że sferyczny kształt utożsamiany do tej pory z głową jest w istocie plamą resztek organicznych powstałą w momencie śmierci zwierzęcia. W 2015 roku naukowcom pod kierunkiem Martina Smitha i Jean-Bernarda Carona z Uniwersytetu w Cambridge udało się wreszcie określić przód zwierzęcia. Po przeskanowaniu około 100 skamielin pod mikroskopem elektronowym Smith odnalazł słabo wykształconą głowę na końcu długiej szyi, powszechnie uznawanej do tej pory za ogon. Zaobserwował parę prostych oczu oraz otwór gębowy, przystosowany najprawdopodobniej do ssania, otoczony wianuszkiem zębów. Zwierzę prawdopodobnie poruszało się po dnie na zaskakująco wątłych i słabych odnóżach, chroniąc się przed drapieżnikami za pomocą kolców na grzbiecie (wczesne teorie często myliły je ze słabo zachowanymi kończynami). Nowe odkrycie pozwoli na bardziej precyzyjne umieszczenie hallucigenii w drzewie ewolucji. Z punktu widzenia systematyki szczególnie ważne jest odkrycie zębów wewnątrz przełyku. W opinii Smitha są one kolejną anatomiczną cechą, poza linieniem, łączącą klad wylinkowców.

</doc>
<doc id="865727" url="https://pl.wikipedia.org/wiki?curid=865727" title="Dianthus serotinus">
Dianthus serotinus



</doc>
<doc id="865733" url="https://pl.wikipedia.org/wiki?curid=865733" title="Tokyo Yankees">
Tokyo Yankees

Tokyo Yankess – japoński zespół speedmetalowy, założony w 1988 w Tokio.

</doc>
<doc id="865740" url="https://pl.wikipedia.org/wiki?curid=865740" title="Fobia (ujednoznacznienie)">
Fobia (ujednoznacznienie)



</doc>
<doc id="865741" url="https://pl.wikipedia.org/wiki?curid=865741" title="Einheitselektrolokomotive">
Einheitselektrolokomotive

Einheitselektrolokomotive – lokomotywy elektryczne wyprodukowane dla kolei zachodnioniemieckich. Po II wojnie światowej koleje zachodnioniemieckie początkowo eksploatowały elektrowozy wyprodukowane dla przedwojennych kolei niemieckich. Dlatego w 1950 roku zostały zaprojektowane nowe lokomotywy, przeznaczone do prowadzenia pociągów pasażerskich i towarowych na zelektryfikowanych liniach kolejowych zamiast przedwojennych elektrowozów. W 1952 roku wyprodukowano pierwszy taki elektrowóz Baureihe E 10, przeznaczony do prowadzenia pociągów ekspresowych. W 1957 roku wyprodukowano pierwszy elektrowóz w wersji towarowej Baureihe 150, przeznaczony do prowadzenia ciężkich pociągów towarowych. Dodatkowo by zaspokoić zróżnicowane potrzeby przewoźnika produkowano uniwersalne lokomotywy Baureihe E 40 i Baureihe E 41, przeznaczone do prowadzenia ciężkich pociągów towarowych i osobowych. Elektrowozy były pomalowane na kolor granatowy oraz zielony. Lokomotywy elektryczne są wycofane z eksploatacji i zostały zastąpione przez obecnie eksploatowane nowoczesne lokomotywy elektryczne. Kilka lokomotyw zachowano jako czynne eksponaty zabytkowe.

</doc>
<doc id="865743" url="https://pl.wikipedia.org/wiki?curid=865743" title="Kienesa Bnei Yisrael w Daly City">
Kienesa Bnei Yisrael w Daly City

Kienesa Bnei Yisrael w Daly City - jedyna karaimska kienesa w Stanach Zjednoczonych, znajdująca się w Daly City w Kalifornii.

</doc>
<doc id="865745" url="https://pl.wikipedia.org/wiki?curid=865745" title="Quiriguá">
Quiriguá

Quiriguá – stanowisko archeologiczne w południowo-wschodniej Gwatemali, w departamencie Izabal, gminie Los Amates. Od 1981 roku wpisane na listę światowego dziedzictwa UNESCO.
Quiriguá była w przeszłości ważnym ośrodkiem kultury Majów, istniejącym od początku III do połowy IX wieku. Zachowały się tu ogromne ołtarze i stele pokryte inskrypcjami i płaskorzeźbami. Najwyższa ze stel mierzy 10 metrów wysokości i waży 65 ton. Zainteresowanie naukowców budzą w Quiriguá wielkie monolityczne rzeźby z piaskowca ze względu na ich podobieństwo do kamiennych ołtarzy Olmeków z La Venta.

</doc>
<doc id="865747" url="https://pl.wikipedia.org/wiki?curid=865747" title="Quirigua">
Quirigua



</doc>
<doc id="865748" url="https://pl.wikipedia.org/wiki?curid=865748" title="Piton de la Fournaise">
Piton de la Fournaise

Piton de la Fournaise (fr. "Szczyt Pieca") – wulkan tarczowy (2632 m n.p.m.) na wyspie Reunion – departamencie zamorskim Francji, położonym na Oceanie Indyjskim. Wulkan jest jednym z najbardziej aktywnych na świecie. 
Podobnie jak łańcuch Hawajów, jest przejawem aktywności plamy gorąca.
Geografia.
Topografia.
Piton de la Fournaise składa się z rozległego stożka znajdującego się w kalderze - strefie dużego osunięcia terenu - zwanej Enclos.
Enclos ma kształt litery U, długość 13 kilometrów i szerokość 9 kilometrów, jest otwarty w kierunku wschodnim i kończy się na Oceanie Indyjskim. Od strony lądu Enclos jest otoczone ze wszystkich stron stromymi urwiskami, zwanymi murami. Ich wyoskość sięga od 100 do 400 metrów. Profil Enclos jest pochyły, część górna, znajdująca się na 2200 metrach n.p.m, jest płaska, następnie w kierunku wschodnim teren gwałtownie obniża się do wysokości 450 m n.p.m. i nazywa się Grandes Pentes. Trzecia, najniej położona część kaldery, Grand Brûlé, obniża się łagodnie aż do brzegu morza.
Stożek ma średnicę 3 kilometrów i wznosi się na Enclos na wysokość 2 623 m n.p.m. Na jego szczycie można wyróżnić dwa kratery:

</doc>
<doc id="865749" url="https://pl.wikipedia.org/wiki?curid=865749" title="Roger Daltrey">
Roger Daltrey

Roger Harry Daltrey (ur. 1 marca 1944 w Hammersmith w Londynie) − brytyjski wokalista, tekściarz i aktor, najbardziej znany jako założyciel i wokalista zespołu The Who. Jego żoną jest była modelka Heather Taylor. Uczęszczał do Acton County Grammar School.
W 2006 piosenkarz został sklasyfikowany na 17. miejscu listy 100 najlepszych wokalistów wszech czasów według Hit Parader.
Przypisy.
 

</doc>
<doc id="865750" url="https://pl.wikipedia.org/wiki?curid=865750" title="Maria Beatrycze Sabaudzka">
Maria Beatrycze Sabaudzka

Maria Beatrice Wiktoria Józefina Sabaudzka (ur. 6 grudnia 1792 w Turynie, zm. 15 września 1840 w Cattajo) – najstarsza córka króla Wiktora Emanuela I Sabaudzkiego i arcyksiężniczki Marii Teresy Habsburg-Este.
20 czerwca 1812 w katedrze w Cagliari, Maria Beatrice poślubiła swojego wuja – Franciszka Habsburga-Este, arcyksięcia Austrii. Aby móc się pobrać, para otrzymała specjalną dyspensę od papieża Piusa VII. 14 lipca 1814 mąż Marii Beatrice został księciem Modeny, Reggio i Mirandoli jako "Franciszek IV". Para miała razem czwórkę dzieci: 
Spadkobierczyni Stuartów.
Po śmierci swojego ojca (10 stycznia 1824), Maria Beatrice została jakobicką pretendentką do tronu Anglii, Francji i Irlandii jako Maria III oraz do tronu Szkocji jako "Maria II". Nie wysunęła jednak żadnych oficjalnych roszczeń do korony.
Podczas jej "panowania" królestwa Anglii, Irlandii i Szkocji już nie istniały, zostały one bowiem połączone w Wielką Brytanię w 1707 i 1800. Aktualnym królem był zaś Jerzy IV z dynastii hanowerskiej.
Maria Beatrice zmarła z powodu choroby serca, a kolejnym pretendentem jakobitów został jej syn – Franciszek.

</doc>
<doc id="865751" url="https://pl.wikipedia.org/wiki?curid=865751" title="Aloe ferox">
Aloe ferox



</doc>
<doc id="865756" url="https://pl.wikipedia.org/wiki?curid=865756" title="Silicon Image">
Silicon Image

Silicon Image – amerykański producent półprzewodników, którego układy scalone znalazły zastosowanie w nowoczesnych komputerach i urządzeniach elektronicznych. Firma powstała w 1995 roku. Jest zarejestrowana w NASDAQ jako SIMG. Siedziba firmy, która zatrudnia ok. 300 osób znajduje się w Kalifornii w Sunnyvale.
Wśród produktów firmy znajdują się urządzenia szybkiej transmisji danych dla DVI oraz HDMI. Firma zajmuje się także produkcją układów scalonych obsługujących dyski twarde. Kontrolery Silicon Image pracują w systemach : Novell NetWare, LINUX i Windows.
Linki zewnętrzne.
Silicon Image – strona główna

</doc>
<doc id="865757" url="https://pl.wikipedia.org/wiki?curid=865757" title="Talent Zero">
Talent Zero

Talent Zero – siódma płyta zespołu The Analogs ze Szczecina. Płyta zawiera covery zagranicznych zespołów, jest utrzymana w klimacie analogsowego punk rocka.

</doc>
<doc id="865760" url="https://pl.wikipedia.org/wiki?curid=865760" title="Echał">
Echał

Echał (z "hejchal" dosł. „pałac; Świątynia Jerozolimska”) – w karaimskiej kienesie szafa ołtarzowa służąca do przechowywania zwojów Tory. 
Echał, jeden z najważniejszych elementów wyposażenia głównej sali modlitwy, umieszczony jest zgodnie z zasadami religii karaimskiej na ścianie skierowanej w stronę Ziemi Świętej, tzn. w Europie na ścianie południowej. Kształt, oprawa szafy oraz ornamenty zdobiące zależne są od epoki i kraju, w których zostały wykonane.
Jej odpowiednikiem jest znajdujący się w synagogach aron ha-kodesz.

</doc>
<doc id="865761" url="https://pl.wikipedia.org/wiki?curid=865761" title="John Entwistle">
John Entwistle

John Alec Entwistle (ur. 9 października 1944 w Londynie, zm. 27 czerwca 2002 w Las Vegas) – basista, tekściarz, wokalista i klawiszowiec zespołu The Who.
Jest uważany za jednego z najwybitniejszych gitarzystów basowych, inspirując takich artystów jak Noel Redding, Chris Squire, Les Claypool, Geddy Lee, Phil Lesh, Markus Grosskopf, Steve Harris, Mike Watt i Billy Sheehan.
Zmarł w pokoju hotelowym w Hard Rock Hotel (Las Vegas) na zawał serca. Miejscowy lekarz stwierdził, że w jego krwi znajdowała się kokaina i to jej przedawkowanie najprawdopodobniej bezpośrednio spowodowało zgon.

</doc>
<doc id="865763" url="https://pl.wikipedia.org/wiki?curid=865763" title="Karl Guthe Jansky">
Karl Guthe Jansky

Karl Guthe Jansky (ur. 22 października 1905 w Norman, zm. 14 lutego 1950 w Red Bank) – amerykański inżynier i technik, pionier radioastronomii.
Życiorys.
Od 1928 pracował w Bell Telephone Laboratories. W 1931 odkrył promieniowanie radiowe Drogi Mlecznej. Wydarzenie to było pierwszą obserwacją astronomiczną na falach radiowych. Był jednym z ojców założycieli radioastronomii. Zbudował antenę przeznaczoną do odbierania fal radiowych o częstotliwości 20,5 MHz (fali o długości około 14,6 m). Składała się z grupy masztów o wysokości 6 m zamocowanych na kole o średnicy około 30 m. Po uwzględnieniu fal radiowych emitowanych przez Słońce i burze doszedł do wniosku, że pozostałość emisji pochodzi z Drogi Mlecznej, i to promieniowanie jest najsilniejsze w centrum Galaktyki, w kierunku Strzelca. Jansky chciał kontynuować swoje badania, ale nie mógł zdobyć na nie funduszy, w związku z czym w radioastronomii nie odnotowano postępów przez kilka następnych lat..
Śmierć.
Jansky był mieszkańcem Little Silver w stanie New Jersey. Zmarł z powodu choroby serca w wieku 44 lat w szpitalu w Red Bank (obecnie nazywanym Riverview Medical Center).
Upamiętnienie.
Pierwotna lokalizacja anteny Jansky'ego () w dzisiejszym kompleksie Bell Labs Holmdel Complex przy 101 Crawfords Corner Road, Holmdel, New Jersey, została ustalona przez Tony'ego Tysona i Roberta W. Wilsona z Lucent Technologies (następca Bell Telephone Laboratories) w 1998 r. W tym miejscu postawiono pomnik oraz tablicę pamiątkową ku czci tego osiągnięcia. Pomnik jest stylizowaną rzeźbą anteny i jest ustawiony w taki sposób, w jaki antena Jansky'ego była o 19:10. 16 września 1932 r., w momencie maksymalnego sygnału spowodowanego zrównaniem z centrum naszej galaktyki w kierunku konstelacji Strzelca.
Pełnowymiarowa replika oryginalnego obrotowego teleskopu Jansky'ego znajduje się na terenie Obserwatorium Green Bank (38 ° 25′53.9 ″ N 79 ° 48′58.5 ″ W, dawniej stanowisko NRAO) w Green Bank w Zachodniej Wirginii, w pobliżu zrekonstruowanej wersji 9-metrowej anteny Grote'a Reber'a.

</doc>
<doc id="865766" url="https://pl.wikipedia.org/wiki?curid=865766" title="NHL (1966/1967)">
NHL (1966/1967)

Sezon NHL 1966/1967 był 50. sezonem gry ligi NHL. Pierwszy mecz odbył się 19 października 1966 roku, kiedy to naprzeciwko siebie zmierzyły się Detroit Red Wings z Boston Bruins oraz New York Rangers z Chicago Black Hawks. 18 stycznia 1967 roku w Montrealu w hali Forum de Montréal rozegrany został NHL All-Star Game. Sezon zasadniczy zakończył się 2 kwietnia 1967 roku. Cztery dni później rozegrany został pierwszy mecz playoff. Sezon zakończył się 2 maja 1967 roku, kiedy to w finałowym spotkaniu drużyna Toronto Maple Leafs pokonała Montreal Canadiens.
Był to ostatni sezon w erze oryginalnej szóstki (po 25 latach), był to również ostatni sezon, osiemnasty sezon w którym każda z drużyn zagrała po 70 spotkań.
Przed sezonem odbył się czwarty draft ligi NHL. Jako pierwszy został wybrany Kanadyjczyk grający na pozycji obrońcy - Barry Gibbs, który został wybrany przez Boston Bruins.
Sezon zasadniczy.
Drużyna Chicago Black Hawks po raz pierwszy zwyciężyła w sezonie zasadniczym, kończąc go z wynikiem zdobytych 94 punktów. Najskuteczniejszym zawodnikiem został Stan Mikita dla którego był to najlepszy sezon, podczas którego zdobył 97 punktów (35 bramek, 62 asysty) w 70 meczach. Tylko dwa lata później wyrównał punktowo ten wynik, jednak zdobył wtedy o pięć mniej bramek. Zwycięzca poprzedniej edycji Pucharu Stanleya - Montreal Canadiens awansował do finału rozgrywek. Boston Bruins w tym sezonie po raz ostatni nie zagrał w fazie play-off, kończąc serię 29 lat bez rozgrywek posezonowych przez tę drużynę.
Playoff.
Rozstawienie.
Po zakończeniu sezonu zasadniczego 4 zespoły zapewniło sobie start w fazie playoff. Drużyna Chicago Black Hawks zwycięzca rozgrywek zasadniczych uzyskała najlepszy wynik w lidze zdobywając w 70 spotkaniach 94 punkty. Była to najwyżej rozstawiona drużyna, dzięki czemu w nagrodę zostaje zawsze gospodarzem ewentualnego siódmego meczu. Kolejne miejsce rozstawione zależały od miejsca w tabeli fazy grupowej. Wszystkie cztery rundy rozgrywane są w formuje do czterech zwycięstw według schematu: 2-2-1-1-1, czyli wyżej rozstawiony rozgrywa mecze: 3 i 4 oraz ewentualnie 6 i 7 we własnej hali. Niżej rozstawiona drużyna rozgrywa mecze w swojej hali: pierwszy, drugi oraz ewentualnie piąty.
Finał Pucharu Stanleya.
Finał Pucharu Stanleya odbył się od 20 kwietnia do 2 maja 1967. Zmierzyły się w nim druga oraz trzecia drużyna sezonu zasadniczego - Montreal Canadiens z Toronto Maple Leafs. Dla drużyny Toronto był to dwudziesty pierwszy występ w finale rozgrywek, zaś dla drużyny z Montrealu dwudziesty trzeci.
Zwycięzcą został zespół Toronto Maple Leafs pokonało drużynę Montreal Canadiens w sześciu meczach z bilansem bramek 17:16 na korzyść drużyny "Leafs". Decydującą bramkę o zdobyciu Pucharu Stanleya zdobył w trzeciej tercji, szóstego meczu George Armstrong.

</doc>
<doc id="865775" url="https://pl.wikipedia.org/wiki?curid=865775" title="Mo Foster">
Mo Foster

Mo Foster - brytyjski muzyk sesyjny, gitarzysta basowy oraz producent.
Jako muzyk sesyjny zagrał na ponad 350 albumach i wielu singlach z takimi artystami jak Phil Collins, Jeff Beck, Gerry Rafferty, Ringo Starr, Gary Moore, Cher, Peter Green, José Carreras, Elkie Brooks, Michael Schenker Group, Olivia Newton-John, Neil Innes, Judie Tzuke, Sheena Easton, Meat Loaf, Andrew Lloyd-Webber &amp; Tim Rice, Luka Bloom oraz wieloma innymi.
Podczas swojej kariery pracował w studiach na całym świecie, m.in. w Wielkiej Brytanii, Niemczech, Kanadzie, Francji, Włoszech czy Japonii.

</doc>
<doc id="865782" url="https://pl.wikipedia.org/wiki?curid=865782" title="Światowy Dzień Wody">
Światowy Dzień Wody

Światowy Dzień Wody – święto ustanowione przez Zgromadzenie Ogólne ONZ rezolucją z 22 grudnia 1992, obchodzone corocznie 22 marca.
Powołane zostało w czasie konferencji Szczyt Ziemi 1992 (UNCED) w Rio de Janeiro w Brazylii, w ramach Agendy 21. Powodem był fakt, że ponad miliard ludzi na świecie cierpi z powodu braku dostępu do czystej wody pitnej.
Ideą obchodów jest uświadomienie państwom członkowskim wpływu prawidłowej gospodarki wodnej na ich kondycję gospodarczą i społeczną.
Obchody.
2019 – Nie pominąć nikogo
Obchody koncentrowały się na dostępie do wody dla grup zmarginalizowanych, takich jak kobiety, dzieci, uchodźcy, autochtoni, niepełnosprawni i wielu innych.
2018 – Natura dla wody
Obchody koncentrowały się na poszukiwaniu naturalnych rozwiązań problemów związanych z niedoborem wody na świecie.
Tematyka obchodów.
Corocznie Dzień Wody obchodzony jest pod innym hasłem:

</doc>
<doc id="865783" url="https://pl.wikipedia.org/wiki?curid=865783" title="Międzynarodowy Dzień Wody">
Międzynarodowy Dzień Wody



</doc>
<doc id="865784" url="https://pl.wikipedia.org/wiki?curid=865784" title="Jerzy Krasówka">
Jerzy Krasówka

Jerzy Wilibald Krasówka (ur. 17 sierpnia 1924 w Gliwicach, zm. 11 kwietnia 2001 w Wetzlarze) – polski piłkarz grający na pozycji napastnika, olimpijczyk, trener. Długoletni zawodnik Szombierek Bytom.
Kariera.
Urodził się i dorastał na Górnym Śląsku, po niemieckiej stronie granicy. W 1944 r. jako Ślązak został przymusowo wcielony do Wehrmachtu. Po wojnie został zawodnikiem Szombierek, gdzie – z krótką przerwą na występy w Górniku Radlin – grał do 1956. Był pierwszym piłkarzem tego klubu, który zagrał w reprezentacji Polski.
Zadebiutował w niej 8 maja 1949 w meczu z Rumunią, ostatni raz zagrał w 1953. Brał udział w igrzyskach olimpijskich w Helsinkach. Łącznie w biało-czerwonych barwach rozegrał 5 oficjalnych spotkań.

</doc>
<doc id="865786" url="https://pl.wikipedia.org/wiki?curid=865786" title="San Agustín (Kolumbia)">
San Agustín (Kolumbia)

San Agustín – miejscowość i park archeologiczny w południowej Kolumbii w departamencie Huila, a także nazwa kultury indiańskiej z okresu przedklasycznego, rozwijającej się od około 500 p.n.e. do 500 n.e. (ewentualnie nawet do 1500 n.e.) lub, według innego datowania, między 100 a 1200 n.e.. 
W 1995 roku stanowisko archeologiczne w San Agustín wpisano na listę światowego dziedzictwa UNESCO.
Park archeologiczny.
W San Agustín zachowały się liczne kurhany ziemne oraz duża liczba kamiennych posągów wyrzeźbionych ze skał wulkanicznych, posągów niespotykanych w innych miejscach kraju. Kurhany zostały usypane nad niedużymi, prostokątnymi konstrukcjami z kamienia, uważanymi za miejsca kultu („kaplice”) i groby. Charakterystyczne są duże figury ludzkie z wystającym kłami, często z wizerunkiem innej postaci na głowie. Niektóre z tych figur były umieszczone w grobach, inne stanowiły ozdobne podparcie dla konstrukcji, jeszcze inne, jak się sądzi, wyobrażały bóstwa i dlatego ten rodzaj posągów był umieszczany centralnie w miejscach kultu. Posągi sięgały do 4 m wysokości i osiągały wagę do kilkunastu ton. W pobliżu źródeł i strumieni w San Agustín odkryto też reliefy twarzy ludzkich i zwierząt wodnych.
W 1995 stanowisko archeologiczne w San Agustín wpisano na listę światowego dziedzictwa UNESCO.

</doc>
<doc id="865788" url="https://pl.wikipedia.org/wiki?curid=865788" title="San Agustin">
San Agustin



</doc>
<doc id="865790" url="https://pl.wikipedia.org/wiki?curid=865790" title="Scrappy Doo">
Scrappy Doo

Scrappy Doo – postać z seriali „Scooby i Scrappy Doo”, „13 demonów Scooby Doo” i filmów „Scooby Doo i bracia Boo”, „Scooby-Doo i oporny wilkołak” oraz „” z serii Scooby Doo. Widzimy go również w jednej scenie filmu fabularnego Scooby-Doo. Scrappy zostaje również wspomniany w 20 odcinku serialu Scooby Doo i Brygada Detektywów. Widać wtedy jego woskową figurę.
Siostrzeniec Scooby’ego Doo, który w przeciwieństwie do swojego wuja jest bardzo odważny. Wygląda tak jak wujek (jest dogiem niemieckim, ale jest bardzo mały). Myśli, że jego wujek też jest odważny. W Polsce mówi głosem Mieczysława Gajdy (edycja Polskich Nagrań), Cezarego Kwiecińskiego oraz Mieczysława Morańskiego, a w Ameryce Lennie Weinriba (1979–1980) i Dona Messicka (1980–1988).
Scrappy Doo pochodzi z Nowego Jorku.

</doc>
<doc id="865792" url="https://pl.wikipedia.org/wiki?curid=865792" title="San Agustín">
San Agustín



</doc>
<doc id="865793" url="https://pl.wikipedia.org/wiki?curid=865793" title="Viola uliginosa">
Viola uliginosa



</doc>
<doc id="865795" url="https://pl.wikipedia.org/wiki?curid=865795" title="12&quot;">
12&quot;



</doc>
<doc id="865796" url="https://pl.wikipedia.org/wiki?curid=865796" title="10&quot;">
10&quot;



</doc>
<doc id="865797" url="https://pl.wikipedia.org/wiki?curid=865797" title="7&quot;">
7&quot;



</doc>
<doc id="865799" url="https://pl.wikipedia.org/wiki?curid=865799" title="Pałac Brühla na Młocinach">
Pałac Brühla na Młocinach

Pałac Brühla na Młocinach (Zespół pałacowo-parkowy Młociny) – jedna z rezydencji Henryka von Brühla, a później jego syna Alojzego Fryderyka von Brühla, znajdująca się w dzielnicy Bielany w Warszawie, przy ul. Muzealnej 1.
Historia.
Pałac został wzniesiony jako rezydencja podmiejska w latach 1752–1758 dla ministra Henryka von Brühla według projektu Johanna Friedricha Knöbla na wiślanej skarpie, otoczony ogrodem, nazywany też "„Wilanowem Północy”". W pobliskim zwierzyńcu (wydzielonym obszarze leśnym) trzymano rozmaite dzikie zwierzęta: żubry, dziki, jelenie i daniele, zbudowano także bażantarnię (gdzie hodowany bażanty, później zaś trzymano sarny). Tam prawdopodobnie też powstał i funkcjonował teatr leśny oraz obiekt zwany świątynią Diany.
W 1786 pałac został przebudowany przez Szymona Bogumiła Zuga dla Alojzego Fryderyka von Brühla. Obok pałacu (w latach ok. 1772–1784) wzniesiono oficyny pierwsze (nadal zachowane) i drugie oraz budynki użytkowe (zabudowania gospodarcze), W pobliżu zaś, głównie na skarpie nad Wisłą powstały też różne pawilony parkowe (orientalny, monopter, dwie wiejskie chaty, chata rybacka lub ermitaż) o funkcji ozdobnej i rekreacyjnej, przypuszczalnie wzniesione w latach 70. XVIII wieku także przez Zuga. Istniały one prawdopodobnie do ok. połowy XIX w. Ozdobę i charakterystyczny element XVIII-wiecznego dziedzińca stanowiła dekoracyjna pergola. Od strony południowej wjazd na teren posesji zamykała ozdobna brama. Całość tej obszernej kompozycji ogrodowej dopełniały karczma (austeria) położona przy głównej drodze do wsi Młociny i wiatrak, najbardziej oddalony od pałacu, usytuowany na wiślanym brzegu. 
W pałacu bywali królowie August III Sas i Stanisław August Poniatowski. 
Po 1790 posiadłość stała się własnością Michała Starzeńskiego, a od 1820 należała do rodziny de Pothsów. W 1876 po odłączeniu od majątku Młociny pałac został sprzedany bankierom Hipolitowi Wawelbergowi i Stanisławowi Rotwandowi. Pałac został znacznie przebudowany w 1898 na letnią rezydencję. W latach 1906–1945 właścicielami pałacu była rodzina Grodzickich. W 1934 budynek został uszkodzony przez pożar.
Pałac nie został poważniej zniszczony podczas II wojny światowej, jednak zaniedbany i został odrestaurowany w latach 1947–1949. Po II wojnie światowej był siedzibą Muzeum Kultur Ludowych (późniejsze Państwowe Muzeum Etnograficzne). Ulica prowadząca do pałacu otrzymała nazwę Muzealna, które już pod nazwą Państwowe Muzeum Etnograficzne zostało w 1973 przeniesione na ul. Kredytową 1. Od lat 80. XX wieku pałac stał się własnością PAN do lat 90. XX wieku.
W 1993 pałac próbowała odzyskać córka Stefana Grodzickiego, Barbara Róża Horodyska. Choć pierwsza próba była nieudana, ostatecznie spadkobiercom udało się to później. Od nich pałac przejął Sławomir Tomaszewski, honorowy prezes austriackiego "Forum Polonii". Pałac pozostający w fatalnym stanie technicznym miał zostać odremontowany. Właściciel uzależniał jednak remont od uzyskania zgody na budowę w parku przed pałacem 9 nowoczesnych budynków-apartamentowców. Biuro Naczelnego Architekta Miasta odmówiło wydania pozwolenia na budowę, jednak w 2006 zgodę wydał mazowiecki konserwator zabytków Ryszard Głowacz, który za tę decyzję został odwołany ze stanowiska.
W połowie 2008 Pałac ponownie zmienił właściciela, którym został Sylwester Gardocki. Nowy właściciel zbudował wokół parku przypałacowego ogrodzenie aż do podnóża skarpy wiślanej, włączając w to fragment wału przeciwpowodziowego, niebieskiego szlaku turystycznego oraz dojazd rowerowy do sezonowego promu w Łomiankach.

</doc>
<doc id="865801" url="https://pl.wikipedia.org/wiki?curid=865801" title="The Best Of... (album One Million Bulgarians)">
The Best Of... (album One Million Bulgarians)

The Best Of... – czwarta płyta (w rzeczywistości piąta) zespołu One Million Bulgarians wydana 25 czerwca 2001 roku nakładem wydawnictwa Koch International. Materiał zawiera podsumowanie twórczości na 15-lecie istnienia rzeszowskiej grupy.

</doc>
<doc id="865803" url="https://pl.wikipedia.org/wiki?curid=865803" title="Ikupasi">
Ikupasi



</doc>
<doc id="865809" url="https://pl.wikipedia.org/wiki?curid=865809" title="Luther Ingram">
Luther Ingram

Luther Ingram (ur. 30 listopada 1937 w Jackson, zm. 19 marca 2007 w Belleville w stanie Illinois) – amerykański piosenkarz i producent związany z gatunkiem muzyki R&amp;B. W czasie swojej kariery występował między innymi u boku Isaaca Hayesa i Ike Turnera. Wylansował takie przeboje jak "If Loving You Is Wrong", "Ain't That Loving You", "I’ll Be Your Shelter" i "You Never Miss Your Water". Przez lata chorował na cukrzycę i borykał z częściową ślepotą.

</doc>
<doc id="865814" url="https://pl.wikipedia.org/wiki?curid=865814" title="I Turn to You">
I Turn to You

I Turn to You – piosenka R&amp;B/soul pochodząca ze ścieżki dźwiękowej do filmu "Kosmiczny mecz" (1996). Napisany przez Diane Warren oraz wyprodukowany przez Jamesa Harrisa III i Terry’ego Lewisa, utwór wykonywany jest przez amerykańską grupę muzyczną All-4-One.
Ballada doczekała się dwóch oficjalnych coverów: pierwszego w wykonaniu piosenkarki popowej Christiny Aguilery (patrz niżej) oraz drugiego, nagranego przez filipińską wokalistkę Ninę Girado na album "Nina Sings the Hits of Diane Warren" (2008).
Wersja Christiny Aguilery.
Na przestrzeni lat 1998–'99 amerykańska piosenkarka Christina Aguilera nagrywała popową wersję piosenki, zamieszczoną potem na jej debiutanckim albumie studyjnym zatytułowanym, po prostu, "Christina Aguilera" (1999). Wyprodukowany przez Guya Roche, utwór wydany został jako trzeci singel promujący krążek dnia 13 czerwca 1999 roku.
Singel odniósł sukces komercyjny. Był numerem jeden w Austrii. Osiągnął pozycję #3 listy "Billboard" Hot 100 oraz spędził na niej cztery tygodnie z rzędu. W Wielkiej Brytanii dotarł do miejsca dziewiętnastego w notowaniu UK Singles Chart, a w zestawieniu najpopularniejszych singli w Australii uplasował się na miejscu #40. Zdobył także szczyt argentyńskiej listy przebojów airplayowych oraz zestawienia najpopularniejszych singli na Filipinach. Odbiór utworu przez krytyków muzycznych był zasadniczo mieszany.
Informacje o utworze.
„I Turn to You” to ballada muzyczna, hybryda gatunków popu, soulu oraz soft rocka. Jej autorką jest Diane Warren. Kompozytorka napisała utwór w 1996 roku dla kwartetu rhythmandbluesowego All-4-One, specjalnie na ścieżkę dźwiękową do filmu "Kosmiczny mecz" (1996); po dwóch latach Christina Aguilera nagrała cover utworu, tym samym popularyzując go. Tekst piosenki wyraża wdzięczność i przywiązanie podmiotu lirycznego wobec bliskiej osoby (przyjaciela, kochanka lub partnera), jest odą śpiewaną dla niej w podzięce za pomoc w „odnalezieniu światła w deszczu”. Narrator dziękuje przyjacielowi za to, że jest, gdy ten traci wiarę. Z innej perspektywy można spojrzeć na tekst jako na gest podziękowania złożony autorytetowi rodzica. Dziennikarka muzyczna Bianca Gracie uważa, że nagranie dedykowane jest matce wykonawczyni, Shelly Loraine Fidler. W utworze głos Aguilery opiera się na oktawie F5. Warren uznała, że jej ballada perfekcyjnie pasuje do swojej wykonawczyni. W 2000 Aguilera nagrała hiszpańskojęzyczną wersję piosenki na swój pierwszy album z muzyką latynoską, "Mi Reflejo". Utwór rozpoczął w karierze swej wykonawczyni swoistą tradycję na publikowanie ballad w postaci drugiego lub trzeciego singla promującego album, z którego dana piosenka pochodzi. Zgodnie z prekursorem, w kolejnych latach wydane zostały balladyczne single: „Por siempre tú” (2000), „Beautiful” (2002), „Hurt” (2006), „You Lost Me” (2010) oraz „Just a Fool” (2012), wszystkie jako drugie z krążków, na których były zawarte.
Wydanie singla.
1 kwietnia 2000 piosenkę wysłano do światowych stacji radiowych. W drugiej połowie roku nastąpiła premiera singla na płytach kompaktowych. 13 czerwca single CD wydano w Stanach Zjednoczonych, a 25 lipca w Wielkiej Brytanii. W Polsce ukazał się krążek złożony z remiksów „I Turn to You”, których autorami był duet D.U.I. – mieszkający w USA Polacy Marek Jachimczuk oraz Adam Balawender.
Powtarzając sukces singli „Genie in a Bottle” i „What a Girl Wants”, „I Turn to You” uplasował się w Top 3 notowaniu "Billboard" Hot 100, okupując miejsce trzecie. Singel okazał się popularny również na innych listach magazynu "Billboard"; zajął miejsce piąte na liście Adult Contemporary, drugie na Adult Contemporary Recurrents, siódme na Hot 100 Airplay oraz ósme na Top 40 Mainstream. Mimo słabej promocji medialnej, utwór obejmował wysokie pozycje na światowych listach przebojów. Był numerem jeden w Austrii. W Kanadzie, na liście Nielsen SoundScanu Canadian Singles Chart, ballada zajęła miejsce #10, a w Nowej Zelandii, na liście Top 40 Singles wydawanej przez RIANZ – miejsce #11. „I Turn to You” został hitem z Top 20 notowań w Brazylii (miejsce #3 tamtejszej listy przebojów), Indonezji (#5), Irlandii (#17) i Wielkiej Brytanii (#19). Z największym tryumfem spotkał się jednak w Argentynie i na Filipinach, gdzie osiągnął szczyty zestawień przebojów tak singlowych, jak airplayowych. Był numerem jeden w notowaniu MTV Asia Hitlist. Singel zajął też miejsce dziesiąte na liście European Hot 100 Singles oraz szóste na United World Chart. Mniejsze sukcesy piosenka odnotowała na terenie Australii i Niemczech, plasując się kolejno na pozycjach #40 i #65 tamtejszych notowań.
Łącznie sprzedano blisko milion osiemset tysięcy egzemplarzy singla na całym globie.
Opinie.
Piosenka została uwzględniona na listach najlepszych utworów nagranych przez Christinę Aguilerę. Bill Lamb, redaktor serwisu internetowego About.com, przypisał „I Turn to You” miejsce dziewiąte w rankingu dziesięciu najlepszych singli wokalistki. Nana-Adwoa Ofori (AOL Radio) uplasowała balladę na pozycji #8 podobnego zestawienia. Portal PopCrush również zestawił singel wśród najlepszych piosenek artystki, argumentując: „'I Turn to You’ to pierwsza ballada na naszej liście ulubionych utworów Christiny Aguilery. Utwór udowadnia, w jak niesamowity sposób ta dziewczyna potrafi zaśpiewać najwyższe dźwięki (...)”. Zdaniem serwisu iloveindia.com, cover „I Turn to You” to jedna z dziesięciu najlepszych piosenek dotyczących przyjaźni, jakie powstały. Według redaktorów witryny the-rockferry.onet.pl, singel jest jedną z dziesięciu najlepszych kompozycji nagranych przez Aguilerę w latach 1997–2010. W zestawieniu stu najważniejszych utworów artystki z tego okresu serwis przypisał balladzie pozycję #10. Pod koniec sierpnia 2014 roku Jason Lipshutz, redaktor magazynu "Billboard", uznał singel za jeden z dziesięciu największych hitów Aguilery w Stanach Zjednoczonych. Bianca Gracie z serwisu o nazwie "Idolator" stwierdziła, że „I Turn to You” odseparował Aguilerę od innych wokalistek popowych za sprawą jej możliwości wokalnych, zainaugurowanych w utworze.
Recenzje.
„I Turn to You” w wersji śpiewanej przez Aguilerę uzyskał tak pozytywne, jak i mieszane (neutralne) recenzje krytyków muzycznych. Pamfleciści strony internetowej ukmix.org pochwalili wokalną interpretację ballady przez Aguilerę oraz uznali, że piosenka doskonale pasuje do artystki. Dodatkowo, w recenzji jednego z opiniodawców, padł głos o braku oryginalności utworu, który jednak został podsumowany jako „pełen emocji”. Recenzent witryny o nazwie "Traveling to the Heart" wydał następujące omówienie: „Ballady Diane Warren z trudem odnoszą sukces. (Wydanie przeboju w postaci tychże ballad – przyp.) jest to wyczyn, którego wielu artystów nie może osiągnąć, zwłaszcza w pierwszych latach swojej działalności. Na swoim pierwszym albumie Christina Aguilera zawarła dwa utwory Diane Warren. Niestety, 'I Turn to You’ jest tym słabszym. Piosenka traktuje o dziewczynie, która zwraca się z prośbą o pomoc do kogoś bliskiego, kiedy jest przestraszona. Tekst piosenki jest banalny. (...) Aguilera ratuje warstwę liryczną dzięki dojrzałemu głosowi, który pozwala wnieść w utwór więcej emocji niż ten zasługuje. (...) Prawdziwą atrakcją 'I Turn to You’ jest jednak uderzenie wokalistki w wysoką oktawę przy okazji odśpiewywania wersu ‘To carry on’. (...)”
Teledysk.
W wideoklipie do utworu Christina Aguilera spaceruje ulicami miasta, śpiewając. Dramatyczna fabuła teledysku skupia się na młodej dziewczynie, która – uległszy wypadkowi samochodowemu – zwraca się o pomoc do matki. Klip kręcono w dniach 24–26 lutego 2000 roku w Los Angeles. Tożsamość reżysera teledysków do „I Turn to You” i „Por siempre tú” (wersji hiszpańskojęzycznej) nie jest do końca znana. W momencie wydania w 2000 r., MTV opisywała klipy podczas ich emisji jako wyreżyserowane przez Ruperta C. Almonta, jednak DVD Deluxe Edition kompilacji "Keeps Gettin' Better – A Decade of Hits" (2008) za twórcę klipów podaje Richarda C. Allena. Istnieje prawdopodobieństwo, że obydwa nazwiska są pseudonimami Josepha Kahna, ponieważ pojawił się on w dokumentalnym programie typu „making of”, relacjonującym kulisy powstawania teledysków. „I Turn to You” jest pierwszym w karierze Aguilery wideoklipem, w którym nie wystąpili tancerze. Klip po raz pierwszy zaprezentowany został 10 kwietnia 2000 na antenie stacji telewizyjnej MTV, w programie "Total Request Live". Elizabeth Learned, redaktorka witryny thecelebritycafe.com, uwzględniła wideo w zestawieniu dziesięciu najlepszych teledysków w karierze Aguilery, na miejscu piątym.
Promocja i wykonania koncertowe.
Wkrótce przed wydaniem swojego debiutanckiego albumu Aguilera wykonała „I Turn to You” przed publicznością zgromadzoną w Four Seasons Hotel w Los Angeles. W roku 1999 wystąpiła z piosenką na Disney Summer Jam, imprezie młodzieżowej organizowanej przez Disney Music Group. Pojawiła się w roli cameo w odcinku „Let’s Eat Cake” dziesiątego sezonu serialu dla nastolatków FOX-u "Beverly Hills, 90210", występując w roli samej siebie i śpiewając balladę na przyjęciu urodzinowym jednego z bohaterów. 19 marca 2000 roku Aguilera wykonała singlowe utwory „Genie in a Bottle” i „I Turn to You” podczas programu telewizji syndykacyjnej "Showtime at the Apollo". Na jesieni 2000 odśpiewała utwór podczas wizyt w studio programów "The Rosie O’Donnell Show" i "Saturday Night Live", których była gościem. Grudniem roku 2000 wystąpiła z wnikliwie opracowaną choreografią podczas show ABC "ABC Christmas Special" (znanego też jako "25 Days of Christmas"), odśpiewując w sumie osiem utworów, w tym także „Genie in a Bottle” i „What a Girl Wants”, oraz wieńcząc koncert interpretacją szlagiera „Climb Ev’ry Mountain” z musicalu "The Sound of Music". Artystka pojawiła się na galach American Teacher Awards 1999, American Music Awards 2000, VH1 2000 Men Strike Back, 2000 MuchMusic Video Awards i Essence Awards 2000, również wówczas wykonując singel przed publicznością.
„I Turn to You” był stałym elementem poszczególnych tras koncertowych Aguilery. Od lipca do października 2000 był wykonywany podczas serii koncertów w tournée Sears &amp; Levis US Tour, a w styczniu i lutym 2001 – podczas trasy Christina Aguilera Latin American Tour 2001.
Spuścizna.
We wrześniu 2013 roku amerykańska piosenkarka Lady Gaga wyznała, że „I Turn to You” Aguilery to utwór, który służył jej za inspirację we wczesnym etapie rozwoju możliwości wokalnych. W maju 2020 piosenka została wykonana przez Samanthę Diaz (ps. „Just Sam”) w programie muzycznym telewizji ABC "American Idol". Z balladą występowali też uczestnicy takich talent shows, jak "The Voice" (2014) czy "Spain’s Got Talent".

</doc>
<doc id="865815" url="https://pl.wikipedia.org/wiki?curid=865815" title="Baureihe E 41">
Baureihe E 41

Baureihe E 41 - lokomotywa elektryczna produkowana w latach 1956-1970 dla kolei zachodnioniemieckich. Wyprodukowano 451 lokomotyw. Elektrowozy zostały wyprodukowane do prowadzenia pociągów pasażerskich i towarowych na zelektryfikowanych liniach kolejowych. Pierwsze lokomotywa została wyprodukowana w czerwcu 1956 roku. Ostatni elektrowóz wyprodukowano w październiku 1970 roku. Elektrowozy dodatkowo prowadziły pasażerskie pociągi lokalne na liniach kolejowych we Frankonii. Lokomotywy malowano na kolor ciemnozielony oraz niebieski. 
Niektóre elektrowozy pomalowane na kolor biały i pomarańczowy prowadziły pociągi podmiejskie w Norymberdze. Lokomotywy elektryczne są wycofane z eksploatacji i zostały zastąpione przez obecnie eksploatowane nowoczesne lokomotywy elektryczne. Jedna lokomotywa w niebieskim malowaniu jest zachowana jako czynny eksponat zabytkowy w Koblencji.

</doc>
<doc id="865818" url="https://pl.wikipedia.org/wiki?curid=865818" title="Baureihe 141">
Baureihe 141



</doc>
<doc id="865822" url="https://pl.wikipedia.org/wiki?curid=865822" title="Laughing Gas">
Laughing Gas

"Laughing Gas" - debiutancki singel oraz utwór brytyjskiego zespołu Juno Reactor wydany 27 września 1993 roku w Wielkiej Brytanii przez wytwórnię NovaMute Records (wydanie CD i 12"). Singel pochodzi z debiutanckiego albumu Juno Reactor - "Transmissions", składają się na niego 3 utwory: wersja albumowa i remix utworu "Laughing Gas" oraz b-side "Lullaby". Utwory te, podobnie jak większość produkcji zespołu, należą do nurtu muzyki psychedelic trance oraz goa trance. Singel został również wydany w Niemczech.

</doc>
<doc id="865825" url="https://pl.wikipedia.org/wiki?curid=865825" title="High Energy Protons">
High Energy Protons

„High Energy Protons” – drugi singel oraz utwór brytyjskiego zespołu Juno Reactor wydany 16 maja 1994 roku w Wielkiej Brytanii przez wytwórnię NovaMute Records (wydanie CD i 12"). Singel pochodzi z debiutanckiego albumu Juno Reactor – "Transmissions", składają się na niego 4 utwory: 2 remixy „High Energy Protons” oraz dwa remiksy drugiego utworu na krążku – „The Heavens”. Utwory te, podobnie jak większość produkcji zespołu, należą do nurtu muzyki psychedelic trance oraz goa trance. Singel został również wydany w Niemczech.

</doc>
<doc id="865826" url="https://pl.wikipedia.org/wiki?curid=865826" title="Guardian Angel">
Guardian Angel

„Guardian Angel” – trzeci singel oraz utwór brytyjskiego zespołu Juno Reactor wydany w październiku 1995 roku w Wielkiej Brytanii przez wytwórnię Blue Room Released (wydanie CD i 12"). Singel pochodzi z trzeciego albumu Juno Reactor – "Beyond the Infinite", składają się na niego 2 utwory: tytułowy "Guardian Angel" oraz b-side "Razorback" (który pojawił się na japońskiej i amerykańskiej rozszerzonej wersji albumu "Beyond the Infinite"). Utwory te, podobnie jak większość produkcji zespołu, należą do nurtu muzyki psychedelic trance oraz goa trance.

</doc>
<doc id="865837" url="https://pl.wikipedia.org/wiki?curid=865837" title="Antykoagulant tocznia">
Antykoagulant tocznia



</doc>
<doc id="865839" url="https://pl.wikipedia.org/wiki?curid=865839" title="Erazm z Formii">
Erazm z Formii

Erazm z Formii, Erazm z Antiochii, św. Elmo (; zm. 303 lub ok. 310 w Formii) – święty Kościoła katolickiego i prawosławnego, wg legendy biskup i męczennik, jeden z Czternastu Świętych Wspomożycieli.
Żywot świętego.
Na jego temat wiadomo niewiele, znany jest głównie z ahistorycznych legend.
Prawdopodobnie Erazm pochodził z Antiochii. Został biskupem rodzinnego miasta. W czasie prześladowań za panowania cesarza Dioklecjana ukrywał się w jaskini w górach Libanu. Został jednak schwytany i był wielokrotnie torturowany. Według legendy został uwolniony z więzienia przez Michała Archanioła. Udał się wówczas statkiem do Kampanii i w miejscowości Formia zmarł na skutek odniesionych ran.
Jedna z legend mówi, że pewnego razu, gdy św. Elmo głosił kazanie, obok niego uderzył piorun. Święty jednak kontynuował kazanie, nie zwracając uwagi na niebezpieczeństwo. Jego odwaga zachwyciła słuchaczy. Żeglarze podczas burz zaczęli zanosić modlitwy do Boga właśnie za wstawiennictwem tego świętego, obierając go sobie za patrona.
Patronat.
Wzywano go jako obrońcę przed zarazą, w czasie kolek i boleści brzucha (co miało związek z torturami, jakie mu zadano, a polegającymi na wyrywaniu wnętrzności) oraz podczas porodu. Jest patronem marynarzy (wyładowania elektryczne, obserwowane na masztach statków, odczytywano jako znak jego opieki i nazywano ogniami św. Elma), żeglarzy, tokarzy, tkaczy, Gaety, Formii.
Dzień obchodów.
Wspomnienie liturgiczne obchodzone jest w Kościele katolickim 2 czerwca.
Cerkiew prawosławna wspomina męczennika 4/17 maja, tj. 17 maja według kalendarza gregoriańskiego.
Ikonografia.
Przedstawiany jest w biskupich szatach z księgą w ręku, również w czasie męczeństwa z korbą, na którą są nawijane jego wnętrzności, alternatywnie z żelaznymi gwoździami wbitymi w paznokcie.
Relikwie.
Początkowo jego relikwie były przechowywane w Formii. Po zniszczeniu miasta w 842 roku przez Saracenów zostały one przeniesione do Gaety, gdzie do dzisiaj znajduje się katedra pod jego wezwaniem.

</doc>
<doc id="865841" url="https://pl.wikipedia.org/wiki?curid=865841" title="Indywidualne Mistrzostwa Świata na Żużlu 1992">
Indywidualne Mistrzostwa Świata na Żużlu 1992

Indywidualne Mistrzostwa Świata na Żużlu 1992 – cykl turniejów żużlowych mających wyłonić najlepszych żużlowców na świecie. Tytuł wywalczył Gary Havelock z Wielkiej Brytanii.
Sławomir Drabik wystąpił z dziką kartą organizatora imprezy jako najlepszy reprezentantów Polski w półfinale światowym.

</doc>
<doc id="865843" url="https://pl.wikipedia.org/wiki?curid=865843" title="Babyface">
Babyface

Babyface, właściwie Kenneth Brian Edmonds (ur. 10 kwietnia 1959 roku w Indianapolis, w stanie Indiana) – amerykański piosenkarz R&amp;B, muzyk, autor tekstów, znany producent muzyczny oraz filmowy. Jest współzałożycielem wytwórni muzycznej LaFace Records.
Babyface (dosł. "twarz dziecka", pseudonim nadany przez gwiazdę funk Bootsy'ego Collinsa) skomponował muzykę oraz napisał teksty piosenek dla wielu znanych piosenkarzy, piosenkarek oraz zespołów muzycznych z całego świata. Wyprodukował również wiele albumów, w tym także i swoje własne. Współpracowali, bądź nadal współpracują z nim tacy artyści, jak: Madonna, Michael Jackson, Janet Jackson, Eric Clapton, Mary J. Blige, Aretha Franklin, Céline Dion, Mariah Carey, Phil Collins, Pink, oraz zespoły En Vogue, TLC czy Fall Out Boy. Jego wytwórnia płytowa wypromowała poza tym m.in. Toni Braxton, Ushera oraz duet OutKast. Babyface był też powiązany z zespołami R&amp;B, After 7 oraz Milestone, w których występowali jego bracia, odpowiednio Kevon i Melvin. Edmonds jest również współautorem oficjalnej piosenki Letnich Igrzysk Olimpijskich w Atlancie. W połowie ubiegłej dekady wraz ze swoją byłą żoną, Tracey Edmonds, Babyface wyprodukował także pojedyncze filmy.
W latach 1995-97 trzykrotnie otrzymywał nagrodę Grammy w kategorii producent roku.
Na jego cześć w 1999 roku zmieniono nazwę amerykańskiej Autostrady Międzystanowej nr 65 na Kenneth "Babyface" Edmonds Highway.

</doc>
<doc id="865851" url="https://pl.wikipedia.org/wiki?curid=865851" title="Sara Josephine Baker">
Sara Josephine Baker

Sara Josephine Baker lub Jo Baker, (ur. 15 listopada 1873 w Poughkeepsie, zm. 22 lutego 1945 w Nowym Jorku) – amerykańska lekarka, sufrażystka i działaczka humanitarna.
Życiorys.
Pochodziła ze średniozamożnej rodziny unitariańsko-kwakierskiej ze stanu Nowy Jork. Jej ojcem był Orlando Daniel Mosher Baker, prawnik, a matką Jenny Harwood Brown. Gdy miała 16 lat, jej ojciec i brat zmarli na tyfus, pozostawiając rodzinę bez środków do życia i Jo musiała zacząć pracować.
W 1898 roku ukończyła Women's Medical College of the New York Infirmary for Women and Children. W 1901 roku została inspektorem Departamentu Zdrowia i nadzorowała szkoły. Zaczęła walczyć o poprawę higieny w slumsach Nowego Jorku, tzw. "Hell’s Kitchen" na Manhattanie (gdzie co tydzień umierało 1500 noworodków). Prowadziła szeroko zakrojoną akcję uczenia matek prawidłowej opieki i żywienia dzieci. Wynalazła także preparat mlekozastępczy dla niemowląt. 
W 1908 roku otrzymała stanowisko dyrektora Biura Higieny Dziecka (Bureau of Child Hygiene), pierwszego tego rodzaju w Stanach Zjednoczonych. Rozwinęła programy edukacyjne, służące zapobieganiu chorobom i propagujące zasady podstawowej higieny dla imigrantów. W 1910 roku założyła Ligę Małych Matek, która szkoliła dziewczynki do opieki nad młodszym rodzeństwem (żeby pomóc pracującym matkom). Zastosowała na masową skalę preparat chroniący niemowlęta przed ślepotą, spowodowaną rzeżączką (zachorowalność zmalała 100-krotnie w ciągu 2 lat). Przekonała władze stanu Nowy Jork do wprowadzenia obowiązkowych szkoleń i egzaminów dla położnych. Wprowadziła do każdej szkoły lekarza i pielęgniarkę, troszczących się o zdrowie uczniów.
Jo Baker została znaną i szanowaną specjalistką ds. higieny. Pomagała w odnalezieniu tzw. „Tyfusowej Mary” – kucharki, pierwszej znanej nosicielki tyfusu, która zaraziła przynajmniej 47 ludzi, choć przypisywano jej rozniesienie choroby na setki osób.
Była osobą homoseksualną, jej wieloletnią partnerką była pisarka Ida Alexa Ross Wylie, której książki są cennym źródłem informacji o prywatnym i zawodowym życiu Jo Baker.
W 1917 roku – jako pierwsza kobieta – uzyskała doktorat w dziedzinie zdrowia publicznego na New York University and Bellevue Hospital Medical College (obecnie: New York University School of Medicine).
Podczas I wojny światowej zasłynęła stwierdzeniem, że bezpieczniej jest walczyć w okopach (śmiertelność 4%), niż urodzić się w USA (śmiertelność noworodków wynosiła 12%). Została asystentką Naczelnego Chirurga USA (była pierwszą kobietą, zatrudnioną w amerykańskich władzach federalnych). Dzięki jej staraniom utworzono Federalne Biuro ds. Dzieci i Służbę Zdrowia Publicznego oraz departamenty higieny dziecięcej w każdym stanie USA. Uczestniczyła w pracach ponad 25 towarzystw medycznych, napisała 250 artykułów do prasy, 4 książki i autobiografię. 
W latach 1922–1924 reprezentowała Stany Zjednoczone w Komisji Zdrowia Ligi Narodów.

</doc>
<doc id="865857" url="https://pl.wikipedia.org/wiki?curid=865857" title="Röhrnbach">
Röhrnbach

Röhrnbach – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 8 km na południe od miasta Freyung, przy drodze B12.
Oświata.
W gminie znajduje się 125 miejsc przedszkolnych (150 dzieci) oraz 2 szkoły podstawowae (25 nauczycieli, 417 uczniów). Do 1970 otwarta była jeszcze jedna szkoła.

</doc>
<doc id="865863" url="https://pl.wikipedia.org/wiki?curid=865863" title="Cercopidae">
Cercopidae



</doc>
<doc id="865868" url="https://pl.wikipedia.org/wiki?curid=865868" title="Schönberg (powiat Freyung-Grafenau)">
Schönberg (powiat Freyung-Grafenau)

Schönberg – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, siedziba wspólnoty administracyjnej Schönberg. Leży w Lesie Bawarskim, około 10 km na południowy zachód od miasta Freyung, przy drodze B85 i B533.
Dzielnice.
W skład gminy wchodzą następujące dzielnice: Eberhardsreuth, Hartmannsreit, Kirchberg, Mitternach, Schönberg, Großmisselberg, Innernzell.
Oświata.
W gminie znajduje się 125 miejsc przedszkolnych (141 dzieci) oraz szkoła podstawowa (27 nauczycieli, 516 uczniów).

</doc>
<doc id="865870" url="https://pl.wikipedia.org/wiki?curid=865870" title="Come on Over Baby (All I Want Is You)">
Come on Over Baby (All I Want Is You)

Come on Over Baby (All I Want Is You) – piosenka popowa stworzona na pierwszy album studyjny amerykańskiej piosenkarki Christiny Aguilery zatytułowany, po prostu, "Christina Aguilera" (1999). Wyprodukowany przez Rona Faira i trio producenckie Celebrity Status, utwór wydany został jako czwarty i ostatni singel promujący krążek dnia 26 września 2000 roku.
Singel odniósł sukces komercyjny. Osiągnął pozycje #1 listy "Billboard" Hot 100 oraz #8 na UK Singles Chart. Uplasował się w Top 10 oficjalnych notowań przebojów singlowych licznych krajów, w tym w Australii, Hiszpanii, Holandii i Japonii. Między innymi dzięki swojej przebojowości piosenka została doceniona przez krytyków muzycznych i zyskała korzystne recenzje.
Informacje o utworze.
Istnieją dwie wersje piosenki: podstawowa, zawarta na albumie "Christina Aguilera", oraz wideoklipowa. Autorami pierwszej, powstałej na jesieni 1998 roku, są Paul Rein i Johan Aberg. Gdy zarządcy RCA Records postanowili o nagraniu piosenki – w oryginale nieuznanej przez siebie za efektywny materiał singlowy – na nowo, Rein i Aguilera zwrócili się prośbą o ponowną produkcję kompozycji do tria Celebrity Status (C. Blackmon, R. Cham, E. Dawkins). Miało to miejsce w maju 2000. Urozmaicono aranżację utworu, a w melodię wkomponowano teen-popowy klimat i hip-hopowe beaty. Dodane zostało „przejście” ze wstawką raperską Aguilery, a tekst piosenki został wzbogacony o treści seksualne. Podczas gdy oficjalną, singlową edycję utworu zatytułowano „Come on Over Baby (All I Want Is You)”, tytuł wersji pierwotnej był uproszczony i brzmiał „Come on Over (All I Want Is You)”. Teledyskowa wersja różni się od tej z debiutanckiego albumu Aguilery, podobnie, jak w przypadku jednego z poprzednich singli wykonawczyni, „What a Girl Wants”. Zmiana ta zdała się pomóc piosence, której finalnie opublikowana wersja uzyskała mocną promocję airplayową. Aguilera nagrała też hiszpańskojęzyczny odpowiednik singla zatytułowany „Ven conmigo (Solamente tú)”; cover znajduje się na trackliście krążka "Mi Reflejo" (2000), pierwszego albumu wokalistki z muzyką latynoską.
Kontrowersje.
Podobnie, jak w przypadku pierwszego singla z debiutanckiego albumu Aguilery, „Genie in a Bottle”, pojawiły się kontrowersje wokół tekstu utworu, który został uznany za zbyt erotyczny i przekazujący odbiorcom we wczesnym wieku dojrzewania (wśród których fanów zdobyła wokalistka) negatywne treści. Piosenka została poddana cenzurze przez stację Radio Disney, która emitowała – na przemian – jej ocenzurowaną wersję (z wyciętym rapem oraz jednym z wersów) oraz wersję albumową.
Obecność w kulturze masowej.
W marcu 2020 roku w mediach społecznościowych zainicjowano akcję #ComeOnOverChallenge, zachęcającą internautów do tańca w rytm utworu. Drag queen The Vixen – uczestniczka dziesiątej edycji programu "RuPaul’s Drag Race" – wskazała „Come on Over Baby” jako swoją ulubioną piosenkę Aguilery.
Wydanie singla.
Sierpniem 2000 roku „Come on Over Baby (All I Want Is You)” wysłano do światowych stacji radiowych. 26 września 2000 odbyła się premiera singla CD na terenie Stanów Zjednoczonych. W krótkim czasie singel odniósł sukces komercyjny.
Na brytyjskiej liście przebojów UK Singles Chart singel debiutował ze szczytnej dla siebie pozycji #8, stając się trzecim z kolei singlowym wydawnictwem Christiny Aguilery, które uplasowało się w Top 10 notowania. W Stanach Zjednoczonych utwór został jeszcze większym hitem, okupującym pierwsze miejsce listy "Billboard" Hot 100 łącznie przez cztery tygodnie. Singel przebojem zdobył wysokie lokacje na światowych listach przebojów, w tym pozycje #1 w Chile, Hiszpanii, Meksyku i Wenezueli. W zestawieniu United World Chart uplasował się na miejscu #4. Amerykańska organizacja RIAA przyznała utworowi status złotego singla, w USA sprzedano bowiem pięćset tysięcy jego egzemplarzy. W Australii „Come on Over Baby” uzyskało status platyny przy sprzedaży siedemdziesięciu tysięcy kopii. Sprzedano łącznie ponad trzy miliony sto tysięcy egzemplarzy singla na całym globie.
Opinie.
Dziennikarz muzyczny Kai R. Lofthus ("Music &amp; Media") uznał „Come on Over Baby (All I Want Is You)” za jeden z pięciu najlepszych singli wydanych w 2000 roku. Nicole Hogsett, redaktorka serwisu internetowego Yahoo! Voices, przypisała singlowi pozycję szóstą w rankingu dziesięciu najlepszych piosenek Christiny Aguilery. W analogicznym zestawieniu portal PopCrush.com umieścił „Come on Over Baby” na miejscu dziesiątym, argumentując: „Wszystko związane z tym utworem było tak wspaniałe, że zachwycamy się nim po dziś dzień”. Podobnego zdania był Christopher Rosa, dziennikarz pracujący dla witryny thecelebritycafe.com. Rosa opisał piosenkę jako „bubblegumowy raj”, „nastoletni sen”, w którym Aguilera przybiera postawę „teen-popowej Lolity”. Według redaktorki serwisu the-rockferry.pl, singel stanowi jedną z najlepszych kompozycji nagranych przez Aguilerę w latach 1997–2010. Pod koniec sierpnia 2014 roku Jason Lipshutz, redaktor magazynu "Billboard", uznał singel za jeden z dziesięciu największych hitów Aguilery w Stanach Zjednoczonych. W sierpniu 2017 zespół redaktorów strony PopHeart.pl opracował listę dziesięciu najlepszych piosenek w całej karierze Aguilery. „Come on Over Baby” objął na niej miejsce 8.
W marcu 2020 tygodnik "Billboard" uznał, że jest to jeden z czterdziestu najlepszych utworów wydanych w roku 2000.
Recenzje.
Singel zyskał pozytywne opinie krytyków muzycznych. Współredaktorzy strony internetowej UKMIX.org chwalili go za przebojowy charakter. W recenzji jednego z opiniodawców „«Come on Over Baby» jest optymistycznym, funkowo ekstrawaganckim utworem, maksymalnie ukazującym zdolności wokalne Aguilery”. Recenzent docenił wersję albumową piosenki, lecz jej edycję radiową uznał za „jeszcze lepszą, z ciekawymi przerywnikami (przejściami)”. Michiel Vos ("A Bit of Pop Music") pisał: „utwór ewidentnie wyprodukowano w latach dziewięćdziesiątych, ale to żadna ujma – jego refren jest genialny”. W retrospektywnym omówieniu dla "Billboardu" z roku 2020 Mia Nazareno podsumowała nagranie jako żywiołowe, uzależniające i idealne do tańca. Dodała, że „piosenka zagrzewała całe pokolenie młodych dziewcząt do śpiewania przez lustrem”.
Teledysk.
Wideoklip do tego utworu, podobnie jak do piosenki „Ven conmigo (Solamente tú)” (wersji hiszpańskojęzycznej), wyreżyserował Paul Hunter w dniach 12–15 czerwca 2000 roku. Choreografię do teledysku stworzyła Tina Landon, wcześniej pracująca już z Christiną Aguilerą przy „What a Girl Wants”. Klip stał się przebojem MTV i uplasował się na szczytowej pozycji notowania "Total Request Live". Za pośrednictwem teledysku Aguilera zmieniła swój image na bardziej pikantny i filuterny. Elizabeth Learned, redaktorka witryny thecelebritycafe.com, uwzględniła wideo w zestawieniu dziesięciu najlepszych teledysków w karierze Aguilery; chwaliła jego kolorystykę, choreografię oraz kostiumy noszone przez wokalistkę i tancerzy. W 2015 roku witryna bustle.com chwaliła teledysk, nazywając go ważnym dla popkultury i „niedorzecznie wspaniałym”.
Mike Nied ("Idolator") wyłonił „Come on Over Baby” jako jeden z dziesięciu najlepszych klipów Aguilery. Nazwał go „czystą radością” i dodał, że świetnie podkreśla „estetykę teledysków z początku lat dwutysięcznych”.
Promocja i wykonania koncertowe.
7 września 2000 Aguilera wystąpiła z singlem „Come on Over Baby (All I Wany Is You)” podczas siedemnastej gali wręczenia nagród MTV Video Music Awards. Impreza odbyła się w Nowym Jorku; wokalistka odśpiewała utwór w czerwonym kombinezonie wzorowanym na stroju, który miała na sobie w teledysku do piosenki. W tym samym roku artystka wystąpiła z singlem podczas ceremonii 2000 Radio Music Awards w Las Vegas oraz My VH1 Music Awards w Los Angeles. 7 października 2002 Aguilera wykonała akustyczną wersję nagrania podczas koncertu w Nowym Jorku. Występ został następnie wyemitowany przez telewizję MTV w specjalnym programie "Stripped Live in New York City". W grudniu 2013 redakcja witryny internetowej fuse.tv uznała to wykonanie za jeden z dziesięciu najlepszych występów w dotychczasowej karierze piosenkarki.
Utwór jest stałym elementem tras koncertowych Aguilery; od 2002 roku wokalistka wykonuje piosenkę w zupełnie innym brzmieniu niż tym znanym z wersji albumowej i singlowej utworu. W drugiej połowie 2003 singlowa kompozycja była elementem trasy Stripped World Tour, która przebiegała przez Europę, Japonię i Australię. Aguilera odśpiewywała wówczas akustyczną wersję „Come on Over Baby (All I Want Is You)”. Od listopada 2006 do lipca 2007 Aguilera koncertowała z utworem w tournée po Europie, Ameryce Północnej, Azji i Australii podczas Back to Basics Tour. Utwór był elementem segmentu trasy "1920's Flapper" i wykonywany był w jazzowym stylu. Wcześniej, w latach 2000–2001, artystka koncertowała z piosenką w wersji standardowej po Ameryce i Japonii w trakcie Christina Aguilera Latin American Tour 2001 oraz podczas trasy Sears &amp; Levis US Tour po krajach Ameryki Północnej.
22 lipca 2011 odbył się koncert przygotowany specjalnie dla firmy Microsoft. Aguilera była jednym z gości muzycznych, a na scenie zaśpiewała między innymi „Come on Over Baby (All I Want Is You)” i „What a Girl Wants”. 31 grudnia 2013 roku wokalistka dała prywatny, sylwestrowy koncert w Moskwie. Na setlistę złożyło się czternaście utworów, wśród nich medley singli „Come on Over Baby” oraz „Genie in a Bottle”. Piosenkarka miała wystąpić z utworem podczas festiwalu muzycznego w Petronas Twin Towers w Kuala Lumpurze dnia 28 marca 2014. Koncert został odwołany z powodu katastrofy lotu Malaysia Airlines 370. Mimo to, odbył się występ artystki przed prywatną publicznością. 2 maja 2014 Aguilera wykonała utwór w trakcie New Orleans Jazz &amp; Heritage Festival, a 27 lipca 2015 – podczas prywatnej imprezy Cisco Rocks, organizowanej przez firmę Cisco Systems. 28 maja 2016 występ artystki przed dwustutysięczną widownią zamknął marokański festiwal muzyczny Mawazine. Wśród dwudziestu odśpiewanych przez Aguilerę piosenek znalazła się „Come on Over Baby”. Dwa miesiące później, 30 lipca, Aguilera zaśpiewała utwór na koncercie inaugurującym otwarcie hali widowiskowej Black Sea Arena w Gruzji.
Piosenka znalazła się na setliście trasy koncertowej The Liberation Tour (2018). 31 grudnia, tuż przed północą Aguilera pojawiła się na scenie w Nowym Jorku i dała koncert, będący częścią sylwestrowego programu "Dick Clark’s New Year’s Rockin’ Eve". Zaśpiewała „Come on Over Baby”. Utwór wykonywany był także w Las Vegas, podczas rezydentury The Xperience (2019), oraz w Europie, w ramach trasy The X Tour ('19).

</doc>
<doc id="865875" url="https://pl.wikipedia.org/wiki?curid=865875" title="Lysander Spooner">
Lysander Spooner

Lysander Spooner (ur. 19 stycznia 1808 r. w Athol, zm. 14 maja 1887 r. w Bostonie) – amerykański anarchoindywidualista, przedsiębiorca, prawnik, filozof polityczny, abolicjonista. Założyciel konkurencyjnego dla rządowego monopolu przedsiębiorstwa pocztowego American Letter Mail Company zdelegalizowanego w 1845 r. przez Kongres.
Wczesne życie.
Spooner urodził się 19 stycznia 1808 na farmie swojego ojca, niedaleko Athol w Massachusetts. Wychowywał się razem z ośmiorgiem rodzeństwa. Jego dziadek, Wing Spooner, walczył w wojnie o niepodległość Stanów Zjednoczonych.
Imię Lysander miało nawiązywać do spartańskiego admirała Lizandera. Starszy brat Lysandera otrzymał od matki imię Leander, które nawiązywało do mitycznego bohatera z mitu Hero i Leander.
W 1833 opuścił dom rodzinny by zamieszkać w Worcester, gdzie zaczął studiować prawo pod okiem Johna Davisa, przyszłego gubernatora i senatora. Gdy Davis był nieobecny, Spooner uczył się u Charlesa Allena, także senatora i sędziego przewodniczącego najwyższego sądu Massachusetts. Prawo Massachusetts w tamtych czasach wymagało by studenci prawa pracowali w biurze adwokackim trzy lata (po skończonej uczelni) zanim zostaną dopuszczeni do aplikacji.
Kariera pisarska Spoonera zaczęła się w tym samym czasie co prawnicza. Jego pierwszy esej "The Deist's Immortality, and An Essay on Man’s Accountability For His belief", wydany w 1834, był krytyką chrześcijaństwa z perspektywy deizmu. Dwa lata później, Lysander postanowił wyjechać z Massachusetts, aby konkurować na rynku nieruchomości w Ohio. Jednak kariera spekulanta nieruchomości nie powiodła mu się i w 1840 powrócił na farmę ojca.
American Letter Mail Company.
W 1844 założył agencję pocztową o nazwie American Letter Mail Company. Miała ona stanowić alternatywne dla U.S. Post Office, która posiadała monopol na przesyłki pierwszej klasy. Przedsiębiorstwo Spoonera wydawało własne znaczki, zatrudniało pracowników i utrzymywało placówki pocztowe. W tamtych czasach poczta amerykańska narzucała bardzo duże stawki, dlatego firma Spoonera nie była jedyną, która powstała na fali sprzeciwu. Spierał się w tamtym czasie z izbą adwokacką stanu Massachusetts. W obronie swoich racji wydał pamflet zatytułowany „"The Unconstitutionality of the Laws of Congress Prohibiting Private Mails”" („Sprzeczność z Konstytucją ustaw zabraniających prywatnej poczty”).
Przedsiębiorstwo Spoonera początkowo realizowało trasę Boston–Nowy Jork, następnie zaś rozszerzyło ofertę na Filadelfię i Baltimore. Firma okazała się wielkim sukcesem, ale prawny spór z rządem wyczerpał finanse Spoonera. Nie mając nawet okazji domagać się swoich konstytucyjnych praw zamknął agencję w lipcu tego samego roku – po ośmiu miesiącach działalności.
Spooner nazywany jest ojcem trzy-centowych znaczków („"Father Of The 3-cent Stamp”"), ponieważ jako pierwszy wprowadził je do sprzedaży. Kongres USA uczynił to dopiero w 1851.
Abolicjonizm.
Spooner był zadeklarowanym abolicjonistą – swoje poglądy na ten temat wyłożył w dziele „"The Unconstitutionality of Slavery”" („Sprzeczność niewolnictwa z Konstytucją”). Sposób dowodzenia odróżniał go od zwolenników Williama L. Garrisona. Spooner, przede wszystkim, wskazywał na niezgodność istnienia niewolnictwa z obowiązującą konstytucją, podczas gdy zwolennicy Garrisona określali konstytucję jako „pakt z diabłem”. Dodatkowo, inaczej niż stronnictwo skupione wokół czasopisma „"The Liberator"”, Spooner zachęcał przeciwników niewolnictwa do zbrojnej insurekcji („"To the Non­-Slaveholders of the South”"). Rozmyślania i dyskusje dotyczące problemu niewolnictwa skłoniły Spoonera do napisania znanej pracy „"An Essay on the Trial by Jury”", poświęconej niezależności sądownictwa.
W czasie po wojnie secesyjnej, powstała praca „"Natural Law or the Science of Justice"”, w której Spooner przedstawił uzasadnienie wszystkich swoich poglądów społecznych w postaci teorii prawa naturalnego. Prawo to wyraża niezbywalność uprawnień jednostki oraz ich pierwszeństwo przed prawem pozytywnym. W całej koncepcji widoczne jest echo filozofii J. Locke’a. Murray N. Rothbard określił Spoonera jako „ostatniego z wielkich teoretyków prawa naturalnego pośród anarchistów, klasycznych liberałów czy teoretyków moralności w ogóle”.
Różne przemyślenia przeplatały się w życiu Spoonera z działalnością praktyczną. Będąc konsekwentnym w swoich poglądach, podczas Wojny Secesyjnej odmówił poparcia obydwu stronom – Południowi, ponieważ było winne towarowego niewolnictwa, i Północy, ponieważ była ona winna „płacowego niewolnictwa” (jak określał pracę najemną) – i ponadto dlatego, że zabraniała ona prawa do odłączania się oraz „wszelkich prawdziwie wolnych zrzeszeń”.
Poglądy ekonomiczne.
Spooner wierzył w ideę uspołecznienia banków i pieniądza, co miało zapobiec kryzysom nękającym dziewiętnastowieczną gospodarkę. Alternatywny system banków opierał się na tym, co Spooner określał jako „dolar inwestycyjny”, przez co rozumiał walutę, która służyłaby zwykłym ludziom i mogłaby być chroniona ich mieniem. Autor Konstytucji bez autorytetu chciał wprowadzić standard skorelowany z rzeczami o względnie niezmiennej wartości, którą widział nie w złocie, lecz w ziemi czy budynkach. Murray N. Rothbard podkreśla, że obecnie Spooner zostałby sklasyfikowany jako „dziwak pieniężny”, gdyż u podłoża jego teorii leży błędne zrozumienie natury pieniądza. W roku 1863 Spooner założył The Spooner Copyright Company, gdzie oferował usługi bankowe zgodne ze swoją teorią – nie znalazł jednak żadnego klienta.

</doc>
<doc id="865879" url="https://pl.wikipedia.org/wiki?curid=865879" title="Paul Heider">
Paul Heider

Paul Heider OT (ur. 21 czerwca 1868 w Adamovie koło Brna, zm. 25 stycznia 1936 w Opawie) – zwierzchnik zakonu krzyżackiego w latach 1933– 1936.
Pochodził z rodziny niemieckich rzemieślników. Ukończył seminarium duchowne w Kromieryżu, a następnie rozpoczął studia teologiczne na uniwersytecie w Innsbrucku. W 1892 roku przyjął święcenia kapłańskie będąc już wówczas w nowicjacie w zakonie krzyżackim. Od 1896 roku był zaangażowany w budowę katolickiego domu związkowego w Bruntálu oraz opiekował się miejscowym szpitalem. Był społecznikiem i organizatorem lokalnego ruchu ludowego (chadecja).
Po I wojnie światowej przebywał w Opawie gdzie zaangażował się w wydawanie gazety katolickiej "Lud" oraz w budowę kościoła św. Jadwigi. Był organizatorem seminarium niemieckiego. Prowadził działalność polityczną w Niemieckiej Chrześcijańsko-Socjalnej Partii Ludowej.
W 1933 roku w Wiedniu, Paul Heider został wybrany jednogłośnie przez Kapitułę Generalną zakonu krzyżackiego zwierzchnikiem zgromadzenia. W tym samym roku papież Pius XI nadał mu godność opata i prawo noszenia insygnii opackich (infuła, pastorał, czarna sutanna z fioletowymi wykończeniami, z piuską i pasem).
W czasie sprawowania urzędu wielkiego mistrza Paul Heider podjął się starania o beatyfikację Petera Riglera oraz rozwój ruchu świeckich w ramach zakonu ("familiarzy").
Pochowany został na cmentarzu w Bruntálu obok swojego poprzednika Norberta Kleina. 

</doc>
<doc id="865893" url="https://pl.wikipedia.org/wiki?curid=865893" title="Eppenschlag">
Eppenschlag

Eppenschlag – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, wchodzi w skład wspólnoty administracyjnej Schönberg. Leży około 20 km na północny zachód od miasta Freyung, przy drodze B85.
Dzielnice.
W skład gminy wchodzą dwie dzielnice: Eppenschlag i Großmisselberg.
Polityka.
Wójtem jest Karl Reith, rada gminy składa się z 8 osób.
Oświata.
W gminie znajduje się przedszkole.

</doc>
<doc id="865894" url="https://pl.wikipedia.org/wiki?curid=865894" title="Pałac Brühla na Woli">
Pałac Brühla na Woli

Pałac Brühla na Woli – niezachowany zespół pałacowo-parkowy, który znajdował się w dzisiejszej dzielnicy Wola w Warszawie, na skraju pola elekcyjnego w rejonie dzisiejszych ulic Elekcyjnej i Wolskiej.
Historia.
Wzniesiony dla ministra Henryka Brühla jako podmiejska rezydencja najprawdopodobniej około roku 1750 przez Johanna Friedricha Knöbla, który jednocześnie prowadził prace przy pobliskim kościele pw. św. Wawrzyńca. Pałac ucierpiał w czasie Insurekcji kościuszkowskiej w 1794, gdy w sąsiedztwie pałacu wzniesiono pierwsze umocnienia późniejszej Reduty Sowińskiego. 6 września 1831 odbył się szturm Rosjan na umocnienia reduty, w czasie którego śmierć ponieść miał gen. Józef Sowiński, poważnym zniszczeniom uległ też kościół św. Wawrzyńca. W tym okresie na pewno zespół pałacowy już nie istniał.
Na umocnieniach reduty w 1834 roku założono cmentarz prawosławny, a sam kościół przekształcono w cerkiew. Kościół ten wrócił do katolików dopiero po odzyskaniu niepodległości przez Polskę. 3 sierpnia 1936 roku na terenie przylegającym do cmentarza, częściowo w obrębie szańców, otwarto założony z inicjatywy prezydenta Warszawy Stefana Starzyńskiego park im. gen. Józefa Sowińskiego wraz z amfiteatrem, istniejący do dziś. Ślady założenia parkowo-pałacowego są dziś zupełnie nieczytelne.

</doc>
<doc id="865901" url="https://pl.wikipedia.org/wiki?curid=865901" title="Robursport Volley Pesaro">
Robursport Volley Pesaro

Robursport Volley Pesaro – żeński klub siatkarski z Włoch powstały w 1967 roku z siedzibą w Pesaro, pod nazwą Robursport Volley Pesaro. 
Historia.
Drużynie udało się awansować do Serie A1 w sezonie 2002/2003.
W sezonie 2005/2006 Pesaro zdobyło Puchar CEV. Klub swoją przygodę z Ligą Mistrzyń rozpoczął w sezonie 2006/2007, wtedy także zdobył Superpuchar Włoch. W sezonie 2008/2009 drużyna wystąpi w Lidze Mistrzyń siatkarek. W sezonach 2008/2009 i 2009/2010 barw zespołu broniła Polka Katarzyna Skowrońska-Dolata, a w sezonie 2011/2012 grała w nim Berenika Okuniewska. Po sezonie 2012/13 władze klubu dokonały fuzji z drużyną Snoopy Volley Pesaro. Obecnie klub występuje w rozgrywkach Serie A2 pod nazwą Volley Pesaro.
Sukcesy.
Puchar CEV:
Superpuchar Włoch:
Mistrzostwo Włoch:
Puchar Włoch:

</doc>
<doc id="865905" url="https://pl.wikipedia.org/wiki?curid=865905" title="Czym jest stan trzeci?">
Czym jest stan trzeci?

Czym jest stan trzeci? (fr. Qu'est-ce que le tiers état?) – broszura wydana przez Emmanuela Sieyès'a w styczniu 1789 roku.
Powstanie utworu.
W roku 1788 król Francji Ludwik XVI zaproponował zwołanie Stanów Generalnych po ponad 150-letniej przerwie. Na polecenie króla, minister finansów Jacques Necker zaprosił francuskich pisarzy na posiedzenie Stanów, by przedstawili na tym forum swoje poglądy. Pozwoliło to Sieyèsowi ogłosić słynny pamflet ze stycznia 1789 roku pt. "Czym jest stan trzeci?" "("Qu’est-ce que le tiers état?")."
Treść.
Autor przedstawił w swoim utworze krytykę ówczesnej sytuacji społecznej i wskazał na konieczne, jego zdaniem, reformy. Postulował, by głos każdego stanu był proporcjonalny do tego, jaką stanowi część społeczeństwa. Zmiana taka byłaby korzystna dla stanu trzeciego, stanowiącego 96% społeczeństwa francuskiego.
W pamflecie Sieyèsa zawarte było rozróżnienie pomiędzy czynnym i biernym prawem wyborczym. Sieyès opowiadał się za cenzusem majątkowym w polityce oraz przyznaniem praw wyborczych wyłącznie mężczyznom.
Rola stanu trzeciego.
Swój wywód Sieyès rozpoczął w następujących słowach:
Słynne zdanie zostało podobno zainspirowane twórczością Nicolasa Chamforta. Pamflet zyskał wielki rozgłos, a jego autor, pomimo przynależności do stanu duchownego (co pozwalało mu reprezentować stan pierwszy), został wybrany na ostatniego (dwudziestego) przedstawiciela trzeciego stanu na zgromadzenie Stanów Generalnych w Paryżu.
Znaczenie utworu podczas rewolucji francuskiej.
Pamflet Sieyèsa wywarł ogromny wpływ na myśl rewolucyjną, która doprowadziła Francję do rewolucji. W swoim utworze wyraził potrzeby i frustrację odosobnionej klasy społecznej, która tworzyła stan trzeci. W ten sposób przyczynił się pośrednio do upadku Ancien Régime we Francji. Wyciągnął na wierzch nieuczciwość szlachty oraz przeciążenie i przygnębienie klasy pracującej, na której stan pierwszy żerował. Pamflet był "ośrodkiem krystalizacji", wokół którego zgromadziła się warstwa społeczna pozbawiona do tej pory głosu. Po raz pierwszy stan trzeci stanowił siłę znaczną na tyle, by jego jasno zarysowane postulaty nie mogły zostać pominięte podczas obrad Stanów Generalnych.
Pamflet zburzył utarte, konwencjonalne znaczenie "służby publicznej". Arystokracja uważała się za elitarną klasę rządzącą, obciążoną "żmudnym" obowiązkiem zarządzania porządkiem społecznym we Francji. Tymczasem Sieyès uważał, że służba publiczna powinna być pełniona nie przez pierwszy ani drugi, ale właśnie - przez trzeci stan. Radykalizm pamfletu zawarł się w myśli, że suwerenność nie jest przymiotem arystokracji, ale narodu, zdefiniowanego jako klasa pracująca Francji, której codzienne obowiązki i utrapienia przynoszą pożytek społeczeństwu. Rewolucja francuska nie potoczyłaby się w ten sam sposób bez swojego patriotycznego i zarazem radykalnego przesłania, które zjednywało przedstawicieli różnych profesji w obrębie stanu trzeciego.
Co więcej, definiując stan trzeci jako główny mechanizm napędowy służby publicznej, Sieyès przywołał kwestię roli arystokracji w społeczeństwie, sprowadzając ją nawet do roli obcej nacji wewnątrz francuskiego społeczeństwa. Arystokratyczna duma oraz jej lekceważenie względem niższych warstw społecznych stały się dla Sieyèsa podstawą do uznania przywilejów szlacheckich za "zdradę wspólnoty". Był to "najostrzejszy" argument z retorycznego repertuaru Sieyèsa. Sieyès wykorzystywał wyniosłość szlachty oraz samozwańcze przywileje, by sprowadzić arystokrację do roli "obcego elementu", nieprzystającego do zasadniczej woli narodu francuskiego. Na ironię, to z powodu własnych interesów, tak dosadnie krytykowanych przez Sieyèsa, arystokracja zwróciła się do króla z prośbą o zwołanie Stanów Generalnych. Z konfliktu, dotyczącego podziału głosów w Stanach Generalnych, wyłoniła się iskra, która rozpaliła płomień rewolucji.
Pamflet Sieyèsa miał wpływ na rozważania związane z kwestiami strukturalnymi zwoływanych Stanów. Przede wszystkim, stan trzeci zażądał, by zaniechać głosowania stanami i żeby każdy reprezentant głosował osobiście w swoim imieniu. Ponadto stan trzeci postulował o zrównanie liczebności jego reprezentacji z liczebnością połączonych przedstawicielstw dwóch pozostałych stanów. Zawarte w pamflecie tezy przemówiły do mas i wywołały reakcję rewolucyjną - nieustępliwość stanu trzeciego wobec rozwiązań kompromisowych oraz zerwanie z feudalnym porządkiem Ancien Régime.

</doc>
<doc id="865908" url="https://pl.wikipedia.org/wiki?curid=865908" title="Bezrobocie (album)">
Bezrobocie (album)

Bezrobocie – piąta płyta (w rzeczywistości szósta) zespołu One Million Bulgarians, wydana w 2003 roku nakładem wydawnictwa Furia Musica.
Materiał nagrano w okresie 2001–2003 w kilku różnych studiach. Producent płyty – Jacek Lang. Zdjęcia – Olga Hoffman, Krzysztof Nieporęcki. Pomysł okładki – Jacek Lang. Autor ilustracji – Kain May. Do utworów „Przymarszcz”, „Camera” i „Bezrobocie” nakręcono teledyski.
Lista utworów.
źródło:.
Muzycy.
źródło:.

</doc>
<doc id="865909" url="https://pl.wikipedia.org/wiki?curid=865909" title="Dirrty">
Dirrty

Dirrty – piosenka R&amp;B stworzona na czwarty album studyjny amerykańskiej wokalistki Christiny Aguilery pt. "Stripped" (2002). Wyprodukowany przez Aguilerę i Danę „Rockwildera” Stinsona oraz nagrany z gościnnym udziałem rapera Redmana, utwór wydany został jako pierwszy singel promujący krążek 14 września 2002 roku. W 2003 kompozycja została nominowana do nagrody Grammy w kategorii "najlepsza współpraca wokalna – muzyka pop".
Utwór spotkał się z różnorodnymi opiniami krytyków muzycznych, a także odniósł ogromny sukces komercyjny. Choć w Stanach Zjednoczonych dotarł do czterdziestej ósmej pozycji w notowaniu "Billboard" Hot 100, stając się wówczas najmniej sukcesywnym singlem artystki w tym kraju, na terenie Wielkiej Brytanii cieszył się już miażdżącą popularnością i osiągnął miejsce #1 zestawienia UK Singles Chart. „Dirrty” okazało się europejskim przebojem końca 2002 roku, plasując się wysoko na listach przebojów w Irlandii, Niemczech, Holandii, Hiszpanii czy Szwajcarii.
Piosenkę promował kontrowersyjny wideoklip, nakręcony przez Davida LaChapelle’a. Definitywnie zmienił on wizerunek Aguilery, która z idolki nastoletnich dziewcząt przeistoczyła się w wyuzdaną, pewną swej seksualności młodą artystkę.
Informacje o utworze.
Piosenka „Dirrty” została skomponowana przez Christinę Aguilerę, Danę „Rockwildera” Stinsona, Balewę Muhammeda, Jaspera Camerona i hip-hopowca Redmana, który ostatecznie gościnnie w niej zarapował. Powstała także w oparciu o jeden z singli rapera, „Let’s Get Dirty (I Can’t Get in da Club)” (2001). Z Rockwilderem Aguilera miała okazję nawiązać współpracę już podczas produkcji coveru szlagiera „Lady Marmalade” (2001) z repertuaru Patti LaBelle. W późnym etapie nagrywania albumu "Stripped" zwróciła się do producenta z chęcią powtórnej kolaboracji, chcąc stworzyć piosenkę „brudną i niegrzeczną”, która pomoże jej we wzbudzeniu wokół siebie medialnego szumu. Nagranie realizowano w 2002 roku w pracowni Royal Z Entertainment budynku The Enterprise Studios w Burbank oraz w hollywoodzkim Conway Studios. „Dirrty” to dance-popowy utwór o popowo-hiphopowej stylistyce, wzbogacony o brzmienia typowe dla muzyki elektronicznej. Komponowany był w tonacji g-moll. Treść utworu dotyka czynności seksualnych, takich jak taniec erotyczny. Według wykonawczyni, „Dirrty” jest utworem opowiadającym o czasie, gdy leczyła się ona ze złamanego serca bawiąc się w klubach muzycznych. Kompozycję nagrywano w 2002 roku w dwóch kalifornijskich studiach: The Enterprise Studios w Burbank oraz Conway Studios w Hollywood. Aguilera zastosowała w tytule piosenki błąd ortograficzny, celem jego spersonalizowania (właściwy zapis anglojęzycznego przymiotnika „brudny” to "dirty"). Rozważała także nadanie utworowi tytułów „Dirtee” lub „Dirdee”. W 2006 na swym piątym albumie studyjnym "Back to Basics" Aguilera zawarła piosenkę „Still Dirrty”, kontynuującą wątek tematyczny przedstawiony w utworze niniejszym. Po latach, w listopadzie 2012 roku, redaktorzy magazynu "Billboard" uwzględnili transformację, jaką Aguilera przeszła po wydaniu singla „Dirrty” (zerwanie z wizerunkiem idolki nastoletnich dziewcząt) na liście dziesięciu najważniejszych momentów jej kariery.
Obecność w kulturze masowej.
Nawiązanie do utworu padło w singlowej kompozycji „Show Me Your Soul”, którą P. Diddy, Lenny Kravitz i Pharrell Williams nagrali z myślą o ścieżce dźwiękowej filmu "Bad Boys II" (2003). Piosenka stała się podmiotem coverów i parodii. Najbardziej znaną parodią jest utwór „Dirty” w wykonaniu Baby Christiny, zrealizowany jako pastisz dla strony internetowej flowgo.com. Wersje coverowe nagrały takie zespoły, jak Hanson, Dirty Loops i Friski. W styczniu 2003 fragment nagrania wykorzystany został w czternastym odcinku piątego sezonu sitcomu "Will i Grace", w scenie, w której Will (Eric McCormack) i Jack (Sean Hayes) uczą Barry’ego (Dan Futterman), jak tańczyć seksownie.
Na początku maja 2015 komik Stephen Merchant wziął udział w programie telewizji Spike "Lip Sync Battle", gdzie wykonał piosenkę przed zgromadzoną w studio publicznością. W październiku tego roku „Dirrty” został zaśpiewany przez aktorkę Zofię Zborowską podczas jednego z odcinków programu telewizyjnego "Twoja twarz brzmi znajomo". W styczniu 2016 roku kreacja noszona przez Aguilerę w teledysku do piosenki zainspirowała kolekcję brytyjskiego projektanta mody Bobby’ego Ableya. W kwietniu 2016 piosenkarka Josephine Wendel zinterpretowała utwór na łamach greckiej edycji programu "Twoja twarz brzmi znajomo". Dwa miesiące później aktor Ashton Kutcher ujawnił za pośrednictwem swojego konta na Facebooku, że jest fanem piosenki, dodając: „Nie ma to jak pop z początku lat dwutysięcznych”. W czerwcu 2017 utwór stał się częścią nowojorskiej manifestacji LGBT, NYC Pride, gdzie wykonany został przez duet Years &amp; Years. Singel Louisy Johnson, „Yes” (2018), został zainspirowany brzmieniem „Dirrty”. Drag queens Monique Heart i Vanessa Vanjie Mateo – uczestniczki dziesiątej edycji programu "RuPaul’s Drag Race" – wskazały „Dirrty” jako swoją ulubioną piosenkę Aguilery. Amerykańska piosenkarka Halsey przyznała, że wideoklip do utworu wpłynął na stylistykę jej własnego teledysku – do singlowej piosenki „You Should Be Sad” (2020). Inspiracje klipem do „Dirrty” można też dostrzec w teledysku „My My My!” Troye’a Sivana (2018).
Cover utworu pojawia się w odcinku serialu The CW "Katy Keene" (2020).
Wydanie singla.
Linda Perry, która pracowała z Aguilerą nad balladą „Beautiful”, wyznała w jednym z udzielonych wywiadów, że wspólnie z menadżerstwem wokalistki zalecała jej wydanie utworu przez siebie współtworzonego jako głównego, inauguracyjnego singla z krążka "Stripped". Aguilera i zarządcy RCA Records działali według własnego planu, publikując najpierw singel „Dirrty”, a następnie „Beautiful”. Celem tego zabiegu było zwrócenie uwagi mediów na kontrowersyjny materiał (był on następnie promowany mocno erotycznym wideoklipem), a co za tym idzie – także na album, z którego pochodził. 16 października 2002 piosenkę wydano w Stanach Zjednoczonych, a na przestrzeni października i listopada w krajach europejskich. Niemiecka premiera singla przypadła na 14 października, francuska – 18 października, a brytyjska – 11 listopada. Jesienią 2002 single CD „Dirrty” opublikowano także na terenie Australii i Kanady.
Utwór spotkał się z powodzeniem komercyjnym na całym świecie, lecz odniósł umiarkowany sukces na listach przebojów w Ameryce Północnej. W Stanach Zjednoczonych osiągnął zaledwie czterdziestą ósmą pozycję zestawienia "Billboard" Hot 100, co – w porównaniu do przebojowości czterech singli z debiutanckiego albumu Aguilery (wszystkie uplasowały się w Top 3 tej listy, trzy z nich zdobyły jej szczyt) – stanowiło słaby wynik. Mimo to, „Dirrty” okupywał ranking Hot 100 przez czterdzieści tygodni. Utwór nie był sukcesywny także pod kątem obecności w innych notowaniach "Billboardu"; w tychże najwyższe, czternaste miejsce odnotował na dwóch listach, Top 40 Mainstream i Hot 100 Airplay. Brak powodzenia w USA wiązany był w publikacją „Dirrty” nie na singlu CD, a na płytach gramofonowych (format 12" Winyl). Dodatkowo piosenka nie zyskała wyraźnej promocji radiowej. Na oficjalnej kanadyjskiej liście przebojów, jak i w notowaniu przebojów Meksyku, singel ulokował się na szczytnej pozycji #5. W Kanadzie, na Canadian Hot 100, debiutował z pozycji siódmej, by w czołowej dziesiątce spędzić w sumie trzy i pół miesiąca. W Ameryce Środkowo-Południowej singel okazał się sukcesem – zajął m.in. pozycje w Top 10 w notowaniach Argentyny, Chile, Kostaryki i Peru. Większą popularnością niż w USA „Dirrty” mógł pochwalić się także w Australii (miejsce #4 listy ARIA Top 50 Singles) i Nowej Zelandii (#20 na RIANZ Top 50 Singles Chart), lecz prawdziwym hitem stał się w Europie. Na UK Official Top 75 Singles Chart piosenka osiągnęła pozycję #1 dnia 23 listopada 2002 roku i spędziła na niej dwa tygodnie. W innych europejskich notowaniach odniosła podobne sukcesy, plasując się w Top 5 list przebojów Austrii, Belgii, Danii, Niemiec, Irlandii (miejsce #1), Hiszpanii, Holandii, Norwegii, Szkocji (miejsce #1), Szwajcarii, Turcji (miejsce #1) i Węgrzech oraz Top 10 na Łotwie, w Portugalii, Szwecji i we Włoszech. W Holandii „Dirrty” był szesnastym najlepiej sprzedającym się singlem roku 2002, a w Irlandii – dziewiętnastym. Wysokie pozycje „Dirrty” odnotowało również w zestawieniach azjatyckich (między innymi miejsce pierwsze w Indonezji, Izraelu, na Filipinach i w Zjednoczonych Emiratach Arabskich oraz miejsce drugie na Taiwanese Top 50 Singles Chart). Singlowa kompozycja odniosła natomiast porażkę we Francji, gdzie zdołała wspiąć się zaledwie na dziewięćdziesiąte ósme miejsce listy SNEP Top 100 Singles. Wyprzedano prawie dwa miliony czterysta tysięcy egzemplarzy singla na całym globie.
Opinie.
Nicole Hogsett, redaktorka serwisu internetowego Yahoo! Voices, przypisała singlowi pozycję drugą w rankingu dziesięciu najlepszych piosenek Christiny Aguilery. W podobnym zestawieniu portal PopCrush.com umieścił „Dirrty” na miejscu dziewiątym, argumentując: „Mimo iż "Entertainment Weekly" nazwał kawałek ‘zdesperowanym i ostrym’, ‘Dirrty’ zostało nominowane do nagrody w kategorii "najlepsza współpraca wokalna – muzyka po" na 45. gali Grammy Awards. My, po odsunięciu na bok krążących opinii, wciąż uważamy, że jest to jeden z najlepszych utworów w karierze Aguilery”. Christopher Rosa (thecelebritycafe.com) wskazał „Dirrty” jako drugą najlepszą piosenkę w dyskografii wokalistki. Pismo "Q" uwzględniło kompozycję na liście tysiąca jeden najlepszych piosenek wszech czasów. W 2002 „Dirrty” zostało uznane za jedno z najlepszych nagrań roku przez dziennikarzy czasopism "The Village Voice", "Face" oraz "Rockdelux". Według grupy redaktorów strony internetowej the-rockferry.onet.pl, „Dirrty” to jedna z czterdziestu najlepszych kompozycji nagranych przez Aguilerę w latach 1997–2010. W sierpniu 2014 roku Jason Lipshutz, redaktor magazynu "Billboard", wskazał singel jako jeden z dwudziestu największych hitów Aguilery w Stanach Zjednoczonych. Christopher Rosa ("Glamour") okrzyknął „Dirrty” jako nagranie, które „zdefiniowało okołomilenijny pop”. Witryna "Freaky Trigger" sklasyfikowała „Dirrty” jako jedną z najlepszych piosenek w historii muzyki.
Recenzje.
Piosenka odniosła umiarkowany sukces artystyczny, spotykając się wśród krytyków muzycznych zarówno z recenzjami korzystnymi, jak i negatywnymi. Stephen Thomas Erlewine, współpracujący z portalem internetowym AllMusic, określił „Dirrty” mianem „nie-piosenki” oraz stwierdził, że kompozycja ta – w odróżnieniu od poprzednich nagranych przez Aguilerę – epatuje słuchacza „wąskim zakresem wokalnym”. Magazyn "Entertainment Weekly" przyznał utworowi ocenę „D–” (w odwołaniu do skali szkolnej, A–E); recenzent Craig Seymour uznał wokale Aguilery za „zdesperowane i zbyt ostre”, a ogół utworu podsumował jako „nieudaną próbę osiągnięcia ulicznej wiarygodności”. W opozycji do omówień nieprzychylnych, pozytywne recenzje wydali dziennikarze czasopism "The Guardian" i "Slant Magazine"; pierwszy z żurnalistów określił utwór jako „majestatycznie plugawy”, drugi zaś bezsprzecznie przypisał „Dirrty” honorowy tytuł „najbardziej satysfakcjonującej piosenki z albumu "Stripped"”. Z jeszcze większym entuzjazmem utwór przyjął Todd Burns z witryny "Stylus Magazine", nazywając go najlepszym singlem roku 2002, a także doceniając jego stronę instrumentalno-produkcyjną (między innymi efektywne zastosowanie overdubbingu). Finalnie wielu krytyków wypowiadających się na temat utworu „Dirrty” doceniało samą Aguilerę, która poprzez realizację tego nagrania gruntownie zmieniła swój image oraz udowodniła, że jest artystką kreatywną i oryginalną.
Katie Hawthorne ("The Guardian") podsumowała „Dirrty” jako „najgorętszy hit parkietowy, jaki kiedykolwiek powstał”. W omówieniu dla dziennika "The Daily Telegraph" Adam White stwierdził, że „Dirrty” stoi w absolutnej opozycji do innych nagrań z albumu "Stripped", ale dodał, że jest to najważniejsza piosenka na płycie. „To absurdalnie ‘brudny’, napędzany alkoholem banger o nietypowym brzmieniu”, pisał White.
Teledysk.
Wideoklip do utworu wyreżyserował David LaChapelle w dniach 8–9 września 2002 roku. Na produkcję wydano około pięć milionów dolarów. Autorem choreografii jest Jeri Slaughter. Do pracy nad klipem zaangażowano kilkudziesięciu tancerzy i statystów, wyłonionych z grona ponad stu ochotników. Castingi odbyły się w studio tańca Millennium Dance Complex w North Hollywood; uczestniczyła w nich Aguilera. Jednym z uczestników castingu był Jorge Santos, były partner wokalistki. Tuż przed premierą uznano, iż teledysk jest zbyt „odważny” i zawiera nieodpowiednie sceny, więc ocenzurowano go. Jego oficjalna wersja, również śmiała, zdefiniowała nowy wizerunek artystki, zmieniając go ze skromnego i niewinnego na wyzwolony. Ostatecznie wideoklip zdobył w 2003 roku cztery nominacje do MTV Video Music Awards – w kategoriach "najlepszy teledysk żeńskiego artysty", "najlepsza choreografia", "najlepszy teledysk pop" i "najlepszy teledysk dance". Był też wyróżniany na innych galach, uzyskując nagrody i nominacje.
Kontrowersyjny klip do singla „Dirrty” określono mianem „postapokaliptycznej orgii”. Akcja teledysku rozgrywa się w nocnym klubie, a jego bohaterami są roznegliżowani tancerze. Również Aguilera jest skąpo ubrana – ma na sobie kusy stanik i skórzane spodnie z wyciętą z tyłu na pośladki dziurą. Wokalistka i tancerze tańczą między innymi na ringu bokserskim (Aguilera walczy na nim z zamaskowaną kobietą) oraz w zdewastowanej toalecie, gdzie żeńskie bohaterki polewane są strugami wody tryskającej z dziurawych rur. Emanujący seksem wideoklip wzbudził skrajne emocje, między innymi z powodu zawartych motywów męskiej masturbacji oraz odwołań do specyficznych fetyszy – sthenolagnii, błotnego wrestlingu czy urofilii. Teledysk zyskał miano obrazoburczego. Po jego obejrzeniu swoją dezaprobatę wyraziła między innymi Linda Perry. Dwa tygodnie po premierze wideoklipu jego parodia w programie rozrywkowym telewizji NBC "Saturday Night Live" podjęła się aktorka Sarah Michelle Gellar. W programie Gellar, wcielając się w rolę Aguilery opowiadającej o swoim nowym teledysku, zasłynęła kontrowersyjną wypowiedzią: „Gdy ludzie zobaczą ten klip, przestaną myśleć o mnie jako o blondwłosej, bubblegum-popowej zdzirze z branży muzycznej i zaczną postrzegać mnie, jak prawdziwą zdzirę.” Aguilera skomentowała wkrótce parodię, uznając ją za rozczarowującą, a także stwierdziła, że „mogłaby obmyślić zabawniejszy skrypt dla skeczu”. W Tajlandii skrajne emocje wzbudziły tajskojęzyczne postery widoczne w tle teledysku – zachwalały one to państwo jako raj dla turystyki seksualnej. Reżyser utrzymywał, że nie miał pojęcia o istnieniu tychże w swoim wideoklipie. Emisja klipu została zabroniona w tajlandzkiej telewizji. Teledysk wylansował popularny ruch taneczny, znany pod nazwą slutdrop.
Spuścizna.
Klip osiągnął wielką popularność na całym świecie, między innymi w muzycznych stacjach telewizyjnych. 2 października 2002 roku wszedł na listę "Total Request Live" – notowanie dziesięciu najpopularniejszych klipów dnia stacji MTV. Na liście spędził ogółem czterdzieści cztery dni, połowę z czego – na jej szczycie. Twórcy "TRL" wskazali „Dirrty” jako czwarty najlepszy teledysk pokolenia MTV i włączyli go do tak zwanej „"TRL" Hall of Fame”, hołdującej wybitne widea. W 2010 teledysk zajął pozycje #69 na liście „100 najlepszych wideoklipów wszech czasów” kanadyjskiej stacji muzycznej MuchMore oraz #40 w zestawieniu „50 najbardziej pamiętnych klipów minionej dekady (2000–'10)” również kanadyjskiej telewizji MuchMusic. "Slant Magazine" uznał „Dirrty” za jeden z najlepszych teledysków w historii muzyki. Brytyjski dziennik "The Sun" umieścił klip w zestawieniu „dwunastu najbardziej sprośnych teledysków wszech czasów”, pisząc: „Pomimo swojej złej sławy, ‘Dirrty’ przyniósł Aguilerze powszechną popularność oraz pomógł jej stać się znakomicie sprzedającą się divą popu na długie lata”. „Dirrty” często wpisywany jest na listy najseksowniejszych i najbardziej wyzywających klipów muzycznych. W tego typu rankingach został umieszczony przez: stację telewizyjną Fuse, strony internetowe HollyScoop.com, Heavy.com i WhatCulture.com oraz pismo "For Him Magazine" ("FHM"), którego czytelnicy, w ogólnoświatowym głosowaniu, wybrali wideo Aguilery najbardziej seksownym teledyskiem. W zorganizowanym w 2013 przez telewizję VH1 rankingu najbardziej skandalizujących klipów wszech czasów „Dirrty” umieszczono na drugim miejscu, tuż za singlowym „Hooked on a Feeling” aktora i muzyka Davida Hasselhoffa. Dziennikarze związani z telewizją VIVA Polska choreografię wykorzystaną w teledysku „Dirrty” uznali za jedną z najlepszych, jakie kiedykolwiek opracowano.
Reprezentanci przemysłu rozrywkowego chwalą klip jako pamiętny i przełomowy. „Dirrty” spotkał się z publiczną afirmacją ze strony piosenkarek Kelly Clarkson, Taylor Momsen oraz Miley Cyrus. Issy Beech (i-d.vice.com) wierzyła, że teledysk zmienił pogląd na kobiecą seksualność w branży muzycznej, a jego erotyczna wymowa zainspirowała wizerunek artystek, jak Nicki Minaj czy Miley Cyrus. Choreografia z widea często wykonywana jest przez hollywoodzkich instruktorów tanecznych. Modelka Crystal Renn wspomniała o klipie w swojej książce "Hungry" (2009). Pisała o sile, jaką przejawia w nim Aguilera, o „kontroli nad mężczyznami” i seksualnej ekspresji. Wyznała, że to za sprawą teledysku chciała „zdobyć władzę nad swoim ciałem”.
Dziennikarze polskiego "Vogue’a" uznali wideoklip za jeden z najbardziej kultowych dla współczesnej muzyki rozrywkowej: „brud ulega tu estetyzacji, zmysłowość ociera się o kicz, feminizm staje się popowy”.
Promocja i wykonania koncertowe.
Promocja medialna.
Gdy 28 października 2002 roku ruszyła medialna promocja albumu "Stripped", Christina Aguilera gościła w studio chicagowskiej radiostacji B96 96.3 FM. Przedstawiła wówczas słuchaczom cztery piosenki z płyty: „Dirrty”, „Impossible”, „Beautiful” i „Get Mine, Get Yours”. W listopadzie 2002 roku Aguilera zaprezentowała utwór na gali MTV Europe Music Awards w Barcelonie. Miała na sobie ubrane spodnie bez „siedzenia”, podobnie jak w klipie, a na scenę wjechała na motorze. Kolejną okazją do zaprezentowania singla był zajestrowany w Nowym Jorku koncert, który w telewizyjnym dokumencie "Stripped in NYC" wielokrotnie emitowało później MTV. Sierpniem 2003 artystka wystąpiła podczas ceremonii MTV Video Music Awards, na której klip do singla pretendował do czterech nagród. Miał też miejsce jej występ na kolejno rocznej gali MTV Europe Music Awards. Pojawienie się na scenie Christiny było wydarzeniem obu tych gal, podobnie jak w przypadku MTV EMA '02.
W połowie grudnia 2002 roku Aguilera wystąpiła w programie libańskiej telewizji LBC "The Pepsi Chart", promując w nim singel. Pod koniec lutego 2003 artystka pojawiła się między innymi w towarzystwie Method Mana i Redmana na koncercie MTV Mardi Gras 2003; zaśpiewała medley trzech piosenek: „Dirrty”, „Fighter” i „Infatuation”. Utwór „Dirrty” Aguilera wykonała także w trakcie mniej hucznych imprez muzycznych – "Top of the Pops" produkcji BBC w listopadzie 2002, japońskiej Pop Jam w roku 2002, gali Wango Tango 2003 w maju 2003 w Południowej Kalifornii oraz MTV Xelibri Launch Party 2003 w Los Angeles.
Późniejsze występy.
Piosenka jest stałym elementem tras koncertowych Aguilery. Artystka występowała z „Dirrty” podczas tras Justified and Stripped Tour po USA i Kanadzie (czerwiec–wrzesień 2003) oraz Stripped World Tour po Europie, Japonii i Australii (wrzesień–grudzień 2003). Od listopada 2006 do lipca 2007 Christina koncertowała z utworem w tournée po Europie, Ameryce Północnej, Azji i Australii podczas Back to Basics Tour. „Dirrty” był elementem segmentu trasy "Circus" oraz wykonywany był w widowiskowej, erotycznej i cyrkowej wersji. W trakcie tego koncertu w utwór wpleciono ponadto elementy dwóch kompozycji: „Cell Block Tango” z broadwayowskiego musicalu Boba Fosse "Chicago" oraz klasyczny marsz „Wejście gladiatorów” autorstwa Juliusa Fučíka.
23 listopada 2008 w Los Angeles, podczas gali '08 American Music Awards, Aguilera wykonała medley sześciu swych największych hitów, w grupie których znajdowały się ówcześnie promowany singel „Keeps Gettin' Better” oraz „Dirrty”. 22 lipca 2011 odbył się koncert przygotowany specjalnie dla firmy Microsoft. Aguilera była jednym z gości muzycznych, a na scenie zaśpiewała między innymi „Dirrty”. Pod koniec września 2013 wokalistka zagrała koncert w Waszyngtonie. Podczas imprezy wystąpiła między innymi z piosenkami „Dirrty”, „Let There Be Love” i „Moves Like Jagger”. 31 grudnia tego roku artystka dała prywatny, sylwestrowy koncert w Moskwie. Na setlistę złożyło się czternaście utworów, wśród nich „Dirrty”. Piosenkarka miała wystąpić z utworem podczas festiwalu muzycznego Twin Towers Alive w Petronas Towers w Kuala Lumpurze dnia 28 marca 2014. Koncert został odwołany z powodu katastrofy lotu Malaysia Airlines 370. Mimo to, zorganizowano występ artystki przed prywatną publicznością. 2 maja 2014 Aguilera wykonała utwór w trakcie New Orleans Jazz &amp; Heritage Festival. 27 lipca 2015 wokalistka dała koncert podczas prywatnej imprezy Cisco Rocks, organizowanej przez firmę Cisco Systems. Przed publicznością wykonała między innymi „Dirrty”. 28 maja 2016 występ artystki przed dwustutysięczną widownią zamknął marokański festiwal muzyczny Mawazine. Wśród dwudziestu odśpiewanych przez Aguilerę piosenek znalazła się „Dirrty”. Dwa miesiące później, 30 lipca, Aguilera zaśpiewała utwór na koncercie inaugurującym otwarcie hali widowiskowej Black Sea Arena w Gruzji, a w grudniu – na gali wręczenia Rosyjskich Nagród Muzycznych.
Piosenka wykonywana była podczas trasy koncertowej The Liberation Tour (2018), a wkrótce później wpisano ją na setlistę rezydentury The Xperience (2019). Latem 2019 roku Aguilera ruszyła w europejską trasę The X Tour: set koncertowy obejmował między innymi utwór „Dirrty”.
15 września 2019 artystka pojawiła się na Londyńskim Tygodniu Mody, gdzie wykonała między innymi „Dirrty”.

</doc>
<doc id="865910" url="https://pl.wikipedia.org/wiki?curid=865910" title="Lefortowo">
Lefortowo

Lefortowo lub Więzienie Lefortowskie (ros. "Лефортовская тюрьма") to obok Butyrek jedno z najbardziej znanych więzień w Moskwie. Nazwa pochodzi od Dzielnicy Lefortowo, w której się znajduje więzienie, a ta od nazwiska Franza Leforta – rosyjskiego admirała i generała, z pochodzenia Szwajcara, faworyta Piotra Wielkiego.
Więzienie powstało w 1881. W czasach ZSRR przetrzymywano w nim wiele znanych postaci, w tym liczne ofiary terroru stalinowskiego. Więzienie znajdowało się pod bezpośrednią kontrolą KGB, a w latach 1996–2005 podlegało Federalnej Służbie Bezpieczeństwa (FSB), następcy KGB. Obecnie podlega Ministerstwu Sprawiedliwości Federacji Rosyjskiej.

</doc>
<doc id="865917" url="https://pl.wikipedia.org/wiki?curid=865917" title="Michal Vaclavik">
Michal Vaclavik



</doc>
<doc id="865918" url="https://pl.wikipedia.org/wiki?curid=865918" title="Indywidualne Mistrzostwa Świata na Żużlu 1993">
Indywidualne Mistrzostwa Świata na Żużlu 1993

Indywidualne Mistrzostwa Świata na Żużlu 1993 – cykl turniejów żużlowych mających wyłonić najlepszych żużlowców na świecie. Tytuł wywalczył Amerykanin Sam Ermolenko.
W Finale Światowym uczestniczył Tomasz Gollob – zajął siódme miejsce.

</doc>
<doc id="865929" url="https://pl.wikipedia.org/wiki?curid=865929" title="Co to jest stan trzeci?">
Co to jest stan trzeci?



</doc>
<doc id="865938" url="https://pl.wikipedia.org/wiki?curid=865938" title="Dynamic Systems Development Method">
Dynamic Systems Development Method

Dynamic System Development Method – metodyka projektowania zaproponowaną przez brytyjskie konsorcjum DSDM.
DSDM należy do "zwinnych metodyk programowania". We wczesnych latach dziewięćdziesiątych powstało określenie „Rapid Application Development” (RAD). Oznacza ono „szybkie tworzenie aplikacji”. Ta ideologia i technika polega zarazem na zapewnieniu programistom dużych ilości gotowych komponentów i dużych możliwości prototypowania. Dzięki temu otrzymuje się możliwość uzyskania efektów w początkowych fazach etapu programowania. Na bazie RAD powstała metodyka Dynamic System Development Method.
Podstawowe założenia DSDM opierają się na tym, że zadania, które należy wykonać w celu wykonania danego systemu, zawsze podlegają zmianom.
Pierwsza wersja DSDM była udostępniona w 1995 roku. Krótko po jej wydaniu powstała odświeżona wersja V2, która wprowadzała drobne poprawki. Wersja V3 została opublikowana w 1997 roku, V4 w 2002, a kolejne rozszerzenia do wersji V4, V4.1 oraz V4.2 były dostępne online dla członków konsorcjum DSDM. Jedną z najbardziej rozpoznawalnych wersji była V5 opublikowana w czerwcu 2008 roku, zwana szerzej jako DSDM Atern. Obecna, najnowsza wersja metodyki DSDM została opublikowana w 2014 roku. Jest to wersja 6 metodyki, która nazywana jest AgilePF – Agile Project Framework.
Role projektowe.
DSDM wyróżnia 12 ról w procesie tworzenia oprogramowania. Najważniejsze i najistotniejsze z nich to:
Skład procesu DSDM.
W każdej pętli iteracji tworzone są następujące dokumenty:
Model funkcjonalny opracowany w poprzednim etapie jest przekształcany w kod źródłowy właściwego produktu, prototypy powstałe w trakcie prac nad modelem funkcjonalnym mogą być w tej fazie adaptowane do kodu aplikacji, wynikiem tej fazy jest przetestowany produkt zawierający uzgodniony wcześniej zestaw funkcjonalności,
Praktyki wprowadzane przez DSDM.
Podstawową zaletą DSDM jest to że produkt jest oceniany przez twórców i przyszłych użytkowników na każdym etapie projektowania i budowy. Uwagi powstałe w danej iteracji są oceniane i opracowywane w kolejnych iteracjach.

</doc>
<doc id="865940" url="https://pl.wikipedia.org/wiki?curid=865940" title="Śmierć Sokratesa">
Śmierć Sokratesa

Śmierć Sokratesa (fr. "La Mort de Socrate") – obraz francuskiego malarza Jacques-Louis Davida z 1787 roku.
Podobnie jak wiele jego dzieł z tej dekady, obraz skupia się na klasycznym temacie, w tym przypadku na historii egzekucji Sokratesa. W historii opisanej przez Platona w Fedonie Sokrates został skazany na śmierć przez wypicie trującej cykuty za niewyznawanie bogów, których uznaje państwo, i wyznawanie bogów, których nie uznaje państwo oraz za psucie ateńskiej młodzieży. Sokrates nie ucieka, gdy nadarza się okazja, zamiast tego postanawia użyć swojej śmierci jako ostatecznej lekcji dla swoich uczniów i stawia jej czoło spokojnie.
Obraz obecnie znajduje się w zbiorach Metropolitan Museum of Art w Nowym Jorku (zbiory Catharine Lorillard Wolfe, Fundacja Wolfe, 1931 (31.45)).

</doc>
<doc id="865941" url="https://pl.wikipedia.org/wiki?curid=865941" title="Karl Jansky">
Karl Jansky



</doc>
<doc id="865942" url="https://pl.wikipedia.org/wiki?curid=865942" title="Armia &quot;Lublin&quot;">
Armia &quot;Lublin&quot;



</doc>
<doc id="865950" url="https://pl.wikipedia.org/wiki?curid=865950" title="Filipe Félix">
Filipe Félix

Filipe, właśc. Filipe Andrade Félix (ur. 7 lutego 1985 w Ipatindze) – brazylijski piłkarz grający na pozycji obrońcy. Posiada polskie obywatelstwo.
Kariera.
Félix swoją karierę zaczynał grając w juniorach CR Vasco da Gama. Przed sezonem 2003/2004 trafił do Górnika Zabrze, stając się pierwszym Brazylijczykiem w historii klubu. W śląskim zespole jak i zarówno w polskiej Ekstraklasie zadebiutował 26 września 2003, kiedy to wystąpił w zremisowanym 2:2 meczu z Legią Warszawa. Pierwszego gola w barwach zabrzan strzelił 5 marca 2004 w spotkaniu z Dyskobolią. Zimą 2006 Félix przeniósł się do Zagłębia Lubin. W nowej drużynie zadebiutował 10 marca w wygranym 1:0 spotkaniu z Lechem Poznań. Z "Miedziowymi" w sezonie 2006/2007 zdobył tytuł Mistrza Polski, po czym odszedł z zespołu. Rundę jesienną następnych rozgrywek spędził na poszukiwaniu nowego klubu. Ostatecznie zimą 2008 roku podpisał kontrakt z Odrą Opole. W "Niebiesko - Czerwonych" od razu stał się podstawowym zawodnikiem i jednym z kluczowych graczy. Przed sezonem 2009/2010 przeszedł do drugoligowej (trzeci poziom) Polonii Słubice.
Wiosną w sezonie 2009/2010 grał w GKS Jastrzębie, później m.in. w drużynie Czarnych Żagań.

</doc>
<doc id="865951" url="https://pl.wikipedia.org/wiki?curid=865951" title="Bródki (Jacnia)">
Bródki (Jacnia)

Bródki – część wsi Jacnia w Polsce, położona w województwie lubelskim, w powiecie zamojskim, w gminie Adamów.
W latach 1975–1998 Bródki administracyjnie należały do województwa zamojskiego.

</doc>
<doc id="865955" url="https://pl.wikipedia.org/wiki?curid=865955" title="Rui Miguel">
Rui Miguel

Rui Miguel Melo Rodrigues (ur. 15 listopada 1983 w Seia) – portugalski piłkarz występujący na pozycji pomocnika. Od 2019 występuje w CD Trofense.

</doc>
<doc id="865956" url="https://pl.wikipedia.org/wiki?curid=865956" title="Park Narodowy Isla del Coco">
Park Narodowy Isla del Coco



</doc>
<doc id="865958" url="https://pl.wikipedia.org/wiki?curid=865958" title="Park Narodowy Wyspy Kokosowej">
Park Narodowy Wyspy Kokosowej



</doc>
<doc id="865959" url="https://pl.wikipedia.org/wiki?curid=865959" title="Beautiful (piosenka Christiny Aguilery)">
Beautiful (piosenka Christiny Aguilery)

Beautiful – piosenka pop amerykańskiej piosenkarki Christiny Aguilery, napisana na potrzeby jej czwartego albumu studyjnego "Stripped" (2002). Utwór znalazł się na wydanym w listopadzie 2002 roku i wyprodukowanym przez Lindę Perry singlu, który był drugim promującym album. W 2004 roku kompozycja została wyróżniona nagrodą Grammy w kategorii „najlepszy żeński występ pop” oraz nominacją w kategorii „piosenka roku”.
Singiel z piosenką odniósł spektakularny sukces komercyjny; na amerykańskiej liście przebojów Hot 100 dotarł do miejsca 2., a w Wielkiej Brytanii dotarł na szczyt zestawienia Singles Top 100 (podobnie jak wcześniejszy singiel Aguilery „Dirrty”). Wydawnictwo znalazło się również na pierwszych miejscach wielu innych światowych notowań. Powodzenie komercyjne w przypadku piosenki przełożyło się także na spełnienie artystyczne. Dziennikarze amerykańskiego czasopisma „Rolling Stone” przypisali piosence pozycję 52. wśród wyselekcjonowanych przez siebie stu najlepszych utworów muzycznych dekady 2000–2009.
„Beautiful” zostało nagrane jako hołd ludziom samotnym i odrzuconym. Piosenka uważana jest za jeden z największych przebojów Aguilery, jak również stawiana jest wśród najważniejszych popowych przebojów początku XXI wieku. Teledysk ilustrujący singiel wyreżyserował Jonas Åkerlund. Klip przyniósł Aguilerze nagrodę GLAAD Media za pozytywne przedstawienie w nim osób homoseksualnych i transgenderycznych, a także zajął drugie miejsce wśród najlepszych wideoklipów dekady 2000–2010 według amerykańskiej stacji muzycznej VH1.
Geneza.
Linda Perry – była członkini alternatywno-rockowej zespołu 4 Non Blondes – napisała utwór „Beautiful” na długo przed zaprezentowaniem go komukolwiek. Piosenkę uważała za bardzo osobistą i nie była pewna, czy chce dzielić się nią z innymi. Pierwszą artystką, której Perry pozwoliła przesłuchać była Pink. Perry uczestniczyła w nagrywaniu przez piosenkarkę albumu "M!ssundaztood" (2001), a w czasie jednej z sesji przedstawiła jej kompozycję. „Beautiful” spotkało się z dużym uznaniem Pink, która poprosiła Perry o możliwość nagrania utworu na swej najnowszej płycie. Perry jednak odmówiła, chcąc zachować go na potrzeby własnej kariery muzycznej. Po kilku miesiącach kompozytorka zaprezentowała piosenkę Aguilerze, wraz z którą pracowała nad jej albumem "Stripped". „Miałam wtedy bardzo zły dzień. Poszłam do studia Lindy, które znajdowało się wówczas w jej domu. Pracowałam z nią nad wieloma utworami. Usiadła wtedy w jadalni przy pianinie, zaczęła grać i śpiewać «Beautiful»” – powiedziała Aguilera w wywiadzie. Również Aguilera okazała się być pod wrażeniem utworu. Stwierdziła, że potrzebuje go na opracowywanym albumie i w krótkim czasie nagrała jego demo. Perry była zachwycona interpretacją wokalistki, lecz wciąż nie miała pewności co do wyrzeczenia się swojej kompozycji. Po kolejnej prośbie ze strony Aguilery, artystka uległa i została przez nią ostatecznie przekonana. Użyczyła wokalistce swojego utworu, dopiero będąc pewną, że pasuje on do niej idealnie. Namawiała jednak piosenkarkę, by ograniczyła popisy wokalne w utworze. Utwór nagrany został jako hołd dla ludzi samotnych, odrzuconych i nieszczęśliwych. W wywiadzie udzielonym w 2012 roku Aguilera nawiązała do swojego przeboju, mówiąc, że w „«Beautiful» chodzi o wrażliwość, o szukanie siły w swoich niedoskonałościach, niepewnościach, znajdowanie jej w najtrudniejszych czasach”. Terry Young Jr. – pisząc dla The Hampton Institute – stwierdził, że treść piosenki „odrzuca standardy piękna, nałożone na kobiety, a także pozwala młodzieży wierzyć, że bycie innym jest w porządku”.
Ballada „Beautiful” skomponowana została w tonacji Es-dur oraz oparta na wolnych ruchach 78 uderzeń na minutę. Głos Aguilery opiera się na oktawach, od E3 do G5. Artystka wielokrotnie używa w utworze figury melizmatu, w jednej z odśpiewywanych sylab zawierając nawet do siedmiu dźwięków. Instrumenty muzyczne wykorzystane w „Beautiful” to: wiolonczela, fortepian, skrzypce, perkusja, altówka i keyboard. Utwór nagrano w Burbank w stanie Kalifornia w 2001 roku. Podczas pierwszej i finalnej sesji nagraniowej zrealizowany materiał spełnił wymogi producentów, w związku z czym wersja demo została uwzględniona na albumie i później na singlu. W 2008 roku na swej pierwszej składance z największymi przebojami, "Keeps Gettin’ Better – A Decade of Hits", Aguilera umieściła utwór „You Are What You Are (Beautiful)”, który stanowi remiks oryginału z 2002 roku. Jest to piosenka zrealizowana w konwencji muzyki elektronicznej (patrz niżej). Po latach, w listopadzie 2012 roku, redaktorzy tygodnika „Billboard” uwzględnili nagranie i wydanie utworu „Beautiful” na liście dziesięciu najważniejszych momentów kariery Aguilery.
Obecność w kulturze masowej.
Piosenka powszechnie uznawana jest za hymn gejowski, przez wzgląd na swoją treść oraz promujący singiel wideoklip. Działalność Aguilery zainspirowała w przyszłości inne artystki: Pink, Katy Perry i Lady Gagę. W 2011 roku piosenka „Beautiful” zdobyła pierwsze miejsce w rankingu organizowanym przez stowarzyszenie Stonewall dla utworów muzycznych – wydanych w poprzedniej dekadzie – o najważniejszej dla społeczności LGBT treści. 5 października 2010 roku przed Massachusetts State House w Bostonie zgromadziły się setki ludzi, którzy zaśpiewali wspólnie „Beautiful” hołdując aktualnej wówczas serii samobójstw popełnionych przez nastoletnich homoseksualistów. W marcu 2011 roku w Columbus (stolica stanu Ohio) członkowie Chóru Dziecięcego oraz Chóru Mężczyzn Homoseksualnych odśpiewali piosenkę na rzecz internetowej kampanii społecznej It Gets Better. W wywiadzie udzielonym pismu „She Magazine” Aguilera powiedziała: „Nie jestem w stanie wyrazić słowami, jak wiele znaczy dla mnie środowisko LGBT. W trakcie moich najmroczniejszych dni związane z nim osoby są dla mnie oparciem. Czuję się zaszczycona, że niektóre z moich nagrań stały się hymnami gejów lub lesbijek”. W listopadzie 2014 roku amerykańska piosenkarka Meghan Trainor wyznała, że piosenka „Beautiful” zainspirowała ją do napisania utworu „All About That Bass”, będący hymnem dla kobiet z kompleksem własnej wagi. W marcu 2017 nagranie (oraz jego cover) wykorzystano w odcinku serialu "Love", wyprodukowanego przez firmę Netflix. Miesiąc później Kasia Popowska zinterpretowała piosenkę na łamach polskiej edycji programu telewizyjnego "Your Face Sounds Familiar". Utwór został wykonany przez bohaterkę serialu telewizyjnego FOX "Glee", w odcinku sezonu pierwszego pt. „Home”. Na przestrzeni lat powstało wiele coverów piosenki.
W styczniu 2018 roku wyemitowany został odcinek programu "Lip Sync Battle", honorujący katalog muzyczny Aguilery. W ramach odcinka aktor Taye Diggs wystąpił z utworami „Beautiful” i „Candyman”; całemu show przyglądała się obecna w studio nagraniowym Aguilera. Drag queens Dusty Ray Bottoms i Miz Cracker – uczestniczki programu "RuPaul’s Drag Race" – wskazały „Beautiful” jako swoją ulubioną piosenkę Aguilery.
Wydanie singla.
W związku z kontrowersjami związanymi z singlem „Dirrty”, wytwórnia RCA Records pośpiesznie wydała balladę „Beautiful” jako drugi singiel z krążka "Stripped". Premiera nastąpiła 16 listopada 2002 roku, kiedy singiel wysłano do amerykańskich rozgłośni radiowych. „Beautiful” szybko stało się światowym hitem oraz jednym z najistotniejszych utworów w karierze wykonawczyni, osiągając czołowe pozycje na listach przebojów w blisko dwudziestu państwach. Utwór został piątym singlem Aguilery, który zdobył szczyty notowań na świecie, a także piątym przebojem artystki w Stanach Zjednoczonych, który uplasował się w czołowej dziesiątce zestawienia Hot 100 (#2). Ponadto w USA „Beautiful” uznawany był za tak zwany "comeback single", którym Aguilera powróciła na czołówki list przebojów po braku powodzenia, jaki odnotował singel „Dirrty”. W krajach europejskich utwór publikowano na początku 2003 roku. 27 stycznia „Beautiful” miał premierę w Niemczech, 24 lutego – w Wielkiej Brytanii, a 25 lutego został wydany we Francji. Później w 2003 roku miała miejsce amerykańska reedycja piosenki na płytach kompaktowych. Zasadniczym nośnikiem singla tak w USA, jak i w Anglii był w okresie premiery kompakt winylowy. „Beautiful” zyskał także masową emisję radiową.
Właśnie w związku z umiarkowanym sukcesem poprzedniego singla, komercyjnie piosenka okazała się swoistym fenomenem dla Aguilery. Uplasowała się w Top 10 oficjalnych notowań siedemnastu krajów Europy – między innymi w Irlandii (cztery tygodnie na miejscu 1.), Rumunii i Wielkiej Brytanii (#1), a także zdobyła szczyt zestawienia ogólnoeuropejskiego Eurochart Hot 100 Singles. W Anglii sukces „Beautiful” był nietypowy. Najpierw utwór, w marcu 2003 roku, zajął miejsce 71. na liście Singles Top 100, wyłączne w oparciu o kopie singla importowane z zagranicy. W następnym tygodniu singel został oficjalnie wydany na Wyspach Brytyjskich i zaliczył awans, pnąc się w górę o siedemdziesiąt pozycji i plasując się na szczycie Singles Top 100. W Danii piosenka spędziła sześć tygodni na miejscu 1. listy najpopularniejszych utworów radiowych, najwyższe miejsce listy tego samego typu zajęła również w Niemczech, Szwajcarii, Wielkiej Brytanii i zestawieniu europejskim, a także w Argentynie. W Ameryce Południowej „Beautiful” okazał się wielkim przebojem, zdobywając szczyt zestawień singlowych w Argentynie, Wenezueli, Peru i Chile. Podobny sukces kompozycja odnotowała w państwach Oceanii, gdzie osiągnęła pozycje 1. oficjalnych notowań Australii i Nowej Zelandii. Singel znany jest także z wydajności swojego sukcesu, plasował się bowiem na miejscach pierwszych list przebojów przez wiele tygodni. Przez łącznie sześć tygodni obejmował szczyt list Top 20 Airplay (Dania) oraz United World Chart. Pięć tygodni utrzymywał pozycję 1. w zestawieniu największych przebojów radiowych Wielkiej Brytanii i całego kontynentu europejskiego oraz na amerykańskich listach ARC Weekly Top 40 oraz Adult Contemporary i Top 40 Mainstream „Billboardu”. Przez cztery tygodnie z rzędu „Beautiful” był najpopularniejszym singlem w Chile, Irlandii i Nowej Zelandii. Miejsce pierwsze zajął również na liście „Billboardu” Adult Contemporary Recurrents, sumarycznie utrzymując swoją obecność w tym zestawieniu przez 53 tygodnie. Wyprzedano łącznie ponad cztery miliony sześćset trzydzieści tysięcy egzemplarzy singla na całym globie. W kwietniu 2012, blisko dekadę od wydania „Beautiful”, zainteresowanie singlem w USA niespodziewanie wzrosło, co przyczyniło się do ponownego przyrostu jego sprzedaży. Do dziś „Beautiful” pozostaje jednym z najczęściej emitowanych utworów Aguilery w polskich radiofoniach.
Opinie.
„Beautiful” zostało wydane jako drugi singel z albumu "Stripped", tuż po utrzymanym w stylistyce muzyki R&amp;B, zilustrowanym kontrowersyjnym wideoklipem utworze „Dirrty”. Według komentatorów, miał to być zabieg celowy, a zadaniem obu singli było kontrastowanie ze sobą.
Wraz z początkiem 2010 roku magazyn "Rolling Stone" przypisał utworowi pozycję pięćdziesiątą drugą na swojej liście „100 najważniejszych singli minionej dekady”. Singel znalazł się w rankingu czterdziestu najbardziej pamiętnych utworów muzycznych dekady 2000−2010 według amerykańskiej stacji telewizyjnej MTV, gdzie zajął miejsce trzynaste, a także na podobnej liście, sporządzonej przez telewizję VH1, na pozycji osiemnastej (ze stu możliwych). Pod koniec 2003 roku został też uznany za jedno z najlepszych nagrań minionych dwunastu miesięcy przez dziennikarzy "The Village Voice", którzy umieścili singel w rankingu „Pazz &amp; Jop”.
Serwis internetowy Top10HM uwzględnił piosenkę w rankingu dziesięciu najlepszych kompozycji Christiny Aguilery, w analogicznym zestawieniu Nicole Hogsett, redaktorka witryny Yahoo! Voices, umieściła „Beautiful” na szczytnym miejscu pierwszym. Portal PopCrush.com okrzyknął „Beautiful” najlepszym singlem w karierze Aguilery, argumentując: „Piosenka ze względu na swój pozytywny przekaz stała się częścią kultury. Jest zdecydowanie jedną z najbardziej pamiętnych i wspaniałych nut Christiny Aguilery. Mimo wielu coverów, autorstwa Elvisa Costello czy Chaki Khan, nikt nie śpiewa tej piosenki tak jak Christina”. Podobną opinię wyraził Christopher Rosa (thecelebritycafe.com), który wskazał „Beautiful” jako najbardziej wpływową kompozycję muzyczną wszech czasów. Pismo "Q" uwzględniło „Beautiful” na liście tysiąca jeden najlepszych piosenek wszech czasów, a witryna thatgrapejuice.net nominowała utwór do tytułu najlepszej kompozycji lat 2000–2013. W lipcu 2012 redakcja strony Examiner.com umieściła „Beautiful” w zestawieniu dziesięciu najlepszych piosenek ostatniej dekady, na szczycie listy. Decyzja została uzasadniona wpisem: „Lady Gaga chce byś myślał, że to ona wymyśliła piosenki o prawach osób homoseksualnych i akceptacji samego siebie; jednakże «Beautiful» Christiny Aguilery to najlepszy utwór o samoakceptacji, wydany zresztą już w 2002 roku”.
Zdaniem Jasona Lipshutza ("Billboard"), żaden utwór pochodzący z albumu "Stripped" Aguilery nie jest tak przejmujący jak „Beautiful”. Dziennikarz muzyczny nazwał piosenkę „podniosłą balladą, prawdopodobnie najlepszym materiałem w całej karierze swojej wykonawczyni” oraz dodał, że kompozycja na stałe wpisała Christinę Aguilerę do kanonu muzycznych talentów i gwiazd popu. Pod koniec sierpnia 2014 Lipshutz wskazał singel jako czwarty w kolejności największy hit Aguilery w Stanach Zjednoczonych (po „Moves Like Jagger”, „Genie in a Bottle” i „Lady Marmalade”). W marcu 2014 strona PopCrush.com wyłoniła „Beautiful” jako jeden z dwóch (obok „Bad Romance” Lady Gagi) najlepszych współczesnych utworów pop. W 2016 krytycy współpracujący z pismem "Billboard", a także ze stroną thetylt.com uznali „Beautiful” za jeden z najważniejszych gejowskich hymnów wszech czasów. Udzielając odpowiedzi na pytanie o swoją ulubioną piosenkę dekady 2000−2010, wokalistka i producent muzyczny Kara DioGuardi wymieniła „Beautiful”. Linda Perry wyznała, iż jest dumna z realizacji tej piosenki przez Aguilerę. Spektakularny efekt jej pracy porównała do działalności zespołu The Beatles.
W 2019 roku organizacja Human Rights Campaign przyznała Aguilerze nagrodę Ally for Equality, między innymi za nagranie utworu „Beautiful”, który stał się „hymnem LGBT”.
Recenzje.
Profesjonalni krytycy muzyczni zachwalali piosenkę Aguilery. Czasopismo "Entertainment Weekly" uznało „Beautiful” za główną atrakcję płyty "Stripped", a także za najbardziej stonowany z utworów zawartych na albumie. Todd Burns, współpracujący z witryną internetową "Stylus Magazine", określił kompozycję jako klasyczną balladę, a także docenił zdolności wokalne jej wykonawczyni. Według recenzenta strony o nazwie "Traveling to the Heart", „Beautiful” to utwór poruszający, wspaniale napisany przez Lindę Perry oraz perfekcyjnie zinterpretowany przez Christinę Aguilerę. Dziennikarz pracujący dla witryny ukmix.org podkreślił, że „«Beautiful» nie może bardziej różnić się od «Dirrty»”, ponieważ „jest piękną balladą i brzmi jak odpowiedź wokalistki wykierunkowana w stronę prasy, która stale ją krytykuje”. Recenzent pochwalił walory wokalne Christiny Aguilery, uznając, że jej głos dojrzał od czasu promocji debiutanckiego albumu”. Paul Bryant, spiker radiostacji Z100 New York, napisał: „«Beautiful» to pewny przebój, singel #1. Wzniesie Aguilerę na następny, wyższy poziom jej kariery oraz przysporzy jej uznanie także wśród dojrzałych odbiorców. To po prostu klasyczna ballada.”
Adam White ("The Daily Telegraph") stwierdził, że „Beautiful” to najważniejsze nagranie w dorobku Aguilery, piosenka „prosta, ale niebywale potężna”.
Teledysk.
Reżyserem wideoklipu do utworu „Beautiful” jest znany ze współpracy z Madonną Jonas Åkerlund. Klip powszechnie uznaje się za dość kontrowersyjny. Rozpoczyna się sceną, w której Christina wypowiada do kamery kwestię "don’t look at me" (tłum.: nie patrz na mnie). Następne ujęcia przedstawiają piosenkarkę śpiewającą samotnie w opuszczonym mieszkaniu, w którym stoi jedynie lustro, oraz bohaterów teledysku – samotnych, opuszczonych i nieszczęśliwych ludzi: przeciętnej urody nastolatkę nielubianą przez rówieśniczki, anorektyczkę, ektomorfika marzącego o karierze kulturystycznej, zakompleksioną na punkcie swojego ciała dziewczynę wrzucającą do ogniska zdjęcia modelek, gota spotykającego się z niechęcią społeczeństwa, parę całujących się na ulicy gejów (w tych rolach Jordan Shannon i Justin Croft) oraz transwestytę (Robert Sherman alias Constance Cooper). Uwzględnienie w teledysku postaci gejowskich miało dla Aguilery szczególne znaczenie. „Jako dziecko czułam się trochę, jak prześladowany outsider. Kiedy ludzie nie zostają zauważeni, wysłuchani czy traktowani jednakowo z powodu podejmowanych przez siebie wyborów, albo po prostu dlatego, że są tacy, jacy są – naprawdę zwracam na to uwagę.” – wyjaśniła. Homoseksualistą okazał się także chłopak wokalistki z czasów liceum. Podczas ceremonii rozdania nagród GLAAD Media Awards teledysk został wyróżniony Nagrodą Specjalną. Ponadto uzyskał parę innych prestiżowych laurów.
Wideoklip, którego premiera przypadła na 17 listopada 2002 roku, osiągnął wielką popularność na całym świecie, między innymi w muzycznych stacjach telewizyjnych. 9 grudnia 2002 roku wszedł na listę "Total Request Live" – notowanie dziesięciu najpopularniejszych klipów dnia stacji MTV. Na liście spędził ogółem pięćdziesiąt dni, a jako szczytne osiągnął miejsce drugie, z którego debiutował. Na podobnej liście, "Top 30 Countdown" kanadyjskiej stacji MuchMusic, teledysk utrzymał się przez piętnaście tygodni, dwukrotnie zdobywając szczyt notowania. W 2010 teledysk zajął pozycję 18. w zestawieniu „50 najbardziej pamiętnych klipów minionej dekady (2000−2010)” kanadyjskiej stacji telewizyjnej MuchMusic. Rok później stacja VH1 zorganizowała podobny ranking. Na subiektywnej liście utworzonej przez krytyków pracujących dla VH1, którzy brali pod uwagę teledyski kręcone od stycznia 2000 do grudnia 2010 roku, „Beautiful” objął miejsce #2. Serwis queer.pl umieścił teledysk na trzeciej pozycji przeglądu najbardziej kultowych klipów powiązanych wątkiem LGBT. Elizabeth Learned, redaktorka witryny thecelebritycafe.com, uwzględniła wideo w zestawieniu dziesięciu najlepszych teledysków w karierze Aguilery; przypisała mu miejsce pierwsze. Jason Lipshutz („Billboard”) uznał, że dzięki „przekazowi dotyczącemu akceptacji, który promieniuje od teledysku, «Beautiful» stał się zgodny ze swoim tytułem”. Wideoklip, opublikowany przez oficjalny kanał VEVO Christiny Aguilery w serwisie YouTube, został odtworzony ponad sto milionów razy (stan na lipiec 2018 roku).
Promocja i wykonania koncertowe.
Promocja medialna.
W okresie promocji albumu "Stripped" artystka wykonywała utwór podczas masowych, prestiżowych imprez muzycznych, jak MTV Xelibri Launch Party 2003 w Los Angeles, a także w programach telewizyjnych ("The Today Show" w 2002 roku, "The David Letterman Show" i "Saturday Night Live" w 2003). 28 października 2002 gościła w studio chicagowskiej radiostacji B96 96.3 FM. Zaprezentowała wówczas słuchaczom cztery piosenki z płyty: „Beautiful”, „Impossible”, „Dirrty” i „Get Mine, Get Yours”. W drugiej połowie 2002 gościnnie pojawiła się w meksykańskiej TV Azteca i zaśpiewała balladę w interaktywnym reality show "La Academia". Pod koniec tego roku zagrała rozległy koncert dla AOL Sessions. Witryna divadevotee.com występ z utworem „Beautiful” uznała za jeden z największych popisów w karierze artystki. W styczniu 2003 Aguilera zaprezentowała piosenkę widzom programu rozrywkowego telewizji ZDF "Wetten, dass..?", a na początku marca – publice muzycznego programu BBC "Top of the Pops". Jeszcze w 2003 wystąpiła z „Beautiful” na galach 14th GLAAD Media Awards oraz 30th Annual American Music Awards. 8 lutego 2004 Aguilera dała koncert w trakcie 46. ceremonii rozdania nagród Grammy, prezentując przed publicznością „Beautiful”, który uzyskał statuetkę gramofonu w kategorii "najlepszy żeński występ pop".
Późniejsze występy.
Na przestrzeni lat Aguilera wykonała utwór wielokrotnie w popularnych amerykańskich talk shows: między innymi w "The Ellen DeGeneres Show" (2004), "The Oprah Winfrey Show" (2004) czy "Good Morning America" (2006). „Beautiful” było głównym elementem tras koncertowych Stripped World Tour oraz Back to Basics Tour. W roku 2008 Aguilera wystąpiła z piosenką podczas dorocznego show "CNN Heroes: An All-Star Tribute". Za występ otrzymała owacje na stojąco.
W połowie października 2008 roku artystka gościła w jednym z odcinków teleturnieju "Var mısın? Yok musun?", tureckiej wersji znanego show "Deal or No Deal". Zaśpiewała piosenki „Beautiful” i „Hurt”. 23 listopada 2008, podczas gali '08 American Music Awards, wykonała medley sześciu swych największych hitów, w grupie których znajdował się „Beautiful”. Wiosną 2010, podczas promocji albumu "Bionic", śpiewała balladę podczas telewizyjnych programów, jak "The Today Show" oraz "VH1 Storytellers". 23 października 2010 wystąpiła z utworami „Beautiful”, „Not Myself Tonight”, „Ain’t No Other Man” i „Fighter” na specjalnym koncercie charytatywnym zorganizowanym przez Justina Timberlake’a w Las Vegas. 23 listopada 2010 Aguilera pojawiła się w trakcie finałowego odcinka jedenastej edycji programu rozrywkowego "Dancing with the Stars", po raz pierwszy prezentując publicznie piosenkę „Show Me How You Burlesque” oraz śpiewając szlagier „Beautiful”. W grudniu 2010 Aguilera wystąpiła w duecie z Rebeccą Ferguson, finalistką brytyjskiej edycji talent show stacji ITV "The X Factor", wykonując wspólnie z nią „Beautiful” podczas trwania audycji. Pod koniec czerwca 2011 odśpiewała swój przebój przy boku Beverly McClellan, uczestniczącej w "The Voice" – programie nadawanym przez NBC, w którym Aguilera zasiadała w panelu jurorskim. Zapis występu został wydany cyfrowo, a duet piosenkarki i McClellan osiągnął miejsce #74 w notowaniu Hot 100. 2 listopada 2012 wokalistka pojawiła się na charytatywnym koncercie Coming Together, celem którego było zebranie funduszy na pomoc ofiarom huraganu Sandy. Artystka otworzyła koncert piosenką „Beautiful”.
23 kwietnia 2013 Aguilera wystąpiła z utworem w trakcie gali magazynu "Time", zorganizowanej w związku z opublikowaniem listy stu najbardziej wpływowych osób show-biznesu (artystka znalazła się w tym zestawieniu). Wykonała także inne przeboje ze swojego repertuaru, w tym „Ain’t No Other Man” i „Lady Marmalade”. Pod koniec września 2013 wokalistka zagrała koncert w Waszyngtonie. Podczas imprezy wystąpiła między innymi z piosenkami „Beautiful”, „Let There Be Love” i „Moves Like Jagger”. 31 grudnia tego roku Aguilera dała prywatny, sylwestrowy koncert w Moskwie. Na setlistę złożyło się czternaście utworów, wśród nich „Beautiful”. 28 stycznia 2014 występ artystki z balladą uświetnił imprezę charytatywną Hollywood Stands Up To Cancer w Los Angeles. Piosenkarka miała zaśpiewać utwór podczas festiwalu muzycznego w Petronas Twin Towers w Kuala Lumpurze 28 marca 2014. Koncert został odwołany z powodu katastrofy lotu Malaysia Airlines 370. Mimo to, odbył się występ artystki przed prywatną publicznością. 2 maja 2014 Aguilera wykonała utwór w trakcie New Orleans Jazz &amp; Heritage Festival, a 9 listopada tego roku – na gali Breakthrough Prize w San Francisco. 27 lipca 2015 wokalistka dała koncert podczas prywatnej imprezy Cisco Rocks, organizowanej przez firmę Cisco Systems. Przed publicznością wykonała między innymi „Beautiful”. 28 maja 2016 występ artystki przed dwustutysięczną widownią zamknął marokański festiwal muzyczny Mawazine. Wśród dwudziestu odśpiewanych przez Aguilerę piosenek znalazły się ballady „Beautiful”, „The Voice Within” i „Blank Page”.
Utwór wykonywany był podczas trasy koncertowej The Liberation Tour (2018). Pod koniec stycznia 2019 Aguilera wystąpiła podczas koncertu współorganizowanego przez iHeartRadio, stanowiącego zapowiedź jej rezydentury The Xperience. Jednym z utworów, które wykonała, był „Beautiful”. Nagranie wykonywała też w trakcie samej rezydentury, przypadającej na okres od maja do października 2019, a także w Europie, w ramach trasy The X Tour ('19).
Nagrody i wyróżnienia.
Australijska organizacja Australian Recording Industry Association przyznała utworowi „Beautiful” status platynowego singla. Status złota singel osiągnął również w Stanach Zjednoczonych, Wielkiej Brytanii i Nowej Zelandii. Piosenka zdobyła nagrodę Grammy w kategorii "Best Female Pop Vocal Performing" (najlepszy żeński występ pop).
Pozostałe nagrody, którymi uhonorowano piosenkarkę:
Pozycje na listach przebojów.
Listy dekadowe.
Adnotacje
You Are What You Are (Beautiful).
„You Are What You Are (Beautiful)” to cover/remiks utworu „Beautiful”, nagrany w 2008 roku i zamieszczony na pierwszym albumie kompilującym największe przeboje Aguilery, "Keeps Gettin’ Better – A Decade of Hits". Ballada jest jedną z czterech nowych piosenek, które pojawiły się na składance. Podobnie jak „Genie 2.0”, remiks innego hitu Christiny Aguilery zawarty na kompilacji, „You Are What You Are (Beautiful)” wyprodukowany został przez Lindę Perry. Kompozycja zrealizowana jest w konwencji muzyki elektronicznej, przez co nawiązuje do stylu, w którym Aguilera nagrała swój szósty album studyjny "Bionic" (2010).
Remiks zebrał pozytywne recenzje krytyków. Według dziennikarza muzycznego Chrisa Willmana, śpiew Aguilery w utworze „You Are What You Are (Beautiful)” unaoczniają, „jak brzmieć mógłby John Lennon, gdyby żył w epoce muzyki elektronicznej”. Pamflecistka współtworząca witrynę muzyka.wp.pl chwaliła brzmienie nagrania, twierdząc, że jest ono „mocno osadzone w zimnym electro”. Pracownik serwisu Associated Content, przechrzczonego w przyszłości na Yahoo! Voices, napisał w swej recenzji, że melodia coveru budzi skojarzenia z „Genie 2.0”, jednak sam utwór jest „znacznie lepiej zrealizowany i bardziej interesujący”.
Nagranie zostało wykorzystane podczas rezydentury Aguilery The Xperience (2019), gdzie posłużyło za przerywnik audiowizualny w przerwach między występami.
Wersja Jordana Smitha.
W 2015 roku amerykański artysta Jordan Smith nagrał własną wersję piosenki. Znalazła się ona na jego debiutanckim albumie, "Something Beautiful", wydanym 18 marca 2016. „Beautiful” był drugim, po „Stand in the Light”, singlem promującym ten krążek; jego premiera odbyła się w lutym 2016. Utwór wyprodukował David Foster.
Recenzje.
Dziennikarz muzyczny MJ Santilli uznał, że producent nagrania „spisał się doskonale, uwydatniając te aspekty głosu wykonawcy, które przysporzyły mu masę fanów w programie” (Smith jest zwycięzcą dziewiątej edycji amerykańskiego talent show "The Voice", w którym Aguilera pełniła rolę jurorki – przyp.).

</doc>
<doc id="865961" url="https://pl.wikipedia.org/wiki?curid=865961" title="Isla del Coco">
Isla del Coco



</doc>
<doc id="865962" url="https://pl.wikipedia.org/wiki?curid=865962" title="Samurai">
Samurai

„Samurai” – czwarty singel oraz utwór brytyjskiego zespołu Juno Reactor wydany 10 września 1996 roku w Stanach Zjednoczonych przez wytwórnię Hypnotic (wydanie CD). Singel pochodzi z trzeciego albumu Juno Reactor - "Beyond the Infinite", składa się na niego 5 utworów: tytułowy "Samurai" w wersji oryginalnej i zremiksowanej, remiksy utworów "Feel the Universe" i "Magnetic" oraz b-side "Labyrinth". Utwory te, podobnie jak większość produkcji zespołu, należą do nurtu muzyki psychedelic trance oraz goa trance.

</doc>
<doc id="865971" url="https://pl.wikipedia.org/wiki?curid=865971" title="S.R. Srinivasa Varadhan">
S.R. Srinivasa Varadhan

Sathamangalam R. Srinivasa Varadhan (ur. 2 stycznia 1940 w Madrasie) – indyjsko-amerykański matematyk specjalizujący się w teorii prawdopodobieństwa.
Życiorys.
W 1960 ukończył studia na Uniwersytecie Madraskim, a w 1963 doktoryzował się w Indyjskim Instytucie Statystycznym. Od 1963 pracuje na Uniwersytecie Nowojorskim (Courant Institute of Mathematical Sciences), obecnie na stanowisku profesora.
Varadhan jest znany z prowadzonych wspólnie z Danielem W. Stroockiem badań nad stochastycznymi procesami dyfuzji, za które w 1996 przyznano mu Nagrodę Steele’a.
22 marca 2007 Varadhan został laureatem Nagrody Abela. W uzasadnieniu podkreślono jego wkład w teorię prawdopodobieństwa, w szczególności stworzenie jednolitej teorii dużych odchyleń.
W 2008 został odznaczony indyjskim Orderem Padma Bhushan.
W 1978 wygłosił wykład sekcyjny, w 1994 wykład plenarny, a w 2010 "ICM Abel Lecture" na Międzynarodowym Kongresie Matematyków.

</doc>
<doc id="865974" url="https://pl.wikipedia.org/wiki?curid=865974" title="Conga Fury">
Conga Fury

Conga Fury - piąty singel oraz utwór brytyjskiego zespołu Juno Reactor wydany w 1996 roku w Wielkiej Brytanii przez wytwórnię Blue Room Released (wydanie CD i 12"). Singel pochodzi z czwartego albumu Juno Reactor - "Bible of Dreams", składają się na niego 3 utwory: tytułowy "Conga Fury" oraz remiksy "Feel the Universe" i "Magnetic". Utwory te, podobnie jak większość produkcji zespołu, należą do nurtu muzyki psychedelic trance oraz goa trance.

</doc>
<doc id="865979" url="https://pl.wikipedia.org/wiki?curid=865979" title="Przełęcz pod Wawrzyniakiem">
Przełęcz pod Wawrzyniakiem

Przełęcz pod Wawrzyniakiem – przełęcz na wysokości 568 m n.p.m., w Sudetach Środkowych, w Górach Wałbrzyskich.
Przełęcz położona jest na terenie Parku Krajobrazowego Sudetów Wałbrzyskich na południe od miejscowości Jedlina-Zdrój, w południowo-wschodniej części pasma.
Stanowi rozległe siodłowate wcięcie o niesymetrycznych i dość stromych zboczach i podejściach. Przełęcz rozdziela wzniesienie Wawrzyniaka (668 m n.p.m.) od Sajdaka (586 m n.p.m.). Cały obszar przełęczy porośnięty jest lasem regla dolnego. Około 80 m od przełęczy pod zachodnim zboczem góry Sajdak usytuowany jest tunel na trasie kolejowej Wałbrzych – Kłodzko.
Turystyka.
Przez przełęcz prowadzą szlaki turystyczne:

</doc>
<doc id="865983" url="https://pl.wikipedia.org/wiki?curid=865983" title="I liga paragwajska w piłce nożnej (1951)">
I liga paragwajska w piłce nożnej (1951)

Mistrzem Paragwaju został klub Sportivo Luqueño, natomiast wicemistrzem Paragwaju został klub Cerro Porteño.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do drugiej ligi spadł klub Sport Colombia Fernando de la Mora, a na jego miejsce awansował klub Atlántida SC.

</doc>
<doc id="865985" url="https://pl.wikipedia.org/wiki?curid=865985" title="Osorkon II">
Osorkon II

Osorkon II – faraon, władca starożytnego Egiptu, z XXII dynastii libijskiej, prawdopodobnie panował w latach 875-837 p.n.e.
Był synem Takelota I i królowej Kapes. Problem z jednoznacznym identyfikowaniem władców XXII i XXIII dynastii polega na tym, że nosili oni te same imiona. Tak więc w obu tych dynastiach źródła egipskie wyliczają siedmiu władców o imieniu Szeszonk, czterech o imieniu Osorkon i trzech o imieniu Takelot. Dodatkowa trudność polega jeszcze na tym, że owi Szeszonkowie, Osorkonowie i Takelotowie niejednokrotnie posiadali synów o tych samych imionach, piastujących różne funkcje świeckie i duchowne. 
W czasie panowania Osorkona II miał miejsce, jak miało się okazać w przyszłości, niebezpieczny precedens, prowadzący do powstania dziedziczności stanowiska arcykapłanów Amona. Osorkon II wyraził mianowicie zgodę na objęcie droga sukcesji, wprawdzie nie bezpośredniej, stanowiska Wielkiego Kapłana Amona przez syna Szeszonka II – Harsiese I. W czwartym roku panowania Osorkona w Tanis, ów Harsiese ogłosił się królem w Tebaidzie, przyjmując królewską tytulaturę. Wywiązała się między dwoma władcami – Osorkonem II na północy i Harsiese na południu pewnego rodzaju rywalizacja w tytulaturze. 
Obaj władcy odwoływali się w niej do swych wielkich poprzedników, sięgając daleko wstecz m.in. do tytulatury Ramzesa II. Niewątpliwie wydarzenia w Tebaidzie ograniczyły władzę Osorkona.
Osorkon II był władcą prowadzącym, tak jak jego poprzednicy, politykę dynastyczną. Znane są imiona trzech jego żon. Były to: Karoma II, Dżedmutiufanch i Isetemachbit V.
Jednym z ważniejszych wydarzeń jego panowania było wprowadzenie na tron pontyfikalny w Tebach syna – Nimlota, sprawującego urząd wielkiego kapłana Amona po śmierci Harsiese, prawdopodobnie w latach 855–840 p.n.e. i władającego całym Górnym Egiptem. Z kolei syn Nimlota - Takelot był współregentem na tronie pontyfikalnym w Tebach w latach 845–840 p.n.e., a córka Nimlota, wnuczka Osorkona II, Karoma III Merimut wyszła za mąż za swego wuja Takelota, przyszłego Takelota II. Ze związku tego narodził się syn Osorkon, przyszły Wielki Kapłan Amona. Inny z kolei syn Osorkona II – Szeszonk, następca tronu, został mianowany arcykapłanem Ptaha w Memfis, a najmłodszy syn Osorkona II, Hornacht został mianowany arcykapłanem Amona w Tanis.
Polityka zagraniczna Osorkona II polegała głównie na kontaktach z władcami Izraela oraz państw, znajdujących się w Syropalestynie. Kontakty podyktowane były związkiem obronnym skierowanym przeciw zaborczym planom Asyrii, której królowie, najpierw Aszurnasirpal II, a później Salmanasar III doprowadzili państwo do potęgi militarnej, dążąc do podporządkowania sobie całego obszaru Bliskiego Wschodu. Około roku 853 p.n.e. królestwa: Hamath, Damaszek i Izrael zawarły przymierze, a Byblos i Egipt wsparły je kontyngentami. Bitwa rozegrała się nad Orontesem w okolicach Karkar i w jej wyniku ekspansja Asyrii została zatrzymana. Jednakże królestwa syropalestyńskie zmuszone były do płacenia Asyrii danin. Wkrótce wewnętrzne niepokoje w samej Asyrii, które przerodziły się w wojnę domową zmusiły Salmanasara III do wycofania się z Syropalestyny.
Osorkon II został pochowany w grobowcu w Tanis. Grobowiec ów był pierwszym jaki tam został odkryty przez Monteta w lutym 1939 roku. W grobowcu tym Montet znalazł wielki, granitowy sarkofag, w którego wnętrzu znajdowały się szczątki dwóch osób, zapewne Osorkona II i jednej z jego żon. W dalszej części grobowca odkryto antropoidalny, kwarcytowy sarkofag syna Osorkona – Hornachta. Sarkofag ten w przeciwieństwie do sarkofagu króla był nienaruszony. W przedsionku grobowca znajdował się jeszcze inny granitowy sarkofag, jednak całkowicie ograbiony i pusty. W dalszych pomieszczeniach grobowca pochowany został ojciec Osorkona II – Takelot I. Wszystkie pomieszczenia grobowca bogato zdobiły malowidła i reliefy, przedstawiające sceny związane z życiem pośmiertnym i tematyką Księgi Umarłych.
Następca tronu, książę Szeszonk zmarł jeszcze za życia ojca i władzę po Osorkonie II przejął jego młodszy syn Takelot. 

</doc>
<doc id="865986" url="https://pl.wikipedia.org/wiki?curid=865986" title="Jungle High">
Jungle High

Jungle High - szósty singel oraz utwór brytyjskiego zespołu Juno Reactor wydany w 1997 roku w Wielkiej Brytanii przez wytwórnię Perfecto (wydanie CD i 12"). Singel nie ukazał się na żadnym albumie Juno Reactor, składają się na niego 3 utwory: tytułowy "Jungle High" w trzech wersjach - jednej oryginalnej oraz dwóch remiksach (m.in. autorstwa Paula Oakenfolda). Utwory te, podobnie jak większość produkcji zespołu, należą do nurtu muzyki psychedelic trance oraz goa trance.

</doc>
<doc id="865991" url="https://pl.wikipedia.org/wiki?curid=865991" title="Karol Radziwonowicz">
Karol Radziwonowicz

Karol Mikołaj Radziwonowicz (ur. 2 marca 1958 w Warszawie) – polski pianista.
Życiorys.
W 1982 r. ukończył Akademię Muzyczną im. Fryderyka Chopina w Warszawie. W 1983 r. został laureatem Festiwalu Pianistyki Polskiej w Słupsku. Studiował także w Ameryce Północnej w Bloomington na Indiana University School of Music w latach 1987–1988. Jako pierwszy pianista w historii muzyki polskiej opanował wszystkie dzieła fortepianowe Ignacego Jana Paderewskiego, wydane na czterech płytach kompaktowych w Polsce. Na CD ujrzały także światło dzienne jego interpretacje utworów Fryderyka Chopina oraz Karola Mikulego i Juliusza Zarębskiego. Koncertował w wielu krajach Europy, Azji, Ameryki Północnej, Ameryki Południowej, Afryki, Australii oraz w Indiach. Piastuje stanowisko prezesa Międzynarodowego Towarzystwa Muzyki Polskiej im. I.J. Paderewskiego w Warszawie.
W 2006 otrzymał Brązowy Krzyż Zasługi.

</doc>
<doc id="865992" url="https://pl.wikipedia.org/wiki?curid=865992" title="David Navarro">
David Navarro

David Navarro Pedrós, (ur. 25 maja 1980 w Walencji) – hiszpański piłkarz, grający na pozycji obrońcy w hiszpańskim klubie AD Alcorcón.
W trakcie meczu z Interem złamał nos Nicolásowi Burdisso. Został za to zawieszony na 7 miesięcy (w późniejszym czasie skrócono do 6 miesięcy) na wszystkie oficjalne rozgrywki klubu z Walencji.

</doc>
<doc id="865996" url="https://pl.wikipedia.org/wiki?curid=865996" title="Muzeum w Wilanowie">
Muzeum w Wilanowie



</doc>
<doc id="866007" url="https://pl.wikipedia.org/wiki?curid=866007" title="Petilium">
Petilium



</doc>
<doc id="866009" url="https://pl.wikipedia.org/wiki?curid=866009" title="Trzecia przestrzeń">
Trzecia przestrzeń

Trzecia przestrzeń, woda lub płyn transcelularny lub inaczej transkomórkowy – klasyczne pojęcie z dziedziny fizjologii, które ma największe znaczenie w patologii i odnosi się w niej do zachowania wody w pewnych stanach patologicznych, często bardzo różnych od siebie, których wspólną cechą jest niedostępność dla organizmu części obecnej w nim wody. Stąd funkcjonalne rozumienie „przestrzeni”. W stanie fizjologii płyn transcelularny stanowi niewielką część (2-3%) przestrzeni zewnątrzkomórkowej, na którą składają się: płyny przewodu pokarmowego, dróg oddechowych, moczowych, surowiczych jam ciała (otrzewnej, opłucnej i osierdzia), płyn mózgowo-rdzeniowy, płyn w jamie stawowej, gałkach ocznych.
Przestrzenie płynowe zwierząt wielokomórkowych dzieli się na przestrzeń zewnątrzkomórkową (płyn zewnątrzkomórkowy) i wewnątrzkomórkową (cytoplazma komórek), które pozostają ze sobą w stałej równowadze dynamicznej.
Jednak w wielu stanach patologicznych dochodzi do sytuacji, gdy duże ilości płynu zostają uwięzione w pewnych rejonach organizmu, przy jego, często krytycznym, braku w innych. Taka sytuacja braku efektywnego przepływu płynu wewnątrz organizmu nazywa się "uwięźnięciem płynu w trzeciej przestrzeni" (czyli poza funkcjonującą przestrzenią wewnątrz- i zewnątrz- komórkową), czyli w miejscu, z którego nie może, z różnych przyczyn, być zmobilizowany tam, gdzie jest potrzebny.
Przykłady:
Niedrożność jelit: (przy dowolnej przyczynie) duża ilość płynu szybko (godziny) przedostaje się do światła przewodu pokarmowego, skąd nie może powrócić do krążenia. Skutkuje to sytuacją gdy cały organizm cierpi na krytyczny niedobór płynów, układ krążenia nie jest w stanie funkcjonować, dochodzi do wstrząsu, przy fizycznej obecności płynu w jelitach.
Oparzenie: skutkuje rozległym, ale w wielu obszarach (przynajmniej na razie) nie śmiertelnym uszkodzeniem komórek, skutkiem tego tracą one możliwość aktywnego transportu płynów, a intensywne procesy uszkadzające i naprawcze produkują duże ilości substancji osmotycznie czynnych, skutkiem tego dochodzi do przysunięcia wody do tych komórek, przy jej deficycie w innych częściach organizmu ze skutkami podobnymi jak w powyższym przykładzie (to nie jedyny powód wstrząsu w rozległych oparzeniach).
Anafilaksja: uszkodzone w sposób rozlany naczynia nie są w stanie utrzymać prawidłowego gradientu onkotycznego co skutkuje przejściem wody do płynu śródmiąższowego, powstaniem obrzęków, a wody brakuje w naczyniach ze skutkiem podobnym jak w poprzednich przykładach.
Przykłady zostały celowo dobrane w ten sposób, gdyż w pierwszym woda jest uwięziona w jamie ciała, w drugim w komórkach, w trzecim w płynie pozakomórkowym, tylko w pierwszym jesteśmy w stanie wskazać fizyczną przestrzeń, gdzie jest płyn, a wszystkie te stany są opisywane pojęciem „uwięźnięcia płynu w trzeciej przestrzeni”.

</doc>
<doc id="866025" url="https://pl.wikipedia.org/wiki?curid=866025" title="God is God">
God is God

God is God – siódmy singel oraz utwór brytyjskiego zespołu Juno Reactor wydany 25 maja 1997 roku w Wielkiej Brytanii przez wytwórnię Blue Room Released (wydanie CD i 12"). Singel pochodzi z czwartego albumu Juno Reactor – "Bible of Dreams", składają się na niego 4 utwory: tytułowy "God is God" w trzech remiksach oraz b-side "Biot Messiah". Utwory te, podobnie jak większość produkcji zespołu, należą do nurtu muzyki psychedelic trance oraz goa trance.
Poza podstawową brytyjską wersją singla wydano również na CD wersję amerykańską, na której znajduje się 7 remiksów "God is God". Poza singlami na nośniku CD wydano również wersje na płytach winylowych (Wielka Brytania, USA i Włochy) oraz specjalną brytyjską edycję singla "God is God (Front 242 Mixes)" (21 grudnia 1997) z dwoma remiksami.

</doc>
<doc id="866033" url="https://pl.wikipedia.org/wiki?curid=866033" title="Kuźnica (Częstochowa)">
Kuźnica (Częstochowa)

Kuźnica, Kuźnica Marianowa – najbardziej wysunięte na południe osiedle Częstochowy. Stanowi część dzielnicy Dźbów, liczy około 1000 mieszkańców.
Do 1977 roku stanowiła dwie samodzielne wsie Kuźnica I i Kuźnica II, które do 1954 roku należała do gminy Dźbów, 1955-73 do gromady Dźbów, a później do gminy Konopiska. W 1977 wieś została przyłączona do Częstochowy. W Kuźnicy znajduje się hałda pokopalniana wraz z kompleksem budynków byłej kopalni rud żelaza "Kuźnica", uruchomiona w 1952 roku. Znajdowała się tam również licząca ok. 120 lat kapliczka św. Jana Chrzciciela, poświęcona zmarłym na cholerę pielgrzymom, na przełomie XX i XXI wieku zburzona, a w jej miejscu zbudowano kościół św. Kingi Dziewicy. W 1982 r. założono Ludowy Klub Sportowy Płomień, od 2020 r. występujący w częstochowskiej A klasie.
W rejestrze TERYT funkcjonuje pod nazwą Nowa Kuźnica.

</doc>
<doc id="866039" url="https://pl.wikipedia.org/wiki?curid=866039" title="Kredyt sezonowy">
Kredyt sezonowy

Kredyt sezonowy - kredyty występujące najczęściej w małych firmach, które co określony czas (np. kwartał w roku, pory roku) są spłacane w uprzywilejowanych warunkach, w zależności od oferty danego banku. Jest używany najczęściej w firmach, które zajmują się pracą w określonym kwartale.

</doc>
<doc id="866041" url="https://pl.wikipedia.org/wiki?curid=866041" title="Will Turner">
Will Turner

Will Turner (William Turner junior) – fikcyjna postać pojawiająca się w filmach Disneya z serii ' (2003) ' (2006),"" (2007) oraz (2017), grany przez Orlando Blooma. Jest synem pirata Billa Turnera oraz narzeczonym i późniejszym mężem Elizabeth Swann.
Historia.
Will Turner w pierwszej części Piratów.
Will, pracował u pewnego kowala jako czeladnik. Był bez pamięci zakochany w Elizabeth Swann, córce gubernatora. Kiedyś podczas rejsu, załoga statku z młodą Swann na pokładzie, zauważyła dziecko w wodzie. Okazało się, że był to właśnie Will. Od tamtego czasu młody panicz Turner, żył w Port Royal. Po wykonaniu jednego ze zleceń, Turner wrócił, do kuźni i zastał w niej pirata imieniem Jack Sparrow. Jako że korsarz groził pannie Swann, pomiędzy mężczyznami wywiązała się walka. Sparrow pokonał Williama, lecz sam został ogłuszony butelką po rumie, przez mistrza Turnera, pana Browna. Komodor Norrington aresztował pirata. Podczas napadu piratów „Czarnej Perły” na Port Royal zostaje uprowadzona Elizabeth. Will jest sfrustrowany. Próbuje nakłonić Norringtona i gubernatora, by ruszyli w pościg za pirackim statkiem. Po ich odmowie sprzymierza się ze Sparrowem. Ten mówi mu, że jego ojciec nie był marynarzem, lecz piratem. Razem płyną na Isla de Muerta, by wyzwolić Elizabeth, którą piraci wzięli za córkę Billa „Rzemyka” Turnera. Na wyspie Will, orientuje się, że Sparrow chce go przechytrzyć. Ogłusza go i ratuje Elizabeth. Na okręcie uprowadzonym przez Sparrowa, Elizabeth, daje mu do zrozumienia, że to jego krwi potrzebują piraci by zdjąć ciążącą na nich klątwę. „Czarna Perła” dogania Gibbsa z załogą. Dochodzi do bitwy. „Ścigacz” zostaje zatopiony, a Will cudem unika śmierci. Próbuje uwolnić Elizabeth i załogę z rąk Barbossy, lecz ten nie wywiązuje się z obietnicy. Piraci zabierają Willa na Isla de Muerta, chcąc ściągnąć klątwę. Na wyspie nieoczekiwanie zjawia się Jack Sparrow i informuje Barbossę o tym, że „Śmiałek” czeka na niego. Ten, bojąc się o swoje życie, odkłada zdjęcie klątwy. Podczas gdy piraci „Czarnej Perły” walczą ze „Śmiałkiem”, Sparrow uwalnia Turnera i zaczyna walkę z Barbossą. William ściąga klątwę z piratów. Sparrow uśmierca Barbossę. Sparrow za piractwo zostaje skazany na śmierć, lecz przy pomocy Willa i Elizabeth udaje mu się uciec.
Will Turner w drugiej części Piratów.
William i Elizabeth są skazani na śmierć za pomoc piratowi. Zostają uwięzieni. Lord Beckett obiecuje, że jeśli Turner dostarczy mu busolę Jacka Sparrowa, ułaskawi ich. Will niezwłocznie rusza na poszukiwanie pirata. Odnajduje go na wyspie zamieszkanej przez kanibalów. Okazuje się, że tubylcy uważają Sparrowa za bóstwo w cielesnej postaci i chcą go niebawem uwolnić ze swego ciała. Turner zostaje zamknięty w klatce razem z Gibbsem i resztą załogi „Czarnej Perły”. Udaje mu się uciec na statek a po brawurowej ucieczce dołącza do niego Sparrow. Pirat obiecuje Williamowi, że jeśli ten zdobędzie klucz do skrzyni Davy’ego Jonesa, odda mu swoją busolę. Po wizycie u czarownicy, załoga i Turner dowiadują się, że Sparrowa ściga Kraken, bestia Davy’ego Jonesa. Niezrażony tą informacją Will rusza na „Latającego Holendra”. Tam po raz pierwszy spotyka po latach swojego ojca. Dowiaduje się, że ten musi spłacić dług zaciągnięty u kapitana „Latającego Holendra”. Zdobywa klucz do skrzyni z sercem i przy pomocy ojca ucieka ze statku. Dociera na wyspę, na której Davy Jones zakopał skrzynię. Okazuje się, że nie jest na niej sam. Sparrow i Elizabeth również tam przybyli. Will chce przebić serce, by uwolnić ojca, lecz Jack, w obawie przed Krakenem, zabrania mu. Komodor Norrington, obecnie służący na Perle, chce zdobyć serce, by zyskać uznanie w oczach Becketa. Pomiędzy tą trójką wywiązuje się walka. Sparrow zdobywa serce i ukrywa je w słoju z piachem. Norrington zauważa to i sam je przejmuje. Ludzie Davy’ego Jonesa sądząc, że odzyskali serce (w rzeczywistości była to sama skrzynia), wracają na statek. Sparrow myśląc, że ma w posiadaniu serce Davy’ego Jonesa, szydzi sobie z kapitana „Latającego Holendra”. Słój się rozbija i Jack na własne oczy się przekonuje, że oprócz piasku nic w nim nie ma. „Czarna Perła” ucieka przed „Holendrem”. Davy Jones nakazuje przebudzenie Krakena. Will, mając doświadczenie z potworem, obmyśla plan odparcia jego ataku. Udaje się. Elizabeth w obawie o życie załogi przykuwa Sparrowa do tonącej „Perły”. Sama ucieka. Kraken pożera Sparrowa. Załoga udaje się do Tia Dalmy, która wskrzesiła Barbossę.
Will Turner w trzeciej części Piratów.
Will myśli, że Elizabeth zakochała się w Jacku Sparrowie. Pod osłoną nocy próbuje wykraść mapy morskie ze świątyni stryja Sao Fenga. Nie udaje się. Zostaje złapany. W łaźni, po ostrej wymianie zdań, dochodzi do walki. William i inni uciekają. Młody Turner zawiera z Sao Fengiem układ. Chce aby ten pomógł mu przejąć „Czarną Perłę” – dla ratowania ojca. Feng zgadza się. Daje mu okręt i ludzi, aby udał się do luku Davy’ego Jonesa i uratował Sparrowa. Po licznych przygodach Will wraz z Barbossą, Jackiem, Elizabeth i załogą wraca z krainy śmierci. Podczas nieobecności Sparrowa i Barbossy na okręcie wznieca bunt. Okazuje się, że sam został przechytrzony przez Sao Fenga. „Czarna Perła” dostaje się w ręce Kompanii Wschodnioindyjskiej. Barbossa i Sparrow uciekają Becketowi. Rozkazują uwięzienie Williama. Ten się wyswobadza i zaczyna dawać sygnały Becketowi, gdzie ma płynąć. Sparrow wyrzuca go za burtę. Dostaje się na pokład okrętu Lorda Becketa. Zawiera z nim układ. Oddaje mu busolę Jacka. Tymczasem Jack, Barbossa i Elizabeth płyną na trybunał braci. Sao Feng nie żyje, a Elizabeth została nowym kapitanem „Cesarzowej”. Trybunał wybiera ją na króla piratów. Elizabeth, mając władzę nad piratami, wypowiada wojnę Kompanii. Tymczasem Barbossa uwalnia Kalipso. Dochodzi do ogromnej morskiej bitwy pomiędzy „Czarną Perłą” a „Latającym Holendrem”. W jej trakcie Barbossa udziela ślubu Willowi i Elizabeth. Davy Jones zabija Willa, jednak Jack sprawia, że ten przebija serce kapitana „Latającego Holendra”. Willowi zostaje wycięte serce, a on sam staje się nowym kapitanem „Holendra”. Po tych wydarzeniach, wspólnie z „Czarną Perłą” pod dowództwem Jacka Sparrowa, niszczą okręt Kompanii, zabijając Becketta. Od tej pory Turner na lądzie może spędzić tylko jeden dzień na dziesięć lat morskiej żeglugi. Jego obowiązkiem jest przewożenie dusz ludzi, którzy zginęli na morzu, do krainy śmierci.
Will Turner w czwartej części Piratów.
Will Turner, nie występuje w „Piratach z Karaibów: Na nieznanych wodach”, podobnie jak jego żona.

</doc>
<doc id="866042" url="https://pl.wikipedia.org/wiki?curid=866042" title="Powrózek nasienny u człowieka">
Powrózek nasienny u człowieka

Powrózek nasienny (łac. "funiculus spermaticus") – struktura anatomiczna, o długości 15-20 cm, którą stanowią wszystkie twory wchodzące i wychodzące z moszny, a następnie przechodzące przez kanał pachwinowy. W przebiegu powrózka, w zależności od jego sąsiedztwa wyróżnia się odcinek mosznowy (podskórny) oraz odcinek pachwinowy, biegnący w kanale pachwinowym.
Osłonki powrózka (od zewnątrz):
Skład powrózka:

</doc>
<doc id="866050" url="https://pl.wikipedia.org/wiki?curid=866050" title="Sara Anzanello">
Sara Anzanello

Sara Anzanello (ur. 30 lipca 1980 w San Donà di Piave, zm. 25 października 2018 w Mediolanie) – włoska siatkarka, reprezentantka Włoch, grała na pozycji środkowej, mistrzyni świata z 2002 r.
Anzanello urodziła się w San Donà di Piave, w prowincji Wenecja. Zadebiutowała w reprezentacji Włoch w 1998 roku, kiedy miała 17 lat. Występowała w drużynie Asystelu Novara razem z Katarzyną Skowrońską-Dolatą.
8 listopada 2002 roku została odznaczona Orderem Zasługi Republiki Włoskiej za złoty medal Mistrzostw Świata.
W lutym 2013 zdiagnozowano u niej ostre zapalenie wątroby, siatkarka zdecydowała się przerwać karierę. W kwietniu 2013 przeszła przeszczep wątroby w szpitalu w Mediolanie. Na początku maja 2013 siatkarka opuściła szpital, jej stan zdrowia uległ polepszeniu.
Sukcesy klubowe.
Superpuchar Włoch:
Puchar Konfederacji:
Puchar Włoch:
Mistrzostwo Włoch:
Liga Mistrzyń:
Puchar Top Teams:
Puchar CEV: 
Mistrzostwo Azerbejdżanu:
Sukcesy reprezentacyjne.
Mistrzostwa Europy Juniorek:
Mistrzostwa Świata:
World Grand Prix:
Mistrzostwa Europy:
Puchar Świata:

</doc>
<doc id="866051" url="https://pl.wikipedia.org/wiki?curid=866051" title="Charles Mangin">
Charles Mangin

Charles Mangin (ur. 6 lipca 1866 w Sarrebourg, zm. 12 maja 1925 w Paryżu) – generał francuski.
Urodził się w Sarrebourg w Lotaryngii. Absolwent Akademii Wojskowej Saint-Cyr. Pełnił służbę w Sudanie (pod Jean-Baptiste Marchandem) i we Francuskiej Afryce Północnej.
Dowódca armii francuskiej podczas I wojny światowej. W 1914 stał na czele 3 Armii, 1916–1917 6 Armii, 1918 10 Armii. Brał udział w batalii pod Verdun w 1916 roku, która przyniosła mu ogromną popularność. 22 maja 1916 roku gen. Mangin podjął próbę odzyskania straconego 25 lutego fortu Douaumont. Jego atak sprowokował dalsze natarcie niemieckiej armii pod dowództwem Ericha von Falkenhayna na wschodni brzeg Mozy. Spowodowało to zdobycie przez Niemców fortu Vaux. W październiku i grudniu 1916 autor zakończonych powodzeniem szturmów pod Verdun, które spowodowały ostateczne odbicie z rąk niemieckich fortów Douaumont i Vaux. W 1917 brał udział w tzw. Ofensywie Nivelle'a, m.in. w nieudanej dla wojsk Ententy bitwie pod Aisne. W lecie 1918 uczestnik II bitwy nad Marną, gdzie dowodził francuską 10 Armią.
Po wojnie zwolennik twardej polityki wobec Niemiec i francuskiej okupacji Zagłębia Ruhry 1923–1925. Generał Charles Mangin był nazywany przez żołnierzy "rzeźnikiem" ("le boucher") ze względu na nieustępliwy tryb prowadzenia wojny.
W roku 1917 został oskarżony przez czarnoskórego deputowanego z Senegalu Blaise Diagne o masakrę oddziałów kolorowych walczących po stronie Francji i wysyłanie ich w najcięższe odcinki walk, dzięki czemu zyskał także mało prestiżowy przydomek "zabójcy czarnych".

</doc>
<doc id="866054" url="https://pl.wikipedia.org/wiki?curid=866054" title="Bythotrephes longimanus">
Bythotrephes longimanus



</doc>
<doc id="866055" url="https://pl.wikipedia.org/wiki?curid=866055" title="Bramy raju (film)">
Bramy raju (film)

Bramy raju (ang. "Gates to Paradise", serb-chorw. "Vrata raja") – brytyjsko-jugosłowiański dramat filmowy z 1968 roku w reżyserii Andrzeja Wajdy. Adaptacja powieści pod tym samym tytułem autorstwa Jerzego Andrzejewskiego. Akcja filmu rozgrywa się w średniowiecznej Francji. 
Fabuła.
W 1212 roku Jakub (John Fordyce) doznaje wizji, na podstawie której dochodzi do wniosku, że tylko niewinne dzieci mogą brać udział w zdobyciu Jerozolimy. Spowiednikiem uczestników przygotowywanej dziecięcej krucjaty jest powracający z Jerozolimy mnich (Lionel Stander). Motywy młodych krzyżowców często nie mają charakteru religijnego: Alexander (Mathieu Carrière) i Bianka (Pauline Challoner) kierują się w decyzjach miłością do Jakuba, a nie powołaniem religijnym.
Dystrybucja i recepcja.
Produkcja filmowa zachowała homoseksualne wątki utworu Andrzejewskiego. Ówczesna cenzura w Polsce nie dopuściła do emisji filmu w kraju. W 1968 film startował w konkursie głównym o nagrodę Złotego Niedźwiedzia na 18. MFF w Berlinie.

</doc>
<doc id="866068" url="https://pl.wikipedia.org/wiki?curid=866068" title="Lipiński">
Lipiński

Osoby o nazwisku Lipiński:

</doc>
<doc id="866069" url="https://pl.wikipedia.org/wiki?curid=866069" title="VII Mistrzostwa Świata w Lataniu Rajdowym">
VII Mistrzostwa Świata w Lataniu Rajdowym

VII Mistrzostwa Świata w Lataniu Rajdowym – zawody lotnicze, organizowane w dniach 17-22 listopada 1991 w Stellenbosch w Południowej Afryce, z ramienia Międzynarodowej Federacji Lotniczej (FAI). Pierwsze trzy miejsce indywidualnie i pierwsze zespołowo zajęli w nich piloci polscy.
Uczestnicy.
W Mistrzostwach sklasyfikowano 50 załóg z 14 krajów. Udział brały ekipy z Austrii (6 - jedna rezerwowa), RPA (5), Wielkiej Brytanii (5), Niemiec (5), Włoch (5), Chile (5), Brazylii (4), Hiszpanii (3), Czechosłowacji (2), Zimbabwe (2), Polski (5), Węgier (1), Francji (1), Irlandii (1).
Przebieg.
W skład poszczególnych konkurencji wchodziły próby wykonywania obliczeń nawigacyjnych, regularności lotu na trasie, próby rozpoznania lotniczego i próby lądowania. Za błędy przyznawano punkty karne.
Najlepsze wyniki pierwszej konkurencji:
Najlepsze wyniki drugiej konkurencji:
Najlepsze wyniki trzeciej konkurencji:
Wyniki.
Indywidualnie.
"Uwaga: dane odnośnie do samolotów pierwszych czterech zawodników według strony FAI"
Zespołowo.
(liczba punktów - brano pod uwagę dwóch najlepszych zawodników):

</doc>
<doc id="866070" url="https://pl.wikipedia.org/wiki?curid=866070" title="Inhibitory kompetycyjne">
Inhibitory kompetycyjne



</doc>
<doc id="866071" url="https://pl.wikipedia.org/wiki?curid=866071" title="Chris Barrie">
Chris Barrie

Chris Barrie (właśc. Christopher Jonathan Brown; ur. 28 marca 1960, Hanower) – brytyjski aktor i prezenter telewizyjny, znany z roli Arnolda Rimmera, jednego z głównych bohaterów sitcomu Czerwony karzeł.
Barrie studiował na politechnice w Brighton, ale szybko skusiła go telewizja. Początkowo jego specjalnością były parodie znanych sportowców. W latach 1983–1985 występował w emitowanym na antenie BBC Radio 4 programie satyrycznym "Son of Cliché", którego jeden z segmentów stał się później podstawą dla fabuły "Czerwonego karła". Barrie zagrał jedną z głównych ról w tej produkcji. Równocześnie, w latach 1991–1997, grał rolę tytułową w innym brytyjskim sitcomie, "Imperium Brittasa", gdzie wcielał się w postać ambitnego szefa centrum rozrywki.
Oprócz tego Barrie grał niewielkie role w takich filmach i serialach jak Czarna Żmija czy Tomb Raider. Użyczał także głosu postaciom w filmach animowanych i grach komputerowych. Jest również prezenterem programów motoryzacyjnych na Discovery Channel.

</doc>
<doc id="866072" url="https://pl.wikipedia.org/wiki?curid=866072" title="Yomi">
Yomi

 – w mitologii japońskiej miejsce, do którego udała się po śmierci Izanami. 
Norinaga Motoori (1730–1801), piewca „szkoły narodowej” ("kokugaku") lub inaczej „szkoły japońskiej” ("wagaku", prowadzącej studia nad klasyczną literaturą i starożytną kulturą japońską jako przeciwstawienie się dominującym wówczas studiom tekstów chińskich, konfucjańskich i buddyjskich) uważał, że Kraina Ciemności, zwana również Krainą Korzeni (根の国, Ne-no-kuni) jest znajdującym się pod ziemią skalnym miejscem, do którego muszą się udać po śmierci wszyscy, niezależnie od pochodzenia. Podkreślał, iż shintō – w przeciwieństwie do buddyzmu – nie oferuje nauk dających ukojenie w obliczu śmierci. 
Z kolei Atsutane Hirata, orędownik „odrodzonego shintō” ("fukko-shintō") nie zgadzał się z wnioskiem, iż Kraina Ciemności jest miejscem, do którego dusze zmarłych udają się po śmierci człowieka. Zwrócił on uwagę na to, iż do tego miejsca trafiła nie tylko dusza Izanami ale również jej ciało, o czym świadczą opisy rozkładu jej ciała. Hirata uważał iż Yomi-no-kuni jest inną nazwą Krainy Dna (Sokotsu-no-kuni), czyli podziemnego świata, którym rządził bóg księżyca Tsukuyomi. Orędownik „odrodzonego shintō” uważał, że Izanami udała się do tego miejsca, ponieważ po tym, jak jej wnętrzności zostały spalone przez boga ognia, stała się nieczysta.
W lokalnych mitach nie ma odpowiednika opisanej w dworskich kronikach podziemnej Krainy Ciemności. W Japonii wierzono, że dusze zmarłych po długim okresie oczyszczania stają się bóstwami opiekuńczymi swoich rodzin. Część badaczy uważa, że wizja podziemnej krainy zmarłych przybyła z kontynentu azjatyckiego i dlatego nie przeniknęła do ludowych wierzeń.
Wiesław Kotański uważa, że ciasna nisza grobowa w wyobraźni mitu o Krainie Ciemności urosła do rozmiarów podziemnego państwa. Uczony twierdzi, że zmarli w tym miejscu przechodzą kolejne fazy etapu oczyszczania.
Żółte Źródła.
W starochińskiej tradycji wierzono w istnienie podziemnego miejsca bytowania zmarłych, które jest odpowiednikiem japońskiego Yomi. Chińczycy przypisywali niebu kolor czarny, ziemi zaś żółty. Ponieważ źródła biorą swój początek pod ziemią, świat podziemny nazywano "Żółtymi Źródłami". 
Do powstania tego skojarzenia przyczyniła się zapewne Rzeka Żółta, której wody są zabarwione na żółto przez less i której dorzecze stanowiło przez wieki kolebkę cywilizacji chińskiej. 
Starochińskie przysłowie mówi: „Na drodze do Żółtych Źródeł nie ma starych i młodych” (chiń. 黃泉路上沒老少), co oznaczało, że każdy może umrzeć, niezależnie od wieku. 
Żółte Źródła ściśle wiąże się z chińskim kultem przodków, który nakazywał chować zmarłych – podobnie jak m.in. w Egipcie – z akcesoriami niezbędnymi w życiu pozagrobowym. 
Wiara w Żółte Źródła odcisnęła piętno na chińskim buddyzmie i taoizmie, które w chińskim synkretyzmie religijnym podzielały wiarę w podziemne piekło. Dla chińskich buddystów było to miejsce, w którym dusza odbywa karę po śmierci i gdzie sędziowie podejmują decyzję, co do jej kolejnej inkarnacji.

</doc>
<doc id="866073" url="https://pl.wikipedia.org/wiki?curid=866073" title="Wawrzyniak">
Wawrzyniak

Wawrzyniak (niem. "Lorbeer-Berg", "Lorbeerberg") – wzniesienie (668 m n.p.m.), w południowo-zachodniej Polsce, w Sudetach Środkowych, w Górach Wałbrzyskich, w paśmie Gór Czarnych.
Położenie.
Wzniesienie położone na terenie Parku Krajobrazowego Sudetów Wałbrzyskich na zachód od miejscowości Głuszyca, we wschodniej części Gór Czarnych.
Jest to powulkaniczne wzniesienie zbudowane ze skał wylewnych – porfirów i ich tufów w kształcie kopuły z płaską częścią szczytową i wyraźnie zaznaczonym wierzchołkiem o stromych zboczach. Zbocze zachodnie łagodnie opada, po osiągnięciu około 20 m różnicy poziomu względem wierzchołka przechodzi w strome, wschodnie zbocze Jałowca (751 m n.p.m.).
Wzniesienie w całości porośnięte jest lasem regla dolnego.
Poniżej szczytu u podnóża północno-wschodniego zbocza na wysokości około 500 m n.p.m. przebiega szlak kolejowy Wałbrzych – Kłodzko.
Turystyka.
poniżej szczyt wschodnim zboczem prowadzi szlak turystyczny.

</doc>
<doc id="866074" url="https://pl.wikipedia.org/wiki?curid=866074" title="Pistolero">
Pistolero

Pistolero – ósmy singel oraz utwór brytyjskiego zespołu Juno Reactor wydany 6 września 1999 roku w Wielkiej Brytanii przez wytwórnię Blue Room Released (wydanie CD i 12"). Singel pochodzi z piątego albumu Juno Reactor – "Shango". Utwory znajdujące się na singlu, podobnie jak większość produkcji zespołu, należą do nurtu muzyki psychedelic trance oraz goa trance.
Singel został w Wielkiej Brytanii wydany w dwóch wersjach: podstawowej i w wersji z remixami. Każdy z tych krążków zawiera po 3 wersje "Pistolero". Podobnie jak na Wyspach singel wydano w Belgii. Poza wersją na nośniku CD w Wielkiej Brytanii wydano również aż pięć różnych wersji na płycie winylowej (12").
Ponadto, poza podstawową brytyjską i belgijską wersją singla wydano również na CD wersję amerykańską (14 listopada 2000, Metropolis Records) i australijską. Na tej pierwszej wersji umieszczono aż 5 remiksów "Pistolero" oraz 2 utwory oryginalne – w sumie aż 7 utworów. W wersji australijskiej krążek zawiera 6 utworów – wszystkie z wersji amerykańskiej oprócz "Pistolero (Man With No Name Remix)".

</doc>
<doc id="866080" url="https://pl.wikipedia.org/wiki?curid=866080" title="Lipińska">
Lipińska



</doc>
<doc id="866084" url="https://pl.wikipedia.org/wiki?curid=866084" title="Godlewski">
Godlewski

Godlewski (forma żeńska: Godlewska; liczba mnoga: Godlewscy) – polskie nazwisko.
Etymologia.
Nazwisko pierwszy raz wzmiankowane w 1455 ("Jacobi Godlewsky"). Nazwa Godlewski należy do grupy nazwisk odmiejscowych, powstała poprzez dodanie formantu "-ski" do nazwy miejscowej Godlewo Wielkie, Godlewo. Na Mazowszu występują też nazwy miejscowe: Godlewo-Baćki, Godlewo-Gorzejewo, Godlewo-Gudosze, Godlewo-Kolonia, Godlewo-Mierniki, Godlewo-Milewek, Godlewo-Piętaki, Godlewo-Warsze oraz Godlewo-Łuby.
Rody szlacheckie.
Nazwisko Godlewski nosiło w Rzeczypospolitej kilka rodów szlacheckich. Byli to Godlewscy herbu: Bończa, Gozdawa, Junosza, Kościesza i Lubicz. Jedna rodzina pieczętowała się herbem własnym.

</doc>
<doc id="866088" url="https://pl.wikipedia.org/wiki?curid=866088" title="Baureihe E 40">
Baureihe E 40

Baureihe E 40 - lokomotywa elektryczna produkowana w latach 1957-1973 dla kolei zachodnioniemieckich. Wyprodukowano 879 lokomotyw. Elektrowozy wyprodukowano do prowadzenia pociągów towarowych na zelektryfikowanych liniach kolejowych. Pierwsze lokomotywa została wyprodukowana w lipcu 1957 roku. Ostatni elektrowóz został wyprodukowany w lipcu 1973 roku. Elektrowozy dodatkowo prowadziły pasażerskie pociągi regionalne na liniach kolejowych we Frankonii. Lokomotywy pomalowano na kolor ciemnozielony. Niektóre elektrowozy oznakowane jako Baureihe 139 wyprodukowane zostały do prowadzenia pociągów towarowych na niemieckich oraz szwajcarskich górskich liniach kolejowych. Lokomotywy elektryczne są wycofane z eksploatacji i zostały zastąpione przez obecnie eksploatowane nowoczesne lokomotywy elektryczne. Jedna lokomotywa w zielonym malowaniu jest zachowana jako czynny eksponat zabytkowy w Koblencji.

</doc>
<doc id="866090" url="https://pl.wikipedia.org/wiki?curid=866090" title="Wymarsz strzelców">
Wymarsz strzelców



</doc>
<doc id="866091" url="https://pl.wikipedia.org/wiki?curid=866091" title="Baureihe 140">
Baureihe 140



</doc>
<doc id="866093" url="https://pl.wikipedia.org/wiki?curid=866093" title="Lipinski">
Lipinski



</doc>
<doc id="866094" url="https://pl.wikipedia.org/wiki?curid=866094" title="Baureihe 139">
Baureihe 139



</doc>
<doc id="866097" url="https://pl.wikipedia.org/wiki?curid=866097" title="Masters of the Universe (singel Juno Reactor)">
Masters of the Universe (singel Juno Reactor)

Masters Of The Universe – dziewiąty singel oraz utwór brytyjskiego zespołu Juno Reactor wydany 10 lipca 2001 roku w Stanach Zjednoczonych przez wytwórnię Metropolis Records (wydanie CD). Singel pochodzi z piątego albumu Juno Reactor - "Shango", składa się z 5 utworów - jednej wersji oryginalnej "Masters Of The Universe" oraz 4 jej remixów. Utwory znajdujące się na singlu, podobnie jak większość produkcji zespołu, należą do nurtu muzyki psychedelic trance oraz goa trance.
Utwór wykorzystano m.in. w krótkometrażowym filmie animowanym "Historia ucznia" (ang. "Kid's Story"; seria "Animatrix") oraz w trailerach do gry komputerowej "Enter the Matrix" i filmu przygodowego "".

</doc>
<doc id="866098" url="https://pl.wikipedia.org/wiki?curid=866098" title="Edward Bryk">
Edward Bryk

Edward Bryk (ur. 25 lutego 1923 w Poznaniu, zm. 14 lipca 1991) – polski lekarz, okulista, profesor Akademii Medycznej w Krakowie, pisarz i malarz.
Szkołę powszechną ukończył w Zborówku, dokąd przeniosła się jego rodzina. Jeszcze przed wybuchem wojny uczęszczał do gimnazjum w Tarnowie. Maturę zdał na tajnych kompletach w 1942. W konspiracji zaliczył pierwszy rok historii na Uniwersytecie Jagiellońskim. Był żołnierzem Związku Walki Zbrojnej oraz Armii Krajowej (dowódca plutonu). W 1944 aresztowany przez NKWD. Uciekł z transportu w głąb ZSRR i wrócił do Polski. Pod zmienionym nazwiskiem rozpoczął studia medyczne w Lublinie. Po ponownym aresztowaniu przeniósł się na medycynę do Krakowa, gdzie uzyskał absolutorium w 1949. Stopień doktorski uzyskał w 1951, a habilitację w 1978. W pracy badawczej zajmował się m.in. dynamiką stwardnienia tętnic siatkówki, autoregulacją krążenia krwi w naczyniach siatkówki oraz rozwojem mikrozawału w siatkówce. Pracował jako lekarz w szpitalach krakowskich, m.in. jako ordynator Oddziału Okulistycznego Szpitala Miejskiego.
Autor szeregu monografii naukowych:
Zajmował się także malarstwem. Studiował u profesora krakowskiej ASP Jerzego Fedkowicza i w prywatnej szkole Alfreda Terleckiego. Autor polskiej sagi chłopskiej "Eden i Hades", rozgrywającej się przed II wojną światową we wsi koło Pacanowa.
Odznaczony m.in. Krzyżem Kawalerskim Orderu Odrodzenia Polski oraz Krzyżem Partyzanckim.

</doc>
<doc id="866104" url="https://pl.wikipedia.org/wiki?curid=866104" title="Stal miękka">
Stal miękka



</doc>
<doc id="866105" url="https://pl.wikipedia.org/wiki?curid=866105" title="Masters of the Universe">
Masters of the Universe



</doc>
<doc id="866109" url="https://pl.wikipedia.org/wiki?curid=866109" title="Masters Of The Universe">
Masters Of The Universe



</doc>
<doc id="866111" url="https://pl.wikipedia.org/wiki?curid=866111" title="Stal twarda">
Stal twarda



</doc>
<doc id="866122" url="https://pl.wikipedia.org/wiki?curid=866122" title="Terence David John Pratchett">
Terence David John Pratchett



</doc>
<doc id="866124" url="https://pl.wikipedia.org/wiki?curid=866124" title="Piłkarski Turniej w Trynidadzie 1990">
Piłkarski Turniej w Trynidadzie 1990

Piłkarski turniej w Trynidadzie 1990 - turniej towarzyski w Trynidadzie i Tobago odbył się w 1990 roku. Wszystkie mecze rozgrywano w Port-of-Spain. W turnieju uczestniczyły zespoły: gospodarzy, USA i ZSRR.
Mecze.
Tabela końcowa.
Triumfatorem turnieju w Trynidadzie 1990 został zespół ZSRR.

</doc>
<doc id="866126" url="https://pl.wikipedia.org/wiki?curid=866126" title="Angielskie przekłady Biblii">
Angielskie przekłady Biblii

Angielskie przekłady Biblii – ogół przekładów Biblii na język angielski, które zaczęły powstawać pomiędzy VIII a X wiekiem. Pierwszy pełny przekład rękopiśmienny powstał z łacińskiej Wulgaty w wyniku pracy Johna Wycliffa około roku 1382, pierwszy Nowy Testament wydany drukiem w 1525 był dziełem Williama Tyndale’a, zaś wydana po raz pierwszy w roku 1611 Biblia króla Jakuba jest najbardziej rozpowszechnionym przekładem Biblii (ponad miliard egzemplarzy).
Angielskie przekłady odegrały od XVI wieku ważną rolę w rozwoju różnych nurtów chrześcijaństwa, szczególnie protestantyzmu w krajach anglojęzycznych, przede wszystkim w Wielkiej Brytanii i Stanach Zjednoczonych. Do początku lat 20. XXI w. powstało ponad pięćset (łącznie z rewizjami) różnych przekładów Biblii na język angielski.
Historia angielskich przekładów Biblii.
Najstarsze ślady staro i średnioangielskich tłumaczeń pochodzą z okresu między VIII a X wiekiem i były dziełem kilku mnichów. Najstarsza cała biblijna księga przełożona na język angielski to Psałterz przypisywany Williamowi z Shoreham, napisany około 1340 roku (zachowały się 3 rękopisy).
Pierwszy angielski przekład całej Biblii, dokonany z łacińskiej Wulgaty, pochodzi z XIV wieku: jest owocem pracy Johna Wycliffa, zakończonej około 1382. Przekład ten został potępiony przez papieża Marcina V, zaś sam Wycliff został pośmiertnie ukarany – w 1428 roku jego ciało wydobyto z grobu i spalono na stosie, a popioły wrzucono do rzeki Swift. Biblia Wycliffa była ręcznie przepisywana i rozpowszechniana przez lollardów. Od 1412 roku Kościół katolicki w Anglii wprowadził zakaz rozpowszechniania Biblii w języku angielskim – za posiadanie nawet fragmentów Biblii Wycliffe’a groziła kara śmierci na stosie oraz utrata przez krewnych prawa do dziedziczenia majątku po skazanym. Zakaz ten o blisko wiek opóźnił druk angielskiej Biblii.
Wydanie angielskiej Biblii przełożonej z języków oryginalnych jest dziełem reformatorów. Pierwszym który posłużył się drukiem do rozpowszechniania Biblii był reformator i biblista William Tyndale (pierwsze wydanie jego angielskiego przekładu Nowego Testamentu ukazało się w Kolonii w 1525 roku, zaś w 1534 roku ukazało się w Antwerpii wydanie drugie, poprawione). Tyndale pracował także nad tłumaczeniem Starego Testamentu lecz pracy tej nie zdołał dokończyć gdyż został skazany za herezję i spalony na stosie. W roku 1537 jego Nowy Testament oraz te księgi Starego, które zdążył przetłumaczyć jako Matthew Bible pod pseudonimem „Thomas Matthew” wydał John Rogers, pierwszy męczennik protestancki w okresie rekatolicyzacji Anglii za panowania królowej Marii Tudor. 
Pierwszy przekład całej Biblii w języku angielskim został opracowany i wydany w 1535 roku przez Milesa (Mylesa) Coverdale’a. Ponieważ Coverdale nie posiadał wystarczająco biegłej znajomości oryginalnych języków biblijnych posłużył się przekładem Tyndale’a oraz wspierał tłumaczeniami Marcina Lutra (Biblia Lutra), Ulrycha Zwinglego (Biblia zuryska), a także łacińską Wulgatą. Pomimo tego Biblia Coverdale’a uzyskała poparcie króla Henryka VIII, zaś kolejna edycja przekładu Coverdale’a z 1539 roku znana jako Wielka Biblia (ang. "Great Bible") była pierwszą autoryzowaną edycją angielskiej Biblii. Na mocy zarządzenia królewskiego była ona udostępniona każdemu wiernemu we wszystkich kościołach w Anglii – z tego względu przed wyniesieniem z kościołów zabezpieczano ją łańcuchem. Autorem przedmowy do drugiego wydania zwanego „Biblią Cranmera” był abp Thomas Cranmer skazany na śmierć z rozkazu Marii I Tudor. Ostatnia z ponad 30 edycji Wielkiej Biblii ukazała się w 1569 roku.
Pierwszą na świecie Biblią wydrukowaną z podziałem ksiąg na rozdziały i wersety była Biblia genewska (ang. Geneva Bible); NT w 1557, całość w 1560 – rozdziały opracował w XIII wieku Stephen Langton, późniejszy arcybiskup Canterbury; wersety zaś w 1551 roku wprowadził Robert Stephanus, paryski drukarz. Jako pierwsza posiadała ona także obszerne komentarze, wyjaśnienia, indeks tematyczny, mapy i ilustracje. Był to przekład grupy protestanckich uczonych, którzy po dojściu do władzy Marii I Tudor („Krwawej Mary”) w 1553 roku uciekli z Anglii przed represjami religijnymi królowej Marii i grożącą im śmiercią.
W roku 1568 wydano Biblię biskupią (ang. Bishops' Bible), która była rewizją Wielkiej Biblii przygotowaną przez biskupów w celu ograniczenia popularności Biblii genewskiej, jednak okazała się od niej słabsza językowo. Po Wielkiej Biblii było to drugie wydanie autoryzowane. Biblia biskupia wraz z wcześniejszymi przekładami stanowiła podstawę dla późniejszych prac nad najbardziej popularnym przekładem angielskojęzycznym – Biblią króla Jakuba.
Prace nad pierwszym katolickim przekładem Biblii na język angielski rozpoczęły się w październiku 1578, kiedy to pięcioosobowy zespół z katolickiego Kolegium Angielskiego, stanowiącego część Uniwersytetu w Douay (z powodu rozwoju reformacji w Anglii okresowo przeniesionego do Rheims we Francji) rozpoczął pracę nad angielskim przekładem Wulgaty. Przekład ten był gotowy do publikacji po 4 latach, jednak w 1582 roku udało się wydać tylko Nowy Testament z powodu braku środków finansowych i ówczesnej sytuacji politycznej. Nowy Testament ukazał się następnie w latach 1600, 1621 oraz 1633, zaś dwa tomy ksiąg Starego Testamentu ukazały się najpierw pojedynczo – w latach 1609 i 1610, a łącznie w roku 1635. Wszystkie księgi Starego i Nowego Testamentu w przekładzie Douay-Rheims Bible ukazały się razem dopiero w 1764 roku.
W oparciu o starsze przekłady łącznie z tłumaczeniem Williama Tyndale’a i Biblią biskupią dokonano w latach 1604–1611 bardzo dobrego językowo przekładu znanego jako Biblia króla Jakuba ("King James Version" lub "Authorised Version"). Biblię tą autoryzował król Jakub I. Przekład, po kilku poważnych zmianach w latach 1870–1895, był używany przez Kościół anglikański przez ponad 300 lat – aż do gruntownej rewizji tekstu w 1982 roku (opartej na językach oryginalnych), znanej jako Nowa Biblia króla Jakuba ("New King James Version", NKJV).
Opisy przekładów Biblii.
Przekłady protestanckie.
King James Version (KJV) (1611).
Przekład z języków oryginalnych wydany po raz pierwszy w 1611, zamówiony został na potrzeby Kościoła Anglii przez króla Jakuba I. Tłumaczenie to wywarło głęboki wpływ nie tylko na wszystkie następne angielskie tłumaczenia Biblii, ale także na całą literaturę angielską. Szacunkowy nakład to ponad miliard egzemplarzy co czyni ten przekład najszerzej rozpowszechnionym tłumaczeniem Biblii.
The Emphatic Diaglott (1864).
Przekład Nowego Testamentu, opracowany przez tłumacza Biblii Benjamina Wilsona. Zamieścił w tym przekładzie tekst grecki Griesbacha (wydanie z lat 1796–1806) oraz międzywierszowy dosłowny przekład na język angielski, a w prawej szpalcie własne tłumaczenie; wyróżnił w nim wyrazy, na które należy położyć większy nacisk. Od 1926 wydawany przez Świadków Jehowy.
Revised Version (RV) (1881–1885).
Revised Version to zrewidowana brytyjska wersja Biblii króla Jakuba z końca XIX wieku. Była to pierwsza i jak dotąd jedyna oficjalnie zatwierdzona i uznana rewizja Biblii króla Jakuba w Wielkiej Brytanii. Rewizją przekładu zajmowało się ponad 50 uczonych należących do różnych wyznań w Wielkiej Brytanii. Amerykańscy uczeni zostali zaproszeni do współpracy drogą korespondencyjną. Nowy Testament został opublikowany w 1881, Stary Testament w 1885, a apokryfy w 1894. Wśród zespołu znaleźli się Brooke Westcott i Fenton J.A. Hort. Na temat tego przekładu Charles Spurgeon powiedział: „strong in Greek, weak in English” ("mocny w grece, słaby w angielskim").
American Standard Version (ASV) (1901).
Jedno z pierwszych tłumaczeń wykorzystujące grecki tekst opracowany przez Westcotta i Horta. Charakteryzowało się archaicznym elżbietańskim językiem i dużą dosłownością. Do czasu wydania Revised Standard Version stosowane powszechnie przez protestantów w Stanach Zjednoczonych. Po 1944 wydawane przez Świadków Jehowy.
Bible In Basic English (1941).
Tłumaczenie Biblii na uproszczony angielski. Biblia została przetłumaczona przez Samuela Hooke, który użył 850 standardowych słów z Basic English words, oraz kilkudziesięciu typowo biblijnych. Nowy Testament został przetłumaczony w 1941, Stary Testament w 1949.
Revised Standard Version (RSV) (1952).
Przekład, który wzbudził kontrowersje w Stanach Zjednoczonych – wydany wcześniej Nowy Testament (1946) był przyjęty bardzo dobrze przez wszystkie amerykańskie Kościoły, ale Stary Testament przełożono odrywając go od interpretacji nowotestamentowych (a jest ich przecież niemało). Ewangelikalni chrześcijanie unikali tego przekładu: należał on do najmniej popularnych wydań Biblii w Stanach Zjednoczonych. Przekład poprawiono w 1990 roku ("Newly Revised Standard Version"). Zarówno RSV, jak NRSV są przełożone w oparciu o zasadę formalnej równoważności. NRSV operuje językiem inkluzywnym i nie jest akceptowany przez ewangelikalnych chrześcijan, którzy zarzucają mu fałszowanie Słowa Bożego.
Inne wydania Revised Standard Version:
New American Standard Bible (NASB) (1971, rewizja 1995).
To znacznie poprawiona wersja starego przekładu "American Standard Version" (oparta na językach oryginalnych), która obecnie jest alternatywą dla anglojęzycznych protestantów, nieakceptujących "Revised Standard Version". Tłumacze mieli podejście wybitnie filologiczne, stąd np. takie opinie o tym przekładzie: „strong in Greek, weak in English” ("mocny w grece, słaby w angielskim"). Jest to charakterystyczną cechą tego przekładu – bardzo duża wierność językom oryginalnym, nawet kosztem czytelności tekstu angielskiego.
The Bible in Living English (1972).
Angielskojęzyczny przekład Biblii w tłumaczeniu Stevena T. Byingtona, który zakończył pracę w 1943 roku. Po śmierci tłumacza prawa do jego wydawania nabyło Towarzystwo Strażnica. Opublikowany przez Świadków Jehowy w 1972 r. Przekład charakteryzuje się tym, iż konsekwentnie oddaje imię Boże w formie "Jehovah".
New International Version (NIV) (1978, rewizje 1984, 2002).
Nowy przekład z języków oryginalnych, który na początku lat 80. zdobył uznanie wśród protestantów na całym świecie. Drobne korekty w 1984 roku. Przekład dynamiczny współczesnym językiem angielskim, pozbawiony wad RSV.
W 1992 ogromną konsternację ewangelikalnych chrześcijan wzbudziła zapowiedź wprowadzenia do NIV języka inkluzywnego (m.in. unikającego sugerowania płci Boga; nie ma też mowy np. o tym, że „jeśli twój brat zgrzeszył” : jeśli jest brat, to musi być też i siostra – i stąd mamy „jeśli twój brat lub siostra zgrzeszyli, idź i ich napomnij”. Obecne wydanie NIV ("Today’s NIV", 2002) operuje już takim właśnie językiem – jednak ze względu na sprzeciw chrześcijan w Stanach Zjednoczonych, pod nazwą New International Version w Stanach Zjednoczonych dostępne jest wyłącznie wydanie z 1984.
New King James Version (NKJV) (1982).
Współczesny przekład Pisma Świętego, dokonany z języków oryginalnych, którego rozwiązania translatorskie i styl zostały oparte na Biblii króla Jakuba, przy uwspółcześnieniu słownictwa i gramatyki. Projekt powstawał w środowisku amerykańskich baptystów i konserwatywnych prezbiterian. Pracę nad Nową Biblią króla Jakuba, znaną również pod nazwą "Revised Authorized Version" rozpoczęto w 1975 roku, zaś zakończono w 1982. wydaniem pełnego przekładu. Wydawcą jest "Thomas Nelson, Inc." Przekład zyskał szczególną popularność przede wszystkim wśród fundamentalnych ewangelicznych chrześcijan (z wyjątkiem zborów związanych z Ruchem „Tylko Król Jakub”), jak również, w mniejszym stopniu, w innych kościołach.
English Standard Version (ESV) (2001).
Amerykański protestancki przekład Biblii wydany przez Crossway Bibles w 2001 roku. Jest jednym z najpopularniejszych przekładów stosowanych w Stanach Zjednoczonych. Charakteryzuje się tłumaczeniem dosłownym, określanym przez wydawcę jako "zasadniczo literalne". Jest rewizją przekładu Revised Standard Version.
International Standard Version (ISV) (2006).
Nowy przekład z języków oryginalnych, który zwrócił na siebie uwagę już Nowym Testamentem, wydanym w 1998 roku. Do 2006 przełożono niemal połowę tekstu Starego Testamentu. Przekład, w którym opracowujący go językoznawcy starają się pogodzić wierność oryginalnym tekstom z obecnością idiomów; unikają zbytniej „dynamiczności” przekładu, jednak za nadrzędną zasadę uważają ekwiwalentność komunikacyjną. Zastosowano plastyczny, współczesny język angielski, pozbawiony znamion inkluzywności, akceptowalny przez większość chrześcijan.
Common English Bible (CEB) (2011).
Przekład wydany w środowisku protestanckich kościołów w Stanach Zjednoczonych, ale obejmujący wszystkie księgi Septuaginty. Język inkluzywny, prosty, porównywalny do "USA Today". Przekład krytykowany za parafrazowanie i oryginalne rozwiązania translatorskie.
Przekłady katolickie.
Douay-Rheims (1582–1764).
Przekład z Wulgaty, powstał jako reakcja na przekłady protestanckie. Nazwa pochodzi od lokalizacji katolickiego Kolegium Angielskiego i francuskiego miasta Rheims, gdzie została wydana. W 1582 wydano Nowy Testament, księgi Starego Testamentu w latach 1609 (od Księgi Rodzaju do Księgi Hioba) oraz w 1610 (od Księgi Psalmów do 2 Machabejskiej plus księgi deuterokanoniczne). Pełne wydanie dopiero w roku 1764. Przekład ten ma znaczenie jedynie historyczne. Zawiera liczne latynizmy, a język przekładu jest trudny w odbiorze.
Challoner-Rheims (1749–1750).
Oparta na Wulgacie (z uwzględnieniem języków oryginalnych) poważna rewizja wydania Douay-Rheims. Nowy Testament wydany w trzech edycjach: 1749, 1750 i 1752; Stary Testament bez ksiąg deuterokanonicznych w 1750. Przez okres dwustu lat standardowy przekład katolicki w języku angielskim. Adaptacji (a często przekładu de novo – trzymając się nadal Wulgaty) dokonał biskup Richard Challoner. Język przekładu mimo upływu 250 lat nie jest dzisiaj trudny w odbiorze. Pod koniec lat 30. XX wieku w Stanach Zjednoczonych rozpoczęto bardzo gruntowną rewizję tego wydania, opartą na Wulgacie. Prace były prowadzone przez członków amerykańskiego Katolickiego Stowarzyszenia Biblijnego, sponsorowało je Bractwo Doktryny Chrześcijańskiej – stąd nazwa wydania: "Confraternity Version". W roku 1941 wydano Nowy Testament – jednak prace nad Starym przerwano w 1943 po publikacji przez Piusa XII encykliki Divino Afflante Spiritu, zalecającej oparcie się na tekstach oryginalnych, a nie na Wulgacie. Natychmiast rozpoczęto pracę nad przekładem z języków oryginalnych, w efekcie których powstała New American Bible.
New American Bible (NAB) (1970).
Prace nad przekładem Starego Testamentu z tekstu hebrajskiego, aramejskiego i greckiego rozpoczęto w 1943 roku, po publikacji encykliki Divino Afflante Spiritu. Kolejne księgi ukazywały się w czterech tomach w latach 1951–1969. Nowy Testament przełożono w oparciu o tekst grecki w edycji Nestle-Alanda (wydanie 25) w latach 1956–1970.
Jest to (obok New Jerusalem Bible) przekład wpisujący się w katolicką tradycję i operujący bardzo dobrym współczesnym językiem angielskim.
Przekład ten jest prezentacją podejścia filologicznego (zasada równoważności form), tylko pierwsze wydanie miało charakter przekładu komunikacyjnego (zasada ekwiwalencji dynamicznej). Zgodnie z tradycją, w Starym Testamencie tetragram JHWH został zastąpiony tytułem „Pan” ("Lord"; podobnie postąpiono w trzecim wydaniu polskiej Biblii Tysiąclecia). Przekład był wielokrotnie korygowany i ulepszany, jest napisany nowoczesnym, bogatym angielskim językiem potocznym. Ostatnia rewizja przekładu została dokonana w 2003 roku.
Biblia jerozolimska – Jerusalem Bible (JB) (1966).
Angielska Biblia jerozolimska została przygotowana przez zespół tłumaczy brytyjskich, zainspirowanych sukcesem francuskojęzycznej "Bible de Jerusalem". Jest to pierwszy angielski przekład katolicki z języków oryginalnych – jednak interpretowanych tak, jak w wersji francuskiej. Wśród stylistów pracujących z zespołem tłumaczy był m.in. J.R.R. Tolkien. Uzyskano wysoki językowo przekład, szeroko używany w celach liturgicznych, do studium i prywatnego czytania. Obszerne przypisy i objaśnienia wzięto z francuskiej "Bible de Jerusalem". Oparcie na wersji francuskiej było przedmiotem wielu krytyk. Krytykowano też zbyt „dynamiczny” przekład (zastosowanie zasady ekwiwalencji dynamicznej, a nie równoważności form): stało to w pewnej sprzeczności z deklarowanym celem tłumaczenia, jakim było m.in. dostarczenie tekstu do studium dla osób nie znających języków oryginalnych – chociaż niewątpliwie wpływało na łatwość odbioru tekstu przez współczesnego przeciętnego czytelnika. W 2000 ukazało się wydanie JB, przeznaczone do osobistej lektury, niemal zupełnie pozbawione komentarzy, ze wstępami do ksiąg ograniczonymi do minimum ().
New Jerusalem Bible (NJB) (1985).
Stanowi on rewizję Biblii Jerozolimskiej. Utrzymany jest komunikacyjny charakter przekładu (zasada ekwiwalencji dynamicznej), chociaż nieco go stonowano. NJB jest napisana bardzo nowoczesnym, plastycznym, potocznym językiem angielskim i bywa uważana za jeden z najpiękniejszych językowo przekładów angielskich. Jest najpowszechniej na świecie używanym angielskim przekładem katolickim (z wyjątkiem Stanów Zjednoczonych, gdzie prym wiedzie "New American Bible"), stosowanym również w liturgii. Tekst jest zaopatrzony w obszerne przypisy i objaśnienia, komentarze teologiczne, mapy (rozszerzone w stosunku do JB; bywa to krytykowane – stąd także wydania ograniczone do samego tekstu biblijnego bez żadnych dodatków). W Starym Testamencie tetragram jest oddawany w formie "Yahweh".
Przekład ten bywa krytykowany z trzech powodów: Stary Testament tłumaczono bezpośrednio z najstarszego kompletnego hebrajskiego tekstu masoreckiego (co nie jest standardem – większość przekładów bierze za podstawę krytyczne wydanie tekstu hebrajskiego "Biblia Hebraica Stuttgartensia", opracowane przez naukowców); język tłumaczenia ma miejscami zabarwienie inkluzywne (jest to jednak nieporównywalne z NRSV czy TNIV, które zmieniają sens zdań); obszerne uwagi krytyczne są odpowiednie dla osób o pewnym przygotowaniu, nastawionych na poznawanie Biblii, natomiast mogą niekiedy wprawiać w konfuzję niektórych prostych czytelników.
Inne.
New World Translation of the Holy Scriptures (NW) (1960).
Przekład dokonany przez "New World Bible Translation Committee" (Komitet Przekładu Biblii Nowego Świata) Świadków Jehowy. Początkowo w latach 1950–1960 ukazał się w sześciu tomach. W roku 1961 opublikowano zrewidowane wydanie jednotomowe. Kolejne rewizje ukazały się w latach 1970, 1971, 1981, 1984 i 2013. Przekład ten nie używa terminów "Stary" i "Nowy Testament", które zastąpiono nazwami "Pisma Hebrajskie" oraz "Chrześcijańskie Pisma Greckie", zrywając z tradycyjnym podziałem Pisma Świętego. W Starym Testamencie konsekwentnie w miejscu występowania tetragramu używa imienia "Jehovah". Wprowadził też imię Boże w 237 miejscach Nowego Testamentu. Używany głównie przez Świadków Jehowy.

</doc>
<doc id="866135" url="https://pl.wikipedia.org/wiki?curid=866135" title="Hotaka (singel)">
Hotaka (singel)

Hotaka – dziesiąty singel oraz utwór brytyjskiego zespołu Juno Reactor wydany 21 sierpnia 2002 roku w Japonii przez Universal Music oraz w Stanach Zjednoczonych 19 listopada 2002 przez wytwórnię Metropolis Records. Singel nie został wydany na żadnym z albumów Juno Reactor.
Obydwie wersje singla składają się z 4 utworów. Utwory znajdujące się na singlu, podobnie jak większość produkcji zespołu, należą do nurtu muzyki psychedelic trance oraz goa trance.

</doc>
<doc id="866140" url="https://pl.wikipedia.org/wiki?curid=866140" title="Jak-25">
Jak-25

Jak-25 () – radziecki odrzutowy myśliwiec przechwytujący i samolot rozpoznawczy z lat 50., skonstruowany w biurze konstrukcyjnym Jakowlewa. W kodzie NATO nosił oznaczenie Flashlight-A / Mandrake. Oznaczenie Jak-25 nosił wcześniej prototyp myśliwca z 1947 roku.
Historia.
Powstanie samolotu i wersje myśliwskie.
Jak-25, noszący początkowo oznaczenie fabryczne Jak-120, został skonstruowany w biurze OKB-115 Jakowlewa w odpowiedzi na zlecenie Rady Ministrów z sierpnia 1951 roku skonstruowania myśliwca przechwytującego o dużym zasięgu, wyposażonego w nowy radar Sokoł. Był to pierwszy w ZSRR myśliwiec przechwytujący obrony obszaru, rozwijany z myślą o operowaniu nad rozległymi obszarami Syberii i Dalekiego Wschodu, gdzie nie instalowano sieci rakiet przeciwlotniczych. Jakowlew zdecydował zaprojektować możliwie mały i lekki samolot, napędzany dwoma nowo projektowanymi ekonomicznymi silnikami odrzutowymi Mikulina AM-5. Dzięki ich niewielkiej średnicy, silniki umieszczono pod skrzydłami, pozostawiając w nosie kadłuba miejsce na stację radiolokacyjną o dużej średnicy anteny. Uzbrojenie stanowiły 2 działka kalibru 37 mm, o dość dużej sile ognia.
Prototyp Jak-120 oblatano 19 czerwca 1952 roku (pilot W. Wołkow). Od marca do czerwca 1953 roku prowadzono pierwszy etap prób państwowych samolotu. Próby przechodziły bez większych problemów i 8 września 1953 roku postanowieniem Rady Ministrów zdecydowano przyjąć samolot na uzbrojenie wojsk obrony powietrznej ZSRR, pod nazwą Jak-25. Po wprowadzeniu poprawek i ulepszeń prototypu, ponownie został skierowany na badania od listopada 1954 roku. Ponieważ stacja radiolokacyjna RP-6 Sokoł znajdowała się jeszcze na etapie rozwoju, konstrukcję przystosowano tymczasowo do starszego radaru RP-1D Izumrud, o mniejszych możliwościach i zasięgu wykrywania. Samolot skierowano do produkcji seryjnej w zakładzie nr 292 w Saratowie. Produkcja początkowo borykała się z pewnymi trudnościami i do końca 1954 roku oddano tylko 3 samoloty, zamiast przewidywanych 100 (z tego, 30 miało otrzymać radar Sokoł). 
Od początku 1955 roku produkowano docelowy najliczniejszy wariant myśliwski Jak-25M, wyposażony w stację radiolokacyjną RP-6 Sokoł, która przeszła wcześniej badania na Ła-200. Wprowadzono też na nim inne ulepszenia, jak hamulce wylotowe luf działek i lepsze silniki 2. serii. Próby państwowe Jaka-25M zakończono w kwietniu 1954 roku. Część samolotów wyposażonych w aparaturę naprowadzania Gorizont-1 oznacza się czasami Jak-25MG. Wersje myśliwskie Jaka-25 otrzymały w kodzie NATO oznaczenie "Flashlight-A" (literę A dodano po pojawieniu się Jak-27).
W stadium prototypu pozostał wariant rozwojowy myśliwca Jak-120M, wyposażony w mocniejsze silniki RD-9 (AM-9A) o ciągu 2650 kG (3250 kG z dopalaniem). Miał być uzbrojony w niekierowane pociski rakietowe powietrze-powietrze ARS-57 lub TRS-90 i 2 działka 23 mm. Prowadzono jego próby państwowe w 1955 roku, podczas których osiągnięto prędkość maksymalną 1122 km/h na 5000 m. Na skutek jednak niedopracowania ulepszonego radaru Sokoł-M i szybkiego rozwoju techniki lotniczej oraz pojawienia się myśliwców ponaddźwiękowych, zrezygnowano z jego dalszego rozwoju. 
W niewielkiej ilości wyprodukowano wersję Jak-25K, uzbrojoną w system rakietowy K-5 z kierowanymi pociskami powietrze-powietrze RS-1U, dla zastosowania których stację radiolokacyjną zamieniono na zmodyfikowaną Izumrud. Samolot przenosił 4 pociski pod wewnętrznymi częściami skrzydeł. Po próbach w 1955 roku, został przyjęty na uzbrojenie równolegle z MiG-17PFU. Łącznie z systemem rakietowym, samolot był oznaczony jako kompleks Jak-25K-5. Prowadzono też w 1956 roku próby Jaka-25K z pociskami K-75 (kompleks Jak-25K-75), następnie K-7Ł (kompleks Jak-25K-7Ł, przenosił 2 pociski) i K-8 (kompleks Jak-25K-8, nazywany też Jak-25S K-8, przenosił 2 pociski), lecz nie przyjęto ich na uzbrojenie.
Łącznie w latach 1954-1957 zbudowano 483 seryjne samoloty Jak-25, z tego 406 Jak-25M i 10 Jak-25R.
Wersje rozpoznawcze i inne.
Równolegle z myśliwcem, opracowano wariant rozpoznawczy samolotu Jak-25R (oznaczenie fabryczne Jak-125), oblatany jesienią 1953 roku. Początkowo w prototypie drugi członek załogi - nawigator miał miejsce w kabinie za pilotem, z wyciętymi oknami w dolnej części, lecz następnie na skutek kiepskiej widoczności, przeniesiono jego miejsce do częściowo oszklonego nosa kadłuba, w miejsce radaru. Były tam też rozmieszczone aparaty fotograficzne AFA-33 i AFA-39, ze zmiennymi obiektywami. Uzbrojenie stanowiło jedno działko 23 mm NR-23 z 80 nabojami. Wyprodukowano w 1955 roku jedynie 10 samolotów, z większej serii zrezygnowano. 
Opracowano także wariant rozwojowy bombowca taktycznego Jak-125B (przewidywane oznaczenie seryjne Jak-25B), przenoszący broń atomową, oblatany pod koniec 1954 roku. W nosie kadłuba miał on kabinę nawigatora, wyposażoną w celownik radiolokacyjny RMM-2 Rubidij, a wewnątrz kadłuba urządzono komorę bombową. Próby prowadzono w 1955 roku, nie został jednak wdrożony do produkcji z powodu pojawienia się nowszych samolotów naddźwiękowych. Opracowano też morski samolot rozpoznawczy Jak-25RM, którego próby prowadzono w 1955 roku. W przedłużonym nosie kadłuba miał stację radiolokacyjną wykrywania celów morskich SPRS-1 Kurs i aparat fotograficzny. Na skutek niedopracowania systemu Kurs, samolot nie wszedł do produkcji. 
Dalekim rozwinięciem konstrukcji Jaka-25 był jednomiejscowy wysokościowy samolot rozpoznawczy Jak-25RW, z wydłużonymi, prostymi skrzydłami (rozpiętość 23,4 m), służący też jako wysokościowy samolot-cel. W odróżnieniu od samolotu bazowego, był on zbudowany w układzie górnopłatu, a punkt mocowania skrzydeł do kadłuba był przesunięty do tyłu. Miał on mocniejsze silniki R-11W-300 o ciągu po 3900 kG, osiągał pułap 20 500 m, prędkość 870 km/h i zasięg 3500 km. Samolot oblatano w 1959 roku i produkowano do 1966 - zbudowano tej wersji aż 155 sztuk. Wersja ta w kodzie NATO otrzymała oznaczenie "Mandrake".
W miarę, jak samoloty Jak-25 stały się przestarzałe, część przebudowano na zdalnie sterowane cele latające Jak-25MSz. Kilka samolotów wykorzystywano do eksperymentów w locie, głównie badań foteli katapultowych (nosiły one oznaczenie Jak-25Ł).
Służba.
Pierwsze kilka samolotów Jak-25 przekazano do jednostek pod koniec 1954 roku. Od 1955 roku weszły one na wyposażenie licznych pułków myśliwskich (IAP) wojsk obrony powietrznej (PWO), rozrzuconych na większości obszaru ZSRR, chroniących granice, jak i ważne ośrodki. Jako pierwsze otrzymały je 611 pułk w Bieżecku w moskiewskim okręgu PWO, po czym 146 gwardyjski pułk, 738 pułk i 737 pułk 8. Armii PWO na Ukrainie, następnie inne jednostki. Były także na uzbrojeniu 524. pułku myśliwskiego lotnictwa Floty Północnej w Siewieromorsku-2. Po raz pierwszy zademonstrowano je publicznie w lipcu 1955 roku na paradzie w Tuszynie pod Moskwą.
Po pierwszych problemach związanych z wprowadzaniem nowego typu, samolot był oceniany jako prosty w pilotażu i eksploatacji i lubiany przez załogi. Posiadanie dwuosobowej załogi ułatwiało nawigację i wykrywanie celów za pomocą stacji radiolokacyjnej, przy czym wyposażenie w podwójne przyrządy do sterowania ułatwiało szkolenie i długie loty. Kabina samolotu była dość przestronna. Stosunkowo często zdarzały się awarie silników, lecz dzięki układowi dwusilnikowemu na ogół obchodziło się bez ofiar (częściowo awarie były konsekwencją niskiego położenia silników i zasysania kamieni z pasów startowych, które musiały być utrzymane w dużej czystości, podobnie jak np. w wypadku F-16). Dość awaryjna i kapryśna była także stacja radiolokacyjna, umożliwiająca wykrywanie samolotów (w zależności od egzemplarza) z 8–14 km. Szybkość samolotu nieco przewyższała MiG-15, lecz z drugiej strony jego lekka konstrukcja stwarzała ograniczenia w dopuszczalnych przeciążeniach, ostrych manewrach i prędkości nurkowania. 
Samoloty Jak-25 czasami stykały się nad wodami międzynarodowymi z samolotami rozpoznawczymi NATO. Brak jest doniesień o przypadkach użycia bojowego Jak-25, ich załogi zestrzeliwały jedynie bezzałogowe balony rozpoznawcze. Między 1963 a 1967 rokiem myśliwskie Jaki-25 były wycofywane z jednostek. Dłużej służyły wysokościowe samoloty rozpoznawcze Jak-25RW.
Opis konstrukcji.
Dwusilnikowy średniopłat o konstrukcji całkowicie metalowej i skośnych skrzydłach, w układzie klasycznym, z silnikami w gondolach pod skrzydłami. Skrzydła o kącie skosu 45° i ujemnym wznosie -5°, dwudźwigarowe. Na każdym ze skrzydeł dwie kierownice strug powietrza. Usterzenie klasyczne, skośne. Usterzenie poziome o kącie skosu 45° zamocowane w połowie statecznika o kącie skosu 55°. Kadłub o konstrukcji półskorupowej, o przekroju okrągłym (średnica -1,45 m). W przedniej części kadłuba stacja radiolokacyjna w obłej osłonie, za nią kabina załogi, hermetyzowana, z miejscami w układzie tandem. Kabina zakryta oszkloną osłoną, składającą się ze stałego trzyczęściowego wiatrochronu z płaską przednią szybą pancerną i odsuwanej do tyłu, wspólnej dwuczęściowej wypukłej osłony nad załogą. Kabina wyposażona w fotele wyrzucane. Załoga była chroniona przez przednią szybę pancerną 105 mm, przednią płytę i oparcia siedzeń grubości 10 mm oraz boczne płyty duraluminiowe. 
Po obu stronach środkowej części kadłuba hamulce aerodynamiczne w formie odchylanych hydraulicznie klap. Podwozie samolotu jednotorowe, z pojedynczymi kołami przedniej goleni i podwójnymi głównej goleni, chowanymi do kadłuba oraz chowanymi kołami dodatkowymi na końcach skrzydeł. 
Samolot był wyposażony m.in. w stację radiolokacyjną RP-6 Sokoł w przedniej części kadłuba (Jak-25M, w Jak-25: RP-1 Izumrud), radiostację RSIU-3M, radiokompas ARK-5, radiowysokościomierz RW-2
Napęd: 2 silniki turboodrzutowe ze sprężarką osiową RD-5A (AM-5) konstrukcji Mikulina o ciągu 2600 kG. Paliwo w 4 zbiornikach w kadłubie o pojemności łącznie 3445 l. Możliwość podwieszenia dodatkowego zbiornika 685 l pod kadłubem.
Uzbrojenie: 2 działka 37 mm N-37Ł z zapasem po 50 nabojów (maksymalnie po 100 nabojów), po bokach dolnej części kadłuba.
Zobacz też.
Pokrewne konstrukcje: Jak-26 - Jak-27
Porównywalne samoloty: Ła-200 - Sud Aviation Vautour II - Northrop F-89 Scorpion - Avro Canada CF-100

</doc>
<doc id="866141" url="https://pl.wikipedia.org/wiki?curid=866141" title="Piłkarski Turniej Azteca 2000">
Piłkarski Turniej Azteca 2000

Piłkarski turniej Azteca 2000 – turniej towarzyski Azteca 2000 odbył się w 1985 roku. Wszystkie mecze rozgrywano w Meksyku. W turnieju uczestniczyły zespoły: gospodarzy, Anglii i RFN.
Mecze.
Mecz Meksyk–Anglia odbył się także w ramach turnieju Copa Ciudad de Mexico 1985.
Końcowa tabela.
Triumfatorem turnieju Azteca 2000 został zespół Meksyku.

</doc>
<doc id="866143" url="https://pl.wikipedia.org/wiki?curid=866143" title="Paweł Sobek">
Paweł Sobek

Paweł Sobek (ur. 23 grudnia 1929 w Bytomiu, zm. 14 września 2015 w Perth) – polski piłkarz, napastnik. Olimpijczyk.
Był wychowankiem Fortuny Bytom. Lata 1950-1953 spędził w Szombierkach Bytom. Grał także w Górniku Radlin. 
W kadrze debiutował 18 maja 1952 w meczu z Bułgarią, ostatni raz zagrał rok później. Brał udział w igrzyskach olimpijskich w Helsinkach. Łącznie w biało-czerwonych barwach rozegrał 5 oficjalnych spotkań, strzelił jedną bramkę.

</doc>
<doc id="866144" url="https://pl.wikipedia.org/wiki?curid=866144" title="Zwara">
Zwara

Zwara – jedenasty singel (EP) oraz utwór brytyjskiego zespołu Juno Reactor wydany 26 listopada 2003 roku w Japonii przez wytwórnię Universal Music (wydanie CD-EP). Singel pochodzi z szóstego albumu Juno Reactor – "Labyrinth", składa się z 4 różnych utworów: tytułowego "Zwara (Sleepwalker)", "Teahouse", "Komit" oraz ze znanego z albumu "Beyond the Infinite" utworu "Guardian Angel". Spośród powyższych utworów tylko jeden – "Zwara" znajduje się na płycie "Labyrinth". Utwory znajdujące się na singlu, podobnie jak większość produkcji zespołu, należą do nurtu muzyki psychedelic trance oraz goa trance.

</doc>
<doc id="866148" url="https://pl.wikipedia.org/wiki?curid=866148" title="Bohdan Hulewicz">
Bohdan Hulewicz

Bohdan Józef Florian Hulewicz (ur. 20 czerwca 1888 w Kościankach, zm. 31 lipca 1968 w Gdańsku) – polski literat, pułkownik dyplomowany piechoty Wojska Polskiego.
Życiorys.
Dzieciństwo i młodość.
Urodził się w rodzinie Leona i Heleny z Kaczkowskich. Miał sześcioro rodzeństwa: Jerzy, Witold, Wacław, Katarzyna, Stanisława po mężu Ilińska i Antonina – żona prof. Mściwoja Semerau-Siemianowskiego. Był wujem por. pil. Olgierda Ilińskiego z 308 dywizjonu myśliwskiego. Żonaty z Jadwigą z Karwatów.
Naukę rozpoczął w Królewskiej Współwyznaniowej Szkole dla Chłopców w Trzemesznie (klasy I–VI), a następnie kontynuował w Lesznie. W czasie nauki był członkiem Towarzystwa Tomasza Zana i Związku Młodzieży Polskiej „Zet”. Maturę zdał w gimnazjum w m. Neuhaldensleben k. Magdeburga po czym rozpoczął studia filozoficzne i historii sztuki początkowo we Wrocławiu, od 1912 na uniwersytecie w Monachium i Kilonii.
W latach 1912–1913 odbył jednoroczną służbę wojskową w I batalionie piechoty morskiej (die Marineinfanterie der Kaiserlichen Marine) w Kilonii.
Po zakończeniu służby wojskowej w październiku 1913 powrócił do Monachium i kontynuował studia oraz działalność niepodległościową. Był instruktorem Polskich Drużyn Strzeleckich. Współpracował z Kazimierzem Fabrycym, studentem politechniki monachijskiej, późniejszym generałem WP.
I wojna światowa.
W sierpniu 1914 zmobilizowany do armii niemieckiej w stopniu kaprala. Został dowódcą drużyny w kompanii cyklistów piechoty morskiej dowodzonej przez kpt. Rabiusa. Ranny w czasie oblężenia Antwerpii. Po dziesięciotygodniowym leczeniu i dwutygodniowym urlopie powrócił na front we Flandrii. Na froncie pozostawał przez 11 miesięcy po czym został skierowany do Munsterlager na dwumiesięczny kurs oficerski dla podoficerów. Na początku 1916 po awansie na podporucznika powrócił na front. Dowódca plutonu w kompanii dowodzonej przez kpt. rez. Hueskera. Został ranny w marcu 1916 po raz drugi i przewieziony do Poznania. Dzięki pomocy dr Pawlickiego, chirurga szpitala nr 1 w Poznaniu po rocznym okresie leczenia został zakwalifikowany do służby garnizonowej. W tym czasie wspólnie z braćmi zorganizował Spółkę Wydawniczą „Ostoja” (1916–22) i był jej pierwszym kierownikiem oraz wydał czasopismo „Zdrój” (1917–22). Przeniesiony do Warszawy w 1917 pełnił służbę w biurze tłumaczeń kierowanym przez mjr. von Stechowa. Następnie po krótkim pobycie w Sosnowcu powrócił do macierzystego garnizonu w Kilonii. Od stycznia do listopada 1918 pełnił funkcję adiutanta w dowództwie 3 Dywizji „Stoczniowej”, w koszarach przy ul. Hardenberga. W listopadzie 1918 po buncie marynarzy w Kilonii i rozpoczęciu rewolucji zdezerterował z armii niemieckiej i wraz z żoną powrócił do Poznania.
Powstanie wielkopolskie.
W Poznaniu razem z por. Bronisławem Sikorskim i Mieczysławem Paluchem zorganizował Sekcję Wojskową Komisariatu Naczelnej Rady Ludowej.
13 listopada 1918 razem z Mieczysławem Paluchem, Stanisławem Nogajem, Zygmuntem Wiza, Mieczysławem Andrzejewskim, Henrykiem Śniegockim i oddziałem POW pod dowództwem Wincentego Wierzejewskiego, brał udział w przejęciu kierownictwa nad Wydziałem Wykonawczym Rady Żołnierzy i Robotników w Poznaniu. Został zastępcą Augusta Twachtmanna, przewodniczącego Wydziału Wykonawczego Rady Żołnierzy i Robotników. Wspólnie z Witoldem Dzierżykraj-Morawskim koordynował organizację oddziałów powstańczych.
Po zorganizowaniu przez majora Stanisława Taczaka Dowództwa Głównego Sił Zbrojnych byłego zaboru pruskiego mianowany szefem Oddziału Ib Organizacyjnego Sztabu. 15 marca 1919 na wniosek głównodowodzącego Komisariat Naczelnej Rady Ludowej dekretem nr 9 przyjął go oficjalnie do Sił Zbrojnych Polskich w byłym zaborze pruskim z zatwierdzeniem posiadanego stopnia podporucznika i mianował porucznikiem ze starszeństwem z dniem 1 marca 1916. 23 czerwca 1919 nadano mu starszeństwo 1 marca 1914 i tego samego dnia awansowano do stopnia kapitana ze starszeństwem z dniem 1 marca 1919. Następnie służbę pełnił na stanowisku szefa sztabu 3 Dywizji Strzelców Wielkopolskich.
Służba w Wojsku Polskim.
2 stycznia 1920 rozpoczął naukę w Wojennej Szkole Sztabu Generalnego w Warszawie jako słuchacz II Kursu Wojennego. Od kwietnia do grudnia 1920 odbywał praktykę sztabową w Oddziale III Sztabu Naczelnego Wodza na stanowisku referenta, później naczelnika Wydziału Południowego Sekcji „Wschód”. Od 2 stycznia do 6 września 1921 kontynuował naukę w Wojennej Szkole Sztabu Generalnego. Po zakończeniu studiów uzyskał tytuł naukowy oficera Sztabu Generalnego i przydział do Oddziału IIIa Biura Ścisłej Rady Wojennej na stanowisko szefa Wydziału „Zachód”. Od dnia 15 października 1923 pełnił służbę w Oddziale III Sztabu Generalnego WP na stanowisku szefa wydziału, a później, do grudnia 1924, na stanowisku szefa Wydziału Ogólnego Oddziału II SG WP. Z dniem 1 lutego 1925 Minister Spraw Wojskowych mianował go attaché wojskowym przy Poselstwie RP w Waszyngtonie. Z dniem 1 kwietnia 1926, po powrocie z placówki dyplomatycznej, został przydzielony w dyspozycji Szefa Sztabu Generalnego. W sierpniu 1926 objął dowództwo 64 pułku piechoty w Grudziądzu. 25 maja 1928 przyjął obowiązki komendanta Szkoły Podchorążych Piechoty w Ostrowi Mazowieckiej.
Od kwietnia 1929 do 20 czerwca 1933 był szefem Biura Personalnego Ministerstwa Spraw Wojskowych, a później pozostawał w dyspozycji dowódcy Okręgu Wojskowego Nr VI we Lwowie. W czerwcu 1933 wyznaczony został na stanowisko dowódcy piechoty dywizyjnej 26 Dywizji Piechoty w Skierniewicach. Następnie przeniesiony został do Grodna na stanowisko pomocnika dowódcy Okręgu Korpusu Nr III, gen. bryg. Józefa Olszyna-Wilczyńskiego.
1 września 1939 objął dowództwo Obszaru Warownego „Grodno”, a 10 września dowództwo Grupy „Grodno”, której oddziały przemieszczały się koleją do Lwowa. Razem z ppłk. Stanisławem Pietrzykiem jechał samochodem po trasie Pińsk – Dawidgródek 16/17.IX – Łuniniec – Równe – Dubno – Brody – Krasne – Lwów 17/18.IX – Stanisławów – Kuty, gdzie przekroczył granicę RP z Rumunią.
Internowany w obozie oficerskim w m. Călimănești, a później w Târgoviște. Tam do lutego 1941 sprawował funkcję komendanta obozu w Târgoviște i wszystkich pozostałych obozów oficerów i żołnierzy internowanych w Rumunii. Po przekazaniu polskich jeńców Niemcom przebywał w Oflagu w Dorsten, a później Oflagu VI B Doessel. 29 marca 1945 został oswobodzony z niewoli.
Został pochowany na cmentarzu przy kościele św. Małgorzaty w Graboszewie.
Imię Bohdana Hulewicza otrzymała Filia w Kościankach Szkoły Podstawowej w Wólce, w gminie Strzałkowo (obecnie Publiczna Szkoła Podstawowa w Wólce im. Henryka Sienkiewicza).

</doc>
<doc id="866149" url="https://pl.wikipedia.org/wiki?curid=866149" title="Jałowiec (Góry Wałbrzyskie)">
Jałowiec (Góry Wałbrzyskie)

Jałowiec (niem. "Jägerbänke", 751 m n.p.m.) – wzniesienie w Sudetach Środkowych, w Górach Wałbrzyskich, w pasmie Gór Czarnych.
Położenie.
Wzniesienie położone na terenie Parku Krajobrazowego Sudetów Wałbrzyskich na zachód od miejscowości Głuszyca, we wschodniej części Gór Czarnych.
Jest to powulkaniczne wzniesienie zbudowane ze skał wylewnych – porfirów oraz ich tufów w kształcie górskiego grzbietu z płaską częścią szczytową i niewyraźnie zaznaczonym wierzchołkiem o stromych południowym i północnym zboczu.
Wzniesienie w całości porośnięte jest lasem regla dolnego. Poniżej szczytu u podnóża południowego zbocza na wysokości około 640 m n.p.m. na skarpie doliny potoku Rybna grupa ciekawych skałek.
Turystyka.
Zachodnią częścią grzbietu prowadzi szlak turystyczny.

</doc>
<doc id="866150" url="https://pl.wikipedia.org/wiki?curid=866150" title="Parque Nacional Isla del Coco">
Parque Nacional Isla del Coco



</doc>
<doc id="866152" url="https://pl.wikipedia.org/wiki?curid=866152" title="ANSA">
ANSA

L’Agenzia Nazionale Stampa Associata (ANSA) – włoska agencja prasowa założona 15 stycznia 1945 roku z siedzibą w Rzymie.

</doc>
<doc id="866154" url="https://pl.wikipedia.org/wiki?curid=866154" title="L'Agenzia Nazionale Stampa Associata">
L'Agenzia Nazionale Stampa Associata



</doc>
<doc id="866155" url="https://pl.wikipedia.org/wiki?curid=866155" title="L’Agenzia Nazionale Stampa Associata">
L’Agenzia Nazionale Stampa Associata



</doc>
<doc id="866156" url="https://pl.wikipedia.org/wiki?curid=866156" title="Agenzia Nazionale Stampa Associata">
Agenzia Nazionale Stampa Associata



</doc>
<doc id="866157" url="https://pl.wikipedia.org/wiki?curid=866157" title="I liga paragwajska w piłce nożnej (1950)">
I liga paragwajska w piłce nożnej (1950)

Mistrzem Paragwaju został klub Cerro Porteño, natomiast wicemistrzem Paragwaju został klub Club Libertad.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do drugiej ligi spadł klub Atlántida SC, a na jego miejsce awansował klub Sport Colombia Fernando de la Mora.

</doc>
<doc id="866159" url="https://pl.wikipedia.org/wiki?curid=866159" title="Arabika (masyw)">
Arabika (masyw)

Arabika – masyw górski w Wielkim Kaukazie, położony na terytorium Abchazji, nieopodal miasta Gagra. Najwyższy szczyt masywu wznosi się na wysokość 2661 m n.p.m.
W masywie Arabika znajduje się Jaskinia Wronia (Krubera) oraz Jaskinia Wieriowkina, dwie najgłębsze jaskinie świata.

</doc>
<doc id="866163" url="https://pl.wikipedia.org/wiki?curid=866163" title="Pulsary">
Pulsary



</doc>
<doc id="866164" url="https://pl.wikipedia.org/wiki?curid=866164" title="Katedra w Sienie">
Katedra w Sienie

Katedra w Sienie - gotycka katedra w Sienie (Włochy).
W dużej mierze zbudowana w latach 1215-1264, do jej twórców należał Nicola Pisano, a jego syn Giovanni zaprojektował parawanową, trójosiową fasadę. W 1339 r. rozpoczęto pracę nad nową nawą, zamierzano bowiem przemienić istniejący kościół romański w transept. Gdyby ten plan się powiódł, powstałaby największa chrześcijańska świątynia na świecie, jednak epidemia dżumy w roku 1348 zniweczyła te plany. W nieukończonych murach nowej nawy mieści się obecnie "Museo dell'Opera Metropolitana", a niedoszła fasada stanowi taras widokowy.
Posadzka świątyni wykonana jest z pasów białego i czarnego marmuru. Do najcenniejszych zabytków wewnątrz kościoła należy marmurowa ambona, wykonana przez Nicola Pisano.

</doc>
<doc id="866165" url="https://pl.wikipedia.org/wiki?curid=866165" title="Bydgoszcz Osowa Góra">
Bydgoszcz Osowa Góra

Bydgoszcz Osowa Góra – przystanek kolejowy na Osowej Górze w Bydgoszczy, województwie kujawsko-pomorskim. Znajduje się na linii kolejowej nr 18. Ostatnia stacja na terenie Bydgoszczy przed wyjazdem z miasta na zachód w kierunku Piły.
Charakterystyka.
Przystanek posiada przejście dla pieszych na poziomie szyn. Według danych z 2019 roku przystanek obsługiwał 50–99 pasażerów na dobę. Linia kolejowa powstała w 1851 r. jako pierwsze połączenie kolejowe Berlina z Królewcem.
Do stacji można dojechać liniami autobusowymi: 61 (Plac Kościeleckich – Rekinowa), 71 (Morska – Rekinowa), oraz linią nocną 35N (Plac Kościeleckich – Rekinowa). Linie te zatrzymują się na przystankach Grunwaldzka – Kolbego oraz Kolbego – Grunwaldzka.

</doc>
<doc id="866167" url="https://pl.wikipedia.org/wiki?curid=866167" title="Piłkarski Turniej w Meksyku 1985">
Piłkarski Turniej w Meksyku 1985

Piłkarski turniej w Meksyku 1985- turniej towarzyski w Meksyku zorganizowano w 1985 roku i stanowił przygotowanie jego uczestników do Mundialu w Meksyku. Uczestniczyły w nim cztery reprezentacje: gospodarzy, Węgier, Algierii i Korei Południowej. 
Tabela końcowa.
 
Zwycięzcą turnieju w Meksyku 1985 została reprezentacja Meksyku.

</doc>
<doc id="866172" url="https://pl.wikipedia.org/wiki?curid=866172" title="Shango Tour 2001">
Shango Tour 2001

Shango Tour 2001 - koncertowe wydawnictwo muzyczne (DVD) brytyjskiego zespołu Juno Reactor wydane 25 lipca 2001 roku w Japonii przez wytwórnię Equinox. 
Album jest zapisem audiowizualnym koncertu zespołu w Tokio, który był częścią większej trasy koncertowej "Shango Tour" promującej krążek "Shango". Utwory znajdujące się na albumie należą do nurtu muzyki psychedelic trance oraz goa trance.
21 stycznia 2005 wydano wersję amerykańską DVD (Live in Tokyo), na którą składają się generalnie te same utwory, jakie znajdują się w wersji japońskiej.

</doc>
<doc id="866173" url="https://pl.wikipedia.org/wiki?curid=866173" title="Interstate 24">
Interstate 24

Interstate 24 – amerykańska autostrada międzystanowa we wschodniej części kraju. Zaczyna się od autostrady I57 (16 km na południe od miasta Marion w stanie Illinois), a kończy się w mieście Chattanooga wpadając w I75. Ma długość 509.1 km (316.4 mil).
Autostrada bierze swój początek w Illinois odcinek tylko 37 mil i przechodzi przez Kentucky. Następnie Tennessee – autostrada biegnie przez cały ten stan z północy na południe. W tym stanie najbardziej niebezpieczny jest odcinek około 64 km na zachód od Chattanooga w okolicach południowej części gór Appalachy, gdzie nachylenie drogi dochodzi do 6% na którym wiele osób straciło życie. Autostrada biegnie dalej przez Hrabstwo Dade w stanie Georgia tylko 6 km (4 mile) po czym wpada z powrotem do Tennessee i kończy się w Chattanoodze.
Autostrada biegnie przez stany:
Jest ważną arterią komunikacyjną miast:

</doc>
<doc id="866175" url="https://pl.wikipedia.org/wiki?curid=866175" title="Sajdak (góra)">
Sajdak (góra)

Sajdak (niem. "Donnerberg", "Kachler Berg", "Köhler-Berg", "Köhlerberg", 586 m n.p.m.) – wzniesienie, w południowo-zachodniej Polsce, w Sudetach Środkowych, w Górach Wałbrzyskich, w paśmie Gór Czarnych.
Położenie.
Wzniesienie położone we wschodniej części Gór Czarnych, na zachód od miejscowości Głuszyca.
Jest to powulkaniczne wzniesienie zbudowane ze skał wylewnych w kształcie kopuły o stromych zboczach z płaską wydłużoną częścią szczytową i wyraźnie zaznaczonym wierzchołkiem wznoszącym się po wschodniej stronie o 18 m ponad przełęcz pod Wawrzyniakiem.
Wzniesienie częściowo porośnięte jest lasem regla dolnego.
Poniżej szczytu pod zachodnim zboczem góry usytuowany jest tunel kolejowy na linii kolejowej nr 286 Wałbrzych – Kłodzko.
Wzniesienie położone przy wschodniej granicy Parku Krajobrazowego Sudetów Wałbrzyskich.
Turystyka.
Po zachodniej stronie góry przez przełęcz pod Wawrzyniakiem prowadzi szlak turystyczny.

</doc>
<doc id="866178" url="https://pl.wikipedia.org/wiki?curid=866178" title="Zjednoczone Księstwa Jülich-Kleve-Berg">
Zjednoczone Księstwa Jülich-Kleve-Berg

Zjednoczone Księstwa Jülich-Kleve-Berg (niem. "Vereinigte Herzogtümer Jülich-Kleve-Berg") było połączeniem trzech państw Świętego Cesarstwa Rzymskiego - Jülich, Bergu i Kleve.
Najpierw w 1423 połączyły się ze sobą Jülich i Berg, a w 1521 dołączyły do nich Kleve oraz Mark tworząc razem księstwo Jülich-Kleve-Berg. Wraz z bezdzietną śmiercią ostatniego władcy tego połączonego państwa Jana Wilhelma w 1609 doszło do sporu o pozostawione przez niego dziedzictwo. Stronami sporu byli spadkobiercy jego dwóch najstarszych sióstr. Spadkobierczynią starszej z nich była wyznająca religię protestancką elektorówna Brandenburgii, natomiast po młodszej dziedziczył wyznawca religii katolickiej, władca Filip Ludwik Wittelsbach książę Palatynatu-Neuburg. Różnice w wierze spowodowały, że wojna o sukcesję nabrała także barwy wojny religijnej. Pięcioletnią wojnę zakończył zawarty 12 listopada 1614 pokój w Xanten, na mocy którego włości Jana Wilhelma podzielone zostały między strony sporu. Władca Palatynatu Neuburskiego Wolfgang Wilhelm Wittelsbach otrzymał Księstwo Jülich i Księstwo Bergu, natomiast władca Brandenburgii Jan Zygmunt Hohenzollern - Księstwo Kleve i Hrabstwo Mark. Obie strony wróciły do tego sporu podczas wojny trzydziestoletniej, jednak toczone walki ostatecznie niczego nie zmieniły.
Na podstawie postanowień kongresu wiedeńskiego Jülich i Berg po wcieleniu do Prus znów połączyły się z Kleve i Mark, współtworząc pruską prowincję Jülich-Kleve-Berg (od 1822 znaną jako Nadrenia). Jedynie wchodzące dotąd w skład księstwa Jülich miasta Sittard i Tegelen wcielono do Holandii.

</doc>
<doc id="866185" url="https://pl.wikipedia.org/wiki?curid=866185" title="Live in Tokyo (Juno Reactor)">
Live in Tokyo (Juno Reactor)

Live in Tokyo - koncertowe wydawnictwo muzyczne (DVD) brytyjskiego zespołu Juno Reactor wydane 21 stycznia 2005 roku w Stanach Zjednoczonych przez wytwórnię Metropolis Records. Album ten jest zagraniczną reedycją DVD wydanego w 2001 roku w Japonii - Shango Tour 2001. Jest to zapis audiowizualny koncertu zespołu w Tokio, który był częścią większej trasy koncertowej "Shango Tour" promującej krążek "Shango". Utwory znajdujące się na albumie należą do nurtu muzyki psychedelic trance oraz goa trance.

</doc>
<doc id="866186" url="https://pl.wikipedia.org/wiki?curid=866186" title="Peter Okhello">
Peter Okhello

Peter Okhello (ur. 19 czerwca 1972 roku w Kampali) − bokser wagi ciężkiej z Ugandy.
Jako zawodnik amatorski Okhello był mistrzem Ugandy. W 1997 roku przeszedł na zawodowstwo. Pierwszą walkę stoczył w Japonii. W swojej piątej walce zaliczył pierwszą porażkę, z Toakipa Tasefą. Po następnej przegranej z Kali Meehanem, miał półtoraroczną przerwę w boksowaniu.
Na ring powrócił w lutym 2001 roku. Pokonał kolejno sześciu słabszych rywali. W swojej pierwszej, i jak dotychczas jedynej, walce w Stanach Zjednoczonych przegrał zdecydowanie na punkty z Imamu Mayfieldem. Powrócił do Japonii, gdzie wygrał kolejnych sześć walk.
W czerwcu 2005 roku ponownie podjął próbę zaistnienia poza Japonią. W walce w niemieckim Kempten (Allgäu) przegrał na punkty z Sinan Samil Samem, chociaż był bliski zwycięstwa powalając w dwunastej rundzie rywala na deski. Turek zdołał się jednak podnieść i wytrzymać do końca walki.
Okhello ponownie wrócił do Japonii, gdzie wygrał swój drugi pojedynek z Bobem Miroviciem. Po tej walce dosyć niespodziewanie dostał szansę walki o mistrzostwo świata organizacji WBC z Olegiem Maskajewem, dla którego była to pierwsza obrona mistrzowskiego pasa. 10 grudnia 2006 roku Rosjanin wygrał z Okhello na punkty po bardzo jednostronnym widowisku.

</doc>
<doc id="866187" url="https://pl.wikipedia.org/wiki?curid=866187" title="Kazimierz Kaszuba">
Kazimierz Kaszuba

Kazimierz Kaszuba (ur. 5 kwietnia 1930 w Rząsce, zm. 5 sierpnia 1990 w Krakowie) – polski piłkarz, grający na pozycji obrońcy lub pomocnika.
Kariera.
Kaszuba był wychowankiem Cracovii, w pierwszym zespole grał w latach 1948-1954. W 1948 został mistrzem Polski. Od 1955 był piłkarzem lokalnego rywala – Wawelu.
W reprezentacji Polski zadebiutował 27 maja 1951 w meczu z Węgrami, ostatni raz zagrał w 1954. Brał udział w igrzyskach olimpijskich w Helsinkach. Łącznie w biało-czerwonych barwach rozegrał 3 oficjalne spotkania.

</doc>
<doc id="866192" url="https://pl.wikipedia.org/wiki?curid=866192" title="Podgajcze">
Podgajcze

Podgajcze – część wsi Drygulec w Polsce, położona w województwie świętokrzyskim, w powiecie opatowskim, w gminie Wojciechowice.
W latach 1975–1998 Podgajcze administracyjnie należało do województwa tarnobrzeskiego.
Historia.
W XIX w. dobra "Podgajcze" były własnością m.in. benedyktynek z Sandomierza. W 1864 r. zostały wystawione na licytację razem z sąsiednimi dobrami "Drygulec".
W okresie międzywojennym właścicielem Podgajcza był Henryk Roguski. Jako oficer rezerwy brał on udział w kampanii wrześniowej, podczas której dostał się do niewoli radzieckiej. W 1940 r. został zamordowany w Katyniu. W 1944 r. wycofujący się Niemcy założyli w Podgajczu polowy cmentarz. Groby ekshumowano w latach 90. XX wieku.
W czasach PRL w Podgajczu funkcjonował państwowy zakład przetwórstwa owocowo-warzywnego. W latach 90. XX wieku został on sprywatyzowany.

</doc>
<doc id="866195" url="https://pl.wikipedia.org/wiki?curid=866195" title="Friendly fire (gry komputerowe)">
Friendly fire (gry komputerowe)



</doc>
<doc id="866197" url="https://pl.wikipedia.org/wiki?curid=866197" title="Jednostki anglosaskie">
Jednostki anglosaskie



</doc>
<doc id="866200" url="https://pl.wikipedia.org/wiki?curid=866200" title="Ruch Oporu bez Wojny i Dywersji Wolność i Niezawisłość">
Ruch Oporu bez Wojny i Dywersji Wolność i Niezawisłość



</doc>
<doc id="866201" url="https://pl.wikipedia.org/wiki?curid=866201" title="Piłkarski Turniej Queretaro 1985">
Piłkarski Turniej Queretaro 1985

Piłkarski Turniej Queretaro 1985- turniej piłkarski w Meksyku zorganizowano w 1985 roku. Wszystkie mecze odbywały się na nowym otwartym stadionie w Querétaro. Uczestniczyły w nim cztery reprezentacje: gospodarzy, Polski, Bułgarii i Szwajcarii. 
Tabela końcowa.
 
Zwycięzcą piłkarskiego turnieju Queretaro 1985 została reprezentacja Bułgarii.

</doc>
<doc id="866205" url="https://pl.wikipedia.org/wiki?curid=866205" title="Aminy biogenne">
Aminy biogenne

Aminy biogenne − organiczne związki chemiczne, aminy, które powstają w wyniku procesu dekarboksylacji aminokwasów obojętnych i zasadowych.

</doc>
<doc id="866207" url="https://pl.wikipedia.org/wiki?curid=866207" title="Odyssey (1992–2002)">
Odyssey (1992–2002)

Odyssey (1992-2002) – kompilacja największych i najpopularniejszych przebojów brytyjskiego zespołu Juno Reactor wydana w trzech wersjach:
Wersja amerykańska i europejska zostały wydane przez wytwórnię Metropolis Records, natomiast wersja japońska - przez Universal Music. Wszystkie trzy edycje zawierają te same skompilowane utwory, będące podsumowaniem 10 lat działalności Juno Reactor na rynku muzycznym (lata 1992–2002). Utwory znajdujące się na albumie należą do nurtu muzyki psychedelic trance oraz goa trance.

</doc>
<doc id="866210" url="https://pl.wikipedia.org/wiki?curid=866210" title="Amina biogenna">
Amina biogenna



</doc>
<doc id="866211" url="https://pl.wikipedia.org/wiki?curid=866211" title="Kamienica Petyskusa w Warszawie">
Kamienica Petyskusa w Warszawie

Kamienica Petyskusa – zabytkowa kamienica na rogu ulic: Senatorskiej (nr 27) i Wierzbowej (nr 11) w Warszawie.
Opis.
Dwupiętrowa, zwrócona fasadą w stronę placu Teatralnego klasycystyczna kamienica została wzniesiona w latach 1818−1821 według projektu Chrystiana Piotra Aignera. Zleceniodawcą był dzierżawca loterii Johann Christoph Hartmann Petiscus (zm. 1822), po którym dom należał do jego zięcia Wilhelma Brunweya, następnie zaś do przemysłowca i kolekcjonera Edwarda Neprosa, którego ojciec Karol, mydlarz warszawski, zakupił ją ok. 1870 od spadkobierców Brunweya za sumę 400 000 rubli. Kamienica została poważnie uszkodzona w 1944, po czym odbudowana w latach 1948-1950. Fasadę budynku zdobią korynckie pilastry oraz arkady okien i drzwi na parterze.
Kamienica jest wpisana do rejestru zabytków pod nr 522.

</doc>
<doc id="866214" url="https://pl.wikipedia.org/wiki?curid=866214" title="Ben Watkins">
Ben Watkins

Ben Watkins – brytyjski muzyk i producent, twórca muzyki elektronicznej (psychedelic trance, goa trance), lider zespołu Juno Reactor.
Muzykę rozpoczął tworzyć w roku 1982. Karierę rozpoczął w londyńskim nowofalowym zespole "The Hitmen" (jego członkiem był wówczas m.in. Alan Wilder, późniejszy członek zespołów "Depeche Mode" i "Recoil"). Watkins był poza tym członkiem zespołu "Empty Quarter" (wraz z Martinem "Youth" Gloverem z post punkowego zespołu "Killing Joke").
Po występach w tych zespołach rockowych Watkins, wspólnie z Adamem Petersem, założył zespół "The Flowerpot Men" (nie mylić z brytyjskim zespołem pop "The Flower Pot Men"). Nagrał on kilka utworów, które mogły stać się wzorcem muzyki, jaką wkrótce nazwano techno. Kolejnym zespołem, w którym działał Watkins był "Sunsonic" (dawny "The Flowerpot Men"). Następnie uczestniczył on w wielu mniejszych i krótkotrwałych projektach muzycznych (m.in. "Psychoslaphead"), by ostatecznie stworzyć formację "Juno Reactor".
Ben Watkins był również współkompozytorem i współproducentem solowego albumu Traci Lords – "1000 Fires".

</doc>
<doc id="866216" url="https://pl.wikipedia.org/wiki?curid=866216" title="Formylacja">
Formylacja



</doc>
<doc id="866217" url="https://pl.wikipedia.org/wiki?curid=866217" title="Lauren Clinton">
Lauren Clinton

Lauren Clinton (ur. 9 września 1993) – amerykańska aktorka dziecięca.

</doc>
<doc id="866221" url="https://pl.wikipedia.org/wiki?curid=866221" title="Janice Avery">
Janice Avery



</doc>
<doc id="866222" url="https://pl.wikipedia.org/wiki?curid=866222" title="Ksantos">
Ksantos



</doc>
<doc id="866224" url="https://pl.wikipedia.org/wiki?curid=866224" title="Pałac Blanka w Warszawie">
Pałac Blanka w Warszawie



</doc>
<doc id="866230" url="https://pl.wikipedia.org/wiki?curid=866230" title="Justin">
Justin



</doc>
<doc id="866231" url="https://pl.wikipedia.org/wiki?curid=866231" title="Ronneby">
Ronneby

Ronneby – miejscowość (tätort) w południowej Szwecji, w regionie administracyjnym ("län") Blekinge, siedziba gminy Ronneby.
Według danych Szwedzkiego Urzędu Statystycznego liczba ludności wyniosła: 12 612 (31 grudnia 2015), 13 082 (31 grudnia 2018) i 13 000 (31 grudnia 2019).
Ronneby jest uważane za „ogród Szwecji”, a miejski park „Brunnsparken” w 2005 został wybrany najpiękniejszym parkiem Szwecji. Miasto słynie ponadto z XII-wiecznego kościoła.
Historia.
Prawa miejskie miejscowość po raz pierwszy otrzymała w 1387 jako część terytorium królestwa Danii. W 1564, w czasie wojny siedmioletniej wojska szwedzkie zdobyły Ronneby i wymordowały około 3000 mieszkańców – incydent ten znany jest jako Krwawa Łaźnia Ronneby. Miasto odzyskało znaczenie na początku XIX wieku dzięki rozwojowi przemysłu i odkryciu źródeł leczniczych, dzięki którym powstało uzdrowisko.

</doc>
<doc id="866235" url="https://pl.wikipedia.org/wiki?curid=866235" title="Wołuta">
Wołuta

Wołuta (biał. Вялута, "Wiałuta", ros. Велута) – wieś na Białorusi, w obwodzie brzeskim, w rejonie łuninieckim, w sielsowiecie Bostyń.
Wieś znana jest od 1588. Wieś szlachecka położona była w końcu XVIII wieku w powiecie nowogródzkim województwa nowogródzkiego. 
Obecnie liczy ona 1340 mieszkańców. 
We wsi znajduje się dom kultury i szkoła średnia. Znajdowała się tu także cerkiew pw. Świętej Trójcy z 1803 r., obecnie nieistniejąca.
W latach 2008–2015 w miejscowości zbudowano nową cerkiew, pod tym samym wezwaniem. Jest to świątynia parafialna.

</doc>
<doc id="866236" url="https://pl.wikipedia.org/wiki?curid=866236" title="Raymond Radiguet">
Raymond Radiguet

Raymond Radiguet (ur. 18 czerwca 1903, zm. 12 grudnia 1923) – francuski pisarz, dramaturg i dziennikarz.
Życie.
Urodził się w Saint-Maur-des-Fossés, w pobliżu Paryża, w rodzinie karykaturzysty Maurice Radigueta, jako najstarszy z siedmiorga rodzeństwa. W 1917 przeniósł się do stolicy, gdzie po zdaniu egzaminów rozpoczął naukę w słynnym liceum Karola Wielkiego jako stypendysta. Uznawany za przeciętnego ucznia, większość czasu poświęcał lekturze. Poznał pisarzy XVII i XVIII wieku, wśród których szczególnie cenił powieść "Księżna de Clèves" Madame de La Fayette; interesowali go też Stendhal, Marcel Proust, a także poeci: Verlaine, Mallarmé, Arthur Rimbaud, Lautréamont.
W wieku 15 lat porzucił naukę, aby poświęcić się dziennikarstwu i literaturze. Rozpoczął współpracę z czasopismem „L’Intransigeant”, w którym jego ojciec publikował karykatury. Dołączył do modernistów, nawiązując przyjaźń z pisarzami i poetami, takimi jak André Salmon, Max Jacob, Pierre Reverdy oraz ze swoim późniejszym wydawcą François Bernouardem. Poznał też malarzy: Juan Grisa, Picassa i Modiglianiego, spotykał się z młodymi kompozytorami, wśród których byli: Milhaud, Georges Auric, Francis Poulenc i Arthur Honegger. Pod pseudonimem „Rajiky” opublikował liczne bajki i poezje w rozpoczynającym dopiero swoją działalność czasopiśmie „Le Canard enchaîné”.
W 1918 roku poznał Jeana Cocteau, który rozpoznał jego talent, zachęcał go, popierał i pomagał publikować wiersze w awangardowych czasopismach, takich jak: „Sic” i „Littérature”. W maju 1920 roku nierozłączni przyjaciele założyli czasopismo „Le Coq”, z którym współpracowali między innymi kompozytor Georges Auric, malarz Roger de la Fresnay, pisarz Paul Morand i rumuński dadaista Tristan Tzara. Cocteau, według plotki krążącej w tym czasie w Paryżu, był nie tylko mentorem, ale także kochankiem Radigueta, który utrzymywał także kilka dobrze udokumentowanych związków z kobietami. Anegdota opowiadana przez Hemingwaya rozwścieczyła Cocteau, doprowadzając go do oskarżania Radigueta o dekadencję (znanego w paryskich kręgach literackich jako „Monsieur Bébé” – „Pan Dzieciak”) za schadzki z jedną z modelek: „Bébé est vicieuse. Il aime les femmes.” („Dzidzia jest zepsuta. Kocha kobiety.” [Należy zwrócić uwagę na użycie przymiotnika w formie żeńskiej]). Radiguet, twierdzi Hemingway, zaangażował swoją seksualność do osiągnięcia postępów w karierze, będąc pisarzem „który potrafił robić karierę nie tylko za pomocą swojego pióra, ale także ołówkiem (członkiem)”.
W 1921 Radiguet porzucił chaotyczne życie i narzucił sobie na dwa lata mocną dyscyplinę. « Nic mniej uporządkowanego niż jego życie zewnętrzne, napisał później Joseph Kessel również jego przyjaciel, i nic bardziej harmonijnego, zrównoważonego, lepiej skonstruowanego i lepiej chronionego niż jego życie wewnętrzne. Może włóczyć się od baru do baru, nie spać całe noce, błądzić od pokoju do pokoju hotelowego, a jego duch pracował ze stałą jasnością, cudowną i pewną logiką.»
Dzięki temu we wrześniu tego roku, w Piquey, z dala od Paryża, gdzie przebywał również Cocteau, zakończył pisanie powieści. Radiguet opublikował tę pierwszą i najsłynniejszą powieść, "Le Diable au corps" (tyt. pol. "Opętanie") na początku 1923 roku. Jest to pisana w pierwszej osobie historia szesnastolatka, przeżywającego romans z młodą mężatką, podczas gdy jej mąż przebywa na froncie. Powieść zaatakowała obowiązujący wówczas heroizm wojenny i wywołała skandal w kraju, który właśnie wyszedł z I wojny światowej. Choć Radiguet zaprzeczył, ustalono później, że historia ta była w dużej mierze autobiograficzna. Krytycy niemile zaskoczeni silną kampanią reklamową towarzyszącą publikacji tej książki (w tym czasie było to coś, co zwykle nie towarzyszyło dziełom o wartości literackiej), przekonali się wkrótce do jakości pisarstwa i trzeźwego, obiektywnego stylu Radigueta.
Jego druga powieść, "Le bal du Comte d'Orgel" powstała w Lavandou, gdzie przebywał w towarzystwie Cocteau i innych przyjaciół, również opisuje skomplikowane uczucia miłosne. Utwór ten został opublikowany dopiero pośmiertnie w 1924. W wieku 20 lat Radiguet zmarł w 1923 na dur brzuszny, na który zachorował po powrocie z podróży odbytej razem z Cocteau. W reakcji na tę śmierć Francis Poulenc napisał, „Przez dwa dni nie byłem w stanie nic zrobić, tak byłem zaskoczony” (Ivry 1996).
W świetle przedwczesnej śmierci proroczo brzmią końcowe fragmenty "Opętania": "Człowiek o nie uporządkowanym życiu, który nie przeczuwa, że niedługo umrze, ustatkowuje się nagle. Zaczyna żyć inaczej. Porządkuje papiery. Wcześnie wstaje i wcześnie kładzie się spać. Wyrzeka się swych wad. Otoczenie się cieszy. Toteż śmierć wydaje się tym bardziej niesprawiedliwa. Żyłby teraz przecież szczęśliwie."
Poza powieściami, napisał również libretto do słynnej opery komicznej Erika Satie "Paul et Virgnie" oraz komedię w dwóch aktach "Les Pélicans".
W roku 1947 Claude Autant-Lara na podstawie powieści Radigueta "Opętanie" stworzył film "Diabeł wcielony", w którym wystąpił Gérard Philipe. Ukazując się tuż po II wojnie światowej, film wywołał szerokie spory. Pośród kinowych wersji opowieści Radigueta (1946, 1970, 1986, 1989 i 1990), zasłynął film Marco Bellocchio, "Il diavolo in corpo" z roku 1986, jako jeden z pierwszych należących do kina głównego nurtu, który ukazał seks niesymulowany.

</doc>
<doc id="866237" url="https://pl.wikipedia.org/wiki?curid=866237" title="E10 (trasa europejska)">
E10 (trasa europejska)

E10 – trasa europejska bezpośrednia wschód-zachód. E10 zaczyna się w Å w Norwegii, kończy się w Luleå w Szwecji. Długość trasy wynosi ok. 880 km.
Stary system numeracji.
Do 1983 roku obowiązywał poprzedni system numeracji, według którego oznaczenie E10 dotyczyło trasy: Paryż – Bruksela – Haga – Amsterdam. Arteria E10 była wtedy zaliczana do kategorii „A”, w której znajdowały się główne trasy europejskie.
Drogi w ciągu dawnej E10.
"Lista dróg opracowana na podstawie materiału źródłowego"

</doc>
<doc id="866239" url="https://pl.wikipedia.org/wiki?curid=866239" title="I liga paragwajska w piłce nożnej (1949)">
I liga paragwajska w piłce nożnej (1949)

Mistrzem Paragwaju został klub Club Guaraní, natomiast wicemistrzem Paragwaju został klub Club Nacional.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do drugiej ligi spadł klub Asunción FBC, a na jego miejsce awansował klub Sportivo San Lorenzo.

</doc>
<doc id="866240" url="https://pl.wikipedia.org/wiki?curid=866240" title="Piłkarski Turniej w Izraelu 1988">
Piłkarski Turniej w Izraelu 1988

Piłkarski Turniej w Izraelu 1988 – turniej towarzyski w Izraelu odbył się w dniach 3–10 lutego 1988 roku. W turnieju uczestniczyły zespoły: gospodarzy, Polski i Rumunii.
Końcowa tabela.
Triumfatorem piłkarskiego turnieju w Izraelu 1988 został zespół Polski.

</doc>
<doc id="866246" url="https://pl.wikipedia.org/wiki?curid=866246" title="Stanisław Siedlecki (polityk)">
Stanisław Siedlecki (polityk)

Stanisław Grzymała Siedlecki, ps. "Eustachy", "Erazm", "Stach", "Grzymała", "Kometa" (ur. 19 lutego 1877 w Simiach, zm. 17 września 1939) – polski polityk, działacz społeczny, senator I i IV kadencji w II RP.
Życiorys.
Urodził się 19 lutego 1877 we wsi Simie w guberni włodzimierskiej. Działalność polityczną rozpoczął już w gimnazjum w Złotopolu, tworząc organizację patriotyczno-rewolucyjną. Z tego powodu w 1894 został wydalony ze szkoły. W 1900 uzyskał dyplom inżyniera chemii na Politechnice Lwowskiej. Był współtwórcą tajnej organizacji Promień, współredagował od 1898 miesięcznik "Promień" (Lwów-Kraków). Od 1899 rozpoczął działalność w Polskiej Partii Socjalistycznej (PPS), w latach 1905–1906 był pracownikiem Techniki Centralnej, kierował pracą tajnej drukarni partyjnej PPS w Warszawie. W 1906 został członkiem Centralnego Komitetu Robotniczego PPS, po jego rozłamie wszedł w skład PPS – Frakcji Rewolucyjnej. Był bliskim współpracownikiem Józefa Piłsudskiego.
Od 1914 znalazł się w szeregach oddziałów strzeleckich, sprawował funkcję cywilnego komisarza na Starachowice i Ostrowiec Świętokrzyski, w Kielcach nawiązał współpracę z Legionami. Był komisarzem Polskiej Organizacji Narodowej w 1914 roku. Skierowany do prowadzenia propagandy Legionów za granicą. W 1915 został przedstawicielem Departamentu Wojskowego Naczelnego Komitetu Narodowego na terenie Łodzi. W okresie I wojny światowej związał się również z Polską Organizacją Wojskową. 
Od 1919 zamieszkał w Warszawie. Był jednym z czołowych działaczy ruchu prometejskiego. W 1920 został współtwórcą tygodnika "Przymierze" (1920–1921), następnie wraz z tzw. grupą "Przymierza" zainicjował w 1921 Związek Zbliżenia Narodów Odrodzonych. W 1926 wraz ze Stanisławem Korwin-Pawłowskim stworzył Instytut Wschodni w Warszawie, którego był prezesem do maja 1939. W 1928 został członkiem Klubu "Prometeusz" (filia paryskiej organizacji Prometeusz).
W latach 1925–1928 był prezesem zarządu Warszawskiej Spółdzielni Mieszkaniowej, od 1928 członkiem Rady Nadzorczej Społecznego Przedsiębiorstwa Budowlanego. Był również członkiem zarządu Towarzystwa "Nasz Dom" (zakład wychowawczy dla sierot).
Od 1927 był uczestnikiem poufnych narad elity sanacyjnej. Z ramienia PPS piastował mandat senatora I kadencji (1922–1927) i IV kadencji (1935–1938) z listy BBWR. W 1929 sprawował urząd komisarza Tarnopola. Z PPS wystąpił w 1931.
Na początku lat dwudziestych zaangażował się w działalność wolnomularską, przyjął imię zakonne Eustachy Przedpełski. W latach 1933–1935 był członkiem m.in. Wielkiego Trybunału Wielkiej Loży, a także poręczycielem przyjaźni Wielkiej Loży Bułgarii.
We wrześniu 1939 wraz z agendami państwowymi przedostał się na Wołyń. W obliczu agresji sowieckiej – prawdopodobnie 17 września 1939 – popełnił samobójstwo.
Linki zewnętrzne.
 

</doc>
<doc id="866247" url="https://pl.wikipedia.org/wiki?curid=866247" title="Manifest do Narodu Polskiego i Narodów Zjednoczonych">
Manifest do Narodu Polskiego i Narodów Zjednoczonych



</doc>
<doc id="866250" url="https://pl.wikipedia.org/wiki?curid=866250" title="Zaborów (Wólka Łysowska)">
Zaborów (Wólka Łysowska)

Zaborów – przysiółek wsi Wólka Łysowska w Polsce, położony w województwie mazowieckim, w powiecie siedleckim, w gminie Przesmyki.
Przysiółek należy do rzymskokatolickiej parafii św. Apostołów Piotra i Pawła w Niemojkach.
W latach 1975–1998 przysiółek należał administracyjnie do województwa siedleckiego.

</doc>
<doc id="866253" url="https://pl.wikipedia.org/wiki?curid=866253" title="Jay Leno">
Jay Leno

Jay Leno, właściwie "James Douglas Muir-Leno" (ur. 28 kwietnia 1950), amerykański komik, najbardziej znany z prowadzenia programu "The Tonight Show" nadawanego na stacji telewizyjnej NBC, nad którym objął pieczę w 1992 roku i prowadził do roku 2009, kiedy tę rolę przejął Conan O’Brien. W 2010 roku Jay Leno ponownie stał się gospodarzem programu. Komik jest także właścicielem Big Dog Productions, spółki biorącej udział w tworzeniu The Tonight Show.
Wczesne lata.
Leno urodził się w New Rochelle, w stanie Nowy Jork. Jego matka była Szkotką, która przybyła do Stanów Zjednoczonych jako pięciolatka. Ojciec był Włochem. Swoje młodzieńcze lata spędził w Andover w stanie Massachusetts. W 1973 otrzymał tytuł licencjacki (Bachelor's degree) w zakresie logopedii na Emerson College.
Swoją karierę zaczynał w klubach, zabawiając swoimi monologami publiczność. W roku swojego debiutu miał wystąpić ponad 300 razy, czyli prawie codziennie. Do dzisiaj chętnie zabawia publiczność swoimi występami typu Stand Up Comedy, m.in. w Las Vegas.
W roku 1980 poślubił Mavis Nicholson. Państwo Leno nie mają dzieci.
Aktorstwo, camea i podkładanie głosu.
Leno nie jest szerzej znany jako aktor. Legenda głosi, że gdy starał się o rolę w "Mork &amp; Mindy", którą ostatecznie zagrał Jay Thomas, powiedziano mu, że dzieci mogłyby bać się jego twarzy. Pomimo tego zagrał kilka pomniejszych ról na początku swojej kariery, głównie w filmach które nie cieszyły się dużą popularnością. Wyjątkiem jest film "American Hot Wax".
Jego najbardziej wyróżniającą się rolą była rola detektywa Tony Costasa w filmie "Żółta Gorączka" (Collision Course) z 1989 roku, komedii o niefortunnie dobranych partnerach zwalczających przestępczość. Gdy Jay Leno gościł Steve'a Martina w The Tonight Show w grudniu 2005 roku, wyświetlono fragment tego filmu podczas gry "Name That Clip" (Leno miał odróżnić sceny z dwóch nowych filmów Martina "Troje do pary" (Shopgirl) i "Fałszywa dwunastka 2" (Cheaper by the Dozen 2), przy czym za pomyłkę Jay miał dać Steve'owi 20 dolarów. Ostatnim wyświetlonym fragmentem była scena z filmu "Żółta Gorączka", który Jay od razu określił jako „straszny film”. Martin przyznał mu rację, ale powiedział też, że wystąpienie w tym filmie nie ochroni go przed stratą 20 dolarów.
Od czasu przejęcia roli gospodarza The Tonight Show, Leno wystąpił w kilku produkcjach w tzw. roli cameo, zazwyczaj jako gospodarz talkshow'u lub parodiując samego siebie, śmiejąc się ze swego legendarnego podbródka. W 1993 roku podłożył głos dinozaura Vooba w filmie animowanym "Opowieść o dinosaurach" (We're Back! A Dinosaur's Story). W roku 1994, zagrał "Najbardziej poszukiwanego gospodarza Bedrock" (Bedrock's Most Wanted Host) wraz Cynthią Clemons, w komedii "The Flintstones". Także w roku 1994, zagrał siebie w filmie "Pierwsza liga II" (Major League II) wraz z Charlie Sheen'em.
Kolekcja samochodów.
Jay Leno jest znany jako kolekcjoner samochodów i motocykli. Wśród nich znajduje się niemało samochodów zabytkowych, nad którymi pracuje w wolnym czasie. Ma w zwyczaju dojeżdżać do studia z domu automobilami ze swojego zbioru (w skład którego wchodzi m.in. autentyczny Stanley Steamer). Leno jest redaktorem rubryki w magazynie "Popular Mechanics", w której m.in. opowiada o swojej kolekcji, udziela różnorakich porad m.in. na temat konserwacji zabytkowych aut.
W 2001 roku Leno wystawił na aukcję motocykl Harley-Davidson podpisany przez sławnych gości jego programu na rzecz ofiar ataków terrorystycznych z 11 września 2001 roku. Motocykl został ostatecznie sprzedany za około 360 000 dolarów. W 2005 roku powtórzył ten gest dwukrotnie: raz aby pomóc ofiarom trzęsienia ziemi na Oceanie Indyjskim z 2004 roku (810 000 dolarów) i drugi raz na rzecz ofiar huraganu Katrina (1 505 100 dolarów).

</doc>
<doc id="866254" url="https://pl.wikipedia.org/wiki?curid=866254" title="Gonzalo Castro (ur. 1987)">
Gonzalo Castro (ur. 1987)

Gonzalo Castro Randón (ur. 11 czerwca 1987 w Wuppertalu) – niemiecki piłkarz pochodzenia hiszpańskiego występujący na pozycji obrońcy lub pomocnika w niemieckim klubie VfB Stuttgart. Złoty medalista Mistrzostw Europy U-21 2009.
Kariera klubowa.
Castro urodził się w Wuppertalu w rodzinie hiszpańskich emigrantów. Piłkarską karierę zaczynał w klubie Post SV Wuppertal, a następnie był zawodnikiem Viktorii Rott oraz Bayeru Wuppertal. W 1999 roku trafił do młodzieżowego zespołu Bayeru 04 Leverkusen, a w 2004 roku awansował do pierwszej drużyny, a w Bundeslidze zadebiutował w rundzie wiosennej, a konkretnie 23 stycznia 2005 w wygranym 3:0 wyjazdowym meczu z Hannover 96 (w 79. minucie zmienił Andrija Woronina). W całej rundzie Castro zagrał w 13 meczach (w tym 10 od pierwszych minut) oraz 1 w Lidze Mistrzów (1:3 z Liverpoolem). Z Bayerem zajął 6. miejsce w lidze. W sezonie 2005/2006 Gonzalo wystąpił w 21 meczach i w 5. drużynie ligi spisywał się udanie, będąc chwalonym przez dziennikarzy i uznanym za jedną z nadziei na przyszłość niemieckiej piłki. W sezonie 2006/2007 Castro jest podstawowym zawodnikiem klubu z Leverkusen i między innymi zdobył swoją pierwszą bramkę w 1. lidze – w 1. kolejce wygranego 3:0 meczu z Alemannią Akwizgran. Z Bayerem występuje też w Pucharze UEFA i dotarł z nim do ćwierćfinału. W listopadzie 2008 roku zainteresowanie nim wyraził Tottenham Hotspur oraz Valencia CF. 24 maja 2015 roku podpisał czteroletni kontrakt z Borussią Dortmund.
Kariera reprezentacyjna.
Castro ma podwójne obywatelstwo – niemieckie i hiszpańskie. Kilka lat temu przyjeżdżał na konsultacje juniorskiej reprezentacji Hiszpanii, jednak ostatecznie nie zagrał w niej ani jednego meczu. Zdecydował wówczas, że będzie grał dla reprezentacji Niemiec i niedługo potem trafił do młodzieżowej kadry U-21, z którą wystąpił na Młodzieżowych Mistrzostwach Europy U-21 w Portugalii, na których z Niemcami odpadł po fazie grupowej. Łącznie w kadrze U-21 wystąpił 7 razy.
W 2007 roku Castro został powołany przez Joachima Löwa do pierwszej reprezentacji Niemiec na mecz eliminacji Euro 2008 z reprezentacją Czech. W reprezentacji zadebiutował jednak kilka dni później, 28 marca w przegranym 0:1 meczu z Danią, gdy w 71. minucie zmienił Simona Rolfesa.

</doc>
<doc id="866255" url="https://pl.wikipedia.org/wiki?curid=866255" title="Zuikaku">
Zuikaku

 – japoński lotniskowiec z okresu drugiej wojny światowej. Należał do okrętów klasy "Shōkaku".
Historia.
„Zuikaku” wraz z bliźniaczym „Shōkaku” był częścią II programu uzupełnień floty, który został zatwierdzony w 1937 roku przez sztab japońskiej marynarki wojennej. Stępkę pod okręt położono 25 maja 1938 roku w stoczni w Kobe. Wodowanie nastąpiło 27 listopada 1939 roku, a wejście do służby – 25 września 1941 roku. Okrętowi nadano imię oznaczające „żurawia przynoszącego szczęście” lub będącego „dobrym omenem”.
„Zuikaku” wziął udział w ataku na Pearl Harbor, który był główną przyczyną przystąpienia USA do wojny na Pacyfiku. 20 stycznia 1942 jego samoloty pokładowe atakowały Rabaul. W kwietniu 1942 roku „Zuikaku” wziął udział w rajdzie na Ocean Indyjski i przyczynił się do zatopienia brytyjskiego lotniskowca HMS „Hermes”. W maju wraz z „Shōkaku” i „Shōhō” wziął udział w bitwie na Morzu Koralowym. Z powodu strat w samolotach i personelu latającym nie wziął udziału w bitwie pod Midway. W październiku 1942 roku podczas bitwy koło wysp Santa Cruz przyczynił się do zatopienia lotniskowca USS „Hornet”. Zatonął 25 października 1944 roku w wyniku uszkodzeń doznanych podczas bitwy morskiej o Leyte.

</doc>
<doc id="866256" url="https://pl.wikipedia.org/wiki?curid=866256" title="E35 (trasa europejska)">
E35 (trasa europejska)

E35 – trasa europejska bezpośrednia północ-południe.
E35 zaczyna się w Amsterdamie w Holandii, kończy się w Rzymie we Włoszech. Długość trasy wynosi 1817 km.
Stary system numeracji.
Do 1983 roku obowiązywał poprzedni system numeracji, według którego oznaczenie E35 dotyczyło trasy: "Amsterdam — Amersfoort — Zwolle — Groningen — Winschoten — Oldenburg — Brema — Hamburg". Arteria E35 była wtedy zaliczana do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E35.
"Lista dróg opracowana na podstawie materiału źródłowego"

</doc>
<doc id="866259" url="https://pl.wikipedia.org/wiki?curid=866259" title="Onufry Gniewomir Bęklewski">
Onufry Gniewomir Bęklewski

Onufry Gniewomir Bęklewski herbu Nałęcz (żył w XVIII wieku) – marszałek brzeski litewski konfederacji barskiej, starosta lachowicki.
24 września 1768 obwołany przez 500 szlachty marszałkiem konfederacji barskiej województwa brzeskiego. Jego oddział został wkrótce rozbity przez Rosjan, a on sam zmuszony został po kapitulacji w Nieświeżu do opuszczenia kraju. Udał się do Tylży, a wiosną 1769 wyjechał na Słowację. 6 lipca wydał w Świeciu uniwersał, wzywający do walki z najeźdźcą. Nie uznał Generalności konfederackiej i 7 grudnia został formalnie pozbawiony dowództwa. Na własną rękę przebił się ze swoim oddziałem i połączył z partią Józefa Sawy Calińskiego na Mazowszu. Formalnie skazany na karę śmierci przez Generalność. 2 lutego 1772 wziął udział w przegranej bitwie pod Doroszewiczami i dostał się do rosyjskiej niewoli. Zesłany na Syberię. Powrócił do kraju w 1775, w 1780 skazany na karę śmierci za najazdy.

</doc>
<doc id="866260" url="https://pl.wikipedia.org/wiki?curid=866260" title="RATP">
RATP



</doc>
<doc id="866262" url="https://pl.wikipedia.org/wiki?curid=866262" title="Jan Bachowski">
Jan Bachowski

Jan Bachowski herbu Korwin (żył w XVIII wieku) – regimentarz warszawski konfederacji barskiej.
5 lipca 1769 został regimentarzem warszawskim przy marszałku Wojciechu Tressenbergu. Rozbił kilkusetosobowy oddział kozaków w Puszczy Kampinoskiej. 25 lutego 1770 jego oddział został rozbity pod Brześciem przez Franciszka Ksawerego Branickiego. 23 czerwca 1772 dostał się do rosyjskiej niewoli i słuch po nim zaginął.

</doc>
<doc id="866264" url="https://pl.wikipedia.org/wiki?curid=866264" title="Antoni Stanisław Buchowiecki">
Antoni Stanisław Buchowiecki

Antoni Stanisław Buchowiecki herbu Drogosław (ur. ok. 1710, zm. po 1790) – marszałek brzeski litewski konfederacji barskiej, horodniczy brzeskolitewski w latach 1787-1788, skarbnik brzeskolitewski w latach 1769-1787, koniuszy brzeskolitewski w latach 1758-1769.
Konsyliarz województwa brzeskolitewskiego w konfederacji generalnej Wielkiego Księstwa Litewskiego w 1764 roku. Był elektorem Stanisława Augusta Poniatowskiego w 1764 roku z województwa brzeskolitewskiego. Poseł na sejm koronacyjny Stanisława Augusta Poniatowskiego w 1764. 1 lipca 1769 przyjął po Onufrym Gniewomirze Bęklewskim laskę marszałka konfederacji brzeskiej. W latach 1770-1772 przebywał w Preszowie. Do 1776 mieszkał w Gdańsku. W tym też roku pogodził się z królem i został mianowany podwojewodzim brzeskim. W latach 1777-1790 był podwojewodzim wileńskim. Poseł wileński i sędzia sejmowy na sejmie 1780 roku.
W 1782 odznaczony Orderem Świętego Stanisława. 
W 1781 był pierwszym stuartem loży wolnomularskiej Kościół Mądrości.

</doc>
<doc id="866265" url="https://pl.wikipedia.org/wiki?curid=866265" title="Gentianopsis ciliata">
Gentianopsis ciliata



</doc>
<doc id="866268" url="https://pl.wikipedia.org/wiki?curid=866268" title="Rezonator Fabry'ego-Perota">
Rezonator Fabry'ego-Perota



</doc>
<doc id="866270" url="https://pl.wikipedia.org/wiki?curid=866270" title="Podwojewodzi">
Podwojewodzi

Podwojewodzi (łac. "vicepalatinus") – urząd w Koronie I Rzeczypospolitej. Wyznaczany przez wojewodę, czuwał nad rzetelnością miar i wag w województwie, ustalał urzędowe ceny maksymalne, ogłaszane w taksach podwojewodzińskich. Sprawował sądownictwo nad żydami (od 1633, z wyjątkiem województwa krakowskiego) i nad chrześcijanami zamieszkującymi jurydyki zamkowe.
W Wielkim Księstwie Litewskim i w Prusach Królewskich był to urząd ziemski, powstały na początku XVII wieku. Podwojewodzi pruscy i litewscy pełnili niektóre funkcje starosty. Na Litwie nazywany wcześniej namiestnikiem.

</doc>
<doc id="866273" url="https://pl.wikipedia.org/wiki?curid=866273" title="Juan Carlos Copes">
Juan Carlos Copes

Juan Carlos Copes (ur. 31 maja 1931 w Buenos Aires, zm. 16 stycznia 2021 tamże) – argentyński tancerz i choreograf tanga argentyńskiego. W latach 1970 przyczynił się do ponownego rozwoju tanga na świecie.
W roku 1962 debiutował w "Alvin Theatre" na Broadwayu. W latach 1970 przyczynił się do utworzenia tango show w Buenos Aires. W 1983 był choreografem "Tango Argentino" na Broadwayu. W 1998 wystąpił w filmie "Tango" wyreżyserowanym przez Carlosa Saurę. Tańczył przez długi czas z Marią Nieves.
Uczona obecnie (2007) podstawowa figura tanga (prosta salida, basic-8) została zapoczątkowana przez Copesa.
Jego uczniami byli m.in. Robert Duvall oraz Liza Minnelli.

</doc>
<doc id="866274" url="https://pl.wikipedia.org/wiki?curid=866274" title="Eder">
Eder

Niemcy:
Inne:
Osoby:
Zobacz też:

</doc>
<doc id="866278" url="https://pl.wikipedia.org/wiki?curid=866278" title="Gedo senki">
Gedo senki



</doc>
<doc id="866280" url="https://pl.wikipedia.org/wiki?curid=866280" title="Grupa na rzecz Europy Demokracji i Różnorodności">
Grupa na rzecz Europy Demokracji i Różnorodności

Grupa na rzecz Europy Demokracji i Różnorodności (ang. "Europe of Democracies and Diversities", EDD) – eurosceptyczna frakcja w Parlamencie Europejskim, która funkcjonowała w latach 1999–2004. Współprzewodniczącymi Grupy EDD (liczącej na koniec kadencji 18 posłów) byli: Holender Johannes Blokland, Duńczyk Jens-Peter Bonde i Francuz Jean Saint-Josse (ten ostatni do 2002, kiedy to zastąpił go jego rodak Yves Butel). Po wyborach do Parlamentu Europejskiego w 2004 dotychczasowi członkowie oraz posłowie z nowo przyjętych do Unii Europejskiej krajów utworzyli nową frakcję o nazwie Niepodległość i Demokracja.

</doc>
<doc id="866283" url="https://pl.wikipedia.org/wiki?curid=866283" title="Goździk brodaty">
Goździk brodaty

Goździk brodaty ("Dianthus barbatus" L.) – gatunek rośliny wieloletniej należący do rodziny goździkowatych. Rośnie dziko w Azji na obszarze Chin i Korei Północnej oraz w środkowej, wschodniej i południowej Europie. W Polsce jest często uprawiany, czasami dziczeje (ergazjofigofit). W Europie zaczęto go uprawiać od XVI wieku. W języku angielskim kwiat ten znany jest jako "Sweet William" (słodki William) ale etymologia tej nazwy nie jest znana. Według różnych źródeł może się ona wywodzić od nazwiska arcybiskupa Williama z Yorku, króla Williama Zdobywcy lub księcia Williama, diuka Cumberlandu. Według jeszcze innej teorii "william" jest zniekształconym francuskim słowem "oilett" (oczko).
Biologia i ekologia.
Kwiaty przedprątne, kwitną od czerwca do września, zapylane przeważnie przez motyle.
Zastosowanie.
Uprawiany jest jako roślina ozdobna, zwykle na kwiat cięty lub na rabatach. W uprawie występują zazwyczaj odmiany ogrodowe, które powstały w wyniku skrzyżowania z goździkiem chińskim, goździkiem kartuzkiem i in. Cechują się one karłowatym wzrostem, większymi i bardziej kolorowymi kwiatami, niż u typowego gatunku. Kwiaty te często są wielobarwne, z plamkami na płatkach i plamą w środku. Uprawiane są jako rośliny dwuletnie.
Uprawa.
Uprawiany jest przeważnie z nasion. Nasiona wysiewa się do inspektu od maja do czerwca, siewki wymagają pikowania gdy mają 3–4 liście. Do gruntu wysadza się pod koniec lipca lub z początkiem sierpnia. Wymaga słonecznych stanowisk i gliniasto-piaszczystych gleb o stałej wilgotności.
Zmienność.
Występuje w dwu podgatunkach:

</doc>
<doc id="866285" url="https://pl.wikipedia.org/wiki?curid=866285" title="Titawin">
Titawin



</doc>
<doc id="866286" url="https://pl.wikipedia.org/wiki?curid=866286" title="Dianthus barbatus">
Dianthus barbatus



</doc>
<doc id="866293" url="https://pl.wikipedia.org/wiki?curid=866293" title="Djemila">
Djemila



</doc>
<doc id="866294" url="https://pl.wikipedia.org/wiki?curid=866294" title="SONY">
SONY



</doc>
<doc id="866300" url="https://pl.wikipedia.org/wiki?curid=866300" title="Pulsatilla slavica">
Pulsatilla slavica



</doc>
<doc id="866303" url="https://pl.wikipedia.org/wiki?curid=866303" title="Todd Agnew">
Todd Agnew

Todd Agnew (ur. 15 marca 1971) – amerykański wokalista i autor piosenek.
Od 2002 stał się dobrze znany wśród wykonawców grających chrześcijańskiego rocka. Jego piosenki są mieszanką rock/indie co odróżnia go od innych chrześcijańskich muzyków. Jego najbardziej znana piosenka „Grace Like Rain”, która została zaprezentowana na jego pierwszym albumie stała się wielkim przebojem, a jest ona oparta na hymnie „Amazing Grace”. Po sukcesie tym Agnew wydał drugi album "Reflection of Something" w 2005 z którego utwory „My Jesus” i „Unchanging One” również odniosły spory sukces i są często nadawane na wielu stacjach grających muzykę chrześcijańską. Współpracuje z wytwórnią płytową Memphis's Ardent Records.

</doc>
<doc id="866304" url="https://pl.wikipedia.org/wiki?curid=866304" title="AS Wał">
AS Wał



</doc>
<doc id="866305" url="https://pl.wikipedia.org/wiki?curid=866305" title="AKS-74U">
AKS-74U



</doc>
<doc id="866306" url="https://pl.wikipedia.org/wiki?curid=866306" title="AK-103">
AK-103



</doc>
<doc id="866307" url="https://pl.wikipedia.org/wiki?curid=866307" title="AK-101">
AK-101



</doc>
<doc id="866308" url="https://pl.wikipedia.org/wiki?curid=866308" title="Ak 5">
Ak 5



</doc>
<doc id="866309" url="https://pl.wikipedia.org/wiki?curid=866309" title="AEK-971">
AEK-971



</doc>
<doc id="866310" url="https://pl.wikipedia.org/wiki?curid=866310" title="9A91">
9A91



</doc>
<doc id="866311" url="https://pl.wikipedia.org/wiki?curid=866311" title="WSS Wintoriez">
WSS Wintoriez



</doc>
<doc id="866313" url="https://pl.wikipedia.org/wiki?curid=866313" title="WSK-94">
WSK-94



</doc>
<doc id="866314" url="https://pl.wikipedia.org/wiki?curid=866314" title="SW-99">
SW-99



</doc>
<doc id="866315" url="https://pl.wikipedia.org/wiki?curid=866315" title="SW-98">
SW-98



</doc>
<doc id="866316" url="https://pl.wikipedia.org/wiki?curid=866316" title="WSSK Wychłop">
WSSK Wychłop



</doc>
<doc id="866317" url="https://pl.wikipedia.org/wiki?curid=866317" title="SWN-98">
SWN-98



</doc>
<doc id="866318" url="https://pl.wikipedia.org/wiki?curid=866318" title="ZH-29">
ZH-29



</doc>
<doc id="866319" url="https://pl.wikipedia.org/wiki?curid=866319" title="Destroyer Carbine">
Destroyer Carbine



</doc>
<doc id="866320" url="https://pl.wikipedia.org/wiki?curid=866320" title="MPi-KM">
MPi-KM



</doc>
<doc id="866321" url="https://pl.wikipedia.org/wiki?curid=866321" title="MPi-K">
MPi-K



</doc>
<doc id="866322" url="https://pl.wikipedia.org/wiki?curid=866322" title="MPi AK-74N">
MPi AK-74N



</doc>
<doc id="866323" url="https://pl.wikipedia.org/wiki?curid=866323" title="Interdynamics MKS">
Interdynamics MKS



</doc>
<doc id="866324" url="https://pl.wikipedia.org/wiki?curid=866324" title="Interdynamics MKR">
Interdynamics MKR



</doc>
<doc id="866325" url="https://pl.wikipedia.org/wiki?curid=866325" title="Howa 89-Shiki">
Howa 89-Shiki



</doc>
<doc id="866326" url="https://pl.wikipedia.org/wiki?curid=866326" title="Howa 64-Shiki">
Howa 64-Shiki



</doc>
<doc id="866327" url="https://pl.wikipedia.org/wiki?curid=866327" title="Sako M90">
Sako M90



</doc>
<doc id="866328" url="https://pl.wikipedia.org/wiki?curid=866328" title="Sako M95">
Sako M95



</doc>
<doc id="866329" url="https://pl.wikipedia.org/wiki?curid=866329" title="SR-3 Wichr">
SR-3 Wichr



</doc>
<doc id="866330" url="https://pl.wikipedia.org/wiki?curid=866330" title="TKB-408">
TKB-408



</doc>
<doc id="866331" url="https://pl.wikipedia.org/wiki?curid=866331" title="TKB-517">
TKB-517



</doc>
<doc id="866332" url="https://pl.wikipedia.org/wiki?curid=866332" title="Wiepr">
Wiepr



</doc>
<doc id="866333" url="https://pl.wikipedia.org/wiki?curid=866333" title="Zastava M64">
Zastava M64



</doc>
<doc id="866334" url="https://pl.wikipedia.org/wiki?curid=866334" title="Zastava M70">
Zastava M70



</doc>
<doc id="866335" url="https://pl.wikipedia.org/wiki?curid=866335" title="Zastava M70B">
Zastava M70B



</doc>
<doc id="866336" url="https://pl.wikipedia.org/wiki?curid=866336" title="Madsen M1929">
Madsen M1929



</doc>
<doc id="866337" url="https://pl.wikipedia.org/wiki?curid=866337" title="Goździk kropkowany">
Goździk kropkowany

Goździk kropkowany. g. widełkowaty ("Dianthus deltoides" L.) – gatunek rośliny wieloletniej należący do rodziny goździkowatych. Występuje w Europie i w Azji (Syberia i Indie). W Polsce jest dość pospolity na niżu i w niższych położeniach górskich. Jest także uprawiany. W Polsce występuje jego podgatunek "Dianthus deltoides" L. subsp. "deltoides". Znany też jako goździk upstrzony.
Biologia i ekologia.
Bylina, chamefit, hemikryptofit. Siedlisko: suche łąki, zbocza, nieużytki, pastwiska, zarośla. Preferuje tereny piaszczyste, unika podłoża wapiennego. W klasyfikacji zbiorowisk roślinnych gatunek charakterystyczny dla związku (All.) "Vicio lathyroidis-Potentillion", Ass. "Diantho-Armerietum". Gatunek dość ekspansywny, za pomocą kłączy szybko rozrastający się. Kwiaty przedprątne, kwitną od czerwca do września, zapylane są przeważnie przez motyle. Nie wydzielają zapachu. Liczba chromosomów 2n = 30.

</doc>
<doc id="866338" url="https://pl.wikipedia.org/wiki?curid=866338" title="Dianthus deltoides">
Dianthus deltoides



</doc>
<doc id="866339" url="https://pl.wikipedia.org/wiki?curid=866339" title="Gosudarstwiennyj Uniwiersalnyj Magazin">
Gosudarstwiennyj Uniwiersalnyj Magazin

Gosudarstwiennyj Uniwiersalnyj Magazin (, w skrócie GUM, ros. ГУМ, do 1921 Wierchnije Torgowyje Rjady, ros. Верхние торговые ряды) – dom towarowy w Moskwie otwarty w 1893 roku.
Opis.
Jego pomysłodawcami byli architekt Aleksandr Pomierancew i inżynier Władimir Szuchow, którzy wygrali konkurs zorganizowany w Moskwie w 1888 roku. Autorzy połączyli konstrukcję z żelaza i szkła z formami staroruskiej architektury. W trzypiętrowym gmachu z głębokimi suterenami, składającym się z trzech podłużnych pasaży, zmieściło się ponad tysiąc sklepów. Konstrukcja stropów pasaży – metalowe kratownice w kształcie łuku z oszklonymi piętnastometrowymi przęsłami – to unikalne i śmiałe rozwiązanie jak na koniec XIX wieku. Wierchnije Torgowyje Rjady oddano do użytku w 1893 roku, wówczas był to największy pasaż handlowy w Europie. Charakterystyczną cechą budynku była i pozostaje do dzisiaj dwukondygnacyjność – na pierwszym piętrze (według rosyjskiej numeracji drugim) również odbywa się handel, a skrzydła są połączone słynnymi „mostami gumowskimi”.
Po rewolucji bolszewickiej w 1917 roku Wierchnije Torgowyje Rjady zamknięto, a w ich budynku stanowino Ludowy Komisariat ds. Żywności. Jednak po wdrożeniu leninowskiej Nowej Polityki Ekonomicznej, w 1921 roku budynek odrestaurowano i urządzono w nim Państwowy Dom Towarowy ("Gosudarstwiennyj Uniwiersalnyj Magazin", GUM). W 1930 roku Józef Stalin ponownie zamknął GUM, a w budynku miały swoje biura ministerstwa i inne instytucje państwowe, znajdował się tam także gabinet Ławrientija Berii. W pobliżu GUM-u powstał pierwszy z osławionych Torgsinów. Stalin dwukrotnie planował zburzenie GUM-u, lecz tego planu nie zrealizował. Wkrótce po jego śmierci budynek został wyremontowany i 24 grudnia 1953 roku ponownie otwarty, stając się symbolem odwilży.
Obiekt znajduje się przy placu Czerwonym i obejmuje obszar ograniczony ulicami Nikolską, Iljinką i Wietosznym Pierieułkiem.

</doc>
<doc id="866344" url="https://pl.wikipedia.org/wiki?curid=866344" title="Maria Stuart (dramat Juliusza Słowackiego)">
Maria Stuart (dramat Juliusza Słowackiego)

Maria Stuart. Drama historyczne w 5 aktach – dramat napisany przez Juliusza Słowackiego w Warszawie we wrześniu i październiku 1830 roku. Jego pierwodruk ukazał się w drugim tomie "Poezji" wydanych w 1832 roku w Paryżu. Po raz pierwszy wystawiony był we Lwowie w 1862 roku. Uważany za najdojrzalszy utwór wczesnej, jeszcze warszawskiej, twórczości poety.
Dzieło jest próbą ukazania własnego wyobrażenia osoby Marii I Stuart, opierającego się na lekturze książek historycznych. Dotyczy wydarzeń przełomu lat 1566-1567, kiedy to Maria Stuart, po śmierci prywatnego sekretarza Rizzia, pomaga swojemu kochankowi zgładzić swego męża Darnleya. Po tym wydarzeniu oboje byli zmuszeni uciec ze Szkocji. Żądza władzy jest najsilniejszym motywem kierującym osobami dramatu. 
W odróżnieniu od ukazania tej historii przez Fryderyka Schillera, Słowacki nie idealizuje postaci królowej. 
W interpretacji Kazimierza Wyki utwór stanowi przede wszystkim studium postaci o słabej psychice, uwikłanej w tragiczne połączenie namiętności, polityki i władzy.

</doc>
<doc id="866345" url="https://pl.wikipedia.org/wiki?curid=866345" title="Amecameca">
Amecameca

Amecameca de Juárez – meksykańskie miasto i gmina w stanie Meksyk.
Powierzchnia gminy wynosi 181,72 km², a liczba ludności 31 422. Współrzędne geograficzne Amecameki to 19°7'N 98°45'E. Wysokość bezwzględna gminy jest równa 2480 metrów. Obecnym burmistrzem jest Juan Manuel Guerrero Gutiérrez z Partii Rewolucji Demokratycznej.

</doc>
<doc id="866346" url="https://pl.wikipedia.org/wiki?curid=866346" title="Amecameca de Juárez">
Amecameca de Juárez



</doc>
<doc id="866350" url="https://pl.wikipedia.org/wiki?curid=866350" title="Barbara Drapińska">
Barbara Drapińska

Barbara Drapińska (ur. 8 listopada 1921 w Warszawie, zm. 24 października 2000 w Mińsku Mazowieckim) – polska aktorka filmowa i teatralna.
Była siostrą bliźniaczką innej polskiej aktorki Krystyny Ciechomskiej. Pochowana na Cmentarzu Wojskowym na Powązkach w Warszawie (kwatera 4A-4-5).

</doc>
<doc id="866352" url="https://pl.wikipedia.org/wiki?curid=866352" title="Jan Rybicki">
Jan Rybicki

Jan Rybicki (ur. 1963) – polski tłumacz z Krakowa, nauczyciel akademicki, pracownik Uniwersytetu Jagiellońskiego.
Autor przekładów ok. 30 powieści. Od 2011 roku związany z Instytutem Filologii Angielskiej Uniwersytetu Jagiellońskiego, gdzie prowadzi zajęcia w Instytucie Filologii Angielskiej. Naukowo zajmuje się głównie stylometrią komputerową, także w odniesieniu do przekładu.
Jest współtwórcą, wraz z Maciejem Ederem i Mikiem Kestemontem, pakietu oprogramowania "stylo" służącego do statystycznej analizy tekstu.

</doc>
<doc id="866353" url="https://pl.wikipedia.org/wiki?curid=866353" title="Ján Golian">
Ján Golian

Ján Golian; pseud. "Ley", "Gama" (ur. 26 stycznia 1906 w Dombóvár, zm. 1945 we Flossenburgu) – słowacki generał brygady; organizator powstania narodowego na Słowacji w roku 1944.
Życiorys.
W latach 1927–1939 oficer zawodowy w wojsku czechosłowackim; 1939–1943 oficer sztabu 1 Dywizji z siedzibą w Trenčínie, od 1943 szef sztabu Szybkiej Dywizji; od stycznia 1944 szef sztabu generalnego armii słowackiej w Bańskiej Bystrzycy w randze podpułkownika. W roku 1943 podjął współpracę z podziemiem antyfaszystowskim oraz rządem czechosłowackim na uchodźstwie i został mianowany szefem konspiracyjnego Centrum Wojskowego na Słowacji. 29 sierpnia 1944 r. w czasie zamachu wojskowego podjął decyzję o zatrzymaniu gen. Ferdinanda Čatloša oraz głównodowodzącego tisowskiej armii słowackiej gen. Jozefa Turanca, którzy następnie zostali przekazani ZSRR.
5 września 1944 roku mianowany przez Edvarda Beneša generałem brygady. 
3 listopada 1944 r. został aresztowany przez służby bezpieczeństwa Rzeszy, a następnie w procesie sądowym skazany za zdradę na karę śmierci. Zginął w obozie koncentracyjnym we Flossenbürgu w roku 1945.

</doc>
<doc id="866354" url="https://pl.wikipedia.org/wiki?curid=866354" title="Down in It">
Down in It

Down in It (znany też jako Halo 1) – pierwszy singel amerykańskiego zespołu Nine Inch Nails z debiutanckiego albumu "Head Like a Hole", wydany w 1989 roku. Jest to pierwsza piosenka napisana przez frontmana zespołu Trenta Reznora. Singel został wydany na płytach winylowych 12″ i CD przez TVT Records.

</doc>
<doc id="866359" url="https://pl.wikipedia.org/wiki?curid=866359" title="TIROS 5">
TIROS 5

TIROS 5 () – amerykański satelita meteorologiczny. Przesłał 58 226 zdjęć pokrywy chmur, z czego 49 236 było użytecznych dla meteorologów. Wówczas były to najlepsze zdjęcia otrzymane przez serię satelitów TIROS. Zdjęcia te pozwoliły rozesłać 396 ostrzeżeń o silnych zaburzeniach atmosferycznych do licznych krajów (między innymi informacje o dwóch huraganach i czterech tajfunach). Po raz pierwszy w historii meteorolodzy zaobserwowali formowanie się chmur o kształtach przypominających płatki śniegu, tzw. radialnych.
Z powodu usterki lub pomyłki w naziemnym sterowaniu członem Delta, satelita osiągnął orbitę eliptyczną, zamiast kołowej.
Opis misji.
Satelitą zarządzało US Weather Bureau (dzisiejsza National Oceanic and Atmospheric Administration). Większe nachylenie orbity (58°, a dla poprzednich misji 48°) rozszerzyło zasięg obserwacji kamer do 65° szerokości geograficznej północnej i południowej. Kamera średniokątna (80°) przestała działać 17 dni po starcie. Mimo to statek funkcjonował normalnie do 14 maja 1963, kiedy to został wyłączony z powodu usterki w elektronice sterującej migawką drugiej kamery. Wyłączenie nastąpiło przy 4580 okrążeniu Ziemi.
Statek cały czas pozostaje na orbicie, której żywotność szacuje się na 100 lat.
Budowa i działanie.
Statek został opracowany przez Goddard Space Flight Center, część NASA, oraz firmy Radio Corporation of America (RCA) i Astro Electronic Division (dzisiejszy Lockheed Martin). Szkielet satelity wykonano z aluminium i stali nierdzewnej. Ściana boczna miała kształt osiemnastościanu. Pokrycie statku stanowiło ponad 9260 ogniw słonecznych, każde o wymiarach 1×2 cm. Gromadziły energię w 21 akumulatorach niklowo-kadmowych.
Na obwodzie spodu statku zamontowano pięć stałopędnych silniczków nadających satelicie ruch obrotowy o prędkości od 8 do 12 obrotów na minutę. Oś obrotu statku mogła być kontrolowana z dokładnością 1, 2 stopni. Służył do tego magnetyczny system kontroli położenia. Jego układem wykonawczym było 250 przewodów owijających statek po obwodzie. Konieczny dla kontroli pozycji moment obrotowy wytwarzała interakcja ziemskiego pola magnetycznego z polem magnetycznym (prądem) zaindukowanym w statku. Nowym elementem był podczerwony czujnik horyzontu.
Do łączności z Ziemią używano pojedynczej anteny monopolowej. Umieszczona była na szczycie statku. Dwie anteny dipolowe (4 pręty wystające ze spodu statku) służyły do nadawania telemetrii (częstotliwość 235 MHz; moc 2 W). Kamery wyzwalały się automatycznie po wejściu Ziemi w pole widzenia. Zdjęcia były przesyłane bezpośrednio na Ziemię lub nagrywane na rejestratorze, mieszczącym do 32 obrazów. Nadawanie sekwencji 32 obrazów trwało 100 sekund. Odbywało się przez 3 W nadajnik FM, na częstotliwości 237 MHz.
Ładunek.
Prócz systemu telewizyjnego, TIROS 5 przenosił również instrumenty (trzy czujniki promieniowania), które wyniosła poprzednia misja, TIROS 4. Czujniki te zostały jednak wyłączone przed startem ponieważ nie przeszły testów przedstartowych.

</doc>
<doc id="866360" url="https://pl.wikipedia.org/wiki?curid=866360" title="Head Like a Hole">
Head Like a Hole

Head Like a Hole – singel znany też jako Halo 3, wydany w 1990 roku przez Nine Inch Nails. "Head Like a Hole" to tytuł piosenki wydanej w roku 1989 i umieszczonej na albumie "Pretty Hate Machine".
Lista utworów.
Wersja US.
1 ścieżka w wersji CD została przez pomyłkę opisana jako "Head Like a Hole (slate)".

</doc>
<doc id="866361" url="https://pl.wikipedia.org/wiki?curid=866361" title="Szelężnik">
Szelężnik

Szelężnik ("Rhinanthus" ) – rodzaj roślin zielnych z rodziny zarazowatych ("Orobanchaceae"). Obejmuje według różnych źródeł od ok. 35 do ok. 45, czy nawet 50 gatunków. Taksonomia rodzaju i oznaczanie gatunków jest trudne ze względu na polimorfizm tych roślin (występowanie licznych ekotypów) – często inaczej wyglądających w różnych porach roku i na różnych siedliskach (np. w górach i na niżu).
Występują one w strefie klimatu umiarkowanego na półkuli północnej. W Polsce rodzaj reprezentowany jest przez 4 gatunki. Rośliny te rosną na łąkach i w murawach i są półpasożytami traw. Ograniczając rozwój traw, pozwalają utrzymać różnorodność składu runi łąkowej i dlatego są cenionymi gatunkami w ogrodach łąkowych (na łąkach kwiatowych). 
Rozmieszczenie geograficzne.
Zasięg rodzaju obejmuje niemal całą Europę (bez jej południowych krańców), umiarkowaną strefę Azji (na południe po Turcję, Iran, Tadżykistan i północne Chiny) oraz północną część Ameryki Północnej (Kanada oraz północnozachodnia i północnowschodnia część Stanów Zjednoczonych). Centrum zróżnicowania stanowi Europa, gdzie rośnie 25 gatunków z tego rodzaju. W Polsce występują 4 gatunki i wszystkie mają status rodzimych, aczkolwiek introdukowane i zadomowione zostały dwa obce podgatunki szelężnika włochatego i większego. Na liście gatunków krajowych ujmowany jest także piąty gatunek – szelężnik wysokogórski, zwany też nadobnym "Rhinanthus alpinus", który jednakże stanowi nazwę synonimiczną bartsji alpejskiej "Bartsia alpina" (także ujętej na liście).
Systematyka.
Rodzaj tradycyjnie zaliczany był do rodziny trędownikowatych "Scrophulariaceae". W systemach klasyfikacyjnych XXI wieku włączany wraz z plemieniem "Rhinantheae" do rodziny zarazowatych "Orobanchaceae". 

</doc>
<doc id="866363" url="https://pl.wikipedia.org/wiki?curid=866363" title="Rhinanthus">
Rhinanthus



</doc>
<doc id="866367" url="https://pl.wikipedia.org/wiki?curid=866367" title="Sin (singel)">
Sin (singel)

Sin – singel znany też jako Halo 4, wydany w 1990 roku przez Nine Inch Nails. „Sin” to tytuł piosenki wydanej w roku 1989 i umieszczonej na albumie "Pretty Hate Machine".

</doc>
<doc id="866369" url="https://pl.wikipedia.org/wiki?curid=866369" title="Kotuszów">
Kotuszów



</doc>
<doc id="866381" url="https://pl.wikipedia.org/wiki?curid=866381" title="Fixed">
Fixed

Fixed (znany też jako Halo 6) – minialbum amerykańskiego zespołu industrialnego Nine Inch Nails, zawierający remiksy z poprzedniego wydawnictwa "Broken". Został wydany 7 grudnia 1992 roku. Został pozytywnie przyjęty przez krytyków – otrzymał min. 4/5 od AllMusic.

</doc>
<doc id="866394" url="https://pl.wikipedia.org/wiki?curid=866394" title="Ruprechtický Špičák">
Ruprechtický Špičák



</doc>
<doc id="866395" url="https://pl.wikipedia.org/wiki?curid=866395" title="Abrasza Blum">
Abrasza Blum

Abrasza Blum, właściwie Abraham Blum (ur. 1905 w Wilnie, zm. w maju 1943 w Warszawie) – polski działacz socjalistyczny żydowskiego pochodzenia, członek kierownictwa podziemnego Bundu w getcie warszawskim, uczestnik powstania w getcie.
Życiorys.
Był uczniem reformowanego chederu i żydowskiego gimnazjum w Wilnie, następnie został absolwentem inżynierii jednej z belgijskich politechnik. W 1929 zamieszkał w Warszawie. Przez pewien okres związany był z komunistyczną organizacją młodzieżową, po czym został członkiem żydowskiej partii robotniczej Bund. Od 1930 zasiadał w kierownictwie Cukunftu. Zajmował się tworzeniem świeckich szkół żydowskich finansowanych przez Bund.
Po wybuchu II wojny światowej przebywał w getcie warszawskim, a od końca listopada 1942 był przedstawicielem Bundu w Komisji Koordynacyjnej Żydowskiego Komitetu Narodowego i Bundu. Najprawdopodobniej był jednym z dwóch reprezentantów Bundu podczas konferencji z Blokiem Antyfaszystowskim. Uznawany przez wielu działaczy lewicowych i bundowców np. Marka Edelmana za jednego z głównych ideologów tego ruchu w getcie. W latach 1942–1943 pracował w fabryce szczotek przy ulicy Franciszkańskiej. Był przedstawicielem Bundu w biurze politycznym Żydowskiej Organizacji Bojowej.
Uczestniczył w powstaniu w getcie warszawskim. 10 maja 1943 wraz z grupą żydowskich bojowców przedostał się kanałami na stronę aryjską, gdzie ukrywał się w mieszkaniu Władysławy Meed ps. Władka (po stronie aryjskiej – Władysława Kowalska) przy ulicy Barokowej 2 w Warszawie. Wykryty przez dozorcę, który zamknął go w mieszkaniu i wezwał Gestapo, próbował ucieczki przez okno po sznurze z pościeli, ale spadł z wysokości trzeciego pietra i połamał nogi. Przetrzymywany w budynku policji przy ulicy Daniłowiczowskiej, był przesłuchiwany przez gestapo w Alei Szucha, gdzie został najprawdopodobniej zamordowany.
Żona Abraszy Bluma, Luba Blum-Bielicka była w getcie dyrektorką Szkoły Pielęgniarek. Wraz z synem i córką przeżyła okupację, po wojnie była kierowniczką Domu Dziecka w Otwocku, a od 1949 dyrektorką Szkoły Pielęgniarskiej nr 3 w Warszawie.
Symboliczny grób Abraszy Bluma znajduje się w alei głównej cmentarza żydowskiego przy ulicy Okopowej w Warszawie (kwatera 12, rząd 4).

</doc>
<doc id="866396" url="https://pl.wikipedia.org/wiki?curid=866396" title="Staniszcze Małe (przystanek kolejowy)">
Staniszcze Małe (przystanek kolejowy)

Staniszcze Małe – przystanek kolejowy w Staniszczach Małych, w województwie opolskim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 50–99 pasażerów na dobę.

</doc>
<doc id="866398" url="https://pl.wikipedia.org/wiki?curid=866398" title="Sonderkommando Feldmeijer">
Sonderkommando Feldmeijer

Sonderkommando Feldmeijer – specjalna grupa zbrojna złożona z holenderskich faszystów, przeznaczona do potajemnego mordowania przeciwników niemieckiej władzy okupacyjnej, działająca od początku września 1943 r. w okupowanej Holandii podczas II wojny światowej.
Od 1943 holenderski ruch oporu zintensyfikował swoją konspiracyjną działalność, przeprowadzając serię zamachów na kolaborantów współpracujących z Niemcami. Jednym z zabitych był gen. por. Hendrik Seyffardt, nominalny dowódca walczącego na froncie wschodnim Vrijwilligerslegioen Nederland. W odpowiedzi wyższy dowódca SS i policji w Holandii SS-Obergruppenführer Hans Rauter postanowił przeprowadzić akcję odwetową, która została nazwana "Silbertanne Aktion". 
Na początku września Rauter polecił Henkowi Feldmeijerowi, szefowi holenderskiego SS, sformować specjalną grupę spośród jego podkomendnych. Mieli oni potajemnie mordować Holendrów znanych ze swoich antyfaszystowskich i antyniemieckich poglądów. Przeciwko tej operacji był przywódca Narodowo-Socjalistycznego Ruchu Holenderskiego (NSB) Anton A. Mussert, ale w praktyce nic nie mógł zrobić. 5 września podjęto decyzję o rozpoczęciu akcji. Wsparcie materiałowe i wyposażenie członków Sonderkommando Feldmeijer zapewniało SD, reprezentowane w okupowanej Holandii przez SS-Brigadeführera Ericha Naumanna. Operacja polegała na mordowaniu po 3 Holendrów (na podstawie list proskrypcyjnych) w regionie kraju, gdzie ruch oporu przeprowadził wcześniej zamach. Dokonywały tego grupy od 3 do 6 osób rekrutowanych z 5 regionalnych Standaarden holenderskiego SS. Ostateczna decyzja była podejmowana w porozumieniu z szefami Aussenstellen SD. 
Do pierwszej akcji doszło w nocy 28 września 1943. Była ona odpowiedzią na 3 ataki ruchu oporu w południowo-wschodnim Drenthe. W I fazie (do kwietnia 1944 r.) potajemnych morderstw dokonywali członkowie holenderskiego SS (z reguły weterani z frontu wschodniego), zaś w II fazie – członkowie Sonderkommando Feldmeijer. Cała operacja trwała 11 miesięcy i w jej wyniku zginęło ponad 50 ludzi. Jednakże część dygnitarzy hitlerowskich nie była zadowolona z "Silbertanne Aktion", np. SS-Brigadeführer Eberhard Schöngarth z SD, zastępca SS-Brigadeführera E. Naumanna. Po zakończeniu operacji członkowie Sonderkommando dostali zadanie ochraniania J. H. Feldmeijera.
Zobacz też:

</doc>
<doc id="866399" url="https://pl.wikipedia.org/wiki?curid=866399" title="Singapore Airlines">
Singapore Airlines

Singapore Airlines, SIA – singapurskie linie lotnicze, wchodzące w skład holdingu Singapore Airlines Group. Głównym centrum przesiadkowym jest singapurski Port lotniczy Changi. Linie Singapore Airlines utrzymują regularne połączenia ze 137. miastami w 32. krajach oraz posiadają udziały w towarzystwach lotniczych w ramach Singapore Airlines Group: Scoot Niskobudżetowe Linie Lotnicze (100%), Singapore Airlines Cargo, lotnicze przewozy frachtowe (100%) oraz Vistara Indyjskie Linie Lotnicze (49%).
Od 1 kwietnia 2000 roku przewoźnik SIA należy do największego sojuszu linii lotniczych na świecie - Star Alliance.
Historia Singapore Airlines.
Historia Singapurskich Linii Lotniczych sięga roku 1946. W latach: 1946-1963 były znane pod nazwą Malayan Airways, a następnie (1963-1965) jako Malaysian Airways - MAL, a od 1965 do 1971, jako Malezyjsko-Singapurskie Linie Lotnicze Malaysia-Singapore Airlines – MSA.
W kwietniu 1971 roku, w związku z zamiarem rządu Federacji Malezji utworzenia własnego, narodowego przewoźnika dla obsługi krajowych i międzynarodowych połączeń lotniczych z/do Malezji, rząd Singapuru postanowił wycofać swoje udziały z konsorcjum MSA i utworzyć własne, sztandarowe przedsiębiorstwo transportu lotniczego.
30 czerwca 1972 roku powołano do działalności Singapurskie Linie Lotnicze Singapore Airlines - SIA, o statusie narodowego towarzystwa lotniczego Republiki Singapuru.
W tym okresie nastąpił gwałtowny rozwój nowego towarzystwa lotniczego na dwóch płaszczyznach - handlowej i operacyjnej. Sieć połączeń lotniczych linii SIA została wzbogacona o trasy do krajów Zatoki Perskiej, na subkontynent indyjski i Daleki Wschód, a ponadto międzykontynentalne do Australii i Europy. Większość tras obsługiwały nowoczesne, odrzutowe samoloty dalekiego zasięgu typu Boeing 707 oraz średniego zasięgu typu Boeing 737.
W lipcu 1972 roku na lotnisku w Singapurze wylądował pierwszy, szerokokadłubowy samolot dalekiego zasięgu produkcji amerykańskiej typu Boeing 747 w barwach linii SIA, które były jego pierwszym użytkownikiem wśród towarzystw lotniczych z Azji Południowo-Wschodniej. 
Te największe wówczas odrzutowe samoloty pasażerskie umożliwiły również stworzenie przez linie SIA niepowtarzalnego konglomeratu: dynamiki nowej linii lotniczej oraz najnowocześniejszego i luksusowego statku powietrznego.
Gwałtowny rozwój transportu lotniczego umożliwił również szybkie uprzemysłowienie i modernizację Singapuru.
W latach 1977-80 linie SIA wspólnie z przewoźnikiem brytyjskim eksploatowały trasę Singapur - Bahrajn - Londyn i v.v. ponaddźwiękowymi samolotami typu Concorde, a jeden egzemplarz tych maszyn był pomalowany w barwach przewoźnika singapurskiego.
Od 1981 do 1989 linie SIA systematycznie rozbudowywały swoją flotę powietrzną, poprzez zakup samolotów typu: Airbus A300, Airbus A310, Boeing 747-300, Boeing 747-400 oraz Boeing 757.
15 października 2007 roku linie Singapore Airlines, jako pierwszy przewoźnik lotniczy na świecie wprowadziły do swojej floty samolot typu Airbus A380 - największy wówczas i obecnie samolot pasażerski świata. Obecnie samoloty tego typu latają na większości tras międzykontynentalnych linii SIA.
2 marca 2016 roku w Tuluzie linie Singapore Airlines odebrały pierwszy egzemplarz samolotu typu Airbus A350 XBW w konfiguracji 3. klasowej: Business (42 miejsca), Premium Economy (24 miejsca) oraz Economy (187 miejsc).
11 października 2018 roku przewoźnik singapurski wznowił regularne i bezpośrednie rejsy na najdłuższej, komercyjnej trasie przelotu na świecie: Singapur-Newark. Rejsy są wykonywane codziennie samolotami typu Airbus A350-900ULR (Ultra Long Range/najdłuższego zasięgu) - zamówionym do tej pory wyłącznie przez linie Singapore Airlines w liczbie 7. egzemplarzy. Przelot na dystansie 16 700 km trwa 19 godzin, a na pokładach samolotów jest jedynie 161 miejsc, wyłącznie w konfiguracji 2. klasowej: Business (67 miejsc w układzie 1-2-1) oraz Premium Economy (94 miejsca w układzie 2-4-2) - nie ma klasy ekonomicznej.
18 maja 2018 roku, linie Singapore Airlines, będąc głównym udziałowcem, ogłosiły, że od roku 2020 będą stopniowo przejmować trasy i połączenia oraz samoloty dotychczas eksploatowane przez Singapurskie Regionalne Linie Lotnicze SilkAir. 28 stycznia 2021 roku proces integracyjny z macierzystą linią Singapore Airlines został zakończony i linie lotnicze SilkAir zaprzestały działalności.
Dzięki umowom partnerskim z liniami-członkami sojuszu lotniczego Star Alliance, aktualnie linie Singapore Airlines oferują regularne rejsy z 8. polskich portów lotniczych przez 10 największych, europejskich portów lotniczych na swoją siatkę połączeń, obejmującą (2020): 62 miasta w 32. krajach na 5. kontynentach: Azji, Afryce, Ameryce Północnej, Australii i Oceanii oraz Europie.
Linie SIA oferują również przeloty regionalne i międzykontynentalne (Australia i Europa) we współpracy w ramach Grupy Singapore Airlines ze swoim towarzystwem siostrzanym Scoot (tanie linie lotnicze).
Charakterystyczne uniformy personelu pokładowego linii Singapore Airlines, zaprojektowane przez francuskiego projektanta mody Pierre'a Balmaina, stały się w świecie znakiem rozpoznawczym przewoźnika singapurskiego oraz symbolem najwyższej jakości atencji i obsługi wszystkich pasażerów.
Na większości tras międzykontynentalnych linie SIA oferują 4 klasy serwisowe: First Class, Business Class, Premium Economy Class oraz Economy Class. W dwupokładowych samolotach typu Airbus A380 produkt Pierwszej Klasy jest oferowany pod nazwą Singapore Airlines Suites, stanowiąc unikalny i nowy standard dla luksusowych podróży drogą lotniczą, a każdy pasażer tej klasy ma do swojej dyspozycji własny i luksusowy pokój-sypialnię.
Niemal na wszystkich trasach (oprócz lotów do Ameryki Północnej) Singapurskie Linie Lotnicze stosują system wagowy dla bagażu rejestrowanego z jednymi z większych na świecie limitami bagażowymi dla klas: Ekonomicznej – 25–30 kg, Premium Economy – 35 kg, Business – 40 kg oraz First Class – 50 kg.
Karta dań serwowanych w czasie lotów została opracowana przez 8. światowej sławy szefów kuchni, a lista win została wyselekcjonowana przez renomowanych sommelierów. Pasażerowie First Class, Business Class oraz Premium Economy Class mogą z wyprzedzeniem sami ustalić swoje menu na czas podróży liniami Singapore Airlines.
Pasażerowie linii SIA w czasie lotu mogą korzystać z bogatej ofert multimediów, dzięki systemowi rozrywki pokładowej "KrisWorld" z 1000. programów audio i wideo z ofertą filmów, przekazów najbardziej znanych stacji telewizyjnych, muzyki rozrywkowej i klasycznej oraz gier komputerowych i innych atrakcji. Od 1989 roku przewoźnik singapurski na pokładach swoich międzykontynentalnych samolotów prowadzi usługę KrisFone, umożliwiającą z korzystania z telefonu w czasie lotu.
W roku 2018 Singapore Airlines zostały uznane za Najlepsze Linie Lotnicze Świata - World´s Best Airline 2018 - w plebiscycie-rankingu Skytrax World Airline Awards. Przewoźnik singapurski otrzymał prestiżowe nagrody za zajęcie I miejsca również w 3. innych kategoriach: Najlepsza Pierwsza Klasa, Najlepsza linia lotnicza w Azji oraz Najlepszy sposób podróżowania w Pierwszej Klasie.
W kolejnym roku (2019) towarzystwo lotnicze Singapore Airlines zostało uznane za Najlepsze Linie Lotnicze Świata – World´s Best Airline in the World 2019 – w plebiscycie-rankingu pasażerów TripAdvisor.
We wrześniu 2021 w światowym plebiscycie-rankingu Skytrax World Airline Awards 2021 linie SIA otrzymały prestiżowe nagrody za zajęcie I miejsca w 5. kategoriach: 
Najlepszy personel pokładowy ("World's Best Airline Cabin Staff"), Najlepsza linia lotnicza w Azji ("Best Airline in Asia"), Najlepsza Pierwsza Klasa ("World's Best First Class"), Najlepszy sposób podróżowania w Pierwszej Klasie ("World's Best First Class Seat"), Najlepsze posiłki w Klasie ekonomicznej ("Best Economy Class Onboard Catering").
Od roku 1980 głównym portem lotniczym i węzłem przesiadkowym dla linii z Grupy Singapore Airlines jest lotnisko i Port lotniczy Singapur-Changi – już 7 rok (2020) z rzędu otrzymują one tytuł najlepszego lotniska na świecie.
Linie partnerskie.
Linie Singapore Airlines oferują swoim pasażerom połączenia lotnicze w formule codeshare (wspólna eksploatacja rejsów) z poniższymi liniami lotniczymi:
Flota Singapore Airlines.
Linie Singapore Airlines dysponują dość młodą flotą, ponieważ przeciętny wiek samolotu to ca. 6 lat.
Flota linii Singapore Airlines, wg stanu na 1 października 2020 roku, składa się ze 116. samolotów typu: Airbus A380 (19), Airbus A330 (5), Airbus A350 (48), Boeing 777 (29), Boeing 787 (15):

</doc>
<doc id="866401" url="https://pl.wikipedia.org/wiki?curid=866401" title="Nowa Wieś (powiat aleksandrowski)">
Nowa Wieś (powiat aleksandrowski)

Nowa Wieś – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.
Wieś w sołectwie Rudunki – zobacz jednostki pomocnicze gminy Aleksandrów Kujawski w BIP.

</doc>
<doc id="866402" url="https://pl.wikipedia.org/wiki?curid=866402" title="SWO">
SWO



</doc>
<doc id="866406" url="https://pl.wikipedia.org/wiki?curid=866406" title="Poczałkowo (kolonia)">
Poczałkowo (kolonia)

Poczałkowo – kolonia w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.
Kolonia w sołectwie Poczałkowo – zobacz jednostki pomocnicze gminy Aleksandrów Kujawski w BIP.

</doc>
<doc id="866409" url="https://pl.wikipedia.org/wiki?curid=866409" title="Służewo-Pole">
Służewo-Pole

Służewo-Pole – kolonia w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.
Kolonia w sołectwie Służewo.

</doc>
<doc id="866411" url="https://pl.wikipedia.org/wiki?curid=866411" title="Detva">
Detva

Detva – miasto w środkowej Słowacji, w kraju bańskobystrzyckim, ośrodek administracyjny powiatu Detva. Około 15 tys. mieszkańców. Znaczący ośrodek kultury ludowej.
Położona jest we wschodnim krańcu Kotliny Zwoleńskiej w dolinie rzeczki Slatiny, u wschodnich podnóży masywu górskiego Polany, ok. 23 km na wschód od Zwolenia.
Wieś powstała w latach 1636–1638. Z biegiem lat poszerzała swój kataster poprzez przyłączanie powstających w szerokiej okolicy przysiółków i samotnych gospodarstw, nazywanych tu „łazami” (słow. "lazy"). Mieszkańcy zajmowali się rolnictwem, hodowlą i pracą w lesie. W 1787 r. powstała tu pierwsza przemysłowa serowarnia produkująca bryndzę (słow. "bryndziareň") na terenie dzisiejszej Słowacji. W 1811 r. stała się miasteczkiem z prawem urządzania dorocznych jarmarków. W latach międzywojennych panowało tu znaczne bezrobocie, a wielu mieszkańców emigrowało w poszukiwaniu pracy. Status miasta uzyskała w 1965 r., a stolicą powiatu stała się w roku 1996.
Obecnie ośrodek przemysłu maszynowego (Zakład „Podpolianske strojárne” od roku 1955 – samojezdne maszyny budowlane). Zachowało się tu wiele zabytków architektury ludowej. W mieście i okolicy kultywowany jest miejscowy folklor (zespół ludowy „Detvian”), tu też znajduje się ośrodek produkcji znanych fujar słowackich. Strój tzw. „detwiański” (słow. "detviansky kroj") należy do najbardziej rozwiniętych i efektownych strojów ludowych Słowacji.

</doc>
<doc id="866412" url="https://pl.wikipedia.org/wiki?curid=866412" title="Michał Chmielnicki">
Michał Chmielnicki

Michał Chmielnicki (ukr. Михайло Хмельницький; ur. w XVI wieku, zm. 1620) – ziemianin, podstarości czehryński, ojciec Bohdana Chmielnickiego, hetmana kozackiego w czasie powstania w 1648 roku.
Biografia.
Michał Chmielnicki po raz pierwszy pojawia się w źródłach w otoczeniu hetmana polnego Stanisława Żółkiewskiego, jako zamieszkały w chutorze Lisianka w starostwie białocerkiewskim. Następnie występuje u boku wojewody ruskiego Jana Daniłowicza, od 1616 roku również starosty korsuńskiego. Daniłowicz mianował Chmielnickiego podstarościm w Czehryniu. Na tym stanowisku Chmielnicki założył chutor Subotów, nad Taśminą, w niedużej odległości od Czehrynia, gdzie osiadł.
W 1620 wraz z synem Bohdanem udał się na wyprawę wołoską, w czasie której poległ w bitwie pod Cecorą, a jego syn dostał się do niewoli.
Kwestia pochodzenia.
Kwestia jego szlachectwa pozostaje sporna. Ukraińskie opracowania, jak "Encyklopedia Ukrainoznawstwa", przyjmują fakt szlachectwa za bezsporny (miał pieczętować się herbem Abdank). Podobnie trudno sądzić, by nie-szlachcica dopuszczono do sprawowania godności.
Z drugiej strony wyłaniają się inne kwestie dyskusyjne. Herb Abdank, którym rzekomo miał się pieczętować Michał Chmielnicki jest jednym z najstarszych polskich herbów, ale w żadnym herbarzu nie figuruje przy nim nazwisko Chmielnicki. Wśród hipotez wyróżnia się także stanowisko Tomasza Padury, który – opierając się na XVII-wiecznym rękopisie pochodzącym z archiwum książąt Szeremietiewów, przechowywanego w Moskwie (dokładnie z notatki znajdującej się przy liście Fiedora Wasilewicza Buturlina, wojewody i namiestnika muromskiego, pisanym z Czechrynia d. 15 s. st. czerwca 1657 do Wasyla Borysowicza Szeremietiewa, wojewody i hetmana wojsk cara Aleksieja Michajłowicza) – twierdził, że Michał Chmielnicki był żydowskim rzeźnikiem z Chmielnika na Podolu o imieniu Berko. Berko był wyznawcą judaizmu, ale postanowił zmienić wyznanie na katolicyzm – chrztu dokonał kapelan zamkowy, nadając chrześcijańskie imię Michał i tworząc nazwisko od nazwy miejscowości. Wersję tą powtarzał za Padurą Franciszek Rawita-Gawroński, który jednak nie dotarł do oryginału wskazywanego przez Padurę, przy czym sugerował, że notatki te zostały świadomie usunięte, aby zakamuflować prawdziwe pochodzenie samego Bohdana Chmielnickiego.
Z kolei Bohdan Chmielnicki, syn Michała, w liście z 15 sierpnia 1649 pisanym pod Zborowem nazywa się „urodzonym” (szlachcicem), jednak Jerzy Chmielnicki, syn Bohdana, został nobilitowany w 1659.
Zdaniem Myrona Korduby, Michał Chmielnicki nie miał nic wspólnego ani z mieszczanami kijowskimi Chmielami, ani z mitycznym Berkiem z Chmielnika.

</doc>
<doc id="866416" url="https://pl.wikipedia.org/wiki?curid=866416" title="Master of Orion">
Master of Orion

Master of Orion – komputerowa strategiczna gra turowa, należąca do podgatunku 4X, osadzona w świecie science fiction. Została stworzona przez Steve’a Barcię z firmy Simtex, a wydana w roku 1993 przez MicroProse. Gra doczekała się trzech kontynuacji, "," "Master of Orion III" i "".
Fabuła.
Akcja gry dzieje się w XXIII wieku, kiedy dziesięć ras żyjących w galaktyce osiągnęło odpowiednio wysoki poziom technologiczny. Dzięki temu rozpoczęły kolonizację kolejnych planet w galaktyce, by zdobywać nowe surowce i miejsce do życia dla swych ludzi. Taka sytuacja może doprowadzić do galaktycznego konfliktu. Jednocześnie, wszystkie rasy znają mit o starożytnej cywilizacji, zamieszkującej świat Orion. Są 2 sposoby na wygranie gry – wyeliminowanie pozostałych ras, albo zostanie wybranym na rządzącego galaktyką przy zebraniu wszystkich ras.
Rozgrywka.
Na początku rozgrywki gracz wybiera, którą rasę będzie prowadzić w grze, wybiera także liczbę komputerowych przeciwników (od 1 do 5). Każda z ras ma swoją specjalizację, jak np. szybka produkcja żywności, większy przyrost naturalny czy szybszy rozwój technologiczny, a także zdefiniowane wstępne stosunki z innymi rasami. Gra odbywa się w turach, a jedna tura symbolizuje jeden rok w świecie gry. Na grę składa się wiele elementów – budowa floty kosmicznej, kolonizacja i rozwój planet, a także rozwijanie stosunków dyplomatycznych z innymi rasami w kosmosie.
Mapa galaktyki.
Główna część rozgrywki przebiega na dwuwymiarowej mapie galaktyki, na której zaznaczone są układy planetarne. Na niej gracz steruje swoimi statkami kosmicznymi, z niej też wchodzi w obraz posiadanych przez siebie planet. W grze wszystkie planety są widoczne od samego początku. Kolonizacja planety wymaga wysłania odpowiednich statków w jej obszar. Planety różnią się pod kątem przydatności do zamieszkania – są one podzielone na kilka typów, np. „jungle”, „barren”, „toxic” czy „tundra”.
Ekran planety.
Ekrany planety w samej grze są dość uproszczone, prezentują informacje na temat wielkości populacji planety, jej wzrostu, fabryk i zanieczyszczeń. W późniejszej fazie rozgrywki możliwa jest terraformacja planety.
Drzewko technologiczne.
Gra ma 5 ogólnych kategorii rozwoju: Computers, Force Fields, Planetology, Construction, Propulsion, oraz Weapons, każda oferuje inne wynalazki, które zapewniają dostęp do zwiększenia produkcji lepszych broni, lepszych modułów statków czy polepszania jakości planet.
Flota i walka.
Walka może toczyć się pomiędzy żołnierzami na powierzchni planet, oraz pomiędzy flotami w przestrzeni kosmicznej. Gracz posiada możliwość produkcji własnych statków, dysponując ich niewielką liczbą na początku rozgrywki. Do tego istnieje możliwość zaprojektowania własnych okrętów – wymagają one odpowiedniej technologii, jednocześnie gra ogranicza liczbę typów okrętów do 6.
Dyplomacja.
W grze – poza rozwiązaniami siłowymi – można stosować dyplomację oraz szpiegostwo. Gracz może nawiązywać kontakty handlowe, wymieniać się technologiami, czy też tworzyć sojusze.

</doc>
<doc id="866417" url="https://pl.wikipedia.org/wiki?curid=866417" title="Stara Wieś (powiat aleksandrowski)">
Stara Wieś (powiat aleksandrowski)

Stara Wieś – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.
Wieś w sołectwie Rudunki – zobacz jednostki pomocnicze gminy Aleksandrów Kujawski w BIP.

</doc>
<doc id="866419" url="https://pl.wikipedia.org/wiki?curid=866419" title="Stare Rożno">
Stare Rożno

Stare Rożno (do 2008 "Stare Roźno") – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski. Do 2007 roku używana była także nazwa Stare Roźno.
W latach 1975–1998 miejscowość administracyjnie należała do województwa włocławskiego.

</doc>
<doc id="866421" url="https://pl.wikipedia.org/wiki?curid=866421" title="Mechanizm maltański">
Mechanizm maltański

Mechanizm maltański – mechanizm zamieniający ciągły ruch obrotowy członu napędzającego w ruch przerywany członu napędzanego. Sworzeń koła napędzającego wchodzi kolejno w zazębienia krzyża powodując jego okresowy obrót o pewien kąt. Koło to posiada także wycięcie blokujące człon napędzany pomiędzy kolejnymi obrotami. Mechanizm taki nazywany jest maltańskim, ponieważ jeden z jego elementów (człon napędzany) przypomina krzyż maltański. Istnieje bardzo wiele odmian tych mechanizmów, różniących się m.in. kształtem i liczbą zazębień, np. mechanizm maltański z zazębieniem wewnętrznym, .

</doc>
<doc id="866423" url="https://pl.wikipedia.org/wiki?curid=866423" title=".hack//Sign">
.hack//Sign

 – anime stworzone przez Kōichiego Mashimo i wyprodukowane przez studia Bee Train i Bandai Visual. Za projekt postaci odpowiedzialny jest Yoshiyuki Sadamoto, pracujący wcześniej m.in. nad serią "Evangelion". Seria składa się z 26 odcinków podstawowych oraz 3 odcinków specjalnych wydanych na DVD (OVA), zatytułowanych kolejno "Intermezzo", "Unison" oraz "Gift". Anime to obejmuje jedną z czterech linii fabularnych franczyzy ".hack".
Fabuła.
"The World" ("Świat") to nietypowa gra, w którą gra ponad 200 mln osób. Głównym bohaterem jest Tsukasa, który nie może się wylogować – obudził się w sieci i musi kontynuować grę. Z czasem spróbuje przy pomocy przyjaciół opuścić grę.
Muzyka.
Wydano dwie płyty z muzyką z ".hack//SIGN". Pierwszą przygotowała Yuki Kajiura, drugą Kōichi Mashimo.

</doc>
<doc id="866425" url="https://pl.wikipedia.org/wiki?curid=866425" title="Goździk ogrodowy">
Goździk ogrodowy

Goździk ogrodowy ("Dianthus caryophyllus" L.) – gatunek rośliny jednorocznej lub dwuletniej, należący do rodziny goździkowatych. Pochodzi z południowej Europy (Dalmacja). W Polsce nie występuje w stanie dzikim, jest natomiast często uprawiany jako roślina ozdobna. Uprawiany był już od czasów starożytnych. Oprócz typowej formy gatunku uprawiane są liczne mieszańce z innymi gatunkami.
Zastosowanie.
Uprawiany jako roślina ozdobna, zwykle na kwiat cięty, lub na rabatach.. W szklarniach uprawiany jest przez cały rok. W uprawie znajdują się liczne kultywary o różnych barwach. Uprawne odmiany zazwyczaj posiadają pełne kwiaty w różnych kolorach, również wielobarwne. Dzieli się je na 2 grupy:
Uprawa.
Wymaga słonecznych stanowisk i gliniasto-piaszczystych gleb o stałej wilgotności. Uprawiany jest przeważnie z nasion, czasami przez podział bryły korzeniowej. W gruncie może być uprawiany jako roślina jednoroczna, lub dwuletnia. Przy uprawie jednorocznej nasiona wysiewa się do półciepłego inspektu w marcu i wysadza na stałe miejsce na początku maja w rozstawie 20-25 x 25-30 cm. Przy uprawie dwuletniej nasiona wysiewa się do gruntu od maja do czerwca, siewki wymagają pikowania gdy mają 3-4 liście. Do gruntu wysadza się pod koniec lipca lub z początkiem sierpnia. Zakwitają następnego roku.

</doc>
<doc id="866426" url="https://pl.wikipedia.org/wiki?curid=866426" title="Dianthus caryophyllus">
Dianthus caryophyllus



</doc>
<doc id="866427" url="https://pl.wikipedia.org/wiki?curid=866427" title="Adolf Truskier">
Adolf Truskier

Abraham Adolf Truskier (ur. 8 kwietnia 1871 w Warszawie zm. 16 listopada 1941 tamże) – polski działacz społeczny i przemysłowy, organizator kupiectwa żydowskiego, senator I kadencji II RP.
Życiorys.
Urodził się w Warszawie. Ukończył studia w Wyższej Szkole Handlowej. Przez wiele lat był prezesem i działaczem Centralnego Związku Kupców. Wchodził w skład zarządów przedsiębiorstw i instytucji bankowych. Był pracownikiem Rady Departamentu Pracy Tymczasowej Rady Stanu. W latach 1922-1927 sprawował mandat senatora II RP. W ostatnich latach życia nieaktywny publicznie w związku z chorobą. 
W listopadzie 1940 usunięty z rodziną z mieszkania przy ul. Kruczej i przewieziony na teren warszawskiego getta, gdzie zmarł. Został pochowany na cmentarzu żydowskim przy ulicy Okopowej w Warszawie (kwatera 10, rząd 4).

</doc>
<doc id="866436" url="https://pl.wikipedia.org/wiki?curid=866436" title="I liga paragwajska w piłce nożnej (1948)">
I liga paragwajska w piłce nożnej (1948)

Mistrzem Paragwaju został klub Club Olimpia, natomiast wicemistrzem Paragwaju został klub Cerro Porteño.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł, a ponieważ awansował klub Asunción FBC, liga została powiększona z 10 do 11 klubów.

</doc>
<doc id="866440" url="https://pl.wikipedia.org/wiki?curid=866440" title="Klatka (górnictwo)">
Klatka (górnictwo)



</doc>
<doc id="866442" url="https://pl.wikipedia.org/wiki?curid=866442" title="Interstate 40">
Interstate 40



</doc>
<doc id="866443" url="https://pl.wikipedia.org/wiki?curid=866443" title="Interstate 55">
Interstate 55



</doc>
<doc id="866445" url="https://pl.wikipedia.org/wiki?curid=866445" title="Interstate 65">
Interstate 65



</doc>
<doc id="866446" url="https://pl.wikipedia.org/wiki?curid=866446" title="Pawło Janenko-Chmielnicki">
Pawło Janenko-Chmielnicki

Pawło Janenko-Chmielnicki, także Pawło Janowicz-Chmielnicki, ukr. Павло Янович-Хмельницький a. Яненко-Хмельницький (daty urodzin i zgonu nieznane) – dowódca i dyplomata kozacki, krewny Bohdana Chmielnickiego. 
W 1653 roku (według innych danych 1654) został pułkownikiem kijowskim. Był jednym z najbardziej aktywnych przeciwników zbliżenia z Rosją, a zarazem pozostawał życzliwy Rzeczypospolitej. W 1658 roku brał udział w nieudanej próbie wyzwolenia Kijowa spod rosyjskiej okupacji. Posłował do króla Jana Kazimierza i cara Aleksego Michajłowicza. W 1679 roku ogłosił się hetmanem lewobrzeżnej Ukrainy, ale został rozbity przez pułkownika starodubskiego Iwana Skoropadskiego i wzięty przez niego do niewoli, w której zmarł.

</doc>
<doc id="866447" url="https://pl.wikipedia.org/wiki?curid=866447" title="Interstate 70">
Interstate 70



</doc>
<doc id="866451" url="https://pl.wikipedia.org/wiki?curid=866451" title="Neustadt">
Neustadt

Neustadt znaczy po polsku "Nowe Miasto".
Geografia.
Polska.
Dawne nazwy miejscowości:

</doc>
<doc id="866452" url="https://pl.wikipedia.org/wiki?curid=866452" title="Ubój (film 1914)">
Ubój (film 1914)

Ubój (jid. "Di szichte") – polski film fabularny z 1914 roku w języku jidysz, oparty na sztuce Jakuba Gordina.
Opis fabuły.
Akcja rozgrywa się w Mohylewie, na południu Rosji. Młoda dziewczyna, Esterka, zostaje wydana za mąż za dużo starszego od siebie, nieatrakcyjnego Rapaporta. Rapaport trudniący się handlem drewnem jest w stosunku do żony i innych bezwzględny. Poniża Esterkę i wspólne dzieci. Te źle traktowane przez ojca chorują i umierają. Esterka jest też często poniżana przez swoich pasierbów, czemu Rapaport przygląda się z aprobatą. Rodzice Esterki, choć kochają córkę, namawiają ją do uległości. Życzliwość okazuje kobiecie jej kuzyn Szmuel Josl. Chłopak uczy się na szocheta (dokonującego szechity, czyli rytualnego uboju). Esterka nie wytrzymuje złego traktowania i zabija męża rytualnym nożem. Wyznaje miłość Szmuelowi, następnie traci zmysły.

</doc>
<doc id="866455" url="https://pl.wikipedia.org/wiki?curid=866455" title="Jezioro Legińskie">
Jezioro Legińskie

 
Jezioro Legińskie – jezioro w województwie warmińsko-mazurskim, w dorzeczu Sajny.
Powierzchnia zwierciadła wody według różnych źródeł wynosi od 220,0 ha do 230,0 ha do 230,7 ha.
Zwierciadło wody położone jest na wysokości 103,2 m n.p.m. Średnia głębokość jeziora wynosi 12,1 m, natomiast głębokość maksymalna 37,2 m.
Jezioro w XVIII w. miało kształt zbliżony do prostokąta (mapa Enderscha), a współcześnie jego kształt przypomina nieforemny półksiężyc. Zmiana kształtu jeziora widoczna jest na współczesnej mapie (z roku 1979) – tam gdzie było niegdyś jezioro występują tereny bagienne. Jezioro ma długość ok. 2,5 km, a największą szerokość ok. 1,5 km. Na południowo-wschodnim brzegu jeziora znajduje się rybaczówka. W tym miejscu jezioro jest najszersze. Odległość od rybaczówki do wyspy na jeziorze wynosi ok. 1 km. Na cieku wypływającym z jeziora już w średniowieczu (Grodzki Młyn) funkcjonował młyn wodny. Do jeziora wpływa woda z pobliskiego, położonego na wschodzie Jez. Widryńskiego.
W oparciu o badania przeprowadzone w 2003 roku wody jeziora zaliczono do II klasy czystości.
Ma na to wpływ otulina leśna - lasy i zadrzewienia zajmują ok. 70% linii brzegowej. W jeziorze występuje sielawa. Woda w jeziorze jest bardzo przejrzysta, przy nurkowaniu należy uważać na zaczepy – zatopione drzewa po wycince lasu prowadzonej w 1964 na stromej skarpie przy wschodnim brzegu jeziora. Płetwonurkowie bezskutecznie poszukują tu zatopionego jachtu admirała Fischera, ostatniego przed II wojną światową właściciela Łężan.
Na brzegu jeziora rozmieszczone są liczne kładki dla wędkarzy, z których można korzystać po wykupieniu pozwolenia na wędkowanie. Nad jeziorem nie ma ośrodków wypoczynkowych i zagospodarowanych plaż. Mieszkańcy okolicznych wsi korzystają z dzikich plaż: w lesie na wschodnim brzegu jeziora mieszkańcy Łężan, na północnym brzegu mieszkańcy Legin oraz plaży położonej w lesie na zachodnim brzegu jeziora (od strony Samławek). Ta ostatnia plaża jest w pobliżu ok. 400 letniego dębu, przy którym do 1945 znajdował się drewniany dworek myśliwski Fischerów z Łężan.
Jezioro należy do Uniwersytetu w Olsztynie.

</doc>
<doc id="866456" url="https://pl.wikipedia.org/wiki?curid=866456" title="Allais">
Allais



</doc>
<doc id="866458" url="https://pl.wikipedia.org/wiki?curid=866458" title="Bitwa o Witkową Górę">
Bitwa o Witkową Górę

Bitwa o Witkową Górę – starcie zbrojne, które miało miejsce 14 lipca 1420 podczas I krucjaty w okresie wojen husyckich, zakończone klęską Krzyżowców.
Bitwa stoczona została przez oblegającą Pragę armię krzyżowców Zygmunta Luksemburczyka z armią husycką dowodzoną przez Jana Žižkę. Miejscem bitwy była Witkowa Góra, leżąca w pobliżu stolicy Czech (dziś już w granicach administracyjnych Pragi, w dzielnicy Žižkov), a walki toczyły się w znacznej mierze na terenie winnicy którą założył cesarza Karol IV Luksemburski, ojciec Zygmunta Luksemburczyka.
Wstęp.
1 marca 1420 papież Marcin V ogłosił bullę, w której nakazał Zygmuntowi Luksemburczykowi i znajdującym się w sąsiedztwie Czech władcom zorganizowanie wyprawy krzyżowej przeciwko ruchowi opartemu na poglądach Jana Husa i Johna Wycliffe'a. Dwa tygodnie później, 15 marca 1420, Zygmunt Luksemburczyk nakazał stracenie Jana Krásy, przywódcy powstania we Wrocławiu w 1418. Dwa dni po wykonanym wyroku, 17 marca 1420, legat papieski Ferdinand de Palacios w tym samym Wrocławiu opublikował ogłoszoną 1 marca papieską bullę. Wydarzenia te ostatecznie przekonały utrakwistów, stanowiących umiarkowaną frakcję husytyzmu, że jakiekolwiek porozumienie z papiestwem jest niemożliwe. Postanowili więc połączyć swe siły z taborytami i wspólnie przygotować się do walki ze spodziewanym najazdem wojsk Zygmunta Luksemburczyka.
Podczas gdy armia Luksemburczyka koncentrowała się w Świdnicy, wojska taborytów zniszczyły 4 kwietnia 1420 siły katolickie w Mladé Vožici, a 7 kwietnia taboryci dowodzeni przez Mikołaja Husa zdobyli Sedlice, a następnie Písek, zamek Rábí, Strakonice i Prachatice. W końcu kwietnia armia króla niemieckiego przekroczyła czeską granicę i na początku maja zdobyła Hradec Králové. Dowodzący czeskimi przeciwnikami husytyzmu Čeněk z Vartemberka obległ 7 maja Hradčany.
Walki o Benešov i koło Kutnej Hory.
Wojska katolickie w sile 400 piechoty i rycerzy, dowodzone przez Piotra ze Sternberga próbowały bronić Benešova przed taborytami, jednak zostały rozbite, a miasto spalone. Oddziały taborytów zaatakował pod Kutną Horą Janek z Chtěnic i Pippo Spano (Filippo Scolari), jednak bez powodzenia. Wojska taborytów 22 maja 1420 wkroczyły do Pragi. Jan Žižka natomiast zniszczył kolumnę wojsk katolickich, której zadaniem była osłona zaopatrzenia idącego do Hradczan i Wyszehradu. W międzyczasie armia katolicka zdobyła Slaný, Louny i Mělník.
Oblężenie Pragi i bitwa.
12 czerwca 1420 rozpoczęło się oblężenie Pragi, bronionej przez 9000 żołnierzy. Według kronikarzy oblegająca Pragę armia katolicka liczyła 100–200 tysięcy żołnierzy. Natomiast zdaniem historyków armia ta była mniejsza, ale i tak jej liczebność oceniana na 50–100 tysięcy żołnierzy była niezwykle imponująca jak na owe czasy. Jednym z najważniejszych punktów była znajdująca się w pobliżu Pragi Witkowa Góra, a znajdujące się na niej fortyfikacje zabezpieczały drogi zaopatrzenia dla obleganych i jednocześnie utrudniały zaopatrzenie armii oblężniczej. Fortyfikacje te zbudowane były z drewna wzmocnionego kamieniem i gliną, a dodatkowym zabezpieczeniem były fosy. Na południowej części wzgórza znajdowała się wieża, północna część natomiast była zabezpieczona dzięki skalistemu stromemu podejściu. Fortyfikacje Witkowej Góry bronione być miały przez 26 mężczyzn i 3 kobiety, jednak zdaniem J. Durdika prawdopodobnie było w tych umocnieniach około 60 żołnierzy.
Dla zdobycia Pragi konieczne było opanowanie Witkowej Góry, toteż 13 lipca jazda armii katolickiej przeprawiła się przez Wełtawę i ruszyła do ataku. Następnego dnia, 14 lipca, przybyła z odsieczą husycka armia dowodzona przez Jana Žižkę i uderzyła na armię oblężniczą. Większość husyckich żołnierzy pochodzenia chłopskiego uzbrojona była w cepy bojowe i broń palną. W międzyczasie Žižka podesłał obrońcom Witkowej Góry pomoc w postaci 50 strzelców. Po ciężkiej walce zwycięstwo odniosły wojska husyckie. Armia katolicka straciła 300 rycerzy i nieznaną ilość innych rodzajów wojsk. Choć pokonana, wciąż była potężna, dlatego nie wycofała się z Czech, a jedynie do Kutnej Hory, skąd zamierzała kontynuować działania wojenne.

</doc>
<doc id="866459" url="https://pl.wikipedia.org/wiki?curid=866459" title="Wydziedziczeni (film 1912)">
Wydziedziczeni (film 1912)

Wydziedziczeni (jid. "Di fersztojsene") – polski film fabularny z 1912 roku w języku jidysz, oparty na sztuce E. Waksmana.

</doc>
<doc id="866461" url="https://pl.wikipedia.org/wiki?curid=866461" title="Klepton">
Klepton

Klepton (gr. "złodziej") – kategoria taksonomiczna dotycząca mieszańców produkujących gamety z jednym tylko genomem na drodze hybrydogenezy, dlatego drugi genom zdobywa na zasadzie "kradzieży" gamet gatunkowi, z którym tworzy system genetyczny. Taka forma rozrodu bywa też określana jako "pasożytnictwo płciowe".
Przykładem kleptonu jest żaba wodna, której genomem stałym jest genom żaby śmieszki, natomiast geny kradzione" pochodzą od żaby jeziorkowej. Można także powiedzieć, że genom żaby śmieszki ma większy zasięg, niż sam gatunek.
Przykłady kleptonów wśród płazów:
Przykłady kleptonów wśród ryb:

</doc>
<doc id="866464" url="https://pl.wikipedia.org/wiki?curid=866464" title="Indywidualne Mistrzostwa Europy na Żużlu 2007">
Indywidualne Mistrzostwa Europy na Żużlu 2007

Indywidualne Mistrzostwa Europy na Żużlu 2007 – cykl zawodów żużlowych, mających wyłonić najlepszych zawodników indywidualnych mistrzostw Europy w sezonie 2007. W finale zwyciężył Chorwat Jurica Pavlic.

</doc>
<doc id="866465" url="https://pl.wikipedia.org/wiki?curid=866465" title="Alexander Mach">
Alexander Mach

Alexander Mach, ps. Alexander Mach Mederský (ur. 11 października 1902 w Slovenský Meder, zm. 15 października 1980 w Bratysławie) – słowacki działacz polityczny, członek Słowackiej Partii Ludowej (HSĽS), szef Gwardii Hlinki, minister spraw wewnętrznych Państwa Słowackiego
Życiorys.
Uczęszczał do seminarium duchownego w Ostrzyhomiu, a następnie w Trnawie. Nie został jednak księdzem, gdyż zaangażował się w działalność polityczną. Od 1922 r. zakładał na Słowacji i działał w młodzieżowych organizacjach Słowackiej Partii Ludowej. Spotkał wówczas Vojtecha Tukę, redaktora pisma HSĽS "Slovák", który zatrudnił go w redakcji. Wkrótce objął funkcję w generalnym sekretariacie partii, a w 1924 r. został jej regionalnym szefem w Trenčínie. Reprezentował radykalne skrzydło HSĽS, głosząc antysemickie i antyczechosłowackie hasła. Uważał, że system państwowy istniejący w Czechosłowacji to dyktatura, wspierana przez żydowską finansjerę, a najlepszym wzorem dla niego był narodowy socjalizm wprowadzony przez Adolfa Hitlera w Niemczech.
W 1926 r. współorganizował wraz z V. Tuką paramilitarne bojówki pod nazwą Rodobrana, które były wzorowane na włoskich faszystach. W 1938 r. stanął na czele Departamentu Propagandy HSĽS. W 1940 r. został przez Jozefa Tiso mianowany ministrem spraw wewnętrznych i szefem Gwardii Hlinkowej. Opowiadał się wówczas za bliską współpracą z nazistowskimi Niemcami. W latach 1942–1943 nadzorował akcję deportacji słowackich Żydów do obozów koncentracyjnych. Na początku kwietnia 1945 r., kiedy Armia Czerwona zbliżała się do Bratysławy, przedostał się do Austrii, gdzie został aresztowany przez Amerykanów. Po wydaniu go czechosłowackim władzom trafił do więzienia w Bratysławie. Pod koniec 1946 r. zaczął się wielki proces, w którym – oprócz A. Macha – byli oskarżeni także inni dygnitarze Państwa Słowackiego. W 1947 r. A. Mach został skazany na karę 30 lat więzienia.
Po 1948 r. miał on być jednym ze świadków na przygotowywanym procesie tzw. burżuazyjnych nacjonalistów z Komunistycznej Partii Czechosłowacji, ale ostatecznie nie doszło do niego. 9 maja 1968 r. został wypuszczony na wolność w wyniku amnestii ogłoszonej przez prezydenta Ludwika Svobodę.

</doc>
<doc id="866466" url="https://pl.wikipedia.org/wiki?curid=866466" title="Wanda Polańska">
Wanda Polańska

Wanda Polańska (ur. 29 kwietnia 1931 w Fumay we Francji, zm. 28 października 2020 w Krakowie) – polska śpiewaczka operetkowa.
Życiorys.
Wanda Polańska była uczennicą profesora Józefa Gaczyńskiego w Krakowie. Zadebiutowała w roku 1957 w Operetce Śląskiej w Gliwicach. Na tamtejszej scenie śpiewała przez sześć sezonów głównie partie w takich operetkach jak "Zemsta nietoperza", "Księżniczka czardasza", "Król włóczęgów", "Cnotliwa Zuzanna", "Wiktoria i jej huzar".
W roku 1963 artystka przeniosła się do Warszawy, stając się wkrótce pierwszą gwiazdą stołecznej Operetki Warszawskiej. W operetce występowała do 1978 roku. Polańska śpiewała też gościnnie w Bukareszcie, Moskwie, Leningradzie, Kijowie i Charkowie. Występowała we wszystkich krajach „demokracji ludowej”, a także w Anglii, Kanadzie i Stanach Zjednoczonych.
Nagrywała bogaty i różnorodny repertuar dla radia i telewizji. Wystąpiła też kilkakrotnie w programach "Podwieczorek przy mikrofonie" w kawiarni Stolica.

</doc>
<doc id="866468" url="https://pl.wikipedia.org/wiki?curid=866468" title="Francesco Scardina">
Francesco Scardina

Francesco Scardina (ur. 11 grudnia 1981 w Rivalta di Torino) – włoski piłkarz występujący obecnie w Cittadelli na pozycji obrońcy. Jest lewonożny i może występować zarówno na środku obrony, jak i na lewej flance.
Kariera.
Scardina urodził się niedaleko Turynu i jako junior podjął treningi w szkółce Juventusu. Do rozgrywek Serie A został zgłoszony jako niespełna dwudziestolatek. Konkurencja o miejsce w defensywie była zbyt duża i Francesco był wypożyczany do innych klubów. Scardina trafił do Ceseny Calcio, jednak i tam miał trudności z załapaniem się do wyjściowego składu. Po powrocie do Juventusu podpisał kontrakt z greckim PAOK-iem Saloniki. W jego barwach rozegrał cały sezon, po zakończeniu którego powrócił do Włoch, by w końcu zacząć regularnie grać. Scardina przeniósł się najpierw do L’Aquila Calcio, a później do FC Crotone, gdzie prezentował bardzo dobrą formę. Jego dobra postawa w defensywie zaowocowała awansem Crotone do Serie B, a sam Scardina rok później przeniósł się do innego drugoligowego klubu – Vicenzy Calcio. Zaliczył dla niego 69 ligowych występów, po czym latem 2008 roku odszedł do Chievo Werona. Grał tam przez 2 sezony, po czym trafił do Cittadelli.

</doc>
<doc id="866469" url="https://pl.wikipedia.org/wiki?curid=866469" title="Irish Masters">
Irish Masters

Irish Masters - profesjonalny turniej snookerowy. Został utworzony w 1978, jednak turniejem rankingowym został dopiero w sezonie 2002/03.
Do roku 2000 turniej rozgrywano w Goffs (hrabstwo Kildare). W 2001 zakazano firmie Benson &amp; Hedges sponsorowania turnieju, nowym sponsorem został Rząd Irlandii. Od tamtego czasu wydarzenie rozgrywane jest w Saggart (hrabstwo Dublin). 
W 1998 Ken Doherty wygrał turniej, pomimo przegranej w finale 9 do 3, ponieważ u Ronniego O’Sullivana stwierdzono obecność narkotyków w organizmie.
W grudniu 2005 Światowy Związek Snookera, ogłosił, że wydarzenie nie odbędzie się w sezonie 2005/06. Powodem tej decyzji, był brak ugody z The Citywest Hotel i RTÉ na temat daty kiedy ma być rozegrany turniej.

</doc>
<doc id="866473" url="https://pl.wikipedia.org/wiki?curid=866473" title="Goździk kosmaty">
Goździk kosmaty

Goździk kosmaty ("Dianthus armeria" L.) – gatunek rośliny należący do rodziny goździkowatych. Rośnie dziko w prawie całej Europie, a także na Bliskim Wschodzie i w południowo-zachodniej Azji (Iran, Turcja, Kaukaz). W Polsce jest dość częsty na niżu i na pogórzu, w górach jest dużo rzadszy. W niektórych krajach jest uprawiany jako roślina ozdobna.
Biologia i ekologia.
Roślina dwuletnia, hemikryptofit. Siedlisko: łąki, suche murawy,piaski, obrzeża lasów i zarośli. Rośnie na stanowiskach słonecznych lub nieco tylko zacienionych, głównie na glebach suchych, o odczynie kwaśnym lub nieco zasadowym. Najwyżej położone jego stanowisko w Polsce znajduje się na Łopienniku w Bieszczadach (800 m n.p.m.). Kwitnie od czerwca do sierpnia.
Ochrona.
Roślina objęta w Polsce ścisłą ochroną gatunkową. Zagrożona jest na niektórych stanowiskach przez zarastanie ich drzewami i krzewami a także wskutek działalności człowieka: zalesiania lub zaorywania tych stanowisk.

</doc>
<doc id="866475" url="https://pl.wikipedia.org/wiki?curid=866475" title="József Pintér">
József Pintér

József Pintér (ur. 9 listopada 1953 w Budapeszcie) – węgierski szachista, arcymistrz od 1982 roku.
Kariera szachowa.
Od drugiej połowy lat 70. do końca 80. należał do ścisłej czołówki węgierskich szachistów. Dwukrotnie (w latach 1978 i 1979) zdobył tytuły mistrza kraju. W czasie trwania swojej kariery odniósł wiele turniejowych sukcesów, m.in. w Sziraku (1985, dzielone I miejsce), Kopenhadze (1985, I), Pradze (1985, dz. I), Sziraku (1986, II), Warszawie (1987, I), Dortmundzie (1988, dz. II) i León (1989, I m.). Trzykrotnie startował w turniejach międzystrefowych (eliminacji mistrzostw świata), zajmując następujące miejsca: Las Palmas (1982 - VIII), Taxco de Alarcón (1985 - X) oraz Zagrzeb (1987 - XI). Od roku 1980 reprezentował Węgry na szachowych olimpiadach (do roku 1998 - ośmiokrotnie), zdobywając dwa medale: złoty (1984 - za indywidualny wynik na V szachownicy) oraz srebrny (1980 - wraz z drużyną). W latach 1980–1999 wystąpił również sześciokrotnie na drużynowych mistrzostwach Europy, na których zdobył dwa medale srebrne (1980, 1999) oraz jeden brązowy (1983) - wszystkie wraz z drużyną.
Najwyższy ranking w karierze osiągnął 1 lipca 1998 r., z wynikiem 2595 punktów dzielił wówczas 88-95. miejsce na światowej liście Międzynarodowej Federacji Szachowej, jednocześnie dzieląc 5-6. miejsce (wspólnie z Lajosem Portischem) wśród węgierskich szachistów.

</doc>
<doc id="866476" url="https://pl.wikipedia.org/wiki?curid=866476" title="Jozsef Pinter">
Jozsef Pinter



</doc>
<doc id="866484" url="https://pl.wikipedia.org/wiki?curid=866484" title="Intelsat 7">
Intelsat 7

Intelsat 7 (ang. "International Telecommunications Satellite") – satelita telekomunikacyjny należący do operatora Intelsat. Pierwotnie nazywał się PanAmSat 7 (PAS-7) i należał do operatora PanAmSat, który w 2006 roku został przejęty przez Intelsat. Obecną nazwę otrzymał 1 lutego 2007.
Satelita został wyniesiony na orbitę 16 września 1998. Znajduje się na orbicie geostacjonarnej (nad równikiem), na pozycji 68,6 stopnia długości geograficznej wschodniej (na zbliżonej pozycji znajduje się również Intelsat 10). Nadawał sygnały stacji telewizyjnych, radiowych, przekazy telewizyjne oraz dane (dostęp do Internetu) do odbiorców w Europie, Afryce oraz Azji. Obecnie (stan na listopad 2013) nie nadaje już żadnych programów.

</doc>
<doc id="866485" url="https://pl.wikipedia.org/wiki?curid=866485" title="Intelsat 10">
Intelsat 10

Intelsat 10 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów. Pierwotnie nazywał się PanAmSat 10 (PAS-10) i należał do operatora PanAmSat, który w 2006 roku został przejęty przez Intelsat. Nową nazwę otrzymał 1 lutego 2007.
Satelita został wyniesiony na orbitę 15 maja 2001 z kosmodromu Bajkonur w Kazachstanie. Został umieszczony na orbicie geostacjonarnej (nad równikiem), na pozycji 68,5 stopnia długości geograficznej wschodniej (na tej samej pozycji znajduje się również Intelsat 7). W 2012 zastąpił go na tej pozycji nowo wystrzelony satelita Intelsat 20, natomiast Intelsat 10 został przemieszczony na 47,5°E.
Intelsat 10 nadaje sygnały stacji telewizyjnych, radiowych, przekazy telewizyjne oraz dane (dostęp do Internetu) do odbiorców w Europie, Afryce oraz w Azji. Planowany czas pracy satelity wynosi 15 lat.

</doc>
<doc id="866486" url="https://pl.wikipedia.org/wiki?curid=866486" title="PanAmSat">
PanAmSat



</doc>
<doc id="866487" url="https://pl.wikipedia.org/wiki?curid=866487" title="PanAmSat 4">
PanAmSat 4



</doc>
<doc id="866488" url="https://pl.wikipedia.org/wiki?curid=866488" title="PanAmSat 7">
PanAmSat 7



</doc>
<doc id="866489" url="https://pl.wikipedia.org/wiki?curid=866489" title="PanAmSat 10">
PanAmSat 10



</doc>
<doc id="866490" url="https://pl.wikipedia.org/wiki?curid=866490" title="PanAmSat 12">
PanAmSat 12



</doc>
<doc id="866495" url="https://pl.wikipedia.org/wiki?curid=866495" title="Port lotniczy George Bush">
Port lotniczy George Bush



</doc>
<doc id="866500" url="https://pl.wikipedia.org/wiki?curid=866500" title="Kazimierz Karabasz">
Kazimierz Karabasz

Kazimierz Mieczysław Karabasz (ur. 6 maja 1930 w Bydgoszczy, zm. 11 sierpnia 2018 w Warszawie) – polski reżyser filmów dokumentalnych i teoretyk tej dziedziny sztuki, współtwórca tzw. polskiej szkoły dokumentu, profesor zwyczajny sztuk filmowych o specjalności reżyseria filmowa, reżyseria teatralna, reżyseria telewizyjna. Wykładowca Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Życiorys.
Dzieciństwo spędził w Bydgoszczy, gdzie do 1948 zamieszkiwał dom przy ul. Babia Wieś i gdzie zdał maturę. W 1955 ukończył studia na Wydziale Reżyserii Państwowej Wyższej Szkoły Filmowej w Łodzi (dyplom uzyskał w 1959). W 1982 otrzymał tytuł profesora nadzwyczajnego, a w 1992 zwyczajnego sztuki filmowej. W latach 1982–1987 wykładowca, profesor i dziekan Wydziału Reżyserii, a od 2000 kierownik Zakładu Filmu Dokumentalnego PWSFTviT. Członek Polskiej Akademii Filmowej.
Zasłynął przede wszystkim filmami z tzw. czarnej serii. Jest także znany jako twórca estetycznej doktryny tworzenia filmów dokumentalnych, określanej jako szkoła Karabasza. Wyznawca i propagator idei „moralności kamery”. Jego najsłynniejsze filmy to "Muzykanci" (Grand Prix MFFDiA w Lipsku 1960, Złoty Lew MFFKiD Wenecja 1960, Złoty Smok MFFK Kraków 1961, nagroda główna MFFK Oberhausen 1961, Golden Gate Award MFF San Francisco 1961), "Rok Franka W." (Złoty Lajkonik OFFK Kraków 1968, nagroda MFFK Oberhausen 1969), "Spotkania". W 1969 roku otrzymał nagrodę Ministerstwa Kultury i Sztuki II stopnia.
W maju 2010 odsłonięto jego gwiazdę w łódzkiej Alei Gwiazd na ulicy Piotrkowskiej. W 2014 otrzymał Polską Nagrodę Filmową za całokształt twórczości.
Był mężem montażystki filmowej Lidii Zonn, z którą współpracował przy prawie wszystkich realizacjach.
Zmarł 11 sierpnia 2018 w Warszawie. Został pochowany na cmentarzu Wojskowym na Powązkach (kwatera G-0-6).
Filmografia (wybór).
Źródło.
Książki.
Źródło.
Odznaczenia.
Źródło.

</doc>
<doc id="866502" url="https://pl.wikipedia.org/wiki?curid=866502" title="Daubentonia robusta">
Daubentonia robusta

Daubentonia robusta – wymarły gatunek palczaka, znany również jako "giant aye-aye" lub palczak olbrzymi, spokrewniony z palczakiem madagaskarskim ("Daubentonia madagascariensis"). Gatunek niemal identyczny, jednak 2,5–5 razy od niego cięższy – masa jego ciała jest szacowana na 6,7–13,5 kg. Zamieszkiwał południowo-zachodnie tereny Madagaskaru. W znalezionych zębach tego palczaka stwierdzono obecność wywierconych otworów, co sugeruje, że "D. robusta" występowały jeszcze w czasach, kiedy pierwsi ludzie przybyli na Madagaskar (prawdopodobnie pomiędzy II a V wiekiem naszej ery), i że były łowione przez ludzi.

</doc>
<doc id="866504" url="https://pl.wikipedia.org/wiki?curid=866504" title="Lewicowa Partia Radykalna">
Lewicowa Partia Radykalna

Lewicowa Partia Radykalna (fr. "Parti radical de gauche", PRG) – francuska socjalliberalna partia polityczna, działająca od 1972.
Historia.
Partia powstała w 1972 w wyniku rozłamu między frakcjami Partii Radykalnej. Przyjęła nazwę Ruch Radykalnej-Socjalistycznej Lewicy ("Mouvement de la gauche radicale-socialiste"), przekształconą rok później na Ruch Radykałów Lewicy ("Mouvement des radicaux de gauche"). WW przeciwieństwie do Partii Radykalnej "valoisen" skupiała działaczy lewicowych, opowiadających się za współpracą z Partią Socjalistyczną.
Radykałowie popierali lewicowe koalicje rządzące z lat 1981–1986 i 1988–1993. W wyborach parlamentarnych między 1973 a 1993 uzyskiwali od 6 do 14 mandatów w Zgromadzeniu Narodowym. W wyborach prezydenckich 1974 i 1988 popierali François Mitterranda, w 1981 wystawili w pierwszej turze swojego ówczesnego lidera. Na przełomie lat 80. i 90. ugrupowanie współpracowało ze Stronnictwem Demokratycznym.
W latach 90. faktycznym przywódcą MRG stał się przedsiębiorca Bernard Tapie. Lista wyborcza radykałów "Énergie Radicale" uzyskała 12% w wyborach do Parlamentu Europejskiego w 1994, co przyniosło 13 miejsc w PE.
W 1995 MRG wspierał Lionela Jospina w wyborach prezydenckich, rok później został przekształcony w Partię Radykalno-Socjalistyczną ("Parti Radical-Socialiste"). W 1997 porozumienie z innymi partiami lewicy umożliwiło wprowadzenie 14 deputowanych do niższej izby parlamentu krajowego.
W 1998 PRS zamieniono w Lewicową Partię Radykalną. PRG nadal współpracowała z socjalistami, w 1999 dwóch jej przedstawicieli ze wspólnych list dostało się do Europarlamentu. W 2002 partia wystawiła wyborach prezydenckich własną przedstawicielkę, Christiane Taubirę, która uzyskała w pierwszej turze 2,3% głosów. W tym samym roku parlamentarna reprezentacja radykałów zmniejszyła się o połowę.
Pięć lat później PRG opowiedziała się za kandydaturą Ségolène Royal, były nieformalny lider partii, Bernard Tapie, publicznie wspierał jednak Nicolasa Sarkozy’ego. W wyborach w 2007 radykałowie uzyskali osiem miejsc w Zgromadzeniu Narodowym XIII kadencji. Mandatów nie odnowili jednak dwaj byli przewodniczący partii Roger-Gérard Schwartzenberg i Émile Zuccarelli. W kolejnych latach Lewicowa Partia Radykalna kontynuowała ścisłą współpracę z Partią Socjalistyczną. W 2012 po zwycięstwie popieranego przez nich socjalisty François Hollande’a w wyborach prezydenckich przedstawiciele PRG weszli wówczas w skład nowego rządu. Christiane Taubira, liderka partii Walwari działającej w Gujanie Francuskiej i stowarzyszonej z PRG, została ministrem sprawiedliwości, a Sylvia Pinel ministrem delegowanym ds. rzemiosła i turystyki.
W wyborach parlamentarnych w 2012 kandydaci PRG uzyskali trzynaście mandatów w Zgromadzeniu Narodowym XIV kadencji. Radykałowie brali udział w kolejnych rządach socjalistów (ministrami zostawali Jean-Michel Baylet i Annick Girardin), a w 2017 dołączyli do rządu powołanego przez Emmanuela Macrona. W wyborach w tym samym roku pod szyldem PRG trzy osoby zostały wybrane do niższej izby francuskiego parlamentu.
W grudniu 2017 Lewicowa Partia Radykalna połączyła się z Partią Radykalną, tworząc wspólne ugrupowanie pod nazwą Ruch Radykalny, Społeczny i Liberalny. W lutym 2019 doszło jednak do reaktywowania PRG jako samodzielnego podmiotu, na czele którego stanął Guillaume Lacroix. W 2022 do Zgromadzenia Narodowego został wybrany jeden jej przedstawiciel.

</doc>
<doc id="866505" url="https://pl.wikipedia.org/wiki?curid=866505" title="Krecz">
Krecz



</doc>
<doc id="866506" url="https://pl.wikipedia.org/wiki?curid=866506" title="Parti radical de gauche">
Parti radical de gauche



</doc>
<doc id="866508" url="https://pl.wikipedia.org/wiki?curid=866508" title="Adam Krzemiński">
Adam Krzemiński

Adam Krzemiński (ur. 27 stycznia 1945 w Radecznicy) – polski dziennikarz, publicysta, specjalista od spraw niemieckich.
Życiorys.
Studiował germanistykę w Warszawie, w 1967 został absolwentem Uniwersytetu w Lipsku. W tym samym roku wrócił do Polski, został pracownikiem tygodnika „Forum”. Wkrótce zaczął okazjonalnie pisać do „Polityki”. W 1973 został etatowym pracownikiem tego czasopisma w dziale kultury. Od tego czasu związany z tym czasopismem. Podjął nadto współpracę m.in. z niemieckimi gazetami („Die Zeit”, „Der Spiegel”, „Frankfurter Allgemeine Zeitung”).
Specjalizuje się w sprawach europejskich i relacjach polsko-niemieckich, jest autorem licznych publikacji na ten temat, m.in. wraz z Adamem Michnikiem napisał list otwarty do premierów Polski i Niemiec w sprawie Centrum przeciwko Wypędzeniom.

</doc>
<doc id="866509" url="https://pl.wikipedia.org/wiki?curid=866509" title="Runet (ujednoznacznienie)">
Runet (ujednoznacznienie)

Runet (; "ru" – kod Rosji, języka rosyjskiego lub domeny internetowej, "net" – sieć) – określenie rosyjskojęzycznej części Internetu w Rosji. Termin ma kilka znaczeń:

</doc>
<doc id="866511" url="https://pl.wikipedia.org/wiki?curid=866511" title="Divino afflante Spiritu">
Divino afflante Spiritu

Divino afflante Spiritu ("o właściwym rozwoju studiów biblijnych") – encyklika papieża Piusa XII opublikowana 30 września 1943.
Okazją do wydania encykliki była pięćdziesiąta rocznica encykliki "Providentissimus Deus" opublikowanej przez papieża Leona XIII w 1893. Pius XII opisuje zmiany w wiedzy o Biblii, jakie nastąpiły na skutek odkryć archeologicznych i rozwoju nauki.
Od czasów soboru trydenckiego, katolickie przekłady Biblii opierano zwykle na łacińskiej Wulgacie, czyli tekście wykorzystywanym w liturgii. Tekstów oryginalnych (hebrajskich, aramejskich i greckich) używano wyłącznie do wyjaśniania znaczenia łacińskiego tekstu.
W encyklice papież podkreślił wagę dokładnego studiowania języków oryginalnych, oraz innych języków starożytnych, które mają pozwolić na lepsze zrozumienie natchnionego autora.
Krytykuje też badaczy, którzy unikali dotąd analizy źródeł starożytnych:
Encyklika "Divino afflante Spiritu" stała się punktem wyjścia do zmian w podejściu do tłumaczeń Biblii w Kościele katolickim. Po II wojnie światowej w poszczególnych krajach ukazały się nowe przekłady bezpośrednio z języków oryginalnych: np. Biblia jerozolimska (Francja, 1948-1954) i Biblia Tysiąclecia (Polska, 1965).
Kierunek wytyczony przez encyklikę podtrzymała Konstytucja o Objawieniu Bożym "Dei Verbum" wydana przez Sobór watykański II.

</doc>
<doc id="866512" url="https://pl.wikipedia.org/wiki?curid=866512" title="GUM">
GUM



</doc>
<doc id="866513" url="https://pl.wikipedia.org/wiki?curid=866513" title="Rewolucyjna Liga Komunistyczna (Francja)">
Rewolucyjna Liga Komunistyczna (Francja)

Rewolucyjna Liga Komunistyczna, fr. Ligue communiste révolutionnaire (LCR) – francuska partia polityczna o tradycjach trockistowskich i antystalinowskich, sekcja IV Międzynarodówki. Najbardziej znanym rzecznikiem partii, dzięki któremu stała się popularna na forum publicznym po wydarzeniach związanych z majem 1968 we Francji, był Alain Krivine. W 2002 roku, miejsce to zajął Olivier Besancenot, kandydat partii w wyborach prezydenckich w 2002 (4.25%) i w 2007 roku (4.08%).
Partia rozwiązała się 5 lutego 2009. Jej miejsce przejęła Nowa Partia Antykapitalistyczna (nazwa tymczasowa).

</doc>
<doc id="866517" url="https://pl.wikipedia.org/wiki?curid=866517" title="Ligue communiste révolutionnaire">
Ligue communiste révolutionnaire



</doc>
<doc id="866519" url="https://pl.wikipedia.org/wiki?curid=866519" title="I liga paragwajska w piłce nożnej (1947)">
I liga paragwajska w piłce nożnej (1947)

Mistrzem Paragwaju został klub Club Olimpia, natomiast wicemistrzem Paragwaju został klub Club Guaraní.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł i nikt do niej nie awansował.

</doc>
<doc id="866520" url="https://pl.wikipedia.org/wiki?curid=866520" title="USS Vandalia">
USS Vandalia

Okręty US Navy o nazwie USS "Vandalia", pochodzącej od miasta Vandalia (Illinois):

</doc>
<doc id="866525" url="https://pl.wikipedia.org/wiki?curid=866525" title="Medal Dziesięciolecia Odzyskanej Niepodległości">
Medal Dziesięciolecia Odzyskanej Niepodległości

Medal Dziesięciolecia Odzyskanej Niepodległości – polskie resortowe odznaczenie cywilne ustanowione rozporządzeniem Rady Ministrów z dnia 27 września 1928 roku dla upamiętnienia dziesięciolecia odzyskania niepodległości.
Zasady nadawania.
Na podstawie rozporządzenia medal przysługiwał obywatelom, którzy w okresie od 11 listopada 1918 roku do 11 listopada 1928 roku pełnili nienagannie służbę państwową – wojskową, cywilną, służbę samorządową lub w instytucjach publiczno-prawnych, a zwłaszcza:
Medal nadawał prezes Rady Ministrów i ministrowie poszczególnych resortów, a także upoważnione przez nich władze podległe.
Opis odznaki.
Odznaką Medalu Dziesięciolecia Odzyskanej Niepodległości był okrągły medal o średnicy 35 mm, wykonany z brązu. Na awersie znajduje się wizerunek z profilu, głowy marszałka Józefa Piłsudskiego. Na rewersie znajdują się daty: 1918 – 1928 a nad nimi wizerunek usuwającego osty oracza z pługiem – mający symbolizować pracę na nowinach, od podstaw.
Projektantami medalu byli Józef Aumiller i Tadeusz Breyer. Sygnatura pierwszego z nich znajduje się na awersie, zaś drugiego na rewersie, na którym swój znak umieścił również wykonawca - Mennica Państwowa.
Medal zawieszony był na wstążce o szerokości 38 mm koloru jasnobłękitnego.

</doc>
<doc id="866526" url="https://pl.wikipedia.org/wiki?curid=866526" title="What Hits!?">
What Hits!?

What Hits!? jest albumem kalifornijskiego zespołu rockowego Red Hot Chili Peppers wydany w 1992 roku. Zawiera on największe przeboje grupy od początku jej istnienia.
Lista utworów.
CD
DVD

</doc>
<doc id="866527" url="https://pl.wikipedia.org/wiki?curid=866527" title="Ireneusz Kutrzuba">
Ireneusz Kutrzuba

Ireneusz Kutrzuba – dziennikarz, publicysta, autor scenariuszy programów telewizyjnych. Z wykształcenia magister nauk społecznych, ukończył studium dziennikarskie i studium public relations.
Praca zawodowa.
W latach 90. współpracował z m.in. „Kurierem Polskim”, „Super Expressem” i agencjami prasowymi. W latach 1995–1998 był rzecznikiem prasowym prezydenta Tarnowa.
Od 1999 roku związany z wydawanym w Tarnowie periodykiem TEMI (Galicyjski Tygodnik Informacyjny) – pełni funkcję zastępcy redaktora naczelnego. Stale współpracował z miesięcznikiem „Detektyw”, TVP oraz polonijnymi magazynami w Nowym Jorku, Chicago i Londynie.
Specjalizuje się w publicystyce dotyczącej nowych trendów technologicznych oraz internetu. Autor scenariuszy programów telewizyjnych poświęconych komputerom i internetowi.
1 kwietnia 2019 roku objął stanowisko rzecznika prasowego prezydenta miasta Tarnowa.

</doc>
<doc id="866528" url="https://pl.wikipedia.org/wiki?curid=866528" title="Deluxe Ski Jump 2">
Deluxe Ski Jump 2



</doc>
<doc id="866530" url="https://pl.wikipedia.org/wiki?curid=866530" title="Salomon van Ruysdael">
Salomon van Ruysdael

Salomon van Ruysdael (de Gooyer) (ur. 1600-1603 w Naarden, pochowany 1670 w Haarlemie) – holenderski malarz pejzażysta. Stryj Jakuba van Ruisdaela.
Od 1623 roku był członkiem, a od 1648 przewodniczącym gildii malarzy w Haarlemie. Malował równinowe krajobrazy holenderskie w tonach brązowych. Dzieła Salomona van Ruisdaela znajdują się w dużych zbiorach europejskich.
Jego obrazy są monochromatyczne, przedstawiają najczęściej drogi wiejskie, wydmy oraz oberże wśród drzew.
W Muzeum Narodowym w Warszawie znajdują się 2 obrazy: "Droga wśród wydm" (1631), "Krajobraz z powyginanym drzewem", w Muzeum Pałacu Króla Jana III w Wilanowie obraz "Bydło u wodopoju". Natomiast 
w Galerii Malarstwa i Rzeźby Muzeum Narodowego w Poznaniu obraz "Połów ryb na Renie" (1659)

</doc>
<doc id="866532" url="https://pl.wikipedia.org/wiki?curid=866532" title="Deluxe Ski Jump 3">
Deluxe Ski Jump 3



</doc>
<doc id="866533" url="https://pl.wikipedia.org/wiki?curid=866533" title="Kutrzuba">
Kutrzuba



</doc>
<doc id="866534" url="https://pl.wikipedia.org/wiki?curid=866534" title="Klin (Góry Suche)">
Klin (Góry Suche)

Klin (866 m n.p.m.) – wzniesienie w Sudetach Środkowych, w Górach Kamiennych. W pobliżu wierzchołka znajduje się popularne startowisko paralotniowe wystawione na kierunek północny. W latach 2013-2018 zarejestrowano tam ponad tysiąc startów do lotów indywidualnych i tandemowych.
Położenie.
Wzniesienie położone jest w północno-zachodniej części pasma Gór Suchych, na południe od miejscowości Rybnica Leśna, po zachodniej stronie od Przełęczy pod Turzyną. Jest ono w kształcie grzbietu o stromych zboczach z wyraźnie zaznaczoną kopulastą częścią szczytową.
Budowa geologiczna.
Jest to wzniesienie zbudowane ze skał wylewnych - permskich melafirów (trachybazaltów), należących do północnego skrzydła niecki śródsudeckiej.
Roślinność.
Wzniesienie w całości porośnięte jest lasem regla dolnego. Zbocze północne do wysokości 740 m n.p.m. zajmują górskie łąki i nieużytki, które są wykorzystywane jako startowiska dla paralotniarzy. Poniżej szczytu na południowo-zachodnim zboczu góry powyżej Przełęczy Trzech Dolin położona jest rozległa Hala pod Klinem.
Ochrona przyrody.
Położone jest poza północno-zachodnią granicą Parku Krajobrazowego Sudetów Wałbrzyskich.
Turystyka.
Podnóżem południowego zbocza góry przechodzą piesze szlaki turystyczne:

</doc>
<doc id="866536" url="https://pl.wikipedia.org/wiki?curid=866536" title="Ahmet Hadzipasić">
Ahmet Hadzipasić



</doc>
<doc id="866537" url="https://pl.wikipedia.org/wiki?curid=866537" title="IntServ">
IntServ



</doc>
<doc id="866538" url="https://pl.wikipedia.org/wiki?curid=866538" title="Biskupstwo misyjne">
Biskupstwo misyjne

Biskupstwo misyjne - dawniej jednostka administracyjna w Kościele katolickim istniejąca w miejscu, gdzie nie została jeszcze erygowana formalna struktura kościelna.
Obecnie termin ten zastąpiony jest w Prawie kanonicznym przez Administraturę apostolską.
W Polsce, po chrzcie Mieszka I w 966, zanim w roku 1000 erygowano strukturę Kościoła partykularnego z Metropolią w Gnieźnie istniało do 1076 roku biskupstwo misyjne w Poznaniu (założone w 968 r.), któremu przewodził biskup Jordan.

</doc>
<doc id="866540" url="https://pl.wikipedia.org/wiki?curid=866540" title="SASL">
SASL



</doc>
<doc id="866543" url="https://pl.wikipedia.org/wiki?curid=866543" title="Haakon Sigurdsson">
Haakon Sigurdsson

Haakon Sigurdsson Jarl, staronord. "Hákon Sigurðsson", norw. "Håkon Sigurdsson" (zm. 995) – syn Sigurda Haakonssona, jarl norweskiego regionu Lade i faktyczny władca norweski w latach 976-995.
Haakon został władcą po śmierci swojego ojca, zamordowanego przez króla Haralda II w 961.
Harald II został zamordowany w 976. Po jego śmierci, Haakon Jarl rządził Norwegią jako wasal Haralda Sinozębego, jednak w rzeczywistości posiadał nieograniczoną władzę w królestwie. W czasie swoich rządów dokonał ataku na Götalandię, gdzie zamordował tamtejszego władcę Jarla Ottara.
Haakon był gorliwym wyznawcą nordyckich bóstw i kiedy około roku 975 Harald Sinozęby próbował siłą dokonać na nim chrystianizacji, Haakon zerwał posłuszeństwo wobec Danii. Duński atak został odparty w 986 podczas bitwy pod Hjörungavágr.
W 995 do Norwegii powrócił prawnuk Haralda Pięknowłosego – Olaf I Tryggvason. W tym czasie, Haakon szybko utracił poparcie w społeczeństwie i został zamordowany przez swojego przyjaciela i jednocześnie podwładnego Þormóðra Karkra. Jego dwaj synowie Eryk i Swen z Lade uciekli do Szwecji.

</doc>
<doc id="866545" url="https://pl.wikipedia.org/wiki?curid=866545" title="Nedžad Branković">
Nedžad Branković

Nedžad Branković (ur. 28 grudnia 1962 w Višegradzie) – bośniacki polityk, premier Federacji Bośni i Hercegowiny od 22 marca 2007 do 23 marca 2007 i ponownie od 30 marca 2007.
Branković edukacją swą rozpoczął w rodzinnym Wyszegradzie. Następnie studiował budownictwo na Uniwersytecie w Sarajewie, który ukończył w 1987. W 2006 zdobył doktorat w dziedzinie transportu i komunikacji na tymże uniwersytecie.
W latach 1987–1992 pracował w Instytucie Transportu w Sarajewie. Od 1993 do 1998 był dyrektorem generalnym bośniackich kolei państwowych. W latach 1998–2002 był dyrektorem generalnym firmy „Energoinvest”.
14 lutego 2003 Branković objął stanowisko ministra transportu i komunikacji w rządzie Ahmeta Hadžipašica. Zajmował je aż do marca 2007. 22 marca 2007 został mianowany następcą Hadžipašicia i objął urząd premiera Federacji Bośni i Hercegowiny. Jednakże już następnego dnia decyzja ta została anulowana przez Wysokiego Przedstawiciela dla Bośni i Hercegowiny, Christiana Schwarza-Schillinga, który przywrócił na urząd z powrotem Hadžipašica.

</doc>
<doc id="866546" url="https://pl.wikipedia.org/wiki?curid=866546" title="SDSL">
SDSL



</doc>
<doc id="866548" url="https://pl.wikipedia.org/wiki?curid=866548" title="Rahul Dev Burman">
Rahul Dev Burman

 Rahul Dev Burman (ur. 27 czerwca 1939 w Kalkucie, zm. 4 stycznia 1994 w Bombaju) – jeden z przedstawicieli bollywoodzkiej muzyki filmowej, autor muzyki do 331 filmów (m.in. "Sholay"), długoletni współpracownik znanej indyjskiej śpiewaczki L. Mangeshkar.. Nagrodzony Nagrodą Filmfare za Najlepszą Muzykę za "" (1994), "Masoom" (1983), "Sanam Teri Kasam" (1982).

</doc>
<doc id="866549" url="https://pl.wikipedia.org/wiki?curid=866549" title="The Rox Box / Roxette 86–06">
The Rox Box / Roxette 86–06

The Rox Box / Roxette 86-06 – album szwedzkiego duetu Roxette wydany 18 października 2006. Został wydany na 20-lecie istnienia zespołu i są umieszczone na nim największe przeboje nagrane w latach 1986-2006.
W skład albumu wchodzą cztery płyty CD na których znajduje się łącznie 78 utworów. Do tego dochodzi płyta DVD, na której umieszczone jest sześćdziesiąt teledysków.

</doc>
<doc id="866550" url="https://pl.wikipedia.org/wiki?curid=866550" title="SDLC">
SDLC



</doc>
<doc id="866553" url="https://pl.wikipedia.org/wiki?curid=866553" title="Bō-shuriken">
Bō-shuriken

Bō-shuriken - broń służąca do miotania wykonana z prostych, metalowych kolców. Zazwyczaj z jednym ostrzem, czasami z dwoma. Mają długość od 12-21 cm, a przeciętną masę 35-150 g. Jest wiele sposobów rzucania "bō-shuriken".
Główne sposoby rzucania to "jiki da-ho" i "han-ten da-ho". Te dwie metody bardzo się różnią. W pierwszym sposobie nie jest dozwolone, aby ostrze kręciło się przed trafieniem w cel, natomiast w drugim sposobie wymagane jest, aby ostrze kręciło się przed uderzeniem w cel.

</doc>
<doc id="866557" url="https://pl.wikipedia.org/wiki?curid=866557" title="Jose Fernando Abascal">
Jose Fernando Abascal



</doc>
<doc id="866561" url="https://pl.wikipedia.org/wiki?curid=866561" title="Gaspar de Guzman Olivares">
Gaspar de Guzman Olivares



</doc>
<doc id="866564" url="https://pl.wikipedia.org/wiki?curid=866564" title="Janusz Adam Kobierski">
Janusz Adam Kobierski

Janusz Adam Kobierski MIC (ur. 24 grudnia 1947 w Wólce Łysowskiej koło Siedlec) – polski poeta, eseista, krytyk literacki, duchowny katolicki.
Życiorys.
W 1977 ukończył filologię polską w Wyższej Szkole Pedagogicznej w Słupsku. Pracował w szkolnictwie oraz w słupskich placówkach kultury. Od 1972 publikował wiersze w prasie (m.in. "Tygodnik Kulturalny", "Miesięcznik Literacki", "Literatura", "Gość Niedzielny", "Niedziela") oraz w almanachach (również w językach rosyjskim, białoruskim, węgierskim i niemieckim). W 1978 ukazał się jego debiutancki tomik "Zza siódmej skóry". Jest laureatem kilku konkursów poetyckich, m.in. Warszawskiej Jesieni Poezji (1980). W latach 90. ukazały się kolejne tomiki. Do 2014 wydał 20 książek poetyckich, w tym wybory wierszy. W ostatnich dwóch dekadach publikuje m.in. w "Toposie", "Twórczości", "Kwartalniku Artystycznym", "Arcanach", "Frazie", "Wyspie", polonijnym internetowym "Recogito" oraz w "Podglądzie" – Kwartalniku Literackim Oddziału Warszawskiego SPP. Od 2010 współpracuje z redakcją kwartalnika literackiego "Migotania", recenzując poezję. 
W 1981 wstąpił do Zgromadzenia Księży Marianów. W 1987 ukończył studia filozoficzno-teologiczne w Lublinie na Katolickim Uniwersytecie Lubelskim. Święcenia kapłańskie przyjął w Lublinie 9 czerwca 1987 z rąk papieża Jana Pawła II.
O popularności jego poezji świadczą wielokrotne wydania wierszy wybranych. Przychylnie o poezji Kobierskiego wypowiadali się m.in. Zbigniew Bieńkowski, Anna Kamieńska i ks. Jan Twardowski, który napisał wstęp do tomiku "Wyrok dożywotni". Wszystkie tomiki były pozytywnie recenzowane przez znanych krytyków literackich, m.in. przez Iwonę Smolkę, Annę Piwkowską, Janusza Drzewuckiego, Adrianę Szymańską, Piotra Szewca, Teresę Tomsię, Andrzeja Datko, Tomasza Pyzika, Leszka Szarugę i Barbarę Gruszkę-Zych.
Przez Kapitułę Literacką im. ks. Jana Twardowskiego tomik "Cierpkie wino życia" został uznany za najciekawszą książkę poetycką w 2007 i otrzymał główną nagrodę. W 2012 za wybór wierszy biblijnych zdobył wyróżnienie nagrody FENIKSA 2013 w ramach XIX Targów Wydawców Katolickich w Warszawie. 
Należy do Stowarzyszenia Pisarzy Polskich, oddział warszawski.

</doc>
<doc id="866566" url="https://pl.wikipedia.org/wiki?curid=866566" title="CBQ">
CBQ



</doc>
<doc id="866567" url="https://pl.wikipedia.org/wiki?curid=866567" title="IMQ">
IMQ



</doc>
<doc id="866569" url="https://pl.wikipedia.org/wiki?curid=866569" title="Neprysz">
Neprysz



</doc>
<doc id="866581" url="https://pl.wikipedia.org/wiki?curid=866581" title="RADSL">
RADSL



</doc>
<doc id="866584" url="https://pl.wikipedia.org/wiki?curid=866584" title="Meatloaf">
Meatloaf



</doc>
<doc id="866585" url="https://pl.wikipedia.org/wiki?curid=866585" title="Języczka">
Języczka

Języczka ("Ligularia" ) – rodzaj bylin z rodziny astrowatych. Należy do niego ok. 150 gatunków. Zasięg rodzaju obejmuje Europę Środkową i Wschodnią oraz rozległe obszary Azji (bez jej południowych krańców). Centrum zróżnicowania stanowią Chiny, gdzie rosną 123 gatunki, w tym 89 endemitów. W Europie rosną dwa gatunki, z czego jeden rośnie jako rodzimy także w Polsce – języczka syberyjska "L. sibirica". Rośliny te zasiedlają zwykle wilgotne lasy, często rosną nad strumieniami.
Liczne gatunki i mieszańce uprawiane są jako rośliny ozdobne. Do najpopularniejszych należy języczka pomarańczowa "L. dentata" i jej mieszańce oraz odmiany.
Systematyka.
Rodzaj z rodziny astrowatych "Asteraceae" z podrodziny "Asteroideae" z plemienia "Senecioneae" i podplemienia "Tussilagininae". W starszych ujęciach z rodzaju wyłączane były gatunki alpejskie z Chin w osobny rodzaj "Cyathocephalum"
Zastosowanie.
Niektóre gatunki ze względu na swój pokrój, bujne ulistnienie i ładne kwiaty są uprawiane jako rośliny ozdobne. Są to rośliny tworzące duże i silnie rozrastające się kępy. Nadają się głównie na wilgotne stanowiska, np. na obrzeża oczek wodnych. Rozmnaża się je przez nasiona wysiewane jesienią lub wiosną, albo przez sadzonki. Dość często żerują na nich ślimaki.

</doc>
<doc id="866586" url="https://pl.wikipedia.org/wiki?curid=866586" title="Leon Rodal">
Leon Rodal

Leon Rodal, również Arie lub Lejb Rodal (ur. 1913 w Kielcach, zm. 6 maja 1943 w Warszawie) – polski dziennikarz, działacz syjonizmu rewizjonistycznego, współzałożyciel i jeden z dowódców Żydowskiego Związku Wojskowego. Uczestniczył i zginął w powstaniu w getcie warszawskim.
Życiorys.
Leon Rodal, znany również pod imionami Lejb (w języku jidysz) i Arie (w hebrajskim), był przed wojną znanym dziennikarzem pism "Moment" i "Di Tat", piszącym w jidysz. Był też działaczem prawicowo-syjonistycznej partii Syjonistów-Rewizjonistów.
Po wybuchu wojny znalazł się w warszawskim getcie, i w 1942 został jednym ze współzałożycieli i dowódców Żydowskiego Związku Wojskowego (ŻZW). W Związku był odpowiedzialny za departament informacji, który przygotowywał, drukował i kolportował gazetki, biuletyny, plakaty oraz prowadził nasłuch radiowy. W pierwszych dniach powstania w getcie warszawskim walczył na placu Muranowskim, broniąc kwatery głównej ŻZW, znajdującej się w budynku na ul. Muranowskiej 7/9. W czasie bitwy na placu Muranowskim, wraz z dowódcą wojskowym ŻZW Pawłem Frenklem przełamał okrążenie pozycji powstańczych, podchodząc do pozycji kolaboracyjnych formacji ukraińskich i atakując je z zaskoczenia.
25 kwietnia 1943, po załamaniu się obrony pl. Muranowskiego, Rodal wraz z oddziałem dowodzonym przez Frenkla wydostał się z getta podkopem. Oddział zatrzymał się w przygotowanym wcześniej konspiracyjnym mieszkaniu na ul. Grzybowskiej 11/13. Stamtąd pododdziały ŻZW wyruszały na nocne akcje do płonącego getta, próbując ratować uwięzioną tam ludność cywilną. Pierwszą taką akcją dowodził Leon Rodal, który 5 maja 1943 wyprowadził z getta grupę cywilów. Następnego dnia oddział Rodala wyruszył, aby wyprowadzić pozostałą część napotkanej grupy. W drodze powrotnej oddział ŻZW wpadł w zasadzkę i został zaatakowany przez SS i polską policję granatową. Rodal zginął w walce razem z wieloma członkami swojego oddziału.
Upamiętnienie.
9 listopada 2017 ulica nazwana wcześniej imieniem Edwarda Fondamińskiego w dzielnicy Śródmieście (Nowe Miasto) w Warszawie zyskała nazwę ulicy Leona Rodala, jednak w 2018 zarządzenie zastępcze wojewody zostało uchylone przez Wojewódzki Sąd Administracyjny i tym samym ulica wróciła do poprzedniej nazwy.
Przypisy.
 

</doc>
<doc id="866590" url="https://pl.wikipedia.org/wiki?curid=866590" title="Warstwa czynna">
Warstwa czynna

Warstwa czynna – w przypadku obiektów o strukturze warstwowej termin ten oznacza warstwę reagującą na zmiany zachodzące w otoczeniu.
Przykłady:

</doc>
<doc id="866594" url="https://pl.wikipedia.org/wiki?curid=866594" title="Oleg Maskajew">
Oleg Maskajew

Oleg Maskajew (ur. 2 marca 1969 w Dżambule w Kazachstanie) – rosyjski bokser, były mistrz świata organizacji WBC w kategorii ciężkiej.
Kariera amatorska.
Był mistrzem Armii Radzieckiej oraz wicemistrzem Związku Radzieckiego w wadze superciężkiej (1991). Po rozpadzie ZSRR reprezentował Uzbekistan. W 1993 roku dotarł do ćwierćfinału mistrzostw świata (w którym został znokautowany przez Roberto Balado), a rok później zajął drugie miejsce w Pucharze Świata oraz zdobył złoty medal igrzysk azjatyckich w wadze superciężkiej. W sumie Maskajew stoczył 118 amatorskich walk, z których 108 wygrał.
Kariera zawodowa.
Maskajew rozpoczął karierę zawodową w 1993. W swojej pierwszej walce znokautował brązowego medalistę Igrzysk Olimpijskich w 1988 roku, Aleksandra Miroszniczenkę, który do tego momentu stoczył 21 walk i wszystkie wygrał. Walka z Maskajewem była jego ostatnim występem w karierze.
Następną walkę Maskajew stoczył dopiero w 1995, w Stanach Zjednoczonych, kiedy ostatecznie zdecydował się zakończyć karierę amatorską. W 1996 został znokautowany już w pierwszej rundzie przez byłego mistrza świata, Olivera McCalla. Rok później przegrał z Davidem Tuą.
W latach 1998 i 1999 stoczył szereg zwycięskich walk z bokserami średniej klasy. 6 listopada 1999 zmierzył się z Hasimem Rahmanem. Amerykanin prowadził na punkty, jednak w ósmej rundzie dał się zaskoczyć i został przez Maskajewa znokautowany. Cios Rosjanina był tak silny, że Rahman wypadł z ringu na stół sędziowski.
Następnie Maskajew pokonał Derricka Jeffersona. Jednak w dwóch następnych walkach został szybko znokautowany – przez Kirka Johnsona w czwartej i Lance Whitakera w drugiej rundzie. W 2002 doznał kolejnej porażki, także przez nokaut, z Coreyem Sandersem (nie mylić z Corrie Sandersem). W tym momencie wydawało się, że Rosjanin nie ma już szans na walkę o najwyższe laury.
Aby powrócić do ścisłej czołówki bokserów kategorii ciężkiej Maskajew musiał zacząć zwyciężać. Sześć następnych walk wygrał przed czasem. W lipcu 2004 pokonał na punkty niepokonanego do tej pory srebrnego medalistę Igrzysk Olimpijskich w Atlancie, Kanadyjczyka Davida Defiagbona.
12 listopada 2005 stoczył z Sinanem Samilem Samem pojedynek eliminacyjny przed walką o mistrzostwo świata organizacji WBC. Maskajew wygrał na punkty, jednak Turek od drugiej rundy walczył ze złamaną szczęką.
12 sierpnia 2006 doszło do jego drugiej walki z Hasimem Rahmanem, który bronił mistrzowskiego pasa. Walka miała podobny przebieg jak ich pierwsze spotkanie z 1999. Rahman wygrywał na punkty, jednak przegrał pojedynek przez techniczny nokaut w ostatniej rundzie.
W swojej pierwszej obronie mistrzowskiego tytułu Maskajew miał się spotkać ze zwycięzcą walki eliminacyjnej między Samuelem Peterem a Jamesem Toneyem. Mimo zwycięstwa Petera WBC nakazała jednak powtórzenie pojedynku, ponieważ wynik był podjęty niejednogłośnie. W związku z tym pierwszym rywalem Rosjanina był Peter Okhello. Walka odbyła się 10 grudnia 2006, a Maskajew pokonał na punkty pięściarza z Ugandy, dominując przez całe spotkanie i dodatkowo kładąc rywala na deski w 10 rundzie.
8 marca 2008 doszło do walki między Maskajewem a Samuelem Peterem. Rosjanin przegrał przez techniczny nokaut w 6 rundzie i stracił pas mistrzowski. Na ring powrócił po sześciu miesiącach, pokonując jednogłośnie na punkty Roberta Howkinsa.
4 listopada 2013 w Krasnodarze, Maskajew pokonał jednogłośnie na punkty w 10-rundowym pojedynku Anglika Danny'ego Williamsa (44-18-0).

</doc>
