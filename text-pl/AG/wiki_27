<doc id="866602" url="https://pl.wikipedia.org/wiki?curid=866602" title="Mieczysław Thugutt">
Mieczysław Thugutt

Mieczysław Thugutt (ur. 20 maja 1902 w Ćmielowie, zm. 8 marca 1979 w Londynie) – polski inżynier mechanik i polityk ruchu ludowego, w latach 1945–1946 minister poczt i telegrafów.
Życiorys.
Był synem działacza ludowego Stanisława Thugutta i Maryli z domu Kozaneckiej. Uczęszczał do Szkoły Ziemi Mazowieckiej w Warszawie, gdzie związał się z ruchem socjalistycznym. Był członkiem Unii Stowarzyszeń Polskiej Młodzieży Niepodległościowej, a następnie Związku Polskiej Młodzieży Socjalistycznej. Wraz z innymi działaczami USPMN uczestniczył w III powstaniu śląskim.
Po maturze rozpoczął studia na Wydziale Mechanicznym Politechniki Warszawskiej. W 1927 uzyskał tytuł inżyniera mechanika i podjął pracę na uczelni jako asystent. Od 1929 był zatrudniony w firmie Marconi Wireless Co., zaś w 1930 w fabryce Lilpop, Rau i Loewenstein. 
W czasie II wojny światowej przebywał początkowo w Wilnie, a od 1940 w Sztokholmie, gdzie kierował polską placówką Ministerstwa Spraw Wewnętrznych. We wrześniu 1942 wyjechał do Wielkiej Brytanii. Tam ściśle współpracował z Stanisławem Mikołajczykiem. Był jednym z organizatorów i osób wtajemniczonych w działanie radiostacji „Świt”, nadającą z Wielkiej Brytanii jako stacja krajowa. 
Z ramienia Stronnictwa Ludowego (działającego na emigracji) i następnie Polskiego Stronnictwa Ludowego od 28 czerwca 1945 do 1 marca 1946 był ministrem poczt i telegrafów w Tymczasowym Rządzie Jedności Narodowej, odmówił jednak podjęcia stanowiska i powrotu do Polski. Kierownictwo resortu powierzono Tadeuszowi Kapelińskiemu.
W 1952 przystąpił do emigracyjnego Polskiego Stronnictwa Ludowego – Odłamu Jedności Narodowej, utworzonego przez Kazimierza Bagińskiego i Stefana Korbońskiego. Był członkiem Rady Politycznej, a następnie Tymczasowej Rady Jedności Narodowej.

</doc>
<doc id="866604" url="https://pl.wikipedia.org/wiki?curid=866604" title="Szczeć">
Szczeć

Szczeć ("Dipsacus" L.) – rodzaj roślin z rodziny przewiertniowatych ("Caprifoliaceae"). Obejmuje około 20–28 gatunków. Rośliny te występują w Europie (8 gatunków, z czego trzy są rodzime w Polsce: szczeć wykrawana "D. laciniatus", szczeć pospolita "D. fullonum" i szczeć owłosiona "D. pilosus", a uprawiana jest także szczeć sukiennicza "D. sativus"), w basenie Morza Śródziemnego, w tropikalnej Afryce oraz w Azji, sięgając na wschodzie do obszarów górskich na Sri Lance. Szczeć pospolita jest gatunkiem inwazyjnym w Ameryce Północnej.
Korzenie tych roślin wykorzystywane są jako lecznicze (zwłaszcza "D. asper"). Charakterystyczne kwiatostany szczeci sukienniczej z licznymi, sztywnymi przysadkami, co najmniej od starożytności używane były jako zgrzebła do gręplowania wełny. Kwiatostany różnych gatunków używane są po zasuszeniu do tworzenia suchych bukietów.
Odziomkowe, sztywne liście o nasadach obejmujących łodygę zbierają w nie wodę i w ten sposób utrudniają dostęp do pędu szkodliwym dla roślin bezkręgowcom. Z kolei sztywne przysadki wspierające kwiaty, a w czasie owocowania – owoce, działają jak katapulta służąca do wystrzeliwania owoców, uruchamiana przez trącające je ptaki i inne zwierzęta.
Systematyka.
Rodzaj tradycyjnie zaliczany był do rodziny szczeciowatych "Dipsacaceae". Rodzina ta od systemu APG II z 2003 włączana jest w randze podrodziny "Dipsacoideae" Eaton do rodziny przewiertniowatych "Caprifoliaceae" (opcjonalnie, a od systemu APG III z 2009 już definitywnie). 

</doc>
<doc id="866611" url="https://pl.wikipedia.org/wiki?curid=866611" title="Gloria Victis">
Gloria Victis

Gloria victis – łac. "chwała zwyciężonym".

</doc>
<doc id="866612" url="https://pl.wikipedia.org/wiki?curid=866612" title="Fundacja Gloria Victis">
Fundacja Gloria Victis

Fundacja „Gloria Victis” – fundacja na rzecz byłych sportowców założona przez Ryszarda Parulskiego. Parulski został również wybrany na pierwszego prezesa organizacji.
W latach 1987-2000 fundacja sprawowała honorowy patronat nad rozgrywkami o Superpuchar Polski w piłce nożnej. W zamian, dochód z niego miał zasilać jej fundusz. Stąd bierze się często spotykana – choć nieprawdziwa – nazwa rozgrywek: "Superpuchar Gloria Victis".
Także dochody z meczów w ramach Pucharu Polski w piłce nożnej były przekazywane na rzecz Fundacji.

</doc>
<doc id="866616" url="https://pl.wikipedia.org/wiki?curid=866616" title="Tadeusz Kapeliński">
Tadeusz Kapeliński

Tadeusz Franciszek Kapeliński (ur. 9 września 1904 w Mikołajkach, zm. 7 stycznia 1970) – polski inżynier i polityk ruchu ludowego, minister poczt i telegrafów.
Życiorys.
Urodził się w rodzinie Franciszka i Agaty z Czyżewskich. Był starszym bratem Franciszka Józefa (1914–1994).
Na stopień podporucznika został mianowany ze starszeństwem z 1 stycznia 1936 i 573. lokatą w korpusie oficerów rezerwy piechoty.
Od 5 grudnia 1944 do 31 grudnia 1944 był kierownikiem resortu poczt i telegrafów w PKWN. Następnie – do 28 czerwca 1945 – był ministrem poczt i telegrafów w Rządzie Tymczasowym RP, a od 28 czerwca 1945 do 1 lutego 1946 był kierownikiem resortu poczt i telegrafów w Tymczasowym Rządzie Jedności Narodowej (formalny minister – Mieczysław Thugutt – pozostał na emigracji).
Od 1944 do 1945 należał do „lubelskiego” Stronnictwa Ludowego. W latach 1945–1949 należał do PSL, a od 1949 – do ZSL.
17 stycznia 1946 prezydium KRN nadało mu Medal za Warszawę 1939–1945.

</doc>
<doc id="866625" url="https://pl.wikipedia.org/wiki?curid=866625" title="Żeleźniak (roślina)">
Żeleźniak (roślina)

Żeleźniak ("Phlomis" ) – rodzaj roślin z rodziny jasnotowatych. Według niektórych ujęć taksonomicznych należy do niego ok. 100 gatunków rosnących w naturalnych warunkach w Europie i Azji, na obszarze od Morza Śródziemnego po Chiny, poza tym w północnej Afryce. Połowa gatunków występuje w basenie Morza Śródziemnego z centrum zróżnicowania w Turcji (34 gatunki). Drugim centrum zróżnicowania są Chiny, gdzie rosną 43 gatunki, zwłaszcza w prowincjach Syczuan i Junnan. Przedstawiciele tego rodzaju nie występują we florze Polski, aczkolwiek szereg gatunków bywa uprawianych.
Rośliny te zasiedlają tereny otwarte i suche, skaliste i pokryte zbiorowiskami trawiastymi. Niektóre gatunki, zwłaszcza żeleźniak krzewiasty "Phlomis fruticosa", uprawiane są jako ozdobne.
Systematyka.
"Phlomoides" Moench (w zależności od ujęcia – bywa też uznawany za odrębny rodzaj)
Rodzaj z rodziny jasnotowatych ("Lamiaceae" Lindl.), która jest jednym z kladów w obrębie rzędu jasnotowców ("Lamiales" Bromhead) z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takhtajan, rząd jasnotowce ("Lamiales" Bromhead), podrząd "Lamiineae" Bessey in C.K. Adams, rodzina jasnotowate ("Lamiaceae" Lindl.), rodzaj żeleźniak ("Phlomis" L.).
Wiele gatunków tradycyjnie tu zaliczanych bywa wyodrębnianych do rodzaju "Phlomoides" , m.in.: żeleźniak łąkowy "Phlomis pratensis" ≡ "Phlomoides pratensis", żeleźniak tarczowaty "Phlomis rotata" ≡ "Phlomoides rotata", żeleźniak bulwiasty "Phlomis tuberosa" ≡ "Phlomoides tuberosa".

</doc>
<doc id="866629" url="https://pl.wikipedia.org/wiki?curid=866629" title="Simon Tong">
Simon Tong

Simon Tong (ur. 1972 w Lancashire) – brytyjski gitarzysta i klawiszowiec najbardziej znany jako członek The Verve w latach 1996–1999. W 2002 roku zastąpił Grahama Coxona na stanowisku gitarzysty w zespole Blur na czas trasy koncertowej, promującej ich album Think Tank. Pozostawał członkiem grupy do 2003 roku, kiedy Blur rozwiązał działalność. W latach 2005–2010 współpracował z grupą Gorillaz jako gitarzysta.
Obecnie uczestniczy w projekcie The Good, the Bad and the Queen.

</doc>
<doc id="866630" url="https://pl.wikipedia.org/wiki?curid=866630" title="I liga paragwajska w piłce nożnej (1946)">
I liga paragwajska w piłce nożnej (1946)

Mistrzem Paragwaju został klub Club Nacional, natomiast wicemistrzem Paragwaju został klub Club Sol de América.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł i nikt do niej nie awansował.
Primera División.
Tabela końcowa sezonu 1946.
Ponieważ drugi i trzeci w tabeli zespół zdobyły jednakową liczbę punktów, rozegrano mecz barażowy o tytuł wicemistrza Paragwaju.

</doc>
<doc id="866632" url="https://pl.wikipedia.org/wiki?curid=866632" title="Zmarzły Staw">
Zmarzły Staw

Zmarzły Staw – nazwa kilku jezior polodowcowych w Tatrach:
w Polsce:
na Słowacji:

</doc>
<doc id="866634" url="https://pl.wikipedia.org/wiki?curid=866634" title="Ogród Zoobotaniczny w Toruniu">
Ogród Zoobotaniczny w Toruniu

Ogród Zoobotaniczny w Toruniu – niewielki (3,81 hektara) ogród botaniczny, a od 1965 również zoologiczny w Toruniu.
W 2011 roku ogród został objęty ochroną konserwatorską jako element historycznego układu urbanistycznego Bydgoskiego Przedmieścia i Rybaków.
Lokalizacja.
Ogród znajduje się w zachodniej części miasta, w dzielnicy Rybaki, przy ulicy Bydgoskiej 7, w sąsiedztwie Pałacu Ślubów oraz Willi Rosochowicza.
Historia.
W drugiej połowie XVII wieku na terenie obecnego Ogrodu Zoobotanicznego znajdował się dworek z budynkami gospodarczymi i dużym ogrodem, który z powodu zadłużenia przeszedł w ręce Rady Miasta. W 1797 cały teren został wykupiony przez doktora medycyny Johanna Gottlieba Schultza, który zaczął nasadzenia zmierzające do przekształcenia terenu w ogród botaniczny. Właściciel starał się nadać ogrodowi charakter sentymentalny, wzniósł wiele budowli wodnych (mostki, śluzy) oraz ogrodowych (altany, ptaszarnia, cieplarnia i dom ogrodnika). Zakupiony teren uporządkował, sprowadził nań wiele gatunków drzew i roślinności. Posadził na nim wiele okazałych i rzadko spotykanych okazów roślin europejskich, dając początek ogrodowi botanicznemu.
Po śmierci Schultza majątek, zgodnie z jego wolą, został przekazany Królewskiemu Gimnazjum w Toruniu. Do XIX wieku posiadłość zarządzana była przez ogrodników, jednak podupadła na początku XX wieku z powodu szybkiej urbanizacji miasta, szczególnie Bydgoskiego Przedmieścia. Po I wojnie światowej ogród podupadł i częściowo był dziko zarośnięty. Pomimo starań władz Torunia nie udało się wtedy zrewitalizować Ogrodu.
Duży rozkwit przeszedł w okresie II Rzeczypospolitej po 1920, kiedy przejęły go władze Państwowego Gimnazjum Męskiego im. Mikołaja Kopernika w Toruniu, które gruntownie odnowiły teren. Do 1933 zbudowano nowe ścieżki i wybiegi oraz zasadzono setki roślin.
W początkowym okresie Polski Ludowej, aż do lat 60. XX wieku, ogród posiadał słabą opiekę. Od 1953 zarządzał nim Dom Harcerza (później Młodzieżowy Dom Kultury w Toruniu). Od 1965, dzięki na stałe zamieszkałemu w Argentynie Arnbertowi Sadeckiemu, do Ogrodu zaczęto sprowadzać zwierzęta. Zbudowano woliery i wybiegi. Sprowadzono między innymi lamy, papugi ary i jaka tybetańskiego. Od lat 70. XX wieku ogród jest stale otwarty dla zwiedzających.
Do początku lat 90. XX wieku sprowadzano kolejne zwierzęta, między innymi małpy, jenoty, arui i papugi. Od 1993 Ogród Zoobotaniczny otrzymuje dofinansowanie z budżetu Miasta Torunia. W latach 90. XX wieku udostępniono "Mini Zoo" dla dzieci, gdzie można pobawić się ze zwierzętami w małych wolierach.
W październiku 2013 zakończono prace związane z realizacją projektu „Rewitalizacja elementów Ogrodu Zoobotanicznego na Bydgoskim Przedmieściu w Toruniu”, prowadzonego z udziałem funduszy Unii Europejskiej i miejskich. Ogród doposażono w elementy małej architektury (ławki i kosze na śmieci), zainstalowano nowe elementy placu zabaw, powstała wiata dydaktyczna z zielonym dachem obsianym trawą, nowo wybudowana fontanna oraz teren do niej przylegający obsadzony niską roślinnością. Na zrekultywowanym stawie usypano wyspę i domek dla lemurów, a od strony głównego wejścia do Ogrodu tuż przy wodzie powstał pomost widokowy, z którego można obserwować zwierzęta na wyspie. W ramach projektu, za Ptaszarnią, powstał także „Ogród zmysłów” w stylu wiejskim, w którym znajdują się pachnące rośliny zielne uprawiane niegdyś na obszarach wiejskich.
Zabudowę Ogrodu wpisano do gminnej ewidencji zabytków (nr 1320).
Pieczę nad zielenią w Ogrodzie sprawuje Biuro Ogrodnika Miejskiego. 
Charakterystyka.
Obecnie ogród zajmuje powierzchnię 3,81 hektara o dość urozmaiconej morfologii, znajduje się tu jeden staw. W ogrodzie zgromadzono 55 gatunków drzew, 24 gatunki krzewów i około 50 gatunków zwierząt. Do zgromadzonych tu zwierząt należą niedźwiedzie, surykatki, lemury, muflony, lamy, rysie, jaki, małpy, strusie, jeżozwierze, mundżaki chińskie, kangury Bennetta, gorale długoogoniaste, arui, alpaki, osły, kozy bezoarowe a także zbiór gadów i płazów (herpetarium) oraz ptactwa eksponowanego w ptaszarni i na wybiegach. Ogród posiada dużą kolekcję papug.
W ogrodzie jest jedenaście drzew – pomników przyrody ożywionej, w tym: platan klonolistny (pierśnica – 422 cm, wysokość – 25 m), sosna czarna (pierśnica – 234 cm, wysokość – 17 m), dąb szypułkowy (pierśnica – 324 cm, wysokość 27,5 m), miłorząb dwuklapowy (pierśnica – 171 cm, wysokość 15 m), buk zwyczajny (pierśnica – 279 cm, wysokość 15 m) oraz leszczyna turecka (pierśnica – 232 cm, wysokość 9 m).
Poza wybiegami dla zwierząt oraz bogatą kolekcją botaniczną ogród posiada także:
Działania edukacyjne i kulturalne.
Poza oglądaniem okazów fauny i flory Ogród oferuje inne działania edukacyjne i kulturalne:
Toruński ogród odwiedza rocznie około 100 tysięcy osób. W ostatnich latach występuje znaczny wzrost liczby odwiedzin. Toruński ogród zoobotaniczny jest jednym z nielicznych ogrodów w kraju położonych w centrum miasta (500 metrów od toruńskiej Starówki).
Wyróżnienia.
W sierpniu 2007 zapisano toruński Ogród Zoobotaniczny do prestiżowego Europejskiego Stowarzyszenia Ogrodów Zoologicznych i Akwariów (EAZA), skupiającego poza Toruniem także 10 innych ogrodów, spełniających normy i wymogi EAZA – w Poznaniu, Wrocławiu, Płocku, Warszawie, Opolu, Gdańsku, Łodzi, Krakowie, Chorzowie i Zamościu.

</doc>
<doc id="866636" url="https://pl.wikipedia.org/wiki?curid=866636" title="Woda porowa">
Woda porowa

Woda porowa – woda wypełniająca pory skalne; także woda, która jest utrzymywana w glebie pod wpływem kapilarności między stałymi cząstkami gleby.
Woda porowa ogrzana ciepłem wnętrza Ziemi stanowi źródło energii geotermalnej.

</doc>
<doc id="866637" url="https://pl.wikipedia.org/wiki?curid=866637" title="Olej hydrauliczny mineralny">
Olej hydrauliczny mineralny

LHM (LHM+) (z fr. "Liquide Hydraulique Mineral"), mineralny olej hydrauliczny – rodzaj oleju hydraulicznego stosowanego w układach hydraulicznych aut z zawieszeniem hydropneumatycznym. Zapewnia prawidłowe działanie układów: hamulcowego, wspomagania kierownicy, zawieszenia. Opracowany pierwotnie dla modeli samochodów z zawieszeniem hydropneumatycznym produkowanych przez koncern Citroën. 
Historia.
Pierwsze płyny hydrauliczne produkowane na bazie olejów roślinnych (LHV - Liquide Hydraulique Vegetal). W sprzedaży występowały pod różnymi nazwami. Przykładowo, Castrol HF, Lockheed HD19, Donax D, Energol Hydraulique CF, Pentosin 259 lub Stop SP19. Wadą tych produktów była wysoka higroskopijność. W 1964 roku został opracowany pierwszy syntetyczny olej hydrauliczny (LHS z fr. "Liquide Hydraulique Synthetique"). Pierwszymi producentami byli : Eugene Kuhlmann we Francji oraz Deutsche Pentosin-Werke GmbH w Niemczech. Produkt ten nie był pozbawiony wad i ciągle występowały pewne problemy z higroskopijnością płynu. W 1966 roku rozpoczęto produkcję nowej formuły płynu, który już nie wchłaniał wilgoci. Płyn miał kolor zielony i był nie kompatybilny z dotychczas produkowanymi uszczelkami przez co produkcja w USA opóźniła się do 1969 roku. Płyn ten otrzymał nazwę roboczą - Liquide Hydraulique Mineral.
Zabiegi konserwacyjne.
Producenci zalecają płukanie systemu hydraulicznego samochodu, w którym stosowany jest LHM płynem hydroflush.
Producenci.
Producenci płynu: Total, Mobil, Texaco, Delphi, BP, Castrol, Valvoline.
LHM a LDS.
W hydraulicznych układach zawieszeń HYDRActive 3 (HA 3) stosowany jest LDS - syntetyczny płyn koloru pomarańczowego.

</doc>
<doc id="866645" url="https://pl.wikipedia.org/wiki?curid=866645" title="Wyższa Szkoła Mechatroniki w Katowicach">
Wyższa Szkoła Mechatroniki w Katowicach

Wyższa Szkoła Mechatroniki w Katowicach – nieistniejąca już niepubliczna uczelnia z siedzibą w Katowicach przy ul. 11 Listopada 13.
Historia.
Wyższa Szkoła Mechatroniki została wpisana do Rejestru Niepaństwowych Uczelni Zawodowych z numerem 173, na podstawie decyzji Ministra Edukacji Narodowej i Sportu nr DSW-3-JG-4001-242-05 z dnia 20 czerwca 2005 roku.
Od początku swego istnienia kształciła inżynierów z najbardziej poszukiwanych na rynkach pracy specjalnościach oraz utrzymywała związek z lokalnym przemysłem.
Swoje związki z przemysłem uczelnia realizowała poprzez wykonywanie na rzecz firm konkretnych projektów techniczno-badawczych. W ramach praktyk, na bazie umów uczelni z firmami, studenci odbywali kilkutygodniowe praktyki w firmach o profilu produkcji zbieżnej z kierunkiem kształcenia a same firmy miały bezpośredni wpływ na programy nauczania poprzez swojego przedstawiciela w senacie uczelni. Uczelnia realizowała, wspólnie z Głównym Instytutem Górnictwa (GIG) i Regionalną Izbą Gospodarczą w Katowicach (RIG), program unijny „Wzmacnianie praktycznych elementów kształcenia w uczelniach technicznych poprzez wypracowanie modelowych rozwiązań w zakresie organizacji praktyk studenckich”.
Szkoła organizowała także takie przedsięwzięcia jak Festiwal Mechatroniki czy Olimpiadę Mechatroniki, wspierała również koła naukowe, rozwój samorządności studenckiej i aktywnie uczestniczyła w organizacji praktyk studenckich, a dla najlepszych studentów fundowała stypendia.
W roku 2014 Wyższa Szkoła Mechatroniki zakończyła swoją działalność naukowo-dydaktyczną.
Kształcenie.
Uczelnia dawała możliwość kształcenia na trzech kierunkach pierwszego stopnia.
Dodatkowo kandydaci mogli podjąć naukę na studiach podyplomowych.

</doc>
<doc id="866647" url="https://pl.wikipedia.org/wiki?curid=866647" title="Włostowa (góra)">
Włostowa (góra)

Włostowa (903 m n.p.m.) – wzniesienie w Sudetach Środkowych, w Górach Kamiennych.
Położenie.
Wzniesienie położone w północno-zachodniej części pasma Gór Suchych, około 3,7 km na południowy zachód od miejscowości Rybnica Leśna.
Jest to góra w kształcie stożka, o stromych zboczach, z kopulastą częścią szczytową w kształcie małego grzbietu, z wyraźnie zaznaczonymi dwoma małymi wzniesieniami szczytowymi. Zbocze północno-wschodnie, w części grzbietowej łagodnie opada, a po osiągnięciu około 25 m różnicy poziomu względem wierzchołka, przechodzi w zachodnie zbocze Kostrzyny (906 m n.p.m.). Poniżej szczytu u podnóża południowego zbocza na wysokości około 640 m n.p.m. oraz w części grzbietowej wzniesienia znajdują się grupy skałek.
Jest to wzniesienie zbudowane ze skał wylewnych - porfirów (trachitów), należących do północnego skrzydła niecki śródsudeckiej.
Wzniesienie w całości porośnięte jest lasem regla dolnego.
Leży na obszarze Parku Krajobrazowego Sudetów Wałbrzyskich.
Turystyka.
Przez szczyt góry przechodzi szlak turystyczny:

</doc>
<doc id="866648" url="https://pl.wikipedia.org/wiki?curid=866648" title="Marek Szołtysek">
Marek Szołtysek

Marek Szołtysek (ur. 1963 w Gierałtowicach) – śląski pisarz, dziennikarz, historyk, autor książek związanych z kulturą i kuchnią śląską, redaktor Gazety Rybnickiej.
Życiorys.
Jest absolwentem Katolickiego Uniwersytetu Lubelskiego. Od wielu lat mieszka w Rybniku, gdzie pracuje jako nauczyciel historii i wiedzy o społeczeństwie w IV Liceum Ogólnokształcącym. W TVS prowadzi program S2 Śląsk. W Radiu Fest można usłyszeć jego felietony w audycji "Szołtysek na Fest".
Autor cotygodniowych felietonów publikowanych w Dzienniku Zachodnim i katowickim wydaniu Echa Miasta. Jest żonaty i ma sześcioro dzieci.
Nagrody i wyróżnienia.
W 1995 i 1999 roku otrzymał nagrody w dziedzinie kultury z rąk prezydenta Rybnika. W 1997 roku dostał nagrody z Kuratorium Oświaty w Katowicach, Ministerstwa Edukacji Narodowej i Rady Oświaty Regionalnej. W 1999 roku otrzymał Nagrodę im. Wojciecha Korfantego. przyznaną przez Związek Górnośląski. W 2001 roku przyjęty został do "Śląskiej Loży Liderów". Trzy lata później przez Kazimierza Kutza został nazwany „współczesnym Karolem Miarką”.

</doc>
<doc id="866651" url="https://pl.wikipedia.org/wiki?curid=866651" title="Michelin TRX">
Michelin TRX

Michelin TRX – niskoprofilowe opony, których rozmiar nie był liczony w calach tylko w milimetrach. Swoją nazwę wzięły od Tension Répartie czyli rozłożone naprężenia.
Budowana w latach 70′ i 80′ XX wieku przez firmę Michelin, która wraz z kilkoma producentami samochodów postanowiła wyprodukować oponę bezpieczniejszą niż dotychczasowe. Opony bardzo ciężko kupić na rynku wtórnym i nie są one tanie.
W roku 1975 przedstawiono je jako pierwsze "nisko-profilowe" opony na świecie.
Opony charakteryzują się bardzo dużą wytrzymałością, ponieważ użyto w nich specjalnej mieszkanki gumy, która praktycznie bardzo wolno się starzeje. Firma Michelin uruchamia od czasu do czasu produkcję tych opon, gdy uzbiera się więcej zamówień, ale cena jest bardzo wysoka, opony o rozmiarze 240 kosztują nawet ponad 2 tys. zł. za jedną oponę. Opony Michelina można zamówić bezpośrednio na indywidualne zamówienie.
Opony są na tyle unikalne, że przykładowo (220/55 R 390), gdzie 390 oznacza rozmiar w milimetrach.
Przykładowo oznaczenie: 220/55 R 390 czytamy następująco:
Po przeliczeniu okazuje się, że rozmiar 390 nie jest ani 15 calowy, ani 16 calowy, ale jest rozmiarem pośrednim (15,5 cala). Przy doborze innych opon do specjalnych felg proponowanych przez producentów (np. BBS) powstaje ogromny problem: gdyby na zakupione felgi założyć normalne opony 15 calowe lub 16 calowe, to jedne będą za małe, a drugie za duże i nie będą pasować.
Ponadto opony bazujące na technologii run-flat umożliwiają jazdę na przebitej oponie na dystansie do ok. 80 km z prędkością do 80 km/h. W razie uszkodzenia lub przebicia boki w tradycyjnej oponie ulegają poważnym odkształceniom i uniemożliwiają dalszą jazdę. W oponach typu run-flat boki opony są bardzo znacząco wzmocnione, co zmniejsza jej ugięcie podczas nagłej utraty ciśnienia, a po przebiciu nadal zachowują elastyczność. Podstawową wadą tego typu opon jest niższy komfort jazdy i wyższe opory toczenia niż w tradycyjnych oponach, tak więc głównymi jej adresatami były sportowe drogie auta, które z reguły i tak miały niższy komfort resorowania
Michelin rozpoczął ich oficjalną produkcję w roku 1975, z zakończył w roku 2001, przykładowymi autami, w których je zastosowano są:
Znalazły również zastosowanie w autach sportowych, gdzie montowano je między innymi:

</doc>
<doc id="866654" url="https://pl.wikipedia.org/wiki?curid=866654" title="Klubowy Puchar Europy w sporcie żużlowym 2006">
Klubowy Puchar Europy w sporcie żużlowym 2006



</doc>
<doc id="866659" url="https://pl.wikipedia.org/wiki?curid=866659" title="Elizabeth Blackwell">
Elizabeth Blackwell

Elizabeth Blackwell (ur. 3 lutego 1821 w Bristolu, zm. 31 maja 1910) – pierwsza amerykańska i brytyjska dyplomowana lekarka, feministka, walcząca o prawa kobiet i zniesienie niewolnictwa.
Urodziła się w Anglii w rodzinie zamożnego właściciela cukrowni, który zadbał o staranne wykształcenie swoich dziewięciorga dzieci. W 1832 rodzina przeniosła się do Stanów Zjednoczonych, gdzie założyli cukrownię w Nowym Jorku. Po śmierci ojca, Elizabeth zaczęła pracować jako nauczycielka. Chcąc zostać lekarzem, wynajęła mieszkanie w domu lekarza i uczyła się sama medycyny, korzystając z jego domowej biblioteki. Za przykładem swojego brata Henry’ego Brown Blackwell’a (męża sławnej feministki Lucy Stone), została abolicjonistką, walczącą o prawa Afroamerykanów. Zaprzyjaźniła się z Harriet Beecher Stowe. Inny brat Elizabeth – Samuel C. Blackwell – również ożenił się ze znaną feministką Antoinette Brown.
Elizabeth starała się o przyjęcie na studia w wielu uczelniach medycznych, jednak zawsze odmawiano jej jako kobiecie. Dopiero mało znana szkoła "Geneva College" w Nowym Jorku, przyjęła ją na studia na skutek nieporozumienia. Władze szkoły uzależniły przyjęcie Elizabeth od tego, czy studenci zaakceptują to w głosowaniu. Studenci uznali to za żart, że kobieta ma zostać studentką i przekornie głosowali za jej kandydaturą.
W czasie studiów Elizabeth musiała zmagać się z nietolerancją i dyskryminacją ze strony studentów i wykładowców, np. musiała przeforsować swoją obecność w czasie sekcji męskich genitaliów. 11 stycznia 1849 przyznano jej jako pierwszej kobiecie w USA tytuł doktora medycyny (w dodatku z pierwszą lokatą).
Jednak jako kobieta nie mogła znaleźć nigdzie zatrudnienia i założyła w Nowym Jorku własny szpitalik dla ubogich kobiet i dzieci. Podczas wojny secesyjnej zaczęła szkolić pielęgniarki, felczerów i lekarzy. Gdy amerykańskie szpitale w dalszym ciągu odmawiały współpracy z nią, założyła w Nowym Jorku własny szpital kliniczny, gdzie zatrudniła lekarki: swoją siostrę Emily Blackwell i Marię E. Zakrzewską. Napisała poradnik dla studentek medycyny "The Moral Education of the Young" oraz autobiografię "Pioneer Work in Opening the Medical Profession to Women" (1895).
W 1869 wróciła do Wielkiej Brytanii, gdzie wspólnie z Florence Nightingale otworzyła "Women’s Medical College", a następnie wykładała w nowo utworzonej "London School of Medicine for Women" i została pierwszą brytyjską dyplomowaną lekarką. Na emeryturę przeszła w wieku 86 lat. Została pochowana na wiejskim cmentarzyku w Szkocji.

</doc>
<doc id="866660" url="https://pl.wikipedia.org/wiki?curid=866660" title="Guz mrozowy">
Guz mrozowy

Guz mrozowy - jest to jedna z form mrozowych, punktowe nabrzmienie powierzchni gruntu otoczone pierścieniem kamieni, ponad dużym głazem znajdującym się przy powierzchni lub niedużej głębokości. Przypuszcza się, że przyczyną powstawania guzów mrozowych jest wymarzanie centralnego głazu powodujące ugięcie frontu zamarzania, co z kolei inicjuje migrację mniejszych kamieni ku powierzchni.

</doc>
<doc id="866665" url="https://pl.wikipedia.org/wiki?curid=866665" title="Wyżeł niemiecki">
Wyżeł niemiecki



</doc>
<doc id="866669" url="https://pl.wikipedia.org/wiki?curid=866669" title="Kostrzyna (góra)">
Kostrzyna (góra)

Kostrzyna (906 m n.p.m.) – wzniesienie w Sudetach Środkowych, w Górach Kamiennych.
Położenie.
Wzniesienie położone około 3,2 km na południowy zachód od miejscowości Rybnica Leśna w północno-zachodniej części pasma Gór Suchych.
Charakterystyka.
Jest to wzniesienie o stromym północnym i południowym zboczu z małym stożkiem w części szczytowej z wyraźnie zaznaczonym wierzchołkiem. Zbocze wschodnie w części grzbietowej, stromo opada w dół, a po osiągnięciu około 50 m różnicy poziomu względem wierzchołka, przechodzi w zachodnie zbocze Suchawy (928 m n.p.m.), a zbocze zachodnie opada stromo o 25 m i przechodzi we wschodnie zbocze Włostowej (903 m n.p.m.). Poniżej szczytu u podnóża północnego zbocza na wysokości około 800 m n.p.m. znajduje się Małpia Skałka.
Budowa geologiczna.
Jest to wzniesienie zbudowane ze skał wylewnych - permskich porfirów (trachitów), należących do północnego skrzydła niecki śródsudeckiej.
Roślinność.
Wzniesienie w całości porośnięte jest lasem regla dolnego.
Ochrona przyrody.
Leży na obszarze Parku Krajobrazowego Sudetów Wałbrzyskich.
Turystyka.
Przez szczyt góry przechodzi szlak turystyczny:

</doc>
<doc id="866675" url="https://pl.wikipedia.org/wiki?curid=866675" title="Damian Seweryn">
Damian Seweryn

Damian Seweryn (ur. 30 września 1979 w Poznaniu) – polski piłkarz występujący na pozycji pomocnika.
Kariera piłkarska.
Seweryn na początku kariery grał w SKS 13 Poznań, Olimpii Poznań oraz Karkonoszach Jelenia Góra.
Już w 1999 wyjechał do Szwajcarii, do BSC Young Boys. Tam występował trzy lata, a w roku 2001 wrócił do kraju, by reprezentować barwy Widzewa Łódź. W pierwszym sezonie gry w Łodzi rozegrał 7 spotkań, strzelając 2 gole. Drugi sezon gry to 20 występów i 0 goli. W roku 2003 znowu spróbował sił za granicą – przeniósł się do Poseidon Neon Poron, jednak wrócił rok później do kraju, znów do Widzewa.
Po sezonie znowu zmienił barwy, tym razem trafił do Szczakowianki Jaworzno. Podobnie jak we wcześniejszych klubach grał tam tylko rok i jesienią sezonu 2005/2006 był już zawodnikiem Polonii Warszawa. Wiosną przeniósł się do Górnika Zabrze i tam grał do końca sezonu 2006/2007. Po sezonie przeszedł do Odry Wodzisław Śląski, z którą związał się półtoraroczną umową. W grudniu 2008 podpisał kontrakt z Piastem Gliwice. 19 grudnia 2009 rozwiązał umowę z klubem z Gliwic. 2010 podpisał półroczny kontrakt z Wartą Poznań. 22 czerwca 2010 podpisał roczny kontrakt z I ligowym ŁKS Łódź. W czerwcu 2012 klub nie przedłużył z nim kontraktu. 29 stycznia 2013 został piłkarzem GKS-u Dopiewo

</doc>
<doc id="866681" url="https://pl.wikipedia.org/wiki?curid=866681" title="Odwróceni">
Odwróceni

Odwróceni – polski serial telewizyjny emitowany na antenie telewizji TVN od 16 marca do 8 czerwca 2007 roku, przedstawiający życie oraz metody działania polskiej przestępczości zorganizowanej, w dużym stopniu bazujący na prawdziwych postaciach i wydarzeniach. Jego kontynuację stanowi film "Świadek koronny" z 2007 r. oraz serial "Odwróceni. Ojcowie i córki" z 2019 r.
Okres zdjęciowy trwał pomiędzy 30 maja 2006, a listopadem 2006 r.
Serial wyemitowano również w Danii, bowiem prawa do jego emisji nabył tamtejszy nadawca publiczny DR.
Fabuła.
Akcja serialu toczy się w pierwszych latach XXI wieku w okolicach Warszawy, przedstawiając historię dwóch mężczyzn z różnych środowisk: członka gangu pruszkowskiego – Jana „Blachy” Blachowskiego (Robert Więckiewicz), a także policjanta z żelaznymi zasadami – komisarza Pawła Sikory (Artur Żmijewski). Każdy z nich stara się „odwrócić” drugiego, tzn. zmusić go do współpracy. Dla obu mężczyzn, oprócz pracy, ważna jest również rodzina, dla której zdolni są do poświęceń i zrobią wszystko, aby ją chronić.
Obsada.
lektor sekwencji „w poprzednim odcinku”: Piotr Borowiec

</doc>
<doc id="866687" url="https://pl.wikipedia.org/wiki?curid=866687" title="Kamienica Petyskusa">
Kamienica Petyskusa



</doc>
<doc id="866691" url="https://pl.wikipedia.org/wiki?curid=866691" title="Jerzy Semkow">
Jerzy Semkow

Jerzy Semkow (ur. 12 października 1928 w Radomsku, zm. 23 grudnia 2014 w Lozannie) – polski dyrygent. 
Studiował dyrygenturę u Artura Malawskiego w Krakowie (1946–1951) i Jewgienija Mrawinskiego w Leningradzie (1951–1953).
Pracował w następujących instytucjach:
Specjalizował się w symfonice klasycznej i romantycznej. Wykładał na Uniwersytecie Kolorado w Boulder, Uniwersytecie Yale oraz w Manhattan School of Music.
Od wielu lat mieszkał w Paryżu; miał obywatelstwo francuskie. W ostatnich latach życia występował jedynie gościnnie (na przykład raz w roku w warszawskiej Filharmonii Narodowej). Był doradcą artystycznym Narodowej Orkiestry Symfonicznej Polskiego Radia w Katowicach.
Został odznaczony francuskim orderem Arts et Lettres (2000). Otrzymał doktorat honoris causa Akademii Muzycznej w Warszawie (2005) oraz Akademii Muzycznej im. Grażyny i Kiejstuta Bacewiczów w Łodzi (2013). W roku jego śmierci ukazała się biografia Semkowa autorstwa Małgorzaty Komorowskiej pt. "Jerzy Semkow. Magia batuty".
Pochowany w Pully, w Szwajcarii.

</doc>
<doc id="866694" url="https://pl.wikipedia.org/wiki?curid=866694" title="Boss Corporation">
Boss Corporation

BOSS – oddział Roland Corporation, japońskiego koncernu specjalizującego się w produkcji sprzętu muzycznego oraz akcesoriów. Firma jest popularna dzięki palecie kompaktowych efektów przeznaczonych dla gitarzystów i basistów.
Historia.
Kiedy firma Roland zdecydowała się założyć osobny oddział produkujący dla gitarzystów we wczesnych latach 70., zdecydowano nazwać go MEG (Musical Egineering Group). Wzięto jednak pod uwagę, że Meg jest imieniem kobiet w Ameryce, toteż może to niekorzystnie wpłynąć na sprzedaż, jako że duża część klientów to kobiety. Poszukano więc innej nazwy, która mogłaby wyrażać moc i mistrzostwo - tak powstała obecna nazwa - BOSS. (AbuseArt: boss = ang. szef)
Pierwszy produkt Bossa został nazwany B-100 The Boss, wypuszczono go w 1974 roku. Użytkownik otrzymywał wraz z nim przypinany przedwzmacniacz i pick-up do gitary akustycznej. W tym momencie Boss nie funkcjonował jako odrębna firma.
Pierwszy stomp-box Bossa powstał w 1976 roku i został nazwany CE-1 Chorus Ensemble. Był dużym, samodzielnie zasilanym urządzeniem. Był popularny wśród takich artystów, jak Andy Summers i można go było usłyszeć na różnych nagraniach, ale ostateczne rozwiązanie przyszło dopiero później.
Boss rozszerzył linię kompaktowych pedałów, zaczętą w 1977 r. wypuszczając na rynek trzy nowe urządzenia: Overdrive OD-1, Phaser PH-1 oraz korektor parametryczny nazwany Spectrum SP-1. Chyba najbardziej popularny dziś Distortion DS-1 został wprowadzony do sprzedaży w 1978 roku. Poza nim, światło dzienne ujrzał również T Wah TW-1. Pierwszy kompaktowy chorus CE-2 pojawił się w roku 1979, a pierwszy Flanger 1980 r. W 1987 r. Boss wypuścił aż 9 nowych kostek, wśród nich popularny Turbo Distortion DS-2. W roku 1991 powstał popularny wśród "młodych metalowców" Metal Zone MT-2. Wielu porównywało obudowy do czołgu. Boss stosuje wysokiej jakości metalowe obudowy o kodzie w jasnych i wyrazistych barwach. Efekty te są łatwe do dopasowania do pedalboardów, ze względu na standardowy rozmiar.
Japonia/Tajwan.
Produkty Bossa były oryginalnie produkowane w Japonii, a od 1990 r. produkcja przeniosła się na Tajwan. Niektórzy użytkownicy stwierdzają różnice pomiędzy brzmieniem pedałów ze starej fabryki a tymi z nowej, niektóre efekty mogą się nieznacznie różnić konstrukcyjnie.
Wczesne produkcje miały metalową śrubę zabezpieczającą dostęp do baterii, zaś w późniejszych modelach dodano plastikowe pokrętło umożliwiające wymianę baterii bez użycia narzędzi. Design pozostał praktycznie niezmieniony już przez ponad 25 lat. Wczesne egzemplarze DS-1 miały symbol "DS-1" zaczynający się równo pod literą "T" słowa Distortion. W nowszych oznaczenie jest nieco mniejsze i zaczyna się pod literą "I"

</doc>
<doc id="866697" url="https://pl.wikipedia.org/wiki?curid=866697" title="Rydberg">
Rydberg

Rydberg (Ry) – pozaukładowa jednostka energii stosowana w spektroskopii atomowej oraz w fizyce atomowej. Nazwa jednostki pochodzi od nazwiska Johannesa Rydberga.
Jeden Ry jest to energia jonizacji atomu wodoru będącego początkowo w stanie podstawowym, czyli jest równa energii wiązania elektronu w atomie wodoru w stanie podstawowym, tj. 13,6 eV:
gdzie:

</doc>
<doc id="866698" url="https://pl.wikipedia.org/wiki?curid=866698" title="Szał uniesień">
Szał uniesień

Szał lub Szał uniesień – obraz olejny Władysława Podkowińskiego z 1894 roku. Jest jednym z najbardziej znanych polskich obrazów, uważanym przez znawców sztuki za pierwsze znaczące dzieło nurtu symbolizmu w polskim malarstwie. Podczas pierwszej publicznej wystawy wzbudził rozgłos i kontrowersje. Zniszczony przez autora, został odrestaurowany po jego śmierci przez Witolda Urbańskiego, zakupiony przez Feliksa Jasieńskiego, przekazany w darowiźnie Muzeum Narodowemu w Krakowie, w którego zbiorach znajduje się od 1920 roku.
Opis.
Obraz jest aktem przedstawiającym nagą, rudowłosą kobietę na oszalałym karym koniu stającym dęba. Zwierzę odsłania zęby, ma wysunięty język i rozszerzone chrapy, z pyska toczy pianę. Kobieta dosiada je na oklep, obejmuje za szyję, ma zamknięte oczy, jej rozwiane włosy splatają się z końską grzywą. Płótno ma ponad trzy metry wysokości i przedstawia postacie naturalnej wielkości.
Gama kolorystyczna jest dość ograniczona – składa się z czerni, brązów i szarości skontrastowanych z bielą i żółcienią. Obraz dzieli się na część jasną i ciemną (zobacz też: chiaroscuro). Lewy górny róg jest rozświetlony, kierując uwagę na jasną postać kobiety i pysk konia. Prawa strona obrazu przedstawia skłębiony mrok, w którym z trudem można dostrzec koński zad i ogon.
Historia obrazu.
Powstanie dzieła.
Według relacji przyjaciela artysty Stefana Laurysiewicza zamysł obrazu powstał już w 1889, podczas pobytu w Paryżu; wizja kobiety dosiadającej oszalałego konia "pochłaniała go niezmiernie i odbierała spokój". Szkice do obrazu opracowywał przez kilka lat. W 1893 obraz był już ukształtowany w ogólnych zarysach, o czym świadczy szkic olejny wykonany w technice impresjonistycznej. W dalszym procesie twórczym malarz ograniczał skalę kolorystyczną, zrezygnował z impresjonistycznej maniery, nie umieścił też ostatecznie występującego w późniejszych pracach motywu lawiny kamieni spadającej ze skalistego zbocza. Płótno powstawało w Warszawie, przez trzy miesiące na przełomie 1893–1894 w pracowni artysty: przeszklonym belwederze pałacu Kossakowskich. W ostatnich tygodniach malarz chorował i według jego słów "malował prawie z łóżka".
Pierwsza wystawa.
Dzieło zostało wystawione po raz pierwszy w warszawskiej "Zachęcie" przez Towarzystwo Zachęty Sztuk Pięknych. Otwarcie wystawy miało miejsce 18 marca 1894. Towarzystwo poinformowało w prasie, że w dowód uznania polowę dochodów przekaże Podkowińskiemu. Wystawie towarzyszyła atmosfera sensacji i skandalu. W pierwszym dniu obraz obejrzało tysiąc widzów, a przez 36 dni trwania ekspozycji w sumie 12 tys. osób, co przyniosło kasie galerii prawie 350 rubli dochodu.
Mimo powodzenia obrazu nie mógł on znaleźć nabywcy: najwyższa oferta wynosiła 3 tys. rubli, zaś artysta żądał 10 tys.
Rankiem 23 kwietnia 1894 (37. dnia wystawy), tuż przed planowanym zakończeniem ekspozycji dzieło zostało pocięte nożem przez autora. O motywach takiego działania malarz wypowiadał się niejasno. Według relacji Aleksandra Świętochowskiego artysta uznał, że dotrzymawszy obowiązku wobec publiczności w dniach, w którym obraz miał być zdjęty, zamiast po prostu go schować wolał "skonstatować zawód doznany, zawód całkiem indywidualny". Wiktor Gomulicki zapisał jego zwierzenia, według których zniszczenie obrazu było "chwilą piekielną": rozdzierane płótno kojarzyło mu się z krzykiem, a widok rusztowania z kośćmi. Żalił się też w słowach: "...zrobiłem ofiarę z rzeczy, która w danej chwili była mi najdroższa. I gdybym przynajmniej był pewien, że ofiara ma nie będzie daremna, że postępek zostanie zrozumiany i doceniony".
Do decyzji artysty mogły się przyczynić plotki krążące o rzekomo sportretowanej w obrazie kobiecie z towarzystwa, którą artysta miał darzyć nieodwzajemnionym uczuciem. Zniszczenie obrazu i przedwczesna śmierć Podkowińskiego podsyciły te spekulacje, dodając do legendy także samobójstwo. Przesłanką świadczącą za tą hipotezą są ślady cięć na płótnie wskazujące, że to postać kobiety była celem ataku. Obiektem uczuć artysty mogła być Ewa Kotarbińska, którą poznał podczas letniego pobytu w pałacu Wincentyny Karskiej w Chrzęsnem pod Warszawą. Była ona brunetką, jednak Helena Kiniorska we wspomnieniach zapisanych na prośbę Wiesławy Wierzchowskiej zanotowała: "rodzina osoby, w której się nieszczęśliwie kochał, dopatrywała się podobieństwa jej z kobietą z Szału i w ostrych słowach potępienia zwróciła się do Podkowińskiego. Ten, nie znosząc nagany i pełen, jak zawsze, dumy... obraz zniszczył".
Po śmierci twórcy.
Po śmierci Podkowińskiego obraz został odrestaurowany przez Witolda Urbańskiego. Odrestaurowane dzieło matka artysty wypożyczała przez pośrednika na wystawy m.in. w Łodzi, Krakowie, a nawet Moskwie i Petersburgu. Ostatecznie płótno nabył w 1901 Feliks Jasieński za kwotę 1000 rubli, a w 1920 roku przekazał je w darze Muzeum Narodowemu w Krakowie.
Opinie.
Większość krytyki i publiczności przyjęła obraz entuzjastycznie, mimo wytykanych przez znawców sztuki błędów warsztatowych. Ze strony konserwatywnych mieszczan (tzw. „filistrów”) pochodziły nieliczne głosy oburzenia na dzieło, jako skandaliczne i obrażające dobre obyczaje.
W obrazie dopatrywano się nawiązania do mitu o Europie. W alegorycznej warstwie przekazu uznawano, że kobieta niesiona przez demonicznego rumaka jest porwana przez namiętność erotyczną, zaś obraz symbolizuje niszczycielską siłę instynktów. Recenzent "Kraju" pisał:
Obecnie przyjmuje się obraz jako dzieło prekursorskie dla nurtu symbolizmu w malarstwie polskim. Współcześni Podkowińskiemu twórcy młodego pokolenia widzieli w nim manifest nowej sztuki, buntującej się przeciwko zastanym kanonom. Ówcześni krytycy podkreślając wyjątkowość dzieła, wzbraniali się jednak przed zakwalifikowaniem go do jakiegoś nurtu: Stefan Laurysiewicz napisał:
Obraz pozostał jednym z najbardziej znanych i rozpoznawanych dzieł w historii polskiego malarstwa. Według oceny krytyka sztuki Jerzego Madeyskiego, jest równie popularny co dzieła Jana Matejki.
Inspiracje i nawiązania.
"Szał uniesień" jest często reprodukowany, powstają też jego repliki w wykonaniu współczesnych artystów. W 1899 wielką popularność zdobyła sztuka Jana Augusta Kisielewskiego pod tytułem "W sieci", której główną bohaterką jest studentka malarstwa zauroczona wystawą "Szału". Jacek Kaczmarski w piosence „Epitafium dla Włodzimierza Wysockiego” nawiązywał do obrazu Podkowińskiego:
Do motywu nagiej kobiety na koniu jako symbolu erotyzmu nawiązali twórcy filmu "Widziadło" z 1983. Na festiwalu polskiej piosenki w Opolu w 1994 podczas kabaretonu Jacek Wójcicki wykonał "Pieśń konia według „Szału uniesień” Podkowińskiego w stulecie powstania obrazu" (tekst: Leszek Wójtowicz, muzyka: Ewa Kornecka), w której koń z obrazu Podkowińskiego uskarża się na swój los i grozi artyście:
W 2007 na okładce miesięcznika Machina znalazła się fotografia piosenkarki Tatiany Okupnik przypominająca scenę z obrazu. Według doniesień prasowych, piosenkarka nie pozowała do zdjęcia nago, lecz w kostiumie kąpielowym, który został usunięty komputerowo.
Popularność obrazu wykorzystana została także w reklamie.

</doc>
<doc id="866700" url="https://pl.wikipedia.org/wiki?curid=866700" title="Bojko Borisow">
Bojko Borisow

Bojko Metodiew Borisow, bułg. Бойко Методиев Борисов (wym. ; ur. 13 czerwca 1959 w Bankji) – bułgarski polityk, oficer policji, karateka, przedsiębiorca i działacz samorządowy. W latach 2001–2005 wiceminister spraw wewnętrznych w rządzie Symeona Sakskoburggotskiego, poseł do Zgromadzenia Narodowego, w latach 2005–2009 burmistrz Sofii. Założyciel i przewodniczący partii GERB. Od lipca 2009 do marca 2013, od listopada 2014 do stycznia 2017 i od maja 2017 do maja 2021 premier Bułgarii.
Życiorys.
Wykształcenie, działalność zawodowa i społeczna.
W 1982 został absolwentem Wydziału Ochrony Przeciwpożarowej Wyższej Szkoły Służb Specjalnych przy bułgarskim Ministerstwie Spraw Wewnętrznych, którą ukończył ze stopniem podporucznika. Niedługo potem rozpoczął pracę w sofijskim departamencie policji, gdzie został dowódcą plutonu, a następnie – kompanii.
Jednocześnie kontynuował naukę na swojej macierzystej uczelni, wówczas już działającej pod nazwą Akademia Policyjna. W 1990 obronił na niej pracę doktorską poświęconą psychofizycznemu treningowi sił operacyjnych. W tym samym roku otrzymał awans na majora, a także objął stanowisko szefa sofijskiej policji.
W 1991 utworzył agencję ochrony IPON-1, która stała się największym bułgarskim przedsiębiorstwem w tej branży. Z jej usług korzystali m.in. były przywódca komunistycznej Bułgarii Todor Żiwkow i były car Symeon Sakskoburggotski.
Od 1978 uczestniczył w turniejach karate i aktywnie angażował się w popularyzację tej dyscypliny sportowej. Pełnił m.in. funkcję trenera reprezentacji Bułgarii w karate, uzyskał również uprawnienia międzynarodowego sędziego. Jako piłkarz amator okazjonalnie występował w klubie piłkarskim Witosza Bystrzyca. W 2011 został niespodziewanie wybrany na najlepszego piłkarza roku w Bułgarii, ale – jak sam stwierdził – był to protest przeciwko bardzo słabym wynikom reprezentacji Bułgarii.
Działalność polityczna do 2009.
W latach 2001–2005 zajmował stanowisko sekretarza stanu w Ministerstwie Spraw Wewnętrznych. Ówczesny premier Symeon Sakskoburggotski zaproponował mu start z list swojej partii (Narodowy Ruch Symeona Drugiego) w wyborach parlamentarnych w 2005. Bojko Borisow przyjął propozycję, uzyskując mandat deputowanego do Zgromadzenia Narodowego 40. kadencji.
Trzy miesiące później ze stanowiska burmistrza Sofii zrezygnował, również wybrany do parlamentu, Stefan Sofijanski. Bojko Borisow wziął udział w przedterminowych wyborach, w których zdecydowanie wygrał (uzyskał ponad 70% głosów). Liczni komentatorzy, w tym szczególnie z mediów zagranicznych, wskazując na skuteczną walkę z grupami przestępczymi, nazywało go „szeryfem”. Pojawiały się głosy przewidujące, że Bojko Borisow będzie w przyszłości premierem Bułgarii. Jako burmistrz Sofii doprowadził do zwiększenia budżetu miasta o 100%, ponadto w mieście znacznie wzrosła liczba inwestycji zagranicznych.
Pod koniec 2006, niezadowolony z kierunku, w którym zmierzał Narodowy Ruch na rzecz Stabilności i Postępu, zaangażował się w tworzenie nowej partii – Obywatele na rzecz Europejskiego Rozwoju Bułgarii (GERB). Bojko Borisow został nieformalnym liderem, w której formalne przywództwo objął Cwetan Cwetanow. Formalne przewodnictwo w partii Bojko Borisow objął po kilku latach – 10 stycznia 2010.
GERB od czasu powstania zaczął zyskiwać na popularności kosztem m.in. rządzącej Bułgarskiej Partii Socjalistycznej, oskarżanej o przyzwolenie na korupcję i marnotrawienie funduszy europejskich. Bojko Borisow, głoszący hasła zwalczania przestępczości zorganizowanej i reformy wymiary sprawiedliwości, poprowadził swoją partię do zwycięstw w wyborach do Parlamentu Europejskiego w 2007 (21,69%) i w 2009 (24,36%), a następnie do zdecydowanej wygranej wyborach parlamentarnych w 2009 (39,71%), w których również uzyskał mandat poselski. GERB uzyskał wówczas 116 mandatów w 240-osobowym parlamencie, Bojko Borisow ogłosił wkrótce po głosowaniu, iż stanie na czele nowego rządu.
Działalność polityczna od 2009.
27 lipca 2009 jego mniejszościowy i monopartyjny gabinet otrzymał wotum zaufania, poza macierzystym ugrupowaniem wsparli go deputowani Niebieskiej Koalicji, Porządku, Prawa i Sprawiedliwości oraz Ataki. 20 lutego 2013 Bojko Borisow podał się wraz z całym rządem do dymisji, która została przyjęta przez parlament następnego dnia. Do rezygnacji doszło po kilkunastu dniach protestów w reakcji na podwyżki cen energii elektrycznej i po skrytykowanej przez premiera interwencji policji, w wyniku której kilkanaście osób zostało rannych. Ustępując, Bojko Borisow zadeklarował, że nie chce być częścią władzy, „pod rządami której policja bije ludzi na ulicach”. 13 marca 2013 prezydent Rosen Plewneliew powołał nowy gabinet na czele z Marinem Rajkowem, którego mandat został wyznaczony do czasu organizacji wcześniejszych wyborów parlamentarnych.
Kierowany przez Bojka Borisowa GERB zwyciężył w wyborach z 12 maja 2013, jednakże ugrupowanie to znalazło się w opozycji wobec nowego rządu z Płamenem Oreszarskim na czele. Gabinet socjalistów przetrwał kilkanaście miesięcy, upadł w sierpniu 2014, co skutkowało kolejnymi przedterminowymi wyborami do Zgromadzenia Narodowego. W głosowaniu z 5 października 2014 GERB ponownie zajął pierwsze miejsce, a jego lider czwarty raz z rzędu został wybrany do parlamentu. Po kilku tygodniach rozmów koalicyjnych jego ugrupowanie podpisało umowę koalicyjną z Blokiem Reformatorskim, a także porozumienia z Alternatywą na rzecz Bułgarskiego Odrodzenia i Frontem Patriotycznym. Umożliwiło to powołanie nowego rządu, na czele którego stanął ponownie Bojko Borisow. 7 listopada 2014 gabinet ten uzyskał wotum zaufania.
W listopadzie 2016, po porażce kandydatki partii GERB Cecki Caczewej w wyborach prezydenckich, Bojko Borisow podał się do dymisji z urzędu premiera. 2 grudnia 2016 otrzymał od prezydenta ponownie mandat do utworzenia rządu, jednak nie podjął się tego. Również dwóch kolejnych wskazanych kandydatów nie było w stanie stworzyć nowego gabinetu. Wskutek tego nowo zaprzysiężony prezydent Rumen Radew 24 stycznia 2017 rozpisał nowe wybory parlamentarne na dzień 26 marca 2017, a na premiera rządu przejściowego powołał Ognjana Gerdżikowa.
GERB zwyciężył w tych wyborach z wynikiem 32,7% głosów, co przełożyło się na 95 mandatów, Bojko Borisow ponownie zdobył mandat deputowanego. Partia byłego premiera podjęła po wyborach rozmowy ze Zjednoczonymi Patriotami, skupiającymi partie narodowo-konserwatywne i nacjonalistyczne. Obie formacje w kwietniu 2017 podpisały porozumienie programowe, a następnie powołały trzeci rząd Bojka Borisowa, który rozpoczął urzędowanie 4 maja 2017.
W 2020 w kraju wybuchły masowe protesty, których uczestnicy domagali się dymisji premiera. Powodem było m.in. ujawnienie korzystania z państwowej ochrony przez Achmeda Dogana oraz konflikt z prezydentem Rumenem Radewem. Przed wyborami krajowymi w kwietniu 2021 partia premiera zawarła koalicję ze Związkiem Sił Demokratycznych. Lista ta zajęła pierwsze miejsce w głosowaniu (z wynikiem 26,2%); Bojko Borisow uzyskał wówczas poselską reelekcję (jednak odmówił objęcia mandatu). Po wyborach nie doszło do powstania nowej większości rządowej. 11 maja 2021 Rumen Radew zarządził przedterminowe wybory na lipiec 2021, a premierem rządu technicznego mianował Stefana Janewa, który zastąpił Bojka Borisowa następnego dnia. Koalicja GERB-SDS zajęła drugie miejsce (za ugrupowaniem Jest Taki Lud); Bojko Borisow ponownie odmówił objęcia mandatu jeszcze przed rozpoczęciem 46. kadencji parlamentu. W kolejnych wyborach z listopada 2021 został wybrany na deputowanego 47. kadencji, jednak ponownie zrezygnował z przyjęcia mandatu.
W marcu 2022 został zatrzymany w związku z postępowaniem karnym dotyczącym sprzeniewierzenia środków unijnych; zwolniono go następnego dnia po zatrzymaniu. W przedterminowych wyborach z października 2022 sojusz GERB-SDS odniósł zwycięstwo, Bojko Borisow ponownie uzyskał mandat poselski, także tym razem odmawiając jego objęcia.

</doc>
<doc id="866704" url="https://pl.wikipedia.org/wiki?curid=866704" title="Mehmed VI">
Mehmed VI

Mehmed VI, właśc. Mehmed Vahdettin lub Mehmed Vahideddin (ur. 14 stycznia 1861 w Konstantynopolu, zm. 16 maja 1926 w San Remo) – ostatni sułtan Imperium Osmańskiego.
Życiorys.
W 1916 został następcą tronu, po tym gdy Yusuf Izzeddin najstarszy syn sułtana Abdülaziza popełnił samobójstwo. Został koronowany 4 lipca 1918.
Objął władzę w najbardziej dramatycznym dla imperium momencie, ponieważ przegrało ono I wojnę światową, a spora jego część została podzielona pomiędzy Francję i Wielką Brytanię. Terytoria te zostały później uznane za mandatowe. W 1920 Turcja podpisała traktat z Sèvres, który dokonując podziału dawnego imperium m.in. potwierdził mandaty, ograniczył wielkość sił zbrojnych oraz wprowadził kapitulacje, czyli wyjęcie cudzoziemców spod sądów tureckich. Wywołało to opór tureckich nacjonalistów. Nowy rząd pod przywództwem Mustafy Kemala odsunął skompromitowanych poprzedników przejmując władzę. W związku z tymi wydarzeniami sułtanat został zniesiony 1 listopada 1922.
Odsunięty od władzy sułtan wyjechał z kraju na pokładzie brytyjskiego pancernika HMS "Malaya" kilkanaście dni później. Zmarł na wygnaniu w San Remo.

</doc>
<doc id="866713" url="https://pl.wikipedia.org/wiki?curid=866713" title="Jehuda Feldwurm">
Jehuda Feldwurm

Jehuda Feldwurm ps. Feld (ur. ok. 1906, zm. 15 października 1942 w Warszawie) – polski pisarz i publicysta lewicowy, działacz KPP i PPR.
Życiorys.
Urodzony prawdopodobnie w Warszawie, ok. 1930 wstąpił do KPP, od 1932 intendent w Towarzystwie Ochrony Zdrowia. W czasie okupacji przebywał w getcie warszawskim, gdzie pełnił funkcję sekretarza Towarzystwa Ochrony Zdrowia. Był animatorem kulturalnym i działaczem społecznym, wydawcą nielegalnego czasopisma "„Morgen fraj”" („Wolne Jutro"). Zorganizował darmową kuchnię dla literatów i ludzi kultury. Zaangażowany w prace Oneg Szabat jako kopista.
Utwory Feldwurma po wojnie zostały odnalezione wśród materiałów archiwum Ringelbluma.

</doc>
<doc id="866715" url="https://pl.wikipedia.org/wiki?curid=866715" title="Trip Hawkins">
Trip Hawkins

William M. "Trip" Hawkins III (ur. 28 grudnia 1953) – amerykański przedsiębiorca związany z Doliną Krzemową, założyciel firm Electronic Arts, The 3DO Company i Digital Chocolate.
Hawkins był dyrektorem ds. strategii i marketingu w Apple Computer, skąd odszedł w 1982 roku by założyć firmę tworzącą gry komputerowe – Electronic Arts. W roku 1991 uformował The 3DO Company, aby stworzyć konsolę do gier. Ukazała się ona w 1993 pod nazwą 3DO Interactive Multiplayer i na ówczesne realia była najbardziej zaawansowaną technologicznie konsolą na rynku, ale też i najdroższą – jej cena oscylowała w granicach 700 dolarów. W 1996 firma przekształciła się w producenta gier komputerowych.
W roku 2003 Hawkins utworzył Digital Chocolate, która zajmuje się produkcją gier na urządzenia przenośne.
W roku 2005 został przyjęty do "Galerii Sław Akademii Nauk i Sztuk Interaktywnych" (ang. "Academy of Interactive Arts and Sciences Hall of Fame").

</doc>
<doc id="866716" url="https://pl.wikipedia.org/wiki?curid=866716" title="William M. 'Trip' Hawkins III">
William M. 'Trip' Hawkins III



</doc>
<doc id="866717" url="https://pl.wikipedia.org/wiki?curid=866717" title="William Hawkins">
William Hawkins



</doc>
<doc id="866719" url="https://pl.wikipedia.org/wiki?curid=866719" title="William Hawkins III">
William Hawkins III



</doc>
<doc id="866721" url="https://pl.wikipedia.org/wiki?curid=866721" title="William Hawkins 3.">
William Hawkins 3.



</doc>
<doc id="866723" url="https://pl.wikipedia.org/wiki?curid=866723" title="G.SHDSL">
G.SHDSL



</doc>
<doc id="866725" url="https://pl.wikipedia.org/wiki?curid=866725" title="Polskie Towarzystwo Genealogiczne">
Polskie Towarzystwo Genealogiczne

Polskie Towarzystwo Genealogiczne (PTG) – stowarzyszenie ogólnopolskie o charakterze towarzystwa genealogicznego, z siedzibą w Warszawie, posiadające osobowość prawną, zrzeszające miłośników genealogii z Polski i z zagranicy. Zostało założone w 2006 roku i zarejestrowane w Krajowym Rejestrze Sądowym (nr 0000264224).
Celem PTG jest m.in. popularyzowanie wiedzy genealogicznej oraz integracja genealogów w realizacji wspólnych przedsięwzięć. Na internetowej stronie PTG realizowane są projekty indeksowania zasobów przydatnych w poszukiwaniach genealogicznych. Jednym z nich jest Geneteka, zawierająca indeksy ksiąg metrykalnych parafii. Innym projektem jest Katalog Zasobów Metrykalnych, zawierający informacje teleadresowe oraz informacje o zasobach metrykalnych. W 2006 r. PTG wspomagało realizację programu telewizyjnego "Sekrety rodzinne". 
Prezesem Zarządu stowarzyszenia jest Michał Sebastian Zieliński.

</doc>
<doc id="866726" url="https://pl.wikipedia.org/wiki?curid=866726" title="DQDB">
DQDB



</doc>
<doc id="866728" url="https://pl.wikipedia.org/wiki?curid=866728" title="Zoltán Meszlényi">
Zoltán Meszlényi

Zoltán Meszlényi (ur. 2 stycznia 1892 w Hatvan, zm. 4 marca 1951 w Kistarcsa) – węgierski duchowny rzymskokatolicki, biskup pomocniczy, błogosławiony Kościoła katolickiego.
Życiorys.
Po uzyskaniu matury w gimnazjum oo. Benedyktynów w Ostrzyhomiu został wysłany przez swojego opiekuna, Kolosa Vaszaryego, do Rzymu. Studia teologiczne ukończył w Collegium Germanici-Hungaricum w Rzymie. Święcenia kapłańskie przyjął 28 października 1915.
Po powrocie do stolicy prymasowskiej rozpoczął pracę w Pałacu Prymasowskim. W 1917 prymas János Csernoch skierował go do pracy biurowej w urzędzie prymasowskim. W 1931 został wikariuszem kapitulnym. 28 października 1937 prymas Jusztinián Serédi przy asystencji Istvána Breyera i Endre Kristona wyświęcił go na biskupa tytularnego Synopy.
Po aresztowaniu prymasa Józsefa Mindszentyego i jego skazaniu przez ówczesny sąd oraz śmierci Jánosa Drahosa zarządzał archidiecezją ostrzyhomską. W nocy 4 lipca 1950 został aresztowany w Pałacu Prymasowskim w Ostrzyhomiu przez funkcjonariuszy węgierskiej bezpieki, przewieziony do obozu koncentracyjnego w Kistarcsa, był więziony w odosobnieniu. W wyniku wycieńczenia po torturach i pobiciach zmarł 4 marca 1951. Został pochowany na cmentarzu komunalnym w budapeszteńskiej dzielnicy Rákoskeresztúr. 24 czerwca 1966 jego ciało ekshumowano i przewieziono do Ostrzyhomia, gdzie umieszczono w krypcie archikatedry prymasowskiej.
31 października 2009 został ogłoszony błogosławionym przez papieża Benedykta XVI.

</doc>
<doc id="866729" url="https://pl.wikipedia.org/wiki?curid=866729" title="Ładunek elektronu">
Ładunek elektronu



</doc>
<doc id="866730" url="https://pl.wikipedia.org/wiki?curid=866730" title="Ładunek elementarny elektronu">
Ładunek elementarny elektronu



</doc>
<doc id="866731" url="https://pl.wikipedia.org/wiki?curid=866731" title="Janusz Bazydło">
Janusz Bazydło

Janusz Bazydło, pseud. Jacek Zaborowski (ur. 15 czerwca 1941 w Łomży) – polski historyk, publicysta, działacz opozycji demokratycznej w PRL.
Życiorys.
W latach 1959–1961 studiował historię na Uniwersytecie Mikołaja Kopernika w Toruniu, w latach 1964–1969 kontynuował studia na Katolickim Uniwersytecie Lubelskim. W latach 1967–1968 był prezesem Rady Uczelnianej Zrzeszenia Studentów Polskich KUL. 8 marca 1968, zaangażowany w obronę protestujących studentów KUL, został zatrzymany przez Milicję Obywatelską, a następnie skazany na dwa miesiące aresztu po wyroku kolegium ds. wykroczeń. Po wyjściu z więzienia organizował spotkania i odczyty opozycyjne w Lublinie. W latach 1969–1995 pracował w Międzywydziałowym Zakładzie Leksykograficznym KUL jako współredaktor Encyklopedii katolickiej; był też współredaktorem Powszechnej Encyklopedii Filozofii, wydawanej przez Towarzystwo św. Tomasza z Akwinu. W latach 1974–1984 kierował lubelskim oddziałem miesięcznika „Więź”.
W 1976 inicjował list kilkudziesięciu osób (młodych pracowników i studentów KUL) do władz przeciw zmianom w Konstytucji PRL. Po protestach robotniczych w czerwcu 1976 został jednym z głównych organizatorów pomocy środowiska KUL dla represjonowanych robotników Radomia (m.in. odczyty w radomskim duszpasterstwie akademickim ks. Jana Domagały powiązane z przekazywaniem pieniędzy dla poszkodowanych).
Pod koniec 1977 współtworzył m.in. ze Zdzisławem Bradlem, Piotrem Jeglińskim i Januszem Krupskim niezależne pismo młodych katolików „Spotkania”. Od 1980 był członkiem NSZZ „Solidarność”, organizatorem odczytów opozycyjnych intelektualistów w ramach Wszechnicy Związkowej przy Regionie Środkowo-Wschodnim NSZZ „Solidarność”. W dniach 25–31 sierpnia 1980 był współuczestnikiem strajku głodowego w kościele Matki Boskiej Królowej Polski w Stalowej Woli, solidaryzując się z postulatami strajkowymi zakładów pracy na Wybrzeżu oraz postulatem uwolnienia więźniów politycznych. Po ogłoszeniu stanu wojennego, 13 grudnia 1981 został internowany. Przebywał we Włodawie, następnie w Lublinie i Kwidzynie. Po zwolnieniu w październiku 1982 został objęty zakazem powrotu do Lublina i do końca roku przebywał w Zakopanem. Od 1990 do 1992 był członkiem Komitetu Obywatelskiego. W latach 1992–1994 pełnił funkcję prezesa lubelskiego oddziału Stowarzyszenia „Wspólnota Polska”, a od 1995 do 1997 sekretarza Senackiej Komisji Emigracji i Polaków za Granicą. W latach 1998–2000 był naczelnikiem Wydziału Współpracy ze Stowarzyszeniami Urzędu do Spraw Kombatantów i Osób Represjonowanych. Od 2000 był doradcą do spraw mediów katolickich przy przewodniczącym Krajowej Rady Radiofonii i Telewizji. Od stycznia 2007 ponownie w Urzędzie do Spraw Kombatantów i Osób Represjonowanych, doradca kierownika Urzędu Janusza Krupskiego oraz redaktor naczelny pisma „Kombatant”.
Członek Stowarzyszenia Wolnego Słowa (Warszawa).
Postanowieniem z dnia 5 marca 2008 r. został przez prezydenta Lecha Kaczyńskiego odznaczony Krzyżem Oficerskim Orderu Odrodzenia Polski.
Mieszka w Lublinie i Warszawie.

</doc>
<doc id="866740" url="https://pl.wikipedia.org/wiki?curid=866740" title="NHL (1963/1964)">
NHL (1963/1964)

Sezon NHL 1963/1964 był 47. sezonem ligi National Hockey League. Sześć drużyn rozegrało 70 meczów. Puchar Stanleya zdobyła drużyna Toronto Maple Leafs. W tym sezonie w klubie Detroit Red Wings zaczął grać pierwszy hokeista NHL pochodzącego z Polski. Był nim John Miszuk.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w Minutach

</doc>
<doc id="866749" url="https://pl.wikipedia.org/wiki?curid=866749" title="Miara zespolona">
Miara zespolona

Miara zespolona – szczególny przypadek przeliczalnie addytywnej miary wektorowej. Przeliczalnie addytywna funkcja zbiorów, określona na pewnym σ-ciele o wartościach w zbiorze liczb zespolonych. Dla miar zespolonych, podobnie jak dla miar wektorowych, definiuje się pojęcie wahania i półwahania miary zespolonej. Wszystkie twierdzenia prawdziwe dla miar wektorowych przeliczalnie addytywnych (o wartościach w przestrzeni Banacha – gdy to założenie jest potrzebne) są prawdziwe, w szczególności, dla miar zespolonych.
Definicja.
Jeśli formula_1 jest σ-ciałem podzbiorów zbioru formula_2 to funkcję formula_3 spełniającą warunek
dla każdego ciągu formula_5 zbiorów parami rozłącznych z σ-ciała formula_6 nazywamy miarą zespoloną.
Postać biegunowa.
Jeżeli formula_7 jest miarą zespoloną, określoną na σ-ciele podzbiorów zbioru formula_2 to istnieje wówczas funkcja mierzalna formula_9 taka, że formula_10 dla formula_11 oraz formula_12 gdzie formula_13 oznacza wahanie miary zespolonej formula_14
Poprzez analogię do przedstawienia liczby zespolonej w postaci iloczynu jej modułu przez liczbę o module równym formula_15 równanie to jest czasem nazywane postacią biegunową (lub rozkładem biegunowym) miary formula_14

</doc>
<doc id="866756" url="https://pl.wikipedia.org/wiki?curid=866756" title="Cybuch">
Cybuch

Cybuch (z tureckiego "czubuk") – podłużna, rurkowata część fajki łącząca główkę z ustnikiem.
W zależności od typu fajki cybuch może być łączony z główką, lub stanowić z nią monolit (np. w klasycznych fajkach wrzoścowych).
Ustnik może być przymocowany do cybucha (na sztywno lub elastycznie) lub stanowić jego specjalnie ukształtowane zakończenie.
Cybuchy wykonywane są z materiałów pochodzenia roślinnego (drewna, bambusa, trzcin, tykw), zwierzęcego (kość, róg) lub metalu. W fajkach wodnych i nielicznych innych stosowane są cybuchy elastyczne, w postaci rurek ze skóry, gumy lub tworzywa sztucznego.
Długość cybuchów bywa bardzo różna w rozmaitych modelach fajek. Najdłuższe cybuchy miały XIX-wieczne fajki używane głównie przez studentów, artystów i pisarzy – miewały często do 1 m długości. Przeciętna długość cybucha we współczesnej fajce wrzoścowej wynosi od kilku do kilkunastu centymetrów.
Długie cybuchy korzystnie wpływają na komfort palenia, obniżając temperaturę dymu i pozwalając skroplić się części wilgoci w nim zawartej. Wewnątrz długiego cybucha osadza się także więcej szkodliwych dla zdrowia smolistych produktów spalania tytoniu.

</doc>
<doc id="866757" url="https://pl.wikipedia.org/wiki?curid=866757" title="Richard Safarik">
Richard Safarik



</doc>
<doc id="866764" url="https://pl.wikipedia.org/wiki?curid=866764" title="Innernzell">
Innernzell

Innernzell – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, wchodzi w skład wspólnoty administracyjnej Schönberg. Leży w Lesie Bawarskim, około 20 km na zachód od miasta Freyung, przy drodze B533.
Dzielnice.
W skład gminy wchodzą trzy dzielnice: Gmünd, Hilgenreith, Innernzell.
Polityka.
Wójtem jest Josef Kern z CSU, rada gminy składa się z 12 osób.
Oświata.
W gminie znajduje się 75 miejsc przedszkolnych oraz szkoła podstawowa (6 nauczycieli, 127 uczniów).

</doc>
<doc id="866767" url="https://pl.wikipedia.org/wiki?curid=866767" title="Schöfweg">
Schöfweg

Schöfweg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, wchodzi w skład wspólnoty administracyjnej Schönberg. Leży w Lesie Bawarskim, około 23 km na zachód od miasta Freyung, przy drodze B533.
1 kwietnia 2013 do gminy przyłączono prawie cały dzień wcześniej rozwiązany obszar wolny administracyjnie Sonnenwald, tym samym powierzchnia gminy wzrosła o 3,64 km2.
Dzielnice.
W skład gminy wchodzą cztery dzielnice: Allhartsmais, Schöfweg, Sonnenwald i Hilgenreith.
Oświata.
W gminie znajduje się szkoła podstawowa.

</doc>
<doc id="866768" url="https://pl.wikipedia.org/wiki?curid=866768" title="Henryk Ehrlich">
Henryk Ehrlich

Henryk Ehrlich (jid. הענריק ערליך), wł. Hersz Wolf (ur. w maju 1882 w Lublinie, zm. 15 maja 1942 w Kujbyszewie) – redaktor wydawanego w języku jidysz dziennika "Fołks-Cajtung", adwokat, członek rady miejskiej Warszawy i członek żydowskiej partii socjalistycznej Bund. Członek egzekutywy Socjalistycznej Międzynarodówki Robotniczej (od 1930).
Życiorys.
Urodził się w maju 1882 w Lublinie, w rodzinie młynarza Mojżesza i Salomei z Blechmanów. Przeniósł się do Warszawy, gdzie rozpoczął studia prawnicze na Cesarskim Uniwersytecie Warszawskim. W tym samym okresie związał się z Bundem, do którego wstąpił w 1903. 4 maja 1904 roku został aresztowany w Warszawie podczas próby złożenia bukietu czerwonych kwiatów na karawanie z trumną zmarłego socjalisty Józefa Birencwajga. Zwolniony z więzienia przeniósł się do Berlina, by kontynuować studia. W 1905 powziąwszy wieść o wybuchu rewolucji powrócił do Warszawy. Współpracował z Bronisławem Grosserem przy wydawaniu podziemnej gazety "Nasze Hasło". Po upadku rewolucji przeniósł się do Petersburga, gdzie w 1908 ukończył studia prawnicze. Po otrzymaniu dyplomu wrócił do Warszawy. W 1912 ponownie wyjechał do Rosji aby z ramienia Bundu współpracować z mienszewikami. Został aresztowany, lecz wkrótce go zwolniono przez wzgląd na gruźlicę. Praktykował u znanego adwokata Maksymiliana Winawera, członka liberalnej Partii Konstytucyjno-Demokratycznej (kadetów). Od 1913 należał do Komitetu Centralnego Bundu. Z jego inicjatywy po obaleniu caratu w trakcie rewolucji lutowej 1917 Piotrogrodzka Rada Delegatów Robotniczych i Żołnierskich podjęła uchwałę o prawie narodów do samostanowienia. W lipcu 1917 na I Wszechrosyjskim Zjeździe Rad Delegatów Robotniczych i Żołnierskich w Piotrogrodzie wybrany na członka Wszechrosyjskiego Centralnego Komitetu Wykonawczego (WCIK), którym pozostawał do przewrotu bolszewickiego (rewolucji październikowej). W czasie rewolucji październikowej opowiadał się za mienszewikami. W październiku 1918 wyjechał z rodziną do Polski.
W odrodzonej Polsce stanął na czele Bundu. Sprzeciwiał się wstąpieniu partii do Kominternu. Należał do Rady Miejskiej w Warszawie oraz działał w Gminie Żydowskiej. Jako adwokat działał w Zrzeszeniu Prawników Socjalistów. W 1930, po wejściu Bundu w skład Socjalistycznej Międzynarodówki Robotniczej, został członkiem egzekutywy tej organizacji.
Po agresji III Rzeszy na Polskę jako przywódca Bundu doprowadził do wydania przez jego Komitet Centralny odezwy wzywającej Żydów do udziału w odpieraniu niemieckiego najazdu. Przedostał się na teren sowieckiej strefy okupacyjnej, gdzie został aresztowany przez NKWD w Brześciu już 4 października 1939 roku. 2 sierpnia 1940 roku został skazany na śmierć przez „trójkę” NKWD w Saratowie; 27 sierpnia wyrok został zamieniony na 10 lat łagru. We wrześniu 1941 roku na mocy układu Sikorski-Majski Ehrlich został zwolniony. Zaproponowano mu uczestnictwo w tworzonym w ZSRR Żydowskim Komitecie Antyfaszystowskim (powstałym ostatecznie w lutym 1942), na którego czele Józef Stalin postawił Solomona Michoelsa i który miał prowadzić – i prowadził – prosowiecką propagandę w krajach zachodnich (przede wszystkim w Stanach Zjednoczonych).
Tymczasem Ehrlich miał odlecieć do Londynu razem z generałem Sikorskim (którego wizyta w Moskwie była wyznaczona na grudzień), by wejść w skład władz RP na emigracji. Jednak 4 grudnia 1941 Ehrlich i Wiktor Alter zostali ponownie aresztowani przez NKWD w Kujbyszewie, gdzie przebywali w ambasadzie RP, właściwie bez wyjaśnienia. Według krążących poufnie informacji zostali oni oskarżeni o bliżej nie wyjaśnione szpiegostwo na rzecz wrogów ZSRR. Aresztowanie Ehrlicha i Altera nastąpiło bezpośrednio po nocie Narkomindieła ZSRR z 1 grudnia 1941 roku do Ambasady RP, uznającej Białorusinów, Ukraińców i Żydów za obywateli radzieckich i zabraniającej im wstępowania do Armii Polskiej w ZSRR.
Uwięzienie wybitnych działaczy Międzynarodówki Socjalistycznej wywołało burzę w kręgach socjalistycznych na Zachodzie i oficjalne interpelacje do władz sowieckich. Te przez cały 1942 rok zachowywały milczenie, by w lutym 1943, po zwycięstwie pod Stalingradem, ogłosić, że Ehrlich i Alter zostali rozstrzelani, jako „szpiedzy Hitlera.”
W rzeczywistości po kolejnym aresztowaniu Henryk Ehrlich stał się więźniem nr 42 i już 23 grudnia 1941 roku został skazany na śmierć za „zdradę”. Według jednych relacji wyroku nie wykonano, gdyż Henryk Ehrlich popełnił samobójstwo wieszając się na kracie okna w celi 15 maja 1942, według innych został on podobnie jak Wiktor Alter rozstrzelany od razu po procesie, w grudniu 1941 roku.
Wydaje się, że władze radzieckie nie przewidziały fali protestów na świecie po aresztowaniu obu socjalistów za współpracę z Rządem Polski, a więc kraju którego byli obaj obywatelami. Stąd wersja o ich dużo późniejszej śmierci, informacje o samobójstwie Ehrlicha, oraz późniejsze wyjaśnienie o szpiegostwie na rzecz Hitlera. Jeszcze latem 1943 roku pojawiły się w Polsce pośród prześladowanych Żydów listy od Henryka Wiktorskiego, rzekomo pisane poza gettem do Żydów – socjalistów w getcie w Warszawie, przez ich przywódców – Henryka Ehrlicha i Wiktora Altera.
Od września 1911 był żonaty z Zofią z Dubnowów, córką Szymona. Miał dwóch synów: Aleksandra (ur. 1912) i Wiktora (ur. 1914).
Jego symboliczny grób znajduje się na cmentarzu żydowskim przy ulicy Okopowej w Warszawie, odsłonięty 17 kwietnia 1988.

</doc>
<doc id="866770" url="https://pl.wikipedia.org/wiki?curid=866770" title="Pamięć sercowa">
Pamięć sercowa

Pamięć sercowa, inaczej pamięć komorowa, pamięć mięśnia sercowego – zjawisko z dziedziny elektrofizjologii serca.
Polega ono na przejściowej zmianie morfologii zapisu EKG w zależności od występujących wcześniej rytmów. Najbardziej znanym przykładem, bardzo ważnym z klinicznego punktu widzenia, jest zmiana kształtu załamka T rytmu z wąskimi zespołami QRS po dłuższym epizodzie rytmu z szerokimi zespołami QRS. W badaniach doświadczalnych, gdzie za model przyjęto stymulację prawokomorową, wykazano, że pierwsze zmiany pojawiają się po ok. 15 minutach stymulacji, a ich głębokość i trwałość zależy od czasu stymulacji (czyli rytmu z szerokimi QRS).
W praktyce tego typu zjawisko widuje się najczęściej przy okresowej aktywności rozrusznika ze stymulacją komorową, także po aktywnych rytmach komorowych czy przy przepuszczającym bloku lewej odnogi.
Szczególne znaczenie tego zjawiska polega na tym, że pojawienie się przeciwnie skierowanego niż dotąd załamka T jest częstym objawem niedokrwienia mięśnia sercowego (tzw. „T wieńcowe”), podczas gdy identycznie wyglądające załamki T będące efektem pamięci sercowej są zjawiskiem nieszkodliwym (wówczas, tzw. „T pamięci”).
Za powstanie tego zjawiska odpowiedzialne są zmiany funkcji błonowych kanałów potasowych (na rok 2002 w mięśniu sercowym znano około 10 ich typów). Wykazano znaczenie ekspresji tych samych kanałów w mechanizmie zmiany aktywności neuronów hipokampa, związanym z ich pobudzaniem, więc określenie pamięć sercowa nabrało nieco innego znaczenia.

</doc>
<doc id="866772" url="https://pl.wikipedia.org/wiki?curid=866772" title="Hinterschmiding">
Hinterschmiding

Hinterschmiding – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, siedziba wspólnoty administracyjnej Hinterschmiding. Leży w Lesie Bawarskim, około 5 km na północny zachód od Freyung.
Dzielnice.
W skład gminy wchodzą dwie dzielnice: Herzogsreut und Hinterschmiding
Polityka.
Wójtem jest Heinrich Lenz z CSU, rada gminy składa się z 14 osób.
Oświata.
W gminie znajduje się przedszkole oraz szkoła podstawowa (13 nauczycieli, 214 uczniów).

</doc>
<doc id="866778" url="https://pl.wikipedia.org/wiki?curid=866778" title="Henk Fraser">
Henk Fraser

Henk Fraser (ur. 7 lipca 1966 w Paramaribo) – holenderski piłkarz grający na pozycji środkowego obrońcy.
Kariera klubowa.
Fraser jak większa część czarnoskórych piłkarzy holenderskich pochodzi z Surinamu. Do Holandii przyjechał z rodzicami jako dziecko Piłkarską karierę młody Henk rozpoczynał w małym prowincjonalnym klubie RFC Roermond. Jego pierwszym poważnym klubem była Sparta Rotterdam, do której trafił w 1984 roku i wtedy też zadebiutował w Eredivisie. W Sparcie Fraser grał przez 2 sezony, ale nie sprawdził się i nie zdołał przebić do pierwszego składu. W 1986 roku Henk przeszedł do FC Utrecht. Tutaj grał w pierwszym składzie jako pomocnik i zdobył aż 10 goli w lidze (w sezonie 1986/1987), co było jego najlepszym dorobkiem w karierze. W 1988 roku Fraser przeszedł do Rody Kerkrade. W tym samym sezonie doszedł z Rodą do finału Pucharu Holandii, w którym klub przegrał 2:3 po dogrywce z PSV Eindhoven. W Rodzie rozwijał się piłkarsko i stał się jednym z najlepszych obrońców ligi.
Latem 1990 Fraser przeszedł do Feyenoordu za 2 miliony guldenów. W jednej linii obrony grał z Johnem Metgodem i Johnem de Wolfem. Już w pierwszym sezonie osiągnął z Feyenoordem sukces, jakim było zdobycie krajowego pucharu. W 1992 Feyenoord z Henkiem w składzie powtórzył ten sukces, a w lidze Fraser znów zaprezentował dobrą skuteczność – zdobył 6 goli. W sezonie 1992/1993 Fraser po raz pierwszy karierze wywalczył mistrzostwo kraju (Feyenoord miał 2 punkty przewagi nad PSV). Od tego czasu Fraser tracił jednak pozycję w zespole i coraz częściej siadał na ławce rezerwowych. W 1994 i 1995 dwa razy z rzędu ponownie zdobywał Puchar Holandii, ale w sezonie 1995/1996 stracił miejsce w składzie i zagrał ledwie w 1 ligowym meczu, w kolejnych dwóch po 7 meczów. W sezonie 1998/1999 Feyenoord zdobył mistrzostwo kraju, ale Fraser nie wystąpił w żadnym meczu i zdecydował się zakończył karierę piłkarską.
Kariera reprezentacyjna.
W reprezentacji Holandii Fraser zadebiutował 6 września 1989 roku w zremisowanym 2:2 meczu z Danią. W 1990 roku Fraser był członkiem kadry Holandii, prowadzonej przez Thijsa Libregtsa na finały Mistrzostw świata we Włoszech. Tam zagrał w jednym grupowym meczu – zremisowanym 1:1 z Irlandią. Z Holandią doszedł do 1/8 finału, w której to „Oranje” przegrali 1:2 z późniejszymi mistrzami świata, RFN. Ogółem w reprezentacji Holandii Fraser wystąpił w 6 meczach i nie zdobył gola.
Kariera trenerska.
Po zakończeniu kariery piłkarskiej Fraser został trenerem. Jego pierwszą pracą była praca z młodzieżą w Feyenoordzie Rotterdam.

</doc>
<doc id="866779" url="https://pl.wikipedia.org/wiki?curid=866779" title="Gronings">
Gronings



</doc>
<doc id="866783" url="https://pl.wikipedia.org/wiki?curid=866783" title="Torquay United F.C.">
Torquay United F.C.

Torquay United Football Club – angielski klub piłkarski z siedzibą w Torquay, grający obecnie w National League. Ich lokalnymi rywalami są dwa inne profesjonalne kluby z hrabstwa Devon: Exeter City i Plymouth Argyle, a także Yeovil Town z hrabstwa Somerset.
Rekordowe transfery.
Najdroższy zakup
Najdroższa sprzedaż
Inne znaczące transfery do klubu
Inne znaczące transfery sprzedaży

</doc>
<doc id="866784" url="https://pl.wikipedia.org/wiki?curid=866784" title="Henk Fraeser">
Henk Fraeser



</doc>
<doc id="866785" url="https://pl.wikipedia.org/wiki?curid=866785" title="Torquay United">
Torquay United



</doc>
<doc id="866792" url="https://pl.wikipedia.org/wiki?curid=866792" title="US Coast Guard">
US Coast Guard



</doc>
<doc id="866795" url="https://pl.wikipedia.org/wiki?curid=866795" title="Indywidualne Mistrzostwa Świata na Żużlu 1977">
Indywidualne Mistrzostwa Świata na Żużlu 1977

Indywidualne Mistrzostwa Świata na Żużlu 1977 – cykl turniejów żużlowych mających wyłonić najlepszych żużlowców na świecie. Tytuł wywalczył Ivan Mauger z Nowej Zelandii – piąte zwycięstwo w IMŚ (poprzednio 1968, 1969, 1970, 1972).
W finale światowym wystąpili nasi reprezentanci Edward Jancarz – trzynasty, Jan Mucha – szesnasty.
Eliminacje kontynentalne.
Ćwierćfinały.
Brema (1).
Awans: 8 do półfinału kontynentalnego
Slany (2).
Awans: 8 do półfinału kontynentalnego
Tabela (9-16) → "brak danych"
Wiedeń (3).
Awans: 8 do półfinału kontynentalnego
Tabela (10-16) → "brak danych"
Punktacja (9) → "brak danych"
Debreczyn (4).
Awans: 8 do półfinału kontynentalnego
Tabela (11-16) → "brak danych"
Punktacja (8-10) → "brak danych"
Półfinały.
Gorzów Wielkopolski (1).
Awans: 8 do finału kontynentalnego
Uwaga! Jindřich Dominik i Paweł Chłynowski zastąpili Waltera Grubmüllera i Aloisa Wiesböcka
Norden (2).
Awans: 8 do finału kontynentalnego
Uwaga! Hubert Fischbacher zastąpił Jerzego Szczakiela
Finał kontynentalny.
Awans: 5 do finału światowego
Uwaga! Andrzej Jurczyński zastąpił Aleksandra Juchowa
Eliminacje interkontynentalne.
Eliminacje skandynawskie.
Finał norweski.
Awans: 6 do finału skandynawskiego
Tabela (10-16) → "brak danych"
Punktacja (6-9) → "brak danych"
Finał duński.
Awans: 5 do finału skandynawskiego oraz Ole Olsen
Tabela (14-16) → "brak danych"
Punktacja (6-13) → "brak danych"
Finał skandynawski.
Awans: 4 do finału interkontynentalnego
Uwaga! Geir Aasland, Bent Rasmussen i jeden z zawodników fińskich zastąpili Rolfa Gramstada, Jana Gravningena i Edgara Stangelanda
Finał Australazji.
Awans: 4 do finału interkontynentalnego
Finał brytyjski.
Awans: 6 do finału interkontynentalnego oraz Peter Collins jako zeszłoroczny mistrz świata
Finał amerykański.
Awans: 2 do finału interkontynentalnego
Finał interkontynentalny.
Awans: 7+1 do finału światowego
Eliminacje szwedzkie.
Półfinały.
Avesta (1).
Awans: 5+1 do finału szwedzkiego
Motala (2).
Awans: 5+1 do finału szwedzkiego
Västervik (3).
Awans: 5 do finału szwedzkiego oraz Anders Michanek
Finał szwedzki.
Awans: 4+1 do finału światowego

</doc>
<doc id="866797" url="https://pl.wikipedia.org/wiki?curid=866797" title="Lady Byng Memorial Trophy">
Lady Byng Memorial Trophy

Lady Byng Memorial Trophy – nagroda przyznawana każdego sezonu najuczciwszemu zawodnikowi NHL. Została nazwana od Marie Evelyn Moreton, znanej również jako Lady Byng, która była żoną bohatera wojennego i gubernatora generalnego Kanady. Po sezonie 1924/1925 ufundowała właśnie to trofeum.

</doc>
<doc id="866798" url="https://pl.wikipedia.org/wiki?curid=866798" title="Hereford United F.C.">
Hereford United F.C.

Hereford United Football Club – angielski klub piłkarski z miasta Hereford założony w 1924 roku z połączenia dwóch miejscowych klubów St Martins i RAOC (Rotherwas), z zamiarem utrzymanie wyższej klasy piłki nożnej w mieście Hereford. Klub ten rozgrywał swoje mecze na stadionie Edgar Street. Jego maskotką był byk, który znajdował się także w herbie klubu.
W czerwcu 2014 klub został karnie wyrzucony z Football Conference. W grudniu tegoż roku przestał istnieć, a w jego miejsce powstał Hereford FC. Nowy klub wydzierżawił stadion swojego poprzednika, a trenerem nowo powstałej drużyny został ostatni szkoleniowiec Hereford United, Peter Beadle.

</doc>
<doc id="866799" url="https://pl.wikipedia.org/wiki?curid=866799" title="Hereford United">
Hereford United



</doc>
<doc id="866800" url="https://pl.wikipedia.org/wiki?curid=866800" title="4 Pomorska Mieszana Dywizja Lotnicza">
4 Pomorska Mieszana Dywizja Lotnicza

4 Pomorska Mieszana Dywizja Lotnicza – związek taktyczny lotnictwa ludowego Wojska Polskiego.
Formowanie.
30 sierpnia 1944 dowódca 1 Armii WP, gen. dyw. Zygmunt Berling wydał rozkaz nr 0213/KG "o tymczasowej organizacji dowództwa 1 Dywizji Lotniczej". Na pełniącego obowiązki dowódcy dywizji wyznaczono płk Józefa Smagę, a pełniącym obowiązki szefa sztabu mianowano płk. Aleksandra Romeyko. Formowano ją na lotnisku Kłoczew. Dowódcy 1 Dywizji Lotnictwa podporządkowano następujące oddziały i pododdziały:
W I połowie listopada 1944 na bazie 1 Dywizji Lotnictwa sformowano 4 Mieszaną Dywizję Lotniczą, a 611 plsz przemianowano na 3 Pułk Lotnictwa Szturmowego. Organizację dywizji w terminie do 15 listopada 1944 powierzono dowódcy Lotnictwa Frontu WP, gen. dyw. Fiodorowi Połyninowi.
Skład dywizji w 1944.
Etatowo dywizja liczyła 787 żołnierzy. Jej uzbrojenie stanowiło 105 samolotów bojowych.
Reorganizacja.
Po zakończeniu działań wojennych cała dywizja została przebazowana na lotnisko w Bydgoszczy i otrzymała miano Pomorskiej oraz została odznaczona Krzyżem Grunwaldu II klasy.
W lipcu 1945 2 pnb został przeformowany na etat Nr 015/282 – pułku lotnictwa szturmowego, wyposażony w samoloty Ił-2 i przemianowany na 2 Pułk Lotnictwa Szturmowego (rozkaz nr 085 dowódcy Lotnictwa WP z 31 maja 1945 o przeszkoleniu 2 pułku nocnych bombowców na samolotach Ił-2 i rozkaz nr 086 dowódcy Lotnictwa WP z 6 czerwca 1945 o przejściu 2 pułku nocnych bombowców na etat pułku lotnictwa szturmowego).
W połowie września 1945 dywizja została przemianowana na 1 Pomorską Mieszaną Dywizję Lotnictwa.
W styczniu 1946 przemianowano: 1 Pomorską Mieszaną Dywizję Lotnictwa na 2 Pomorską Dywizję Lotnictwa Szturmowego, a 2 i 3 pułk lotnictwa szturmowego na 4 i 5 pułk lotnictwa szturmowego. Równocześnie ze składu dywizji wyłączono 1 pułk lotnictwa myśliwskiego, a jego miejsce włączono 6 pułk lotnictwa szturmowego z rozformowanej 2 Brandenburskiej Dywizji Lotnictwa Szturmowego.
Jesienią 1946 roku rozformowano dowództwo 2 Pomorskiej Dywizji Lotnictwa Szturmowego w Łodzi, a jej pułki podporządkowano bezpośrednio Dowództwu Lotnictwa WP.

</doc>
<doc id="866802" url="https://pl.wikipedia.org/wiki?curid=866802" title="Goździk chiński">
Goździk chiński

Goździk chiński ("Dianthus chinensis" L.) – gatunek rośliny należący do rodziny goździkowatych. Pochodzi z Azji (Chiny, Korea, Indie, Nepal i wschodnia część Rosji). W wielu krajach, również w Polsce jest uprawiany jako roślina ozdobna.
Odmiany.
Odmiany uprawne zostały zebrane w następujące grupy:

</doc>
<doc id="866806" url="https://pl.wikipedia.org/wiki?curid=866806" title="Dianthus chinensis">
Dianthus chinensis



</doc>
<doc id="866807" url="https://pl.wikipedia.org/wiki?curid=866807" title="Marktsteft">
Marktsteft

Marktsteft – miasto w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Kitzingen, wchodzi w skład wspólnoty administracyjnej Marktbreit. Leży ok. 5 km na południe od Kitzingen, nad lewym brzegiem Menu.
Dzielnice.
W skład miasta wchodzą dwie dzielnice:
Oświata.
W mieście znajduje się szkoła podstawowa i ewangelickie przedszkole.

</doc>
<doc id="866808" url="https://pl.wikipedia.org/wiki?curid=866808" title="SK Lokomotīve Dyneburg">
SK Lokomotīve Dyneburg

Lokomotīve Dyneburg (łot. Spīdveja klubs „Lokomotīve”) – łotewski klub żużlowy z Dyneburga. Na arenie międzynarodowej, w tym w Polsce, znany jest pod nazwą Lokomotiv Daugavpils.
Klub od sezonu 2005 startuje w polskiej lidze żużlowej. W roku 2020 zdobył brązowy medal drużynowych mistrzostw Polski juniorów.
Historia.
Klub pierwsze wielkie sukcesy śwęcił w pierwszej połowie lat 70. XX wieku, startując w radzieckiej lidze żużlowej – pod nazwą rosyjską "Lokomotiw". Wywalczył wówczas dwukrotnie tytuł wicemistrza Związku Radzieckiego (1970 i 1971), zdobył Puchar Par ZSRR (1973; w roku następnym zajął natomiast trzecie miejsce), a jego zawodnicy stawali na najniższym stopniu podium Indywidualnych Mistrzostw ZSRR: Anatolij Pietrowskij w 1970 i Anatolij Kuźmin w 1972. W następnych latach aż do upadku Związku Radzieckiego Lokomotiw zdobywał medale już wyłącznie w Młodzieżowych Indywidualnych Mistrzostwach ZSRR, zdobywając w sumie w tej konkurencji 6 krążków. Na przełomie lat 70. i 80. worek z medalami otworzyli w 1979 Władimir Tkaczuk (wicemistrz) i Walierij Charitonow (II wicemistrz). W roku następnym Tkaczuk zdobył pierwszy tytuł mistrzowski dla łotewskiego zespołu, a jego sukces powtórzył w 1982 Siergiej Danu. Pod koniec lat 80. wyniki Tkaczuka skopiował Andrejs Koroļevs, zdobywając najpierw tytuł wicemistrzowski w 1988, a rok później tytuł mistrza.
Po transformacji ustrojowej i rozpadzie Związku Radzieckiego Lokomotīve został jedynym klubem żużlowym na Łotwie, z powodu upadku speedwaya w stołecznej Rydze, odtąd startuje zatem wyłącznie w ligach zagranicznych, a jego żużlowcy stanowią jednocześnie łotewską reprezentację narodową. W latach 1998-2002 łotewscy zawodnicy zasilali rosyjski klub Newa Sankt Petersburg startujący w lidze fińskiej, przez 5 ostatnich lat nie schodząc z podium. Trzykrotnie zdobył tytuł II wicemistrza (1998, 1999, 2001), raz tytuł wicemistrza (2002), a w 2000 wywalczył tytuł mistrza Finlandii. W tym samym czasie Lokomotiv odnosił również sukcesy w lidze rosyjskiej, w której już w swym debiucie w 1995 zdobył medal brązowy. Wynik ten powtórzył jeszcze trzykrotnie, w latach 1996, 2001 i 2002. W 2001 Lokomotīve odniósł również pierwszy sukces w Klubowym Pucharze Europy, zajmując w finale trzecie miejsce (klub dotąd 5-krotnie był finalistą tych rozgrywek). Od 2003 drużyna startowała już tylko w lidze rosyjskiej, i to pod nową nazwą – "Spīdveja centrs Daugavpils" – ale bez powodzenia. W 2005 klub podjął decyzję o przystąpieniu do rozgrywek ligowych w Polsce. Sezon 2005 był jednocześnie ostatnim sezonem startów w lidze rosyjskiej oraz sezonem największych sukcesów międzynarodowych – klub zajął drugie miejsce w finale Klubowego Pucharu Europy, a jego wychowanek Ķasts Puodžuks zdobył tytuł wicemistrza Europy U-19. Od sezonu 2006 klub startuje wyłącznie w rozgrywkach ligowych w Polsce – powróciwszy do swojej starej nazwy "Lokomotīve". W sezonach 2005-2007 Lokomotīve startował w II lidze (najniższy poziom rozgrywkowy), i w 2007 w barażach z TŻ-em Lublin wywalczył awans do I ligi. W 2008 jako beniaminek I ligi zajął w niej wysokie 5. miejsce. Jeszcze lepiej było w kolejnym sezonie – 2009. Pomimo początkowych problemów finansowych, Łotysze ostatecznie uplasowali się na 2. miejscu, przegrywając jedynie z Unią Tarnów. Lokomotīve wyprzedził wówczas w tabeli m.in. Stal Rzeszów i Start Gniezno. Miejsce to premiowało zespół z Dyneburga do walki o ekstraligę z Atlasem Wrocław. Władze Lokomotīvu, w porozumieniu z drużyną z Wrocławia, postanowiły, że ze względów finansowych nie przystąpią do spotkań barażowych. Wpływ na tę decyzję miały mieć m.in. inwestycje, których dokonać musiałby klub z Łotwy, aby dostosować swój stadion do wymogów ewentualnych startów w ekstralidze. W związku z tym Główna Komisja Sportu Żużlowego orzekła dwukrotny walkower na korzyść Atlasu.
Zawodnicy.
Kadra drużyny.
"Stan na 24 kwietnia 2022r."

</doc>
<doc id="866809" url="https://pl.wikipedia.org/wiki?curid=866809" title="Nikos Anastasiadis">
Nikos Anastasiadis

Nikos Anastasiadis, gr. Νίκος Αναστασιάδης (ur. 27 września 1946 w Pera Pedi) – cypryjski prawnik i polityk, od 1997 do 2013 przewodniczący centroprawicowego Zgromadzenia Demokratycznego (DISY), w latach 2013–2023 prezydent Republiki Cypryjskiej.
Życiorys.
Z wykształcenia jest prawnikiem, ukończył w 1969 prawo na Narodowym Uniwersytecie Ateńskim. Podjął też studia podyplomowe na University College London w zakresie prawa morskiego (1971). W 1972 rozpoczął praktykę we własnej firmie prawniczej Anastasiadis i Partnerzy, specjalizującej się w prawie morskim, cywilnym, finansowym i handlowym.
W 1976 znalazł się wśród założycieli Zgromadzenia Demokratycznego i jego organizacji młodzieżowej NE.DI.SY, której był wiceprzewodniczącym (1985–1987) i przewodniczącym (1987–1990). W 1981 po raz pierwszy uzyskał mandat posła do Izby Reprezentantów z okręgu w Limassolu, ponownie był wybierany w każdych kolejnych wyborach (1985, 1991, 1996, 2001, 2006 i 2011). W latach 1990–1997 był wiceprzewodniczącym DISY. 8 czerwca 1997 objął przywództwo w Zgromadzeniu Demokratycznym, zastępując Janakisa Matsisa. W 1999, 2003, 2007 i 2012 uzyskiwał ponowne reelekcje na stanowisku lidera partii na kolejne kadencje. W 1995 powołany w skład Rady Narodowej przy prezydencie Cypru. W krajowym parlamencie pełnił m.in. funkcje przewodniczącego frakcji partyjnej (1993–1997), wicemarszałka (1996–2001), przewodniczącego komisji spraw zagranicznych (2001–2006).
W 2013 został kandydatem Zgromadzenia Demokratycznego w wyborach prezydenckich. Poparła go również m.in. Partia Demokratyczna. Pozostawał faworytem tych wyborów według publikowanych do początku lutego sondaży. W pierwszej turze uzyskał ponad 200 tys. głosów (45,46%). W drugiej turze wygrał z popieranym przez komunistyczną partię AKEL Stawrosem Malasem (otrzymał 57,48% głosów). Kadencję na urzędzie prezydenta rozpoczął 28 lutego 2013.
W 2018 ubiegał się o reelekcję w kolejnych wyborach prezydenckich. W pierwszej turze głosowania dostał 35,51% głosów, przechodząc do drugiej ponownie ze Stawrosem Malasem. W drugiej otrzymał 55,99% głosów, pokonując swojego konkurenta i zapewniając sobie wybór na drugą kadencję. Urząd prezydenta sprawował do 28 lutego 2023, kiedy to zaprzysiężony został jego następca Nikos Christodulidis.
Życie prywatne.
Od 1971 jest żonaty, ma dwie córki.

</doc>
<doc id="866810" url="https://pl.wikipedia.org/wiki?curid=866810" title="Speedway Center Daugavpils">
Speedway Center Daugavpils



</doc>
<doc id="866816" url="https://pl.wikipedia.org/wiki?curid=866816" title="Pajmon">
Pajmon

Pajmon – w tradycji okultystycznej upadły anioł, demon, król piekła i wierny sługa Lucyfera. Znany również pod imionami Paimonia, Paymon i Paimon. Rozporządza 200 legionami duchów, a w tych legionach znajdują się anioły i potęgi. Przed upadkiem należał do chóru panowań. W "Sztuce Goecji" jest dziewiątym, a w "Pseudomonarchii Daemonum" dwudziestym drugim duchem.
W demonologii.
Przywołuje się go z zachodu i by to zrobić potrzebna jest jego pieczęć, która według "Sztuki Goecji" powinna być zrobiona ze złota. Również do jego przywołania potrzebna jest ofiara.
Posiada on wiedzę o sztukach, naukach i innych sprawach tajemnych. Mówi o tym czym jest umysł i gdzie się znajduje. Dzieli się tajemnicą ziemi i kontynentów. Rozdaje i zatwierdza zaszczyty. Na prośbę maga, może również przyporządkować dla niego wybrany przedmiot, osobę lub zwierzę. Można od niego dowiedzieć się wszystkiego na temat dowolnej rzeczy. Rządzi duchami pomocniczymi, które mogą nauczyć przyzywającego różnych sztuk.
Ukazuje się pod postacią mężczyzny z twarzą kobiety, z bogato ozdobionym diademem na głowie, siedząc na wielbłądzie. Jego głos jest niezrozumiały i mag musi zmusić go do wyraźnego mówienia. Pojawia się ze swoją świtą, która składa się z legionu duchów, które grają na trąbkach, cymbałkach i innych instrumentach. Jeśli został wezwany za pośrednictwem libacji lub ofiary pojawia się w towarzystwie dwóch królów, Abalama i Labali ("Dictionnaire Infernal" podaje, iż są to Abalam i Bebal), a także 25 legionów duchów i innych potęg. Na prośbę maga Pajmon może się ukazać z całą świtą lub bez niej.

</doc>
<doc id="866818" url="https://pl.wikipedia.org/wiki?curid=866818" title="Ghost Recon">
Ghost Recon



</doc>
<doc id="866819" url="https://pl.wikipedia.org/wiki?curid=866819" title="Tube Alloys">
Tube Alloys

Tube Alloys – kryptonim programu budowy broni jądrowej prowadzonego w Wielkiej Brytanii podczas II wojny światowej.

</doc>
<doc id="866826" url="https://pl.wikipedia.org/wiki?curid=866826" title="Superpuchar Polski w piłce siatkowej kobiet">
Superpuchar Polski w piłce siatkowej kobiet

Superpuchar Polski w piłce siatkowej kobiet – mecz siatkarski, organizowany przez Polski Związek Piłki Siatkowej, rozgrywany na początku danego sezonu, w którym udział biorą: aktualne Mistrzynie Polski oraz zdobywczynie Pucharu Polski w poprzednim sezonie (jeżeli ta sama drużyna wywalczyła oba tytuły - jej przeciwnikiem zostaje finalista Pucharu Polski). Inicjatorem zmagań był Ryszard Frąckowiak (działacz siatkarski z Szamotuł i ojciec siatkarki Joanny Frąckowiak). Pierwszą edycję rozegrano u progu sezonu 2005/06.
Historia.
Legenda:

</doc>
<doc id="866828" url="https://pl.wikipedia.org/wiki?curid=866828" title="Sakura Haruno">
Sakura Haruno

 – główna fikcyjna postać kobieca w mandze i anime "Naruto". Sakura jest Kunoichi z Konohy w kraju ognia, należała do oryginalnej drużyny siódmej. Jej nazwisko oznacza "wiosenne pole, równinę", imię zaś "kwiat wiśni." 
Historia.
W dzieciństwie Sakura miała normalny dom oraz kochających rodziców. Jedynym jej zmartwieniem był brak pewności siebie, obecny już od czasów przedszkolnych. Zaprzyjaźniła się z Ino Yamanaką. Dzięki temu otworzyła się na innych pozwalając im na dostrzeżenie jej prawdziwej osobowości. Z powodu niewątpliwej popularności wśród dziewcząt tajemniczego Sasuke Uchihy ich przyjaźń zamieniła się wkrótce w rywalizację rozszerzającą się na każdy rodzaj codziennej aktywności.
W celu wyrównania poziomu tworzonych grup Sakura zostaje przydzielona do wspólnej drużyny z najgorszym uczniem w klasie, Naruto Uzumaki, oraz z najlepszym, Sasuke. Cała drużyna zostaje oddana pod opiekę Kakashiemu Hatake, który szybko zauważa walkę o względy oraz relacje panujące w grupie. Sakura ma nadzieję, że Sasuke wreszcie ją zauważy i będą razem, jednak równocześnie nie zauważa, że irytujący ją Naruto żywi te same uczucia względem niej.
Dzięki bardzo dobrej kontroli nad czakrą i dobrym podstawom teoretycznym wyniesionym z Akademii, nie odstaje od jej kolegów, szybko jednak okazuje się być najsłabszą członkinią drużyny. Z biegiem czasu jej uczucia względem Naruto stają się cieplejsze. Pozostaje jednak wierna swemu uczuciu co do Sasuke. 
Po trzyletnim treningu u Tsunade, Sakura świadoma swojej małej użyteczności dla drużyny, nadrobiła zaległości: stała się sprawniejsza fizycznie, wyzbyła się lęku na wzór swojej mentorki. Przede wszystkim jednak nauczyła się wielu technik medycznych, które nie raz uratowały życie jej przyjaciołom. W międzyczasie zostaje chūninem.
Po wojnie ona i Shikamaru zostają mianowani jōninami.
Na końcu mangi dowiadujemy się, że została żoną Sasuke i matką Sarady.

</doc>
<doc id="866831" url="https://pl.wikipedia.org/wiki?curid=866831" title="Pinino">
Pinino



</doc>
<doc id="866838" url="https://pl.wikipedia.org/wiki?curid=866838" title="Pinino (powiat aleksandrowski)">
Pinino (powiat aleksandrowski)

Pinino – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.
Wieś w sołectwie Poczałkowo – zobacz jednostki pomocnicze gminy Aleksandrów Kujawski w BIP.

</doc>
<doc id="866841" url="https://pl.wikipedia.org/wiki?curid=866841" title="Mniszech">
Mniszech

Mniszech – herb szlachecki.
Opis herbu.
"W polu czerwonym siedem strusich piór srebrnych. W klejnocie siedem piór strusich."
Najwcześniejsze wzmianki.
Za panowania Zygmunta I Starego.
Herbowni.
Mniszchowie

</doc>
<doc id="866842" url="https://pl.wikipedia.org/wiki?curid=866842" title="Krasnoje-na-Wołgie">
Krasnoje-na-Wołgie

Krasnoje-na-Wołgie (ros. Красное-на-Волге) – osiedle typu miejskiego w środkowej części europejskiej Rosji, w obwodzie kostromskim, na lewym brzegu Wołgi, siedziba administracyjna rejonu krasnosielskiego. W 2017 roku liczyła ok. 8 tys. mieszkańców.
Pierwsza wzmianka o osadzie pochodzi z 1569 roku. W 1957 roku miejscowość otrzymała status osiedla typu miejskiego.

</doc>
<doc id="866845" url="https://pl.wikipedia.org/wiki?curid=866845" title="Amalberga Gandawska">
Amalberga Gandawska

Amalberga Gandawska, również: Amalberga z Temse lub Amelia z Temse (ur. ok. 741, zm. 772) – zakonnica, święta Kościoła katolickiego.
Amelia urodziła się w Ardem koło obecnego Luksemburga. Wraz z bratem Rodienem została wychowana w bardzo religijnym domu. Była znana z religijności. Nastoletnia Amelia została siostrą benedyktynką w opactwie przy Munsterbilsen. Jej piękno i cnota przyciągnęły Pepina, króla Franków i jego syna Karola, znanego później jako Karol Wielki. Karol zabiegał o jej względy przez kilka lat. Dopiero po incydencie, gdy złamał jej rękę, pogodził się z religijnym powołaniem Amelii.
Amelia pojechała do Temse nad Schelde, gdzie ufundowała kościół poświęcony Marii.
Najczęściej przedstawiana jest z Biblią w ręku lub z krzyżem, a czasami z rybą przy stopie. Jest oficjalnie patronką rolników i rybaków. Często jest wzywana przez młodych, walczących ludzi, by pomogła w dochowaniu wierności Chrystusowi. Jest również proszona o pomoc przez ludzi szukających uzdrowienia przy obrażeniach rąk i ramion.
Jej święto obchodzone jest 10 lipca. Amalbergi Gandawskiej nie należy mylić z inną świętą Amalbergą z Maubeuge (zm. 690) wspominaną tego samego dnia.

</doc>
<doc id="866848" url="https://pl.wikipedia.org/wiki?curid=866848" title="Sudisławl">
Sudisławl

Sudisławl (ros. "Судиславль") – osiedle typu miejskiego w środkowej części europejskiej Rosji, na terenie obwodu kostromskiego w rejonie sudisławskim stanowiąc jego ośrodek administracyjny.
Miejscowość leży nad rzeką Korba (dorzecze Wołgi) i liczy 5.112 mieszkańców (1 stycznia 2005 r.).
Pierwsza wzmianka o osadzie pochodzi z 1360 r.

</doc>
<doc id="866853" url="https://pl.wikipedia.org/wiki?curid=866853" title="Hedwiga Rosenbaumová">
Hedwiga Rosenbaumová

Hedwiga Rosenbaumová, również Hedwig Rosenbaum (ur. 2 lipca 1864 w Pradze, zm. 31 lipca 1939 tamże) – czeska tenisistka.
Rosenbaumová zdobyła brązowy medal Letnich Igrzysk Olimpijskich 1900 w Paryżu w grze pojedynczej "ex aequo" z Marion Jones Farquhar. Na tej samej imprezie olimpijskiej zdobyła brązowy medal w grze mieszanej razem z Archibaldem Wardenem.

</doc>
<doc id="866855" url="https://pl.wikipedia.org/wiki?curid=866855" title="Thomas Lurz">
Thomas Lurz

Thomas Lurz (ur. 28 listopada 1979 w Würzburgu) – niemiecki pływak, dwukrotny medalista igrzysk olimpijskich, pięciokrotny mistrz świata.
Lurz specjalizuje się w pływaniu na długich dystansach, 5 km i 10 km. Do jego największych osiągnięć zalicza się zdobycie dwóch medali podczas igrzysk olimpijskich. Pierwszy, brązowy, wywalczył w 2008 roku w Pekinie, a drugi, srebrny, cztery lata później w Londynie. W obu wyścigach płynął w konkurencji 10 km.
Na mistrzostwach świata cztery razy Niemiec zdobywał złoty medal na długości 5 km. Najpierw dokonał tego w 2005 roku w Montrealu, dwa lata później w Melbourne, w 2009 roku w Rzymie, a w 2011 w Szanghaju. W Rzymie Lurz wygrał również złoty medal na 10 km. W 2013 roku w Barcelonie wywalczył złoto w wyścigu drużynowym; srebro indywidualnie na 10 km i brąz na dystansie o połowę krótszym. Łącznie na mistrzostwach świata Lurz wywalczył dwanaście medali.
Jest szwagrem Anniki Lurz, byłej niemieckiej pływaczki.

</doc>
<doc id="866856" url="https://pl.wikipedia.org/wiki?curid=866856" title="Ponazyriowo">
Ponazyriowo

Ponazyriowo (ros. "Поназырево") – osiedle typu miejskiego w środkowej części europejskiej Rosji, na terenie obwodu kostromskiego.
Ponazyriowo leży na terenie rejonu ponazyriewskiego, którego ośrodek administracyjny stanowi.
Miejscowość leży nad rzeką Nieja (dopływ Wietługi) i liczy 4.696 mieszkańców (1 stycznia 2005 r.).
Osada została założona w 1906 r.

</doc>
<doc id="866857" url="https://pl.wikipedia.org/wiki?curid=866857" title="I liga paragwajska w piłce nożnej (1944)">
I liga paragwajska w piłce nożnej (1944)

Mistrzem Paragwaju został klub Cerro Porteño, natomiast wicemistrzem Paragwaju - Club Libertad.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł i nikt nie awansował.
Primera División.
Tabela końcowa sezonu 1944.
Wobec równej liczby punktów drugiego i trzeciego zespołu w tabeli rozegrany został baraż o wicemistrzostwo Paragwaju.
Wicemistrzem Paragwaju został klub Club Libertad.

</doc>
<doc id="866860" url="https://pl.wikipedia.org/wiki?curid=866860" title="Baureihe 250">
Baureihe 250

"Baureihe" 250, następnie 155 - seria lokomotyw elektrycznych wyprodukowana w latach 1974-1984 dla kolei wschodnioniemieckich. Wyprodukowano 273 elektrowozy. Zostały wyprodukowane do prowadzenia ciężkich pociągów towarowych oraz pasażerskich na zelektryfikowanych liniach kolejowych. Przejęte przez koleje zjednoczonych Niemiec jako seria 155.
Historia.
Po zelektryfikowaniu saksońskich linii kolejowych, o dużych pochyleniach, kolej wschodnioniemiecka potrzebowała silnych elektrowozów do prowadzenia pociągów towarowych. Typowe lokomotywy serii E 42 były zbyt słabe, a przedwojenne maszyny serii E 94 coraz bardziej zużyte. Prace nad nowym projektem sześcioosiowej lokomotywy, roboczo oznaczonej E 51, rozpoczęto w połowie lat 60., z zamiarem uruchomienia produkcji w 1970 roku. Ostatecznie pierwsze trzy lokomotywy została przekazane kolejom DR w 1974 roku, a produkcja seryjna ruszyła od 1977 roku. Lokomotywy oznakowano jako seria ("Baureihe") 250. Elektrowozy były eksploatowane do prowadzenia ciężkich pociągów towarowych i pasażerskich na zelektryfikowanych saksońskich liniach kolejowych zamiast przedwojennych elektrowozów Baureihe E 94. Ostatni elektrowóz został wyprodukowany we wrześniu 1984 roku. Wyprodukowano ich 273, do numeru 250 273. Po zjednoczeniu Niemiec zostały przejęte przez koleje DB pod oznaczeniem serii 155. Jeden elektrowóz jest zachowany jako eksponat zabytkowy.

</doc>
<doc id="866862" url="https://pl.wikipedia.org/wiki?curid=866862" title="Przegląd Piosenki Aktorskiej">
Przegląd Piosenki Aktorskiej

Przegląd Piosenki Aktorskiej (PPA) – festiwal piosenki aktorskiej organizowany od 1976 we Wrocławiu. W jego trakcie odbywa się Konkurs Aktorskiej Interpretacji Piosenki oraz cykl koncertów i spektakli muzycznych.
Przegląd Piosenki Literackiej „Liryka '76”.
Pierwszy PPA odbył się w dniach 12–14 grudnia 1976, jego organizatorem i producentem był Ośrodek Kultury i Sztuki we Wrocławiu.
Konkurs:
Przegląd Piosenki Aktorsko-Literackiej PAL’79.
Termin: 1979
Konkurs:
III Przegląd Piosenki Aktorskiej.
Termin: 1980
Producent: Przedsiębiorstwo Imprez Artystycznych „Impart”
Dyrektor artystyczny: Andrzej Kuryło
Konkurs:
IV Przegląd Piosenki Aktorskiej.
Termin: 1981
Konkurs:
V Przegląd Piosenki Aktorskiej.
Termin: 1984
Konkurs:
VI Przegląd Piosenki Aktorskiej.
Termin: 1985
Konkurs:
VII Przegląd Piosenki Aktorskiej.
Termin: 1986
Konkurs:
VIII Przegląd Piosenki Aktorskiej.
Termin: 1987
Konkurs:
IX Przegląd Piosenki Aktorskiej.
Termin: 1988
Konkurs:
X Przegląd Piosenki Aktorskiej.
Termin: 1989
Konkurs:
XI Przegląd Piosenki Aktorskiej.
Termin: 1990
Konkurs:
XII Przegląd Piosenki Aktorskiej.
Termin: 1991
Konkurs:
XIII Przegląd Piosenki Aktorskiej.
Termin: 1992
Konkurs:
XIV Przegląd Piosenki Aktorskiej.
Termin: 1993
Producent: Ośrodek Kultury i Sztuki we Wrocławiu
Dyrektor artystyczny: Andrzej Kuryło
Konkurs:
XV Przegląd Piosenki Aktorskiej.
Termin: 13 marca 1994
Producent: Ośrodek Kultury i Sztuki we Wrocławiu
Dyrektor artystyczny: Andrzej Kuryło
Konkurs:
XVI Przegląd Piosenki Aktorskiej.
Termin: 1995
Producent: Ośrodek Kultury i Sztuki we Wrocławiu
Dyrektor artystyczny: Andrzej Kuryło
Spektakle i koncerty:
Konkurs:
XVII Przegląd Piosenki Aktorskiej.
Termin: 1996
Producent: Impart
Dyrektor Artystyczny: Roman Kołakowski
Konkurs:
XVIII Przegląd Piosenki Aktorskiej.
Termin: 1997
Producent: Impart
Dyrektor Artystyczny: Roman Kołakowski
Konkurs:
Gala: „La-la-la. Piosenki Stanisława Staszewskiego” reż. Wojciech Kościelniak, aranżacje Marcin Płaza, choreografia Jarosław Staniek
XIX Przegląd Piosenki Aktorskiej.
Termin: 1998
Producent: Impart
Dyrektor Artystyczny: Roman Kołakowski
Spektakle i koncerty:
Konkurs:
Wyróżnienie od ZAiKS, Zasp i Gazety Wyborczej- Edyta Łukaszewska
XX Przegląd Piosenki Aktorskiej.
Termin: 8 marca–15 marca 1999
Producent: Impart
Dyrektor Artystyczny: Roman Kołakowski
Spektakle i koncerty:
Konkurs:
XXI Przegląd Piosenki Aktorskiej.
Termin: 13 marca–19 marca 2000
Producent: Impart
Dyrektor Artystyczny: Roman Kołakowski
Konkurs:
XXII Przegląd Piosenki Aktorskiej.
Termin: 2001
Producent: Impart
Dyrektor Artystyczny: Roman Kołakowski
Konkurs:
XXIII Przegląd Piosenki Aktorskiej.
Termin: 2002
Producent: Impart
Dyrektor Artystyczny: Roman Kołakowski
Konkurs:
XXIV Przegląd Piosenki Aktorskiej.
Termin: 2003
Producent: Impart
Dyrektor Artystyczny: Roman Kołakowski
Konkurs:
XXV Przegląd Piosenki Aktorskiej.
Producent: Impart
Dyrektor Artystyczny: Roman Kołakowski
Spektakle i koncerty:
Konkurs:
XXVI Przegląd Piosenki Aktorskiej „Nowa Fala”.
Termin: 14 marca–20 marca 2005
Producent: Impart
Dyrektor Artystyczny: Roman Kołakowski
Spektakle i koncerty:
Konkurs:
XXVII Przegląd Piosenki Aktorskiej „Nowe Sytuacje”.
Termin: 10 marca–19 marca 2006
Producent: Teatr Muzyczny Capitol
Dyrektor artystyczny: Wojciech Kościelniak
Główny Producent: Michał Juzoń
Jury Konkursu Aktorskiej Interpretacji Piosenki: Andrzej Smolik, Adam Nowak, Magdalena Piekorz, Jacek Borusiński, Konrad Imiela, Tymon Tymański, Paweł Szkotak, Jan Poprawa
Koncerty i spektakle:
Konkurs Aktorskiej Interpretacji Piosenki:
XXVIII Przegląd Piosenki Aktorskiej.
Termin: 9 marca–18 marca 2007
Producent: Teatr Muzyczny Capitol
Dyrektor artystyczny: Konrad Imiela
Główny producent: Michał Juzoń
Rada programowa: Roman Kołakowski, Wojciech Kościelniak, Kinga Preis, Mariusz Lubomski, Jacek Borusiński, Krzysztof Mieszkowski
Jury Konkursu Aktorskiej Interpretacji Piosenki: Anna Dymna – przewodnicząca, Barbara Podmiotko, Elżbieta Zapendowska, Dariusz Basiński, Jan Poprawa.
Spektakle i koncerty:
Konkurs Aktorskiej Interpretacji Piosenki:
XXIX Przegląd Piosenki Aktorskiej.
XXIX Przegląd Piosenki Aktorskiej odbył się w dniach 4 kwietnia–13 kwietnia 2008
Producent: Teatr Muzyczny Capitol
Dyrektor artystyczny: Konrad Imiela
Główny producent: Michał Juzoń
Koncerty i spektakle
Nurt Główny:
Nurt Off
Konkurs Aktorskiej Interpretacji Piosenki:
Nagrody
XXX Przegląd Piosenki Aktorskiej.
XXX Przegląd Piosenki Aktorskiej odbył się w dniach 20-29 marca 2009 roku.
Dyrektor artystyczny: Konrad Imiela
Rada Artystyczno-Programowa: Leszek Możdżer (przewodniczący), Kinga Preis, Jacek Borusiński, Mariusz Kiljan, Wojciech Kościelniak, Mariusz Lubomski, Krzysztof Mieszkowski
Jury Konkursu Aktorskiej Interpretacji Piosenki: Justyna Szafran, Jerzy Bielunas, Mateusz Pospieszalski, Józef Opalski, Jerzy Satanowski (przewodniczący)
Jury Nurtu Off: Aleksandra Konopko, Bodo Kox, Marcin Czerwiński, Jakub Mazurkiewicz, Tomasz Wysocki
Program.
Nurt Główny.
Volksbühne am Rosa-Luxemburg-Platz „Die Fruchtfliege” („Muszka owocówka”) reż. Christoph Marthaler
L.U.C. „Planet LUC”
Cezary Studniak &amp; Leszek Możdżer „Takotojestitako”
Camille O’Sullivan 
Bang on a Can All-Stars &amp; Iva Bittová 
Edyta Geppert „... i tak 25 lat przeleciało” 
Bente Kahan &amp; Carolyn Dorfman Dance Company „The Legacy Project: Echoes” 
Maria Peszek „Maria Awaria” 
Konkurs Aktorskiej Interpretacji Piosenki 
PWST Wrocław „Pamiętnik z Powstania Warszawskiego” reż. Jerzy Bielunas
Krystyna Janda „Piosenki z teatru” 
„Leningrad” 
Kormorany „La Musica Teatrale” 
Koncert Finałowy „Jak oni słuchają” reż. Konrad Imiela i Cezary Studniak
Katarzyna Groniec „Listy Julii” 
The Tiger Lillies „Seven Deadly Sins” 
Koncert Galowy „Gra szklanych paciorków” reż. Wojciech Kościelniak
„Rendez-vous chez Nino Rota” 
Koncerty w Klubie Festiwalowym.
Patti Plinko and Her Boy 
Dick4Dick 
Świetlicki &amp; Paulus 
Baaba Kulka 
The Complainer &amp; The Complainers oraz Artur Rojek 
Nurt Off.
„Miasto spotkań” 
„Incubus-Succubus” 
„Wylewka” 
„Techno Cabaret Love and Desire” 
„Spektakl dźwiękowy” 
„O’Malley’s Bar” 
„Kosmiczni Chłopcy” 
„Gazy Super Szlachetne” 
„Carve Carve!” 
„Vertinsky Project”
Nagrody.
Konkurs Aktorskiej Interpretacji Piosenki.
Grand Prix (Tukan Złoty i Skoda Fabia) – Justyna Wasilewska, Tukan Srebrny i 8 tys. zł – Aleksander Reznikow, Tukan Brązowy i 4 tys. zł – Julia Mikołajczak, Tukan Publiczności – Julia Mikołajczak, Tukan Dziennikarzy – Aleksander Reznikow
Nurt Off.
Nie przyznano Grand Prix. Dwa równorzędne drugie miejsca i nagrody po 5 tys. zł: „Vertinsky Project” i „O’Malley’s Bar”, wyróżnienie dla spektaklu „Gazy Super Szlachetne”. 
Nagroda Kapituły im. Aleksandra Bardiniego.
Kinga Preis
XXXI Przegląd Piosenki Aktorskiej.
XXXI Przegląd Piosenki Aktorskiej odbył się w dniach 20-28 marca 2010 roku. 
Dyrektor Artystyczny: Konrad Imiela
Rada Artystyczno-Programowa: Wojciech Kościelniak. 
Jury Konkursu Aktorskiej Interpretacji Piosenki: Magdalena Piekorz (przewodnicząca), Mariusz Kiljan, Mariusz Lubomski, L.U.C. i Leszek Możdżer. 
Nagrody.
Konkurs Aktorskiej Interpretacji Piosenki.
Grand Prix (Tukan Złoty) – Zvezdana Novakovic, wyróżnienia: Maja Kleszcz, Ewa Szlempo, Tukan Publiczności – Adrianna Biernacka, Tukan Dziennikarzy – Małgorzata Fijałkowska.
Nurt Off.
Tukana Off i 10 tyś. zł otrzymali autorzy spektaklu „Klaus der Grosse”. Wyróżnienie otrzymali autorzy spektaklu „Poszukiwacze zaginionego elementu”. W 2010 roku po raz pierwszy w historii wręczono także Tukana Ulicy, którego otrzymała grupa The Muflons. 
XXXII Przegląd Piosenki Aktorskiej.
XXXII Przegląd Piosenki Aktorskiej odbył się w dniach 18-27 marca 2011 roku. 
Dyrektor Artystyczny: Konrad Imiela 
Rada Artystyczno-Programowa: Leszek Możdżer (przewodniczący), Kinga Preis, Jacek Borusiński, Mariusz Kiljan, Krzysztof Mieszkowski, Jerzy Satanowski, Bogusław Sobczuk, Cezary Studniak.
Jury Konkursu Aktorskiej Interpretacji Piosenki: Frances Ruffelle, Olga Szwajgier, Elżbieta Zapendowska, Wojciech Kościelniak, Tymon Tymański. 
Nagrody.
Nurt Off.
Tukana Off zdobyli ex aequo Iga Gańczarczyk za spektakl "Nie ja" i Grzegorz Marciniak za "Środę". 
XXXIII Przegląd Piosenki Aktorskiej.
XXXIII Przegląd Piosenki Aktorskiej odbył się w dniach 23 marca-1 kwietnia 2012 roku. 
Dyrektor Artystyczny: Konrad Imiela 
Rada Artystyczno-Programowa: Kinga Preis, Jacek Bończyk, Jacek Borusiński, Mariusz Kiljan, Krzysztof Mieszkowski, Leszek Możdżer, Jerzy Satanowski, Bogusław Sobczuk, Cezary Studniak. 
Jury Konkursu Aktorskiej Interpretacji Piosenki: Agata Duda-Gracz, Jolanta Fraszyńska, Olga Szwajgier, Arkadiusz Jakubik i Jacek Koman. 
Nagrody.
Nurt Off.
Tukana Off zdobyli ex aequo Grupa Dochodzeniowa za spektakl „TV LAB” i Fundacja Cwentrala 71 za spektakl „Matka Gyubala Wahazara”. 
XXXIV Przegląd Piosenki Aktorskiej.
XXXIV Przegląd Piosenki Aktorskiej odbył się w dniach 15-24 marca 2013 roku. 
Dyrektor Artystyczny: Konrad Imiela 
Jury Konkursu Aktorskiej Interpretacji Piosenki: Agata Duda-Gracz, Monika Strzępka, Krzysztof Globisz, Jerzy Satanowski, Michał Witkowski. 
Nagrody.
Nurt Off.
Tukana Off zdobył zespół Sultan hagavik i Przyjaciele za spektakl „Pasja, czyli cała ta chujowa piosenka aktorska”.
XXXV Przegląd Piosenki Aktorskiej.
XXXV Przegląd Piosenki Aktorskiej odbył się w dniach 20-30 marca 2014 roku.
Dyrektor Artystyczny: Konrad Imiela
Jury Konkursu Aktorskiej Interpretacji Piosenki: Katarzyna Groniec i Mariusz Kiljan, Włodek Pawlik, Wojciech Kępczyński, Jacek Sieradzki.
Nagrody.
Nurt Off.
W 2014 roku, po 8 latach Konrad Imiela zrezygnował z pełnienia funkcji Dyrektora Artystycznego PPA. Od 2015 roku nowym Dyrektorem Artystycznym został Cezary Studniak. 
XXXVI Przegląd Piosenki Aktorskiej.
XXXVI Przegląd Piosenki Aktorskiej odbył się w dniach 20-29 marca 2015 roku. 
Dyrektor Artystyczny: Cezary Studniak 
Jury Konkursu Aktorskiej Interpretacji Piosenki: Beata Fudalej, Natalia Korczakowska, Max Cegielski, Sambor Dudziński i Konrad Imiela.
Nagrody.
Nurt Off.
Tukana Off i 10 tys. zł przyznano Inicjatywie Sentymentalnej za projekt „Pieśni przepiękne”. Wyróżnienie otrzymał spektakl w reż. Jana Naturskiego „Czekając na Otella”.
XXXVII Przegląd Piosenki Aktorskiej.
XXXVII Przegląd Piosenki Aktorskiej odbył się w dniach 13-22 maja 2016 roku. 
Dyrektor Artystyczny: Cezary Studniak 
Jury Konkursu Aktorskiej Interpretacji Piosenki: Magdalena Cielecka, Agnieszka Glińska, Wojciech Kościelniak, Michał Litwiniec i Jan Kanty Pawluśkiewicz
Nagrody.
Nurt Off.
Tukana Off i 10 tys. zł przyznano grupie Układ Formalny za spektakl „Matka Courage krzyczy”. Wyróżnienie otrzymał spektakl Pieśni dla miasta” (pomysł i opieka artystyczna Mateusz Przyłęcki).
XXXVIII Przegląd Piosenki Aktorskiej.
XXXVIII Przegląd Piosenki Aktorskiej odbył się w dniach 24 marca-2 kwietnia 2017 roku. 
Dyrektor Artystyczny: Cezary Studniak 
Jury Konkursu Aktorskiej Interpretacji Piosenki: Agata Kulesza, Maria Peszek, Krzysztof Mieszkowski, Michał Nogaś i Jan Peszek.
Nagrody.
Nurt Off.
Tukana Off i 10 tys. zł przyznano Małgorzacie Wojciechowskiej i Maciejowi Zakrzewskiemu za spektakl „Trololo – Przesłania najjaśniejsze”.
XXXIX Przegląd Piosenki Aktorskiej.
XXXIX Przegląd Piosenki Aktorskiej odbył się w dniach 16-25 marca 2018 roku.
Dyrektor Artystyczny: Cezary Studniak.
Konkurs Aktorskiej Interpretacji Piosenki:
Gala: „Miłe Panie i Panowie bardzo mili” - piosenki Wojciecha Młynarskiego, reż. Agnieszka Glińska, aranżacje Jan Emil Młynarski, choreografia Weronika Pelczyńska.
XL Przegląd Piosenki Aktorskiej.
XL Przegląd Piosenki Aktorskiej odbył się w dniach 22-31 marca 2019 roku. 
Dyrektor Artystyczny: Cezary Studniak 
Jury Konkursu Aktorskiej Interpretacji Piosenki: Maja Kleczewska, Magda Umer, Łukasz Maciejewski, Jan Młynarski i Bogusław Sobczuk.
Nagrody.
Nurt Off.
Tukana Off i 10 tys. zł przyznano spektaklowi „Papety po raz pierwszy w Polsce”. Wyróżnienie otrzymali: Emose Uhunmwangho za rolę w spektaklu „Baśniowe Skrzypotrąby” i Tomasz Leszczyński za wykonanie pieśni w spektaklu „Pokój na Ziemi”.
Tukana Publiczności otrzymał spektakl „Baśniowe Skrzypotrąby”.
XLI Przegląd Piosenki Aktorskiej.
XLI Przegląd Piosenki Aktorskiej odbył się w dniach 11-20 czerwca 2021 roku. 
Dyrektor Artystyczny: Cezary Studniak
Jury Konkursu Aktorskiej Interpretacji Piosenki: Anna Gacek, Renata Przemyk, Justyna Szafran, Marcin Liber i Jacek Budyń Szymkiewicz.
Nagrody.
Nurt Off.
W 2021 roku powinien odbyć się 42. PPA, jednak z powodu pandemii w 2020 roku Przegląd Piosenki Aktorskiej został odwołany. To nie pierwszy raz w historii festiwalu. Wcześniej, w latach 1977-1978 i 1982-1983 PPA nie odbył się z powodów politycznych.
XLII Przegląd Piosenki Aktorskiej.
XLII Przegląd Piosenki Aktorskiej odbył się w dniach 18-27 marca 2022 roku. 
Dyrektor Artystyczny: Cezary Studniak
Jury Konkursu Aktorskiej Interpretacji Piosenki: Magda Popławska, Agnieszka Smoczyńska, Agnieszka Szydłowska, Piotr Rogucki i Jerzy Satanowski.
Nagrody.
Nurt Off.
Koncert Galowy „WITAMY W ŚWIĄTYNI SZTUKI, słuchajcie, a będzie wam dane” – reż. Martyna Majewska.

</doc>
<doc id="866863" url="https://pl.wikipedia.org/wiki?curid=866863" title="Baureihe 155">
Baureihe 155



</doc>
<doc id="866865" url="https://pl.wikipedia.org/wiki?curid=866865" title="Susanino">
Susanino

Susanino (ros. "Сусанино") – osiedle typu miejskiego w środkowej części europejskiej Rosji, na terenie obwodu kostromskiego.
Susanino leży na terenie rejonu susanińskiego, którego ośrodek administracyjny stanowi.
Miejscowość liczy 3.922 mieszkańców (1 stycznia 2005 r.). Osada istniała już w XVI wieku.

</doc>
<doc id="866868" url="https://pl.wikipedia.org/wiki?curid=866868" title="Małpia Skałka">
Małpia Skałka

Małpia Skałka (około 800 m n.p.m.) - forma skalna w Sudetach Środkowych w Górach Kamiennych, w zachodniej części pasma Gór Suchych.
Położenie.
Małpia Skałka położona jest na terenie Parku Krajobrazowego Sudetów Wałbrzyskich około 3,0 km na południowy zachód od miejscowości Rybnica Leśna i około 2 km na południowy wschód od Sokołowska, w zachodniej części Gór Suchych na północnym zboczu Kostrzyny.
Małpia skałka to ciekawa forma skalna w postaci ostańca powyżej osuwiska skalnego, na stromym zboczu Kostrzyny. Powstała w wyniku erozji mniej odpornych skał (tufów i łupków ilastych) i wypreparowaniu bardziej odpornych na erozję permskich skał wulkanicznych - porfirów, o dużej twardości a jednocześnie kruchych i podatnych na pękanie. Osuwisko głazów na stoku góry Kostrzyna wraz z ostańcem poosuwiskowym stanowi pomnik przyrody nieożywionej prawnie chroniony.

</doc>
<doc id="866870" url="https://pl.wikipedia.org/wiki?curid=866870" title="Kadyj">
Kadyj

Kadyj (ros. "Кадый") – osiedle typu miejskiego w środkowej części europejskiej Rosji, na terenie obwodu kostromskiego.
Kadyj leży na terenie rejonu kadyjskiego, którego ośrodek administracyjny stanowi.
Miejscowość leży nad rzeką Wotgać (dopływ Niomdy) i liczy 3.611 mieszkańców (1 stycznia 2005 r.).
Osada została założona przed 1546 r.

</doc>
<doc id="866872" url="https://pl.wikipedia.org/wiki?curid=866872" title="Siewiero-Kurilsk">
Siewiero-Kurilsk

Siewiero-Kurilsk (ros. Се́веро-Кури́льск, jap. Ōtonai) – miasto leżące w obwodzie sachalińskim w Rosji. Ludność miasta wynosi 2592 osób (2002).
Miasto położone jest w północnej części wysp kurylskich, na wyspie Paramuszyr. Po Traktacie z Sankt Petersburga w 1875 roku do 1945 miasto należało do Japonii. Po 1875 roku w miejscu w którym znajdowała się największa wieś Ainów na wyspie, Japończycy założyli nową osadę Kashiwabara, która stała się głównym portem wyspy. W dniu 16 sierpnia 1945 roku wyspę zaatakowały oddziały radzieckie, które zajęły także miasto, z którego następnie wysiedlono japońskich mieszkańców. Miasto zostało poważnie zniszczone w 1952 roku przez tsunami.

</doc>
<doc id="866873" url="https://pl.wikipedia.org/wiki?curid=866873" title="Angelica sylvestris">
Angelica sylvestris



</doc>
<doc id="866875" url="https://pl.wikipedia.org/wiki?curid=866875" title="Agnieszka Bałut">
Agnieszka Bałut

Agnieszka Bałut (ur. 3 lutego 1965 r. w Warszawie) – fotografka, malarka i dziennikarka. Mieszka i pracuje w Rio de Janeiro. Uprawia fotografię kreacyjną. W dorobku wiele wystaw indywidualnych. Udział w wystawach zbiorowych. Stosuje technikę cyfrową do przetwarzania fotografii.
Życiorys.
W 1995 roku ukończyła biologię na Uniwersytecie Łódzkim na Wydziale Biologii i Nauk o Ziemi. W roku 1998 ukończyła dziennikarstwo w Centrum Dziennikarstwa (The Warsaw Journalism Center) w Warszawie.
W roku 1998 wyjechała na stałe do Rio de Janeiro (Brazylia)
W roku 2000 ukończyła dwuletnie studia języka portugalskiego na Uniwersytecie Federalnym w Rio de Janeiro (UFRJ).
W latach 2000-2002 zrobiła specjalizację z dziennikarstwa telewizyjnego na Uniwersytecie Estácio de Sá w Rio de Janeiro.
Autorka projektów graficznych okładek książek i wielu artykułów. Pracuje dla niezależnych produkcji telewizyjnych.
Wykłada dziennikarstwo i multimedia na Uniwersytecie CCAA w Rio de Janeiro.

</doc>
<doc id="866876" url="https://pl.wikipedia.org/wiki?curid=866876" title="Guinness World Records">
Guinness World Records



</doc>
<doc id="866877" url="https://pl.wikipedia.org/wiki?curid=866877" title="Guinness Book of World Records">
Guinness Book of World Records



</doc>
<doc id="866880" url="https://pl.wikipedia.org/wiki?curid=866880" title="Republika Tarnobrzeska">
Republika Tarnobrzeska

Republika Tarnobrzeska – potoczna nazwa obszaru objętego ruchem chłopów tarnobrzeskich w konsekwencji którego 6 listopada 1918 na 30-tysięcznym wiecu chłopskim w Tarnobrzegu powstał Komitet Rewolucyjny oraz oddziały milicji ludowej. Uchwalono także usunięcie władz mianowanych przez Polską Komisję Likwidacyjną i powołanie własnych władz terenowych, w praktyce jednak trwała dwuwładza, a oba jej ośrodki koegzystowały, gdyż komitet rewolucyjny pełnił przez pewien czas funkcję rady przybocznej komisarza powiatu. Republika obejmowała tereny leżące w widłach Wisły i Sanu.
Historia.
31 października 1918 roku do Tarnobrzega dotarła wieść o rozpadzie Austro-Węgier. Szybko powołano Powiatowy Komitet Samoobrony złożony głównie z działaczy Narodowej Demokracji i ludzi podległych Zdzisławowi Tarnowskiemu, komitet od razu podporządkował się Polskiej Komisji Likwidacyjnej. Chłopi w większości nie darzyli sympatią nowych władz. Wkrótce potem w Tarnobrzegu i okolicznych wsiach następowało spontaniczne rozbrajanie żandarmerii austro-węgierskiej tylko częściowo związane z nowo tworzącymi się władzami. W rozbrajaniu brali udział zwłaszcza polscy żołnierze austro-węgierskiej armii, którzy znaleźli się w rodzinnych okolicach w ramach urlopu lub po dezercji. W Tarnobrzegu rada powiatu usunęła z urzędu dotychczasowego starostę, Kazimierza Federowicza, i na jego miejsce powołała jednego z urzędników – Eugeniusza Strzyżowskiego. 2 listopada komitet wydał odezwę do ludności informującą o przejęciu z rąk austriackich całej władzy, łącznie z sądowniczą. Uznał też, że władzę wojskową w Tarnobrzegu objął delegowany przez Polską Komendę Wojskową w Krakowie por. Tomasz Dąbal, który na jeden dzień aresztował dotychczasowego dowódcę tarnobrzeskiej żandarmerii. Następnie usuwano urzędników, pozostawiając tych, których zdaniem komitetu uważano za rzetelnych i oddanych Polsce. 
6 listopada 1918 roku pod pomnikiem Bartosza Głowackiego w Tarnobrzegu odbył się wiec, w którym udział wzięło 30 tysięcy osób (głównie chłopów). W czasie wiecu przemawiali między innymi Eugeniusz Okoń (poseł z Kolbuszowej na Sejm krajowy w Galicji) i Tomasz Dąbal, ich mowy były silnie antyszlacheckie. W czasie wiecu powołano Powiatową Radę Ludową (nazywaną również często komitetem rewolucyjnym); Eugeniusz Okoń, Tomasz Dąbal i Franciszek Krempa ogłosili powstanie Ludowej Republiki Tarnobrzeskiej. W czasie wiecu popierający istnienie Republiki Tarnobrzeskiej przejęli władzę nad miastem. Na czele Republiki stanęli: Jan Gruszczyński (przewodniczący K.R.), Tomasz Dąbal (dowódca milicji ludowej i sekretarz K.R.) i ksiądz Eugeniusz Okoń; ważnymi postaciami byli także Wincenty Buczek (wiceprzewodniczący K.R.) oraz Franciszek Krempa (skarbnik K.R.). Dąbala mianowano majorem. Głównym postulatem władz republiki było przekazanie ziemi chłopom. Powołano Powiatową Radę Chłopską, zwołano także sejmik powiatowy wybierany w powszechnych i tajnych wyborach (prawo głosu otrzymały również kobiety). Wiec uchwalił zniesienie dotychczasowej administracji (rad gminnych, wójtów) i żandarmerii. Urzędy mieli objąć nowo wybrani urzędnicy, a żandarmerię miała zastąpić milicja ludowa. Odwołano mandaty tarnobrzeskich posłów w pozostałościach austro-węgierskich ciał Zdzisława Tarnowskiego, Ignacego Rosnera i Zygmunta Lasockiego. Ich miejsce mieli zająć przedstawiciele wsi: Wryk i Zieliński oraz miast: dr Jaroszewski. Mandat miał też zachować Okoń. Władzę sanitarną w związku ze stanem epidemii przekazano dr. Urbanikowi. Wkrótce powstało Prezydium Rady Chłopskiej oraz zespół powiatowych referentów; niedługo po swoim powstaniu Powiatowa Rada Chłopska wysłała swojego delegata do Tymczasowego Rządu Ludowego w Lublinie. 
7 listopada 1918 roku Republika Tarnobrzeska poparła Tymczasowy Rząd Ludowy w Lublinie. Jednocześnie utrzymywano kontakty z PKL w Krakowie, formalnie uznającą zwierzchnictwo warszawskiej Rady Regencyjnej. Rząd lubelski uznał Republikę Tarnobrzeską za podległą sobie, nakazując aresztowanie opornych, w szczególności Tarnowskiego. Edward Rydz-Śmigły, minister tego rządu, potwierdził awans Dąbala na majora i obiecał wsparcie militarne. Po rozwiązaniu tego rządu władze Republiki Tarnobrzeskiej w swoich odezwach odwoływały się do autorytetu naczelnika państwa Piłsudskiego. W praktyce jednak wpływ rządu centralnego w Warszawie na administrację rejonu tarnobrzeskiego był symboliczny. Natomiast aktywnym członkiem Polskiej Komisji Likwidacyjnej w Krakowie był Zygmunt Lasocki, były starosta tarnobrzeski. Działacze Republiki Tarnobrzeskiej utrzymywali również kontakty z innymi działaczami ludowymi w okolicy, np. Kazimierzem Czarnym i Janem Bielakiem, którzy próbowali w Kolbuszowej stworzyć analogiczną radę, szybko jednak zastąpioną przez prawicowe władze. Wobec słabości władz przy dużym ubóstwie spotęgowanym wojną dochodziło w tym okresie do incydentów kryminalnych, także zabójstw, które nie zawsze udało się osądzić. 13 listopada tego samego roku po jednym z wieców republiki część wiecujących chłopów zdecydowała się napaść na Żydów mieszkających we wsiach lasowiackich; splądrowano wtedy wiele sklepów żydowskich. W tym dniu w Rozwadowie pobito Żyda, na co zareagowała zarówno milicja, jak i wojsko, używając broni i zabijając jednego z atakujących. Wówczas tłum zwrócił się przeciwko wojsku i milicji, które musiały się wycofać, a tłum zaczął szabrować miasto, łącznie z wojskowym magazynem broni. Plądrowanie zostało spacyfikowane po przybyciu posiłków wojskowych z innych miast. Z czasem władze miasta zaczęły nasyłać drobne oddziały wojskowe na organizowane dwa razy w tygodniu wiece, jednak chłopi zazwyczaj bezkrwawo pokonywali żołnierzy. 
W pewnym okresie w Tarnobrzegu i okolicach trwała dwuwładza. Władze wyłonione na wiecach, także zwane komitetem powiatowym, rezydowały w siedzibie Rady powiatu. W połowie listopada Polska Komisja Likwidacyjna postanowiła przenieść Strzyżowskiego do Kolbuszowej, a na jego miejsce komisarzem czyli tymczasowym starostą powiatu mianowała Jana Bochniaka. Komitet sprzeciwił się temu, żądając uznania Strzyżowskiego za stałego starostę. Wobec braku reakcji PKL, sam ogłosił rządcą powiatu Stefana Grzywacza, gospodarza z Gorzyc. Strzyżowski, który jeszcze nie zdał urzędu, nie zgodził się na oddanie go Grzywaczowi bez nominacji PKL. Po kilku tygodniach PKL odwołała Dąbala z kierowania żandarmerią, powołując na jej komendanta Stanisława Borowca. Od tego momentu na nowo obsadzano posterunki żandarmerii, w międzyczasie często obsadzone przez podległych Dąbalowi milicjantów, z reguły przywracając do służby żandarmów z czasów Galicji. To było polem konfliktów i czasem ten sam posterunek był kilkukrotnie obsadzany przez różne załogi. W połowie listopada miejscowa ludność powszechnie odwoływała wójtów, czasem z użyciem przemocy fizycznej, i powoływała nowych, przy biernej postawie władz powiatu, które ostatecznie legalizowały tak wyłaniane władze gminne. 
W połowie listopada Dąbal działając zarówno jako komendant wojskowy mianowany przez PKL, jak i jeden z przywódców Republiki Tarnobrzeskiej i odwołując się do autorytetu Piłsudskiego wydał odezwę wzywającą do zaciągnięcia się do wojska w celu utworzenia pułku sandomierskiego do udziału w wojnie polsko-ukraińskiej. Jednocześnie agitował przeciwko zaciąganiu się do wojska. Z tego względu władze wojskowe najpierw odwołały go z funkcji komendanta powiatowego, a potem wydaliły ze służby. Ostatecznie rejon tarnobrzeski uznano za niespokojny na tyle, że wojsko pozostawiono na miejscu. Pod koniec listopada ogłoszono wybory do sejmu ustawodawczego. Okręg wyborczy nr 44 z siedzibą komisji wyborczej w Tarnobrzegu obejmował powiaty: tarnobrzeski, niżański, kolbuszowski i mielecki, a do podziału było 6 mandatów poselskich. Przedstawiciele Republiki Tarnobrzeskiej wystawili listę nr 2 z kandydaturami Dąbala, Krempy, Okonia i in. Wiece pod pomnikiem Głowackiego stały się wiecami wyborczymi tej listy, a wiece innych kandydatów rozbijano. W tej sytuacji 4 inne stronnictwa utworzyły koalicję wyborczą. PKL, obawiając się zaognienia konfliktu poszła na chwilowe ustępstwa wobec Republiki Tarnobrzeskiej, po kilku dniach urzędowania Bochniaka na komisarza powiatowego powołała Benedykta Łąckiego. Był on sekretarzem hr. Lasockiego, ale, inaugurując swoje urzędowanie, zwrócił się do rady przybocznej powiatu, której przewodniczyli Dąbal i Okoń i uznał ludowe władze, a one uznały jego. Ponieważ Dąbal jawnie nawoływał do przemocy, postanowiono go aresztować, ale udało mu się zbiec i kontynuował działalność polityczną. 
W grudniu 1918 lub styczniu 1919 w czasie wiecu w Baranowie Sandomierskim zgodnie z rozkazem władz aresztowany został Eugeniusz Okoń i osadzony w rzeszowskim więzieniu z zarzutami zdrady stanu. 8 stycznia chłopi mieszkający w Mokrzyszowie zabrali zboże ze spichlerza Tarnowskich, a mieszkańcy Stal, Żupawy, Jeziórka i Grębowa konie, bydło oraz ziemniaki pochodzące z dworskich zabudowań rozdali najbiedniejszym. Działające w tych wsiach, a także w Kępiu Zaleszańskim, grupy określano jako czerwoną gwardię i wiązano ich działalność z wpływami komunistycznymi. 11 stycznia chłopi zaatakowali dwór Dolańskich w Grębowie, odmówili także płacenia długów i dzierżawy. Do pacyfikacji „czerwonej gwardii” oprócz miejscowej żandarmerii sprowadzono lotną kompanię żandarmerii por. Makowskiego. Zbuntowani chłopi zostali zaatakowani przez wojsko, ponad 4000 osób zostało wtedy wychłostanych; aresztowano także 350 osób, kilka osób zginęło; wydarzenie to było końcem Republiki Tarnobrzeskiej. 
W wyborach 26 stycznia 1919 lista przedstawicieli Republiki Tarnobrzeskiej uzyskała 75 tys. głosów, podczas gdy koalicja przeciwna 15 tys., a lista żydowska 5 tys. Jej posłami w ramach klubu Polskie Stronnictwo Ludowe – Lewica zostali Tomasz Dąbal, Franciszek Krempa, Wojciech Marchut i Eugeniusz Okoń i Jan Sudoł. W tej sytuacji Okonia zwolniono z aresztu. Działalność Republiki Tarnobrzeskiej ustała, jednak jej posłowie, zwani Dąbalowcami, mieli wpływ na politykę lokalną, doprowadzając m.in. jesienią 1919 do przeniesienia Borowca. Z czasem ich wpływ słabł, a oni sami poróżnili się politycznie. Masowe rabunki nie miały już miejsca, a pojedyncze incydenty dotykały także byłych działaczy Republiki Tarnobrzeskiej, gdyż ofiarą grabieży padł Stefan Grzywacz.

</doc>
<doc id="866881" url="https://pl.wikipedia.org/wiki?curid=866881" title="Jill Hetherington">
Jill Hetherington

Gilliam Hetherington (ur. 27 października 1964 w Brampton) – kanadyjska tenisistka.
W czasie zawodowej kariery zdołała osiągnąć szóste miejsce w rankingu deblistek (27 marca 1989) oraz 64 w klasyfikacji singlistek (rok 1988).
Jill wygrała jeden turniej w rywalizacji singlowej oraz czternaście w grze podwójnej, głównie u boku Patty Fendick.
Brała udział w letnich igrzyskach olimpijskich w Seulu (1988) i Atlancie (1996). W Seulu osiągnęła 2 rundę singla i ćwierćfinał w deblu, natomiast w Atlancie startowała wyłącznie w deblu ponownie dochodząc do ćwierćfinału. Występowała w Pucharze Federacji.
Wygrane turnieje.
singel
debel (z Patty Fendick, o ile nie zaznaczono inaczej)

</doc>
<doc id="866883" url="https://pl.wikipedia.org/wiki?curid=866883" title="Philippsreut">
Philippsreut

Philippsreut – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, wchodzi w skład wspólnoty administracyjnej Hinterschmiding. Leży w Lesie Bawarskim, około 12 km na północny wschód od Freyung, przy drodze B12.
W Philipsreut znajduje się byłe przejście graniczne z Czechami Philippsreut - Strážný.
Dzielnice.
W skład gminy wchodzą dwie dzielnice: Annathal, Philippsreut
Oświata.
W gminie znajduje się przedszkole

</doc>
<doc id="866887" url="https://pl.wikipedia.org/wiki?curid=866887" title="Basil Spalding de Garmendia">
Basil Spalding de Garmendia

Basil Spalding ("Spaulding") de Garmendia (ur. 28 lutego 1860 w Baltimore, zm. 9 listopada 1932 w Saint-Raphaël) – amerykański tenisista, medalista letnich igrzysk olimpijskich.
Na letnich igrzyskach olimpijskich w Paryżu w 1900 roku zajął piąte miejsce w grze pojedynczej mężczyzn. W grze podwójnej mężczyzn zdobył medal srebrny, grając w parze z Francuzem Maxem Décugisem. W chwili zdobycia medalu olimpijskiego liczył sobie czterdzieści lat.

</doc>
<doc id="866889" url="https://pl.wikipedia.org/wiki?curid=866889" title="Fürsteneck (gmina)">
Fürsteneck (gmina)

Fürsteneck – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, wchodzi w skład wspólnoty administracyjnej Perlesreut. Leży w Lesie Bawarskim, około 12 km na południowy zachód od miasta Freyung, nad rzeką Osterbach, przy linii kolejowej Pasawa – Freyung.
Polityka.
Wójtem jest Heinz Binder z CSU, rada gminy składa się z 12 osób.
Oświata.
W gminie znajduje się 25 miejsc przedszkolnych.

</doc>
<doc id="866891" url="https://pl.wikipedia.org/wiki?curid=866891" title="Richard Yates">
Richard Yates

Richard Yates (ur. 3 lutego 1926, zm. 7 listopada 1992) – amerykański pisarz, autor powieści i opowiadań.
Życiorys.
Urodzony w Yonkers w stanie Nowy Jork Yates pochodził z rozbitej rodziny. Jego rodzice rozwiedli się, kiedy miał trzy lata. Swoje dzieciństwo spędził, przeprowadzając się do różnych miast i domów. Yates po raz pierwszy zainteresował się dziennikarstwem i pisaniem, kiedy uczęszczał do szkoły Avon Old Farms w miejscowości Avon w stanie Connecticut. Po ukończeniu szkoły Yates wstąpił do armii, służąc we Francji i w Niemczech podczas II wojny światowej. W 1946 z powrotem wrócił do Nowego Jorku. Pracował wtedy jako dziennikarz, niezależny Ghost Writer (pisał przemowy dla Prokuratora Generalnego Roberta Kennedy’ego) oraz jako publicysta dla Remington Rand Corporation. Jego kariera pisarska rozpoczęła się w 1961 roku, kiedy została opublikowana jego pierwsza książka "Droga do szczęścia (Revolutionary Road)". Później był wykładowcą na University of Iowa, Wichita State University, the University of Southern California i the University of Alabama w Tuscaloosa.
W 1962 napisał scenariusz do adaptacji książki Williama Styrona "Pogrążyć się w mroku (Lie Down In Darkness)". Yates był rozwiedziony dwa razy, miał trzy córki: Sharon, Monicę, Ginę. Zmarł w 1992 roku w wyniku komplikacji po operacji na rozedmę płuc w Birmingham w stanie Alabama.

</doc>
<doc id="866892" url="https://pl.wikipedia.org/wiki?curid=866892" title="Alfred F. Majewicz">
Alfred F. Majewicz

Alfred Franciszek Majewicz (ur. 14 stycznia 1949 w Stęszewie) – polski językoznawca i filolog. Do jego zainteresowań naukowych należą: językoznawstwo typologiczne, ogólne i orientalne, etnografia ludów pierwotnych, antropologia kulturowa. Profesor UAM i UMK, "visiting professor" kilku uniwersytetów zagranicznych (Japonia, Niemcy), poliglota znający 10 języków biegle i 40 biernie. Autor publikacji "Języki świata i ich klasyfikowanie".
Życiorys.
Autor ponad 300 publikacji naukowych, w tym ponad 70 książek dotyczących przede wszystkim ludów i języków Dalekiego Wschodu (Japonia, Chiny, Tajlandia, Papua-Nowa Gwinea) i Syberii, a w szczególności Ajnów, Oroków, Niwchów, Udegejów, Japończyków oraz mniejszości etnicznych Azji Południowo-Wschodniej.
Inicjator, wydawca i współwydawca kilku czasopism naukowych o zasięgu światowym, inicjator i współinicjator kilku dużych międzynarodowych projektów badawczych (w tym ICRAP, rekonstruującego spuściznę naukową Bronisława Piłsudskiego), twórca i współtwórca kilku instytucji i organizacji naukowych (m.in. Katedry Orientalistyki UAM, International Institute of Ethnolinguistic and Oriental Studies – instytut naukowy, wydawnictwo, biblioteka i archiwa, Pracowni Języka i Kultury Japońskiej UMK), inicjator i uczestnik licznych ekspedycji na badania terenowe do ponad 20 krajów. 
Tytuł profesora nauk humanistycznych otrzymał w 1993 r. Był profesorem zwyczajnym w Katedrze Orientalistyki Wydziału Neofilologii UAM i w Zakładzie Japonistyki Wydziału Filologicznego UMK w Toruniu.
Członek kilkunastu towarzystw naukowych, organizator kilku dużych konferencji międzynarodowych, współwydawca lokalnej gazety.
Mieszka w Stęszewie, gdzie znajduje się jego rodzinny dom, w którym zgromadzono olbrzymi zbiór arcydzieł orientalistycznych.

</doc>
<doc id="866895" url="https://pl.wikipedia.org/wiki?curid=866895" title="Thurmansbang">
Thurmansbang

Thurmansbang – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, siedziba wspólnoty administracyjnej Thurmansbang. Leży w Lesie Bawarskim, około 18 km na południowy zachód od miasta Freyung.
Dzielnice.
W skład gminy wchodzą dwie dzielnice: Solla i Thurmansbang.
Oświata.
W gminie znajduje się 75 miejsc przedszkolnych (58 dzieci) oraz szkoła podstawowa (25 nauczycieli, 476 uczniów).

</doc>
<doc id="866896" url="https://pl.wikipedia.org/wiki?curid=866896" title="Godło Madagaskaru">
Godło Madagaskaru

Godło Madagaskaru – jeden z oficjalnych symboli Madagaskaru. 
Opis.
Godło zawiera mapę wyspy, umieszczoną w środku, na białym tle, a poniżej jej znajduje się głowa rogatego zebu. Zielone i czerwone promienie emanują z mapy państwa, upodabniając ją do Słońca. Kolory godła to barwy panafrykańskie.
Godło jest otoczone przez napisy „Republikan'i Madagasikara”, oznaczający „Republika Madagaskaru”, oraz na spodzie „Tanindrazana – Fahafahana – Fahamarinana”, oznaczający „Ojczyzna – Rewolucja – Wolność”. Obok drugiego napisu znajdują się dwa kłosy zboża.

</doc>
<doc id="866899" url="https://pl.wikipedia.org/wiki?curid=866899" title="Zenting">
Zenting

Zenting – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, wchodzi w skład wspólnoty administracyjnej Thurmansbang. Leży w Lesie Bawarskim, około 20 km na zachód od miasta Freyung.
1 kwietnia 2013 do gminy przyłączono 0,02 km2 z dzień wcześniej rozwiązanego obszaru wolnego administracyjnie Sonnenwald.
Dzielnice.
W skład gminy wchodzą dwie dzielnice: Ranfels i Zenting.
Oświata.
W gminie znajduje się 25 miejsc przedszkolnych (21 dzieci) oraz szkoła podstawowa (2 klasy).

</doc>
<doc id="866900" url="https://pl.wikipedia.org/wiki?curid=866900" title="Ksantos (miasto)">
Ksantos (miasto)

Ksantos – starożytna stolica Licji, rozbudowana w okresie hellenistyczno-rzymskim, obecnie stanowisko archeologiczne w rejonie miasta Kınık w południowo-zachodniej Turcji, od 1988 roku wraz z pobliskim Letoon wpisane na listę światowego dziedzictwa UNESCO.
Historia.
Najstarsze znaleziska archeologiczne w Ksantos datuje się na VIII wiek p.n.e., jednak pierwsza wzmianka o mieście w źródłach pisanych pochodzi z roku 540 p.n.e. w związku z podbojem Licji przez perskiego wodza Harpagusa. W kolejnych wiekach miasto, podobnie jak cały region, często podlegało zmiennej władzy – zajmowały je wojska Aleksandra Wielkiego, później Antiocha III, po nich Rodyjczycy, a następnie Rzymianie i Bizantyjczycy.
Stan obecny.
Do naszych czasów zachowały się pozostałości grobowców filarowych z cellą i sarkofagiem na szczycie, na monolitowych słupach, bogato zdobione reliefami, pochodzące z V-II wieku p.n.e. (głównie z okresu hellenistycznego). Tzw. pomnik Harpii miał komorę w kształcie sarkofagu ozdobionego scenami kultu pogrzebowego i postaciami syren. Pomnik Nereid przypominał jońską świątynię na wysokim cokole. Reliefy z obu grobowców znajdują się w British Museum. Znalezione w Ksantos rzeźby zdradzają silny wpływ sztuki jońskiej, zachowującej tam archaiczny charakter dzięki względnemu odosobnieniu miasta.
Odkryto też resztki akropolu, murów obronnych, portyków, teatru i rzymskiej agory oraz wiele inskrypcji w języku licyjskim z VI-IV wieku p.n.e., m.in. kolumnę z najdłuższym tekstem zachowanym w tym języku, wystawioną z okazji zwycięstwa nad Ateńczykami.

</doc>
<doc id="866901" url="https://pl.wikipedia.org/wiki?curid=866901" title="André Prévost">
André Prévost

André Prévost, właściwie Jean Marie André Prévost (ur. 26 marca 1860 w Reims, zm. 15 lutego 1919 w Paryżu) – francuski tenisista, medalista igrzysk olimpijskich.
Podczas Letnich Igrzysk Olimpijskich 1900 rozgrywanych w Paryżu zdobył brązowy medal w grze podwójnej mężczyzn, w parze z Georgesem de la Chapelle’em. W pierwszej rundzie Francuzi pokonali reprezentację Francji 2. W kolejnym, półfinałowym spotkaniu ulegli zespołowi amerykańsko-francuskiemu. Miejsce na najniższym stopniu podium zajęli wspólnie z przedstawicielami Wielkiej Brytanii – Haroldem Mahonym oraz Arthurem Norrisem.
W grze pojedynczej mężczyzn zajął ósme miejsce, "ex aequo" z kilkoma innymi zawodnikami.
W rozgrywkach kobiet występowała jego siostra Hélène Prévost.

</doc>
<doc id="866910" url="https://pl.wikipedia.org/wiki?curid=866910" title="Haidmühle (powiat Freyung-Grafenau)">
Haidmühle (powiat Freyung-Grafenau)

Haidmühle – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau, Leży w Lesie Bawarskim, około 18 km na wschód od miasta Freyung, przy byłym przejściu granicznym z Czechami Haidmühle-Stožec.
Dzielnice.
W skład gminy wchodzą trzy dzielnice: Bischofsreut, Philippsreut, Frauenberg
Polityka.
Wójtem jest Fritz Gibis, rada gminy składa się z 12 osób.
Oświata.
W gminie znajduje się 25 miejsc przedszkolnych oraz szkoła podstawowa (4 nauczycieli, 78 uczniów).

</doc>
<doc id="866915" url="https://pl.wikipedia.org/wiki?curid=866915" title="Kiściec annamski">
Kiściec annamski

Kiściec annamski ("Lophura edwardsi") – gatunek dużego ptaka z rodziny kurowatych (Phasianidae), endemiczny dla lasów deszczowych Wietnamu. 
Charakterystyka.
Długość ciała ok. 58–65 cm. Ma czerwone nogi i czerwoną, pokrytą skórą twarz. Samiec jest niebiesko-czarny z białym czubkiem na głowie, samica ma upierzenie brązowe, maskujące.
Systematyka.
Jako podgatunek bądź odmianę "L. edwardsi" uznaje się "L. e. hatinhensis" , opisany pierwotnie jako odrębny gatunek, jednak jego status taksonomiczny jest niepewny, a opis był niewystarczający. W niektórych ujęciach systematycznych kiściec annamski (lub tylko jeden jego podgatunek) i niektóre lub wszystkie podgatunki kiśćca czarnego ("Lophura inornata") traktowane są jako podgatunki tego samego gatunku.
Status i ochrona.
Przez IUCN kiściec annamski klasyfikowany jest jako gatunek krytycznie zagrożony (CR, Critically Endangered). Populacja szacowana jest na 50–250 dorosłych osobników. Niewykluczone, że wymarł na wolności, ostatnie potwierdzone stwierdzenie miało bowiem miejsce w 2000 roku. Do spadku liczebności doprowadziły polowania i wylesianie. Z powodzeniem jednak ptaki te są hodowane w niewoli.

</doc>
<doc id="866917" url="https://pl.wikipedia.org/wiki?curid=866917" title="Grainet">
Grainet

Grainet – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 8 km na wschód od miasta Freyung.
Dzielnice.
W skład gminy wchodzą następujące dzielnice: Böhmzwiesel, Fürholz, Grainet, Rehberg, Vorderfreundorf.
Polityka.
Wójtem jest Kaspar Vogl z SPD, rada gminy składa się z 14 osób.
Oświata.
W gminie znajduje się 75 miejsc przedszkolnych oraz szkoła podstawowa.

</doc>
<doc id="866918" url="https://pl.wikipedia.org/wiki?curid=866918" title="Grzegorz Stróżniak">
Grzegorz Stróżniak

Grzegorz Marek Stróżniak (ur. 30 kwietnia 1958 w Poznaniu) – polski muzyk; wokalista, klawiszowiec, kompozytor, aranżer i lider zespołu Lombard.
Życiorys.
Przez dwa lata uczęszczał do poznańskiej szkoły baletowej. W III klasie szkoły podstawowej na Osiedlu Kwiatowym zetknął się z nauczycielem muzyki Tadeuszem Barwą-Czerwińskim, dzięki któremu już jako kilkunastolatek grał na akordeonie, perkusji, trąbce, saksofonie i pianinie. Będąc 11-latkiem Stróżniak zagrał na trąbce hymn Lecha Poznań podczas meczu, który drużyna rozgrywała.
Swój pierwszy zespół założył w 8 klasie szkoły podstawowej. Grywał z kolegami zarobkowo na weselach i podczas tzw. fajfów. Po ukończeniu szkoły podstawowej zdał do średniej szkoły muzycznej (specjalność: kontrabas i fortepian), uczył się także w klasie licealnej (kierunek kształcenia: eksploatacja pocztowo-telekomunikacyjna) znajdującej się w Zespole Szkół Zawodowych im. Joachima Lelewela w Poznaniu. Tam udzielał się w szkolnym zespole muzycznym, kabarecie i w teatrze, występując m.in. podczas szkolnych akademii. W wieku 16 lat skomponował utwór pt. „Ciche marzenia”. Piosenka po latach, już z tekstem Andrzeja Sobczaka „Przeżyj to sam” stała się wielkim przebojem i pokoleniowym hymnem.
W 1978 roku Stróżniak rozpoczął naukę w Studiu Sztuki Estradowej, w którym uczył się historii sztuki, gry na pianinie, śpiewu, kompozycji i choreografii. W trakcie nauki zdobywał szlify estradowe śpiewając w kwartecie wokalnym Vist (w latach 1979–1981), który występował z Alex Bandem oraz z orkiestrą Zbigniewa Górnego prezentując na estradzie własny repertuar (głównie standardy swingowe i rock and rollowe) i towarzysząc polskim piosenkarzom, takim jak: Hanna Banaszak, Ewa Bem, czy Krzysztof Krawczyk, a także Betty Dorsey podczas jej tournée po Polsce. W czerwcu 1980 roku piosenka „Poszedł w świat” (muz. M. Szymański, sł. A. Sobczak) w wykonaniu Vistu zajęła I miejsce w radiowym plebiscycie Studia Gama.
W 1981 roku Stróżniak stanął na czele zespołu Lombard, w którym do dziś pełni funkcję lidera, kompozytora, wokalisty i klawiszowca. Z zespołem wylansował wiele przebojów, nagrał kilkanaście płyt sprzedanych w nakładzie kilku milionów egzemplarzy oraz zagrał ponad trzy tysiące koncertów w kraju i za granicą. W plebiscytach wielokrotnie zwyciężał w kategorii wokalista roku, otrzymywał także nagrody za kompozycje podczas KFPP w Opolu i w Sopocie. W 1983 roku w Opolu otrzymał II nagrodę za kompozycję „Szklana pogoda” (ex aequo z Andrzejem Rybińskim i jego piosenką „Nie liczę godzin i lat” – I nagrody nie przyznano).
Komponował do tekstów najwybitniejszych polskich tekściarzy: Andrzeja Sobczaka, Jacka Skubikowskiego, Marka Dutkiewicza. Przez wiele lat współpracował z Teatrem Polskim w Poznaniu pod dyr. Grzegorza Mrówczyńskiego. Skomponował wówczas muzykę do musicali: "Łyżki i księżyc", "Ujrzana we śnie Wasawadatta", "W krainie kłamczuchów" i "Zęby", autorstwa Marka Koterskiego.

</doc>
<doc id="866919" url="https://pl.wikipedia.org/wiki?curid=866919" title="English Football League">
English Football League

English Football League, EFL (do sezonu 2015/16 pod nazwą Football League) – rozgrywki piłkarskie, przeznaczone dla zawodowych klubów z Anglii i Walii. Najstarsze rozgrywki ligowe na świecie, utworzone 17 kwietnia 1888. Od sezonu 1992/93 drugi poziom rozgrywek piłkarskich w Anglii (po Premier League).
Football League była najwyższym szczeblem angielskich rozgrywek piłkarskich od momentu jej powstania aż do 1992 r., gdy 22 czołowe kluby utworzyły własne rozgrywki – FA Premier League. Do tego czasu zwycięzca Football League zdobywał więc tym samym tytuł piłkarskiego mistrza Anglii. W 1995 r. ukształtowała się ostateczna postać Football League, skupiającej 72 kluby piłkarskie podzielone na trzy 24-zespołowe szczeble ligowe: EFL Championship, EFL League One i EFL League Two. Na koniec każdego sezonu trzy drużyny z EFL Championship awansują do Premier League, zamieniając się miejscami z trzema zespołami tej ligi, natomiast dwa kluby z EFL Two zamieniają się miejscami z dwoma ekipami z Football Conference, co tym samym integruje Football League z angielskim systemem ligowym piłki nożnej.
The Football League to również nazwa podmiotu zarządzającego tymi rozgrywkami, a także organizującego krajowe zmagania pucharowe: Puchar Ligi Angielskiej oraz Football League Trophy.
Rozgrywki.
Liga.
W rozgrywkach ligowych uczestniczą 72 drużyny, podzielone na trzy 24-zespołowe poziomy ligowe: EFL Championship, EFL League One i EFL League Two (do 2004 r. znane jako Football League First Division, Football League Second Division oraz Football League Third Division). Wewnątrz każdej z lig, dany zespół rozgrywa po dwa spotkania z każdym z pozostałych rywali (jeden na swoim stadionie oraz jeden na stadionie przeciwnika), co daje 46 meczów w każdym sezonie.
Na koniec każdych rozgrywek, trzy drużyny z najwyższej dywizji, EFL Championship, uzyskują promocję do Premier League, zaś ich miejsce w Football League zajmują trzy zespoły, które ukończyły sezon w Premier League na ostatnich miejscach. Z Football League relegowane do Football Conference są natomiast dwa ostatnie zespoły EFL League Two. Ich miejsce zajmują dwa najlepsze zespoły najwyższej dywizji Football Conference – National League.
By uatrakcyjnić rywalizację między klubami, jedno z miejsc promujących awansem do wyższej dywizji przyznawane jest zwycięzcy wprowadzonej w 1987 r. fazy play-off, która ma miejsce po zakończeniu sezonu. Dzięki temu, nawet szósty zespół w tabeli końcowej (w League Two siódmy) może awansować o klasę rozgrywek wyżej, wyprzedzając tym samym kluby, które zajmowały wyższą pozycję na koniec sezonu.
W rozgrywkach Football League uczestniczą dwa profesjonalne kluby piłkarskie z Walii: Cardiff City oraz Swansea City. Nie mogą one tym samym występować w walijskiej Premier League, ani startować w rozgrywkach o Puchar Walii. W razie zakwalifikowania się tych drużyn do europejskich rozgrywek pucharowych, będą one w nich reprezentować drużyny angielskie.
Puchary.
The Football League organizuje dwa rodzaje rozgrywek pucharowych: Puchar Ligi Angielskiej, a także Football League Trophy. Puchar Ligi Angielskiej jest organizowany między wszystkimi drużynami występującymi w Premier League oraz Football League a jego zwycięzca uzyskuje prawo do występu w rozgrywkach o Ligi Europy. Football League Trophy to rozgrywki, w których uczestniczą tylko zespoły z EFL League One oraz EFL League Two.
Kluby występujące w Football League.
W sezonie 2009/2010, w rozgrywkach ligowych występują zespoły:
Historia.
Decyzją, która zapoczątkowała organizację pierwszej ligi piłkarskiej na świecie, było zalegalizowanie przez Angielski Związek Piłki Nożnej w 1885 r. zakładania profesjonalnych klubów piłkarskich. Dotychczas zespoły mogły mieć jedynie status amatorski, jednak od dłuższego już czasu potajemnie opłacały one swoich zawodników za grę. Zielone światło dla profesjonalizacji klubów sprawiło, że zaczęły one szukać stałych źródeł dochodu. Sporadycznie rozgrywane pojedynki między poszczególnymi hrabstwami, mecze towarzyskie, a także rozgrywki Pucharu Anglii, odbywające się w bardzo zróżnicowanych terminach, nie stanowiły już dla klubów pewnego zabezpieczenia finansowego. 2 marca 1888, szkocki dyrektor zespołu Aston Villa, William McGregor, wysłał do sekretarza swojego klubu, a także drużyn Blackburn Rovers, Bolton Wanderers, Preston North End oraz West Bromwich Albion, list z propozycją utworzenia ligi piłkarskiej, w której regularnie odbywałyby się spotkania.
Po dwóch spotkaniach przedstawicieli klubów w Londynie i Manchesterze, 17 kwietnia 1888 utworzono dla nowych rozgrywek nazwę Football League. Pierwsze rozgrywki ligowe rozpoczęły się kilka miesięcy później, 8 września i uczestniczyło w nich 12 zespołów z północnej oraz środkowej Anglii. Klub rozgrywał z każdym z innych zespołów dwa spotkania, jedno na własnym boisku, drugie na boisku przeciwnika. Za zwycięstwo w meczu postanowiono przyznawać dwa punkty, zaś za remis jeden. Pierwszym zwycięzcą rozgrywek został zespół Preston North End.
W 1892 r., Football League wchłonęło konkurencyjne rozgrywki Football Alliance, powiększając się o 11 drużyn, co spowodowało podział ligi na pierwszą i drugą dywizję. W 1898 r., wprowadzono system automatycznych awansów i spadków pomiędzy dwiema dywizjami. Dotychczas, najgorsze zespoły pierwszej dywizji rozgrywały z najlepszymi drużynami drugiej dywizji spotkania kontrolne i zwycięzcy tych spotkań uczestniczyli w następnym sezonie w pierwszej dywizji. Najgorszy zespół drugiej dywizji mógł się z kolei ubiegać o dopuszczenie do kolejnych rozgrywek.
W 1919 r., po zawieszeniu ligi z powodu I wojny światowej, rozszerzono obie dywizje do 22 zespołów. Rok później, do rozgrywek zaproszono wszystkie drużyny z pierwszej dywizji Southern League, położone w południowej części Anglii, co spowodowało, że Football League na dobre objęło swym zasięgiem cały kraj (dotychczas w rozgrywkach tych występowały jedynie pojedyncze drużyny położone na południe od miasta Birmingham). Nowe kluby utworzyły trzecią dywizję ligi. Taki stan rzeczy utrzymał się tylko przez jeden sezon, bowiem w 1921 r. wprowadzono dla geograficznej równowagi trzecią dywizję północną (Third Division North), a także południową (Third Division South), do której przesunięto zespoły występujące w trzeciej dywizji. Do trzeciej dywizji północnej zaproszono zaś nowe kluby, ze środkowej oraz północnej Anglii. W 1939 r., wprowadzono numery na koszulkach zawodników.
Po II wojnie światowej, rozszerzono obie trzecie dywizje do 24 zespołów, co dało łączną liczbę 92 klubów występujących w rozgrywkach Football League. W 1958 r., postanowiono zakończyć regionalny podział na dwie trzecie dywizje i najlepsze zespoły obu dywizji ponownie utworzyły jedną, ogólnokrajową trzecią dywizję. Pozostałe kluby utworzyły natomiast czwartą dywizję (Fourth Division). W 1960 r., zorganizowano nowe rozgrywki pucharowe pod nazwą League Cup, których pierwszą edycję wygrał zespół Aston Villa. W 1965 r., wprowadzono możliwość dokonywania zmian podczas meczu.
Na początku lat osiemdziesiątych, zmieniono system przyznawania punktów za spotkania, od tej pory premiując zwycięstwo zespołu trzema punktami (FIFA wprowadziła ten system dopiero przy okazji Mistrzostw Świata w USA w 1994 r.). W 1983 r., The Football League podpisało lukratywny kontrakt z firmą Canon i po raz pierwszy wprowadzono dla rozgrywek ligowych nową nazwę, pochodzącą od głównego sponsora (Canon League). Do ligi angielskiej zaczęły wpływać wielkie pieniądze, bowiem podpisano również umowę z nadawcą satelitarnym British Sky Broadcasting (Sky TV), który zaoferował dziesiątki milionów funtów za prawo do transmisji spotkań na wyłączność. Od 1987 r., po zakończeniu sezonu zaczęto rozgrywać fazę play-off, dzięki której więcej klubów otrzymywało prawo do walki o awans do wyższej dywizji, co podniosło poziom atrakcyjności rozgrywek. Rozpoczęto również wymianę najgorszych zespołów czwartej dywizji z najlepszymi zespołami Football Conference, stabilizującym tym samym ogólnokrajowy system ligowy.
Ogromne kwoty, jakie wpływały do budżetu organu zarządzającego rozgrywkami spowodowały, że najlepsze kluby angielskie zaczęły się domagać większej puli pieniędzy dla siebie. Zagroziły, że jeśli to nie nastąpi, opuszczą Football League i utworzą własne rozgrywki. Tak też się stało; latem 1992 r., 22 czołowe kluby zorganizowały własne rozgrywki ligowe, FA Premier League. Zarząd nowej ekstraklasy angielskiej podpisał z telewizją Sky TV nowy, osobny kontrakt. The Football League znalazło się w nieporównywalnie gorszej sytuacji; nie tylko w rozgrywkach tych przestały uczestniczyć najlepsze angielskie zespoły, ale liga straciła również wielkie pieniądze z tytułu kontraktu zerwanego przez nadawcę telewizyjnego. FA Premier League zgodziło się natomiast na utrzymanie w porządku angielskiego systemu ligowego i od tej pory najlepsze zespoły The Football League uzyskiwały automatyczny awans do Premiership, zaś najgorsze drużyny Premier League rozpoczynały nowy sezon w najwyższej dywizji Football League.
Jako że nowa angielska ekstraklasa "zwolniła" nazwę pierwszej dywizji, w Football League dokonano reorganizacji. Stara druga dywizja otrzymała nazwę dotychczasowej pierwszej (First Divison), trzecia dywizja – nazwę dotychczasowej drugiej (Second Division), zaś czwarta – nazwę dotychczasowej trzeciej (Third Division). W 1995 r., zwiększono liczbę zespołów występujących w Football League do 72, czym rozgrywki uzyskały ostateczny kształt, istniejący do dziś.
Priorytetem uznano poszukiwanie nowego, wielkiego sponsora, dzięki któremu do ligi wpłynęłoby więcej pieniędzy dla klubów w niej występujących. Przed sezonem 2004/2005, podpisano umowę z kompanią Coca-Cola. Spowodowało to kolejne przemianowanie trzech dywizji Football League. Pierwsza dywizja przyjęła nazwę Football League Championship (The Championship), druga – nazwę Football League One (League One), zaś trzecia dywizja – nazwę Football League Two (League Two).
Zwycięzcy rozgrywek.
1888–1892.
Zespoły uczestniczące w zmaganiach grały w jednej klasie rozgrywkowej.
1892–1920.
Do rozgrywek przyjęto 11 nowych zespołów, wcześniej występujących w konkurencyjnej lidze Football Alliance. Football League podzielono na dwie dywizje; dotychczas istniejącą przemianowano na First Division, zaś nowej nadano nazwę Second Division.
1920–1921.
Do rozgrywek zaproszono wszystkie kluby występujące dotychczas w najwyższej dywizji Southern League, skupiającej drużyny położone na południu kraju. Nowi członkowie Football League uformowali trzecią dywizję (Third Division). Wyjątkiem był klub Cardiff City, który został przyjęty bezpośrednio do drugiej dywizji, jako najsilniejszy zespół z Walii. W Second Division zastąpił on drużynę Grimsby Town, relegowaną z drugiej do trzeciej dywizji.
1921–1958.
Dopiero co wprowadzony w życie format ligi przetrwał tylko rok. Do rozgrywek zaproszono nowe kluby z północnej oraz środkowej Anglii, jako że ostatnie rozszerzenie ligi objęło zespoły położone na południu kraju. Wprowadzono podział na dwie, równoległe sobie trzecie dywizje: północną (Third Division North), do której zaproszono nowe kluby członkowskie, a także południową (Third Division South), do której przesunięto zespoły występujące w Third Division. Grimsby Town, z racji położenia geograficznego, przesunięto do trzeciej dywizji północnej.
1958–1992.
Zrezygnowano z pomysłu regionalizacji trzeciej dywizji. Najlepsze drużyny z trzeciej dywizji północnej oraz południowej utworzyły ogólnokrajową Third Division, zaś pozostałe zespoły z trzecich dywizji utworzyły ogólnokrajową czwartą dywizję (Fourth Division).
1992–2004.
22 kluby, które w sezonie 1992/1993 miały występować w First Division, zrezygnowały z gry w The Football League i utworzyły własne rozgrywki ligowe (FA Premier League), by osiągnąć większy zysk. W Football League od tej pory nie uczestniczyły już najlepsze angielskie kluby, zaś zwycięzca tych rozgrywek nie zostawał już piłkarskim mistrzem Anglii. The Football League kontrolowała już tylko trzy dywizje piłkarskie. Second Division przemianowano na First Division, Third Division na Second Division, zaś Fourth Division na Third Division.
2004–.
Football League ponownie przemianowało swoje dywizje: First Division na Football League Championship, Second Division na Football League One, zaś Third Division na Football League Two.
Uczestnicy.
Jest 59 zespołów, które wzięły udział w 93 ligowych mistrzostwach Anglii Football League First Division, które były prowadzone od 1888/89 aż do sezonu 1991/92 włącznie. Żaden z klubów nie był obecny w każdej z edycji.

</doc>
<doc id="866924" url="https://pl.wikipedia.org/wiki?curid=866924" title="Franciszek II Burbon">
Franciszek II Burbon

Franciszek II, właśc., wł. Francesco d'Assisi Maria Leopoldo (ur. 16 stycznia 1836, zm. 27 grudnia 1894) – król Obojga Sycylii w latach 1859–1861, Sługa Boży Kościoła katolickiego.
Syn i następca Ferdynanda II Burbona, oraz jego żony Marii Krystyny Sabaudzkiej. Franciszek II był ostatnim królem Neapolu z dynastii Burbonów. .
8 stycznia 1859 poślubił Marię Zofię Wittelsbach, księżniczkę bawarską i młodszą siostrę cesarzowej austriackiej – Elżbiety "Sissi". Ich jedynym dzieckiem była córka Krystyna.
Tron.
Franciszek odziedziczył tron po śmierci ojca (22 maja 1859). Tego samego roku mianował premierem Carla Filangieriego – ten zdając sobie sprawę ze znaczenia kolejnych zwycięstw armii francusko–piemonckiej w Lombardii, doradził Franciszkowi zaakceptowanie przymierza z Sardynią (proponowanego przez Camilla Cavoura). Cavour zaproponował podzielenie ziemi papieskich między Sardynię i Sycylię, jednak król odmówił zawarcia tego przymierza twierdząc, iż jest to świętokradztwo. Filangieri natomiast mocno popierał projekt konstytucji, twierdząc, że tylko ona może uratować dynastię. Król odmówił ponownie i premier podał się do dymisji.
Problemy.
W Kalabrii i na Sycylii rewolucyjne partie ciągle spiskowały, aby obalić Franciszka. W tym samym czasie Giuseppe Garibaldi przygotowywał swoją wyprawę na południe. Spiski na Sycylii zostały wykryte, a winni surowo ukarani; mimo tego Rosalinowi Pile i Francesku Crispiemu udało się wzniecić powstanie, które wykorzystał Garibaldi. W maju 1860 wylądował w miejscowości Marsala, wraz ze słynnym tysiącem czerwonych koszul. Opanowanie Sycylii zajęło Garibaldiemu kilka dni przy minimalnych stratach własnych. Ludność wyspy wiwatowała na jego cześć.
Te wydarzenia wreszcie przestraszyły Franciszka, który zgodził się na uchwalenie konstytucji, ale to z kolei spowodowało rozruchy w Neapolu i dymisje kolejnych ministrów. Nowym premierem został Liborio Romano. Dezintegracja armii i marynarki, wywołała apatię społeczeństwa. Cavour wysłał jeden z piemonckich oddziałów na granicę, żeby obserwował dalszy rozwój wydarzeń. Garibaldi przekroczył cieśninę mesyńską i kierował się na północ – wszędzie przyjmowano go jak wyzwoliciela. Wreszcie po długich wahaniach, naradziwszy się z Romanem i na apel samego Garibaldiego, 6 września Franciszek opuścił Neapol. Towarzyszyła mu żona Maria Zofia, dwór oraz dyplomaci (oprócz francuskich i angielskich). Wszyscy udali się morzem do Gaety, gdzie stacjonowała większa część armii. Następnego dnia entuzjastycznie witany Garibaldi wkroczył do Neapolu i powołał prowizoryczny rząd.
Król Sabaudii, Wiktor Emanuel II zdecydował się na inwazję na ziemie papieskie i dalej do Królestwa Obojga Sycylii. 1 i 2 października oddziały Garibaldiego pokonały neapolitańskich rojalistów pod Volturno; w tym samym czasie padła Kapua.
Jedynie Gaeta, Messina i Civitella del Tronto dalej stawiały opór – ich oblężenie rozpoczęło się 6 listopada. Królewscy małżonkowie zachowywali się spokojnie i z godnością, nawet gdy przybyła francuska flota. Stawiali opór aż do 12 lutego 1861, kiedy Gaeta skapitulowała. Królestwo Obojga Sycylii, zgodnie z wynikami przeprowadzonego plebiscytu, zostało włączone do Królestwa Włoch.
Franciszek i Maria Zofia wiedli później wędrowne życie, podróżując po Austrii, Francji i Bawarii. Franciszek zmarł w Arco, w Trydencie (wówczas na terytorium Austro-Węgier, obecnie w północnych Włoszech). Maria, umierając w roku 1925, liczyła sobie 83 lata.
W grudniu 2020 roku kardynał Crescenzio Sepe rozpoczął jego proces beatyfikacyjny na poziomie archidiecezji Neapolu.

</doc>
<doc id="866926" url="https://pl.wikipedia.org/wiki?curid=866926" title="Mauth (powiat Freyung-Grafenau)">
Mauth (powiat Freyung-Grafenau)

Mauth – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 9 km na północ od miasta Freyung, nad rzeką Ilz, przy granicy z Czechami i Parku Narodowym Lasu Bawarskiego.
Dzielnice.
W skład gminy wchodzą trzy dzielnice: Annathal, Mauth, Finsterau.
Polityka.
Wójtem jest Max Gibis z CSU, rada gminy składa się z 14osób.
Oświata.
W gminie znajduje się przedszkole oraz szkoła podstawowa (5 nauczycieli, 100 uczniów).

</doc>
<doc id="866936" url="https://pl.wikipedia.org/wiki?curid=866936" title="Raju Ban Gaya Gentleman">
Raju Ban Gaya Gentleman

Raju Ban Gaya Gentleman (Devnagari: राजू बन गया जेन्टलमेन) – indyjski komediodramat z elementami musicalu wyreżyserowany w 1992 roku przez Aziz Mirza we współpracy ze sławnymi dziś aktorami indyjskimi Shah Rukh Khanem i Juhi Chawla. Cała trójka w przyszłości założy wytwórnię filmową "Unlimited Dreams" tworząc razem np. "Phir Bhi Dil Hai Hindustani". Tematem filmu o Raju jest dążenie do sławy i pieniędzy, cena, jaka się za to płaci i nie tylko wzbudzenie, ale i utrzymanie miłości.
Fabuła.
Raju (Shah Rukh Khan) świeżo upieczony inżynier w Dardżyling w Himalajach rusza na podbój świata, wyjeżdża z Bengalu do Bombaju marząc o karierze w wielkim mieście. Na miejscu daremnie szuka swojego dalekiego krewnego, bezradny i bezdomny nocuje w końcu w świątyni. Tam spotyka Jai (Nana Patekar), poetę i filozofa, który zarabia na ulicach rozbawiając lub poruszając ludzi swoimi opowieściami. Bierze on naiwnego przybysza z prowincji pod swoją opiekę, pomaga mu załatwić nocleg, staje się jego przewodnikiem duchowym w wielkim mieście. Raju codziennie stara się znaleźć pracę, niestety bez doświadczenia i znajomości okazuje się to bardzo trudne. Stopniowo rozgoryczony traci złudzenia. Pociechę znajduje w przyjaźni z piękną Renu (Juhi Chawla). Młodzi zakochują się w sobie. Renu pomaga Raju znaleźć pracę w firmie swojego szefa Chabbria. Już w rozmowie wstępnej udaje się Raju miło zaskoczyć szefa swoimi pomysłami wzbudzając jednocześnie zawiść w innych pracownikach. Raju pnie się po stopniach kariery korzystając też z pomocy zakochanej w nim córki szefa Sapny. Otacza go zbytek i zawiść ludzka. Pieniądze i sukces zmieniają pełnego radości życia naiwnego prowincjusza. Stoi przed wyborem między karierą a miłością.
Muzyka filmowa.
Twórcą muzyki i piosenek jest braterski duet Jatin-Lalit, znany z komponowania do filmów: "Żona dla zuchwałych" 1995, "Yes Boss" 1997, "Coś się dzieje" 1998, "Sarfarosh 1999, "Mohabbatein" 2000, "Czasem słońce, czasem deszcz" 2001, "Chalte Chalte" 2003, "Hum Tum 2004, "Fanaa" 2006.

</doc>
<doc id="866937" url="https://pl.wikipedia.org/wiki?curid=866937" title="Ringelai">
Ringelai

Ringelai – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 5 km na zachód od miasta Freyung.
Dzielnice.
W skład gminy wchodzą trzy dzielnice: Ringelai, Wasching i Eckertsreut.
Oświata.
W gminie znajduje się 65 miejsc przedszkolnych (53 dzieci) oraz szkoła podstawowa (8 nauczycieli, 108 uczniów).

</doc>
<doc id="866941" url="https://pl.wikipedia.org/wiki?curid=866941" title="Meganeura">
Meganeura

Meganeura monyi – gatunek karbońskiej praważki, spokrewnionej z dzisiejszymi ważkami i jętkami. Żyła około 300 milionów lat temu. Rozpiętość jej skrzydeł wynosiła 75 cm, a masa ciała prawdopodobnie 150 gramów. W związku z tym zwierzę to było zapewne największym owadem w historii Ziemi. Siedliskiem życia meganeury były podmokłe lasy tropikalne rosnące na terenie dzisiejszej Belgii, Francji oraz Anglii. Uważa się, że jej larwy żyły, jak w przypadku dzisiejszych ważek, w zbiornikach wodnych i były drapieżnikami. Dorosłe osobniki żywiły się ówczesnymi bezkręgowcami, jak karaluchy. Niewykluczone jest jednak, że ich łupem padały także małe kręgowce lądowe, jak pierwszy znany gad, hylonomus, należący do anapsydów. Osiągnięcie tak olbrzymich rozmiarów meganeury umożliwione było najprawdopodobniej przez dużą zawartość tlenu w powietrzu epoki karbonu. Zwierzę nie było też jedynym tak dużym stawonogiem tych czasów (zobacz też arthropleura).
Historia odkrycia.
Pierwsze skamieniałe szczątki meganeury zostały odkryte w kopalni węgla w Commentry we Francji w roku 1880. Pierwszego opisu zwierzęcia dokonał pięć lat później francuski paleontolog Charles Brongniart. Analogicznego znaleziska dokonano w roku 1979 w Bolsover, w angielskim hrabstwie Derbyshire.

</doc>
<doc id="866944" url="https://pl.wikipedia.org/wiki?curid=866944" title="Grand Prix na Żużlu 1999">
Grand Prix na Żużlu 1999

Grand Prix IMŚ na Żużlu 1999 (SGP) – piąty sezon rozstrzygania tytułu najlepszego żużlowca na świecie w formule Grand Prix. W sezonie 1999 22 żużlowców zmaga się o tytuł podczas 6 rund.
Zasady.
Ponownie jak w poprzednim sezonie, tak i w 1999 obowiązywała tabela biegowa oparta na tzw. systemie nokautowym. W porównaniu do poprzedniego roku zmodyfikowano jedynie obsadę biegową półfinałów oraz małego finału "(finału pocieszenia)". Od tego roku przydział kasków (pól startowych) odbywał się w drodze losowania, a nie jak dotychczas wynikającą z tabeli biegowej.
W 1999 zwiększono także liczbę stałych uczestników. W wyniku wypadku na torze podczas ostatniej rundy w sezonie 1998 kontuzji doznał Billy Hamill. Za 23. miejsce otrzymał jedynie punkt i w klasyfikacji generalnej mistrzostw zajął miejsce ósme wspólnie z Jasonem Crumpem. O miejsce premiowane awansem do GP 1999 powinien odbyć się bieg dodatkowy (tak jak na koniec sezonu 1995). Hamill był niezdolny do jazdy i Crump wygrał walkowerem. Hamill nie wystąpił także w Grand Prix Challenge 1998. By Hamill mógł uczestniczyć w GP 1999 przyznano mu na wyjątkowych zasadach pierwszą w historii cyklu stałą dziką kartę (Hamill miał prawo startować, tak jak pozostali stali uczestnicy) we wszystkich turniejach (z numerem 22. - dotąd zarezerwowanego dla "dzikich kart").
Pierwsza część zawodów (biegi 1-10) nazwano "Turniejem eliminacyjnym", który był wstępem do "Turnieju głównego" (biegi 11-20). Zawody kończyły się czterema biegami finałowymi (dwa półfinały, finał pocieszenia - Mały Finał, oraz Dużym Finałem).
W "turnieju głównym" rozstawiono najlepszą ósemkę z poprzedniego sezonu (w pierwszym turnieju), a od następnego najlepszą ósemkę z poprzedniej eliminacji (spośród stałych uczestników).
Zarówno w "turnieju eliminacyjnym" jak i w "turnieju głównym" dwa słabsze biegi (trzecie lub czwarte miejsce) oznaczało odpadnięcie z turnieju i otrzymanie stosownej liczby punktów (w zależności od zajętego miejsca).
Do Grand Prix 2000 bezpośrednio kwalifikowała się czołowa dziesiątka, pozostali stali uczestnicy wystartowali w Grand Prix Challenge 1999.
Punkty GP.
Klasyfikacja generalna Grand Prix tworzona jest na podstawie zdobytych punktów Grand Prix. Punkty za zajęte miejsce w końcowej klasyfikacji poszczególnej eliminacji obowiązywały takie same jak w GP 1998.
Zawodnicy, którzy kończyli rywalizację w "turnieju eliminacyjnym" zajmowali miejsca 17-24. Kończąc zawody na "turnieju głównym" zostało się sklasyfikowanym na miejscach 9-16. Miejsca czołowej ósemki były zarezerwowane dla uczestników biegów finałowych.
Miejsca 9-24 były parami sobie równe (tzn dwóch zawodników kończyło rywalizację z tą samą liczbą punktów. Na wyższym miejscu sklasyfikowany był ten zawodnik, który miał niższy numer startowy.
Zawodnicy.
W każdej z eliminacji startowało 24 zawodników (22 stałych uczestników oraz dwóch z dziką kartą):
Terminarz i wyniki.
Sezon 1999 składał się z 6 rund, które odbyły się w pięciu krajach (po raz pierwszy dwie rundy odbyły się w Polsce).

</doc>
<doc id="866947" url="https://pl.wikipedia.org/wiki?curid=866947" title="Saldenburg">
Saldenburg

Saldenburg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 15 km na południowy zachód od miasta Freyung, przy drodze B85.
Dzielnice.
W skład gminy wchodzą następujące dzielnice: Forstöd, Lembach, Saldenburg, Preying i Hundsruck.
Oświata.
W gminie znajduje się 50 miejsc przedszkolnych (49 dzieci) oraz szkoła podstawowa (z częścią Hauptschule).

</doc>
<doc id="866958" url="https://pl.wikipedia.org/wiki?curid=866958" title="Jandelsbrunn">
Jandelsbrunn

Jandelsbrunn – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 15 km na południowy wschód od miasta Freyung, przy linii kolejowej Jandelsbrunn – Pasawa, około 12 km od granicy niemiecko-czesko-austriackiej.
Dzielnice.
W skład gminy wchodzą trzy dzielnice: Wollaberg, Hintereben, Heindlschlag.
Polityka.
Wójtem jest Johann Wegerbauer z CSU/FW, rada gminy składa się z 16 osób.

</doc>
<doc id="866962" url="https://pl.wikipedia.org/wiki?curid=866962" title="USS Varuna">
USS Varuna

Okręty US Navy o nazwie USS "Varuna", pochodzącej od hinduistycznego boga oceanów i rzek - Waruny.

</doc>
<doc id="866964" url="https://pl.wikipedia.org/wiki?curid=866964" title="Mrówkolwowate">
Mrówkolwowate

Mrówkolwowate, mrówkolwy (Myrmeleontidae) – najliczniejsza w gatunki i najszerzej na świecie rozprzestrzeniona rodzina owadów z rzędu sieciarek (Neuroptera), blisko spokrewniona z żupałkowatymi (Ascalaphidae), od których różnią się krótszymi czułkami osobników dorosłych. Larwy obydwu rodzin są do siebie podobne. Typem nomenklatorycznym rodziny jest rodzaj "Myrmeleon". Najstarsze znane skamieniałości pochodzą z wczesnej kredy, ok. 130 mln lat temu.
Występowanie i biotop.
Rodzina obejmuje ponad 2000 gatunków występujących w suchych, piaszczystych środowiskach całego świata. Najliczniej zasiedlają strefę suchych i półsuchych obszarów Azji, Afryki i Australii. W Europie są częstsze w części południowej. Z terenu Polski wykazano 8 gatunków, m.in. mrówkolew pospolity ("Myrmeleon formicarius"). 
Cechy morfologiczne.
Do mrówkolwowatych należą najwięksi przedstawiciele sieciarek. Mają dwie pary dużych skrzydeł, których długość dochodzi do 80 mm (przeważnie 40–50 mm), a rozpiętość wynosi około 60 mm. Budową zewnętrzną przypominają ważki, przy czym czułki mrówkolwowatych są lepiej rozwinięte i maczugowato zakończone, o długości zbliżonej do łącznej długości głowy i tułowia. Drugą, obok kształtu i długości czułków, cechą charakterystyczną rodziny jest kształt komórki hipostygmalnej położonej w wierzchołkowej (apikalnej) części skrzydła – jej długość u mrówkolwowatych jest wielokrotnością jej szerokości. Skrzydła obydwu par są podobnego kształtu i wielkości, gęsto użyłkowane, u niektórych gatunków pokryte ciemnymi plamami. Odwłok długi i smukły.
Biologia.
Wszystkie larwy mrówkolwowatych są drapieżne. Mają masywne ciało, głowę spłaszczoną, dobrze schitynizowaną, szczególnie silnie rozwinięte żuwaczki, aparat gębowy typu kłująco-ssącego. Większość larw żyje w piasku lub w sypkiej glebie. Nie są terytorialne. 
Larwy niektórych gatunków budują stożkowate zagłębienia pełniące funkcję pułapki. Najczęściej w miejscach osłoniętych od wiatru i deszczu larwa kopie zagłębienie o stromych krawędziach pokrytych sypkim, łatwo osuwającym się piaskiem. Po przygotowaniu pułapki larwa zagrzebuje się na jej dnie, gdzie – z rozsuniętymi żuwaczkami – wyczekuje na nieostrożną ofiarę, która zsunie się do wnętrza lejka. Uciekającą po zboczu pułapki ofiarę bombarduje piaskiem tak, aby zsuwała się. Chwyta ją silnymi żuwaczkami i wstrzykuje paraliżujące toksyny oraz enzymy powodujące rozkład ciała ofiary. Wysysa płynną substancję, a twarde resztki jej ciała odrzuca. W trawieniu pokarmu uczestniczą bakterie symbiotyczne.
Larwy pozostałych gatunków nie budują pułapek, lecz polują z ukrycia na przechodzące obok nich drobne zwierzęta. Niektóre żyją na drzewach, w dziuplach lub w spróchniałym drewnie (np. mrówkolew drzewny). Larwy mrówkolwowatych żywią się różnymi gatunkami stawonogów. Częstymi ich ofiarami są dorosłe mrówki, stąd nazwa rodziny.
Okres rozwoju larw jest uzależniony od dostępności pokarmu oraz sprawności łowieckiej osobnika. W zależności od gatunku i warunków środowiska trwa od roku do trzech lat. Po osiągnięciu masy krytycznej larwa buduje lepki kokon, w którym przeobraża się w poczwarkę. Kokon oblepia się ziarnami piasku i szczątkami organicznymi dając poczwarce osłonę na 30 dni, do czasu metamorfozy w postać dorosłą (imago). 
Imagines są aktywne wieczorem. Słabo latają, co odróżnia je od ważek. Żywią się owadami i pokarmem pochodzenia roślinnego. Samice składają jaja w piasku. W Europie zimują larwy.
Klasyfikacja.
Wielu autorów podejmowało próby ustalenia relacji pokrewieństwa pomiędzy gatunkami zaliczanymi do tej rodziny. Wyróżniono kilka podrodzin obejmujących liczne plemiona, m.in. podrodziny:

</doc>
<doc id="866966" url="https://pl.wikipedia.org/wiki?curid=866966" title="Parafia św. Elżbiety Węgierskiej i bł. Anastazego Pankiewicza w Łodzi">
Parafia św. Elżbiety Węgierskiej i bł. Anastazego Pankiewicza w Łodzi

Parafia św. Elżbiety Węgierskiej i bł. Anastazego Pankiewicza w Łodzi – rzymskokatolicka parafia w dekanacie Łódź-Stoki archidiecezji łódzkiej. Leży w północno-wschodniej części miasta, z siedzibą przy ulicy Błogosławionego Anastazego Pankiewicza 15 (do 14 marca 2007 przy ul. Spornej 71/73, kiedy to na wniosek księdza proboszcza o. Metodego Kornackiego, potwierdzony wolą parafian w postaci ponad 500 podpisów, Rada Miasta Łodzi zmieniła nazwę odcinka ulicy Spornej, przy którym znajduje się kościół i klasztor na nazwę obecną, upamiętniająca pierwszego łódzkiego męczennika).
Historia.
Parafia erygowana 20 listopada 1974 przez biskupa Józefa Rozwadowskiego. Przy kościele znajduje się klasztor Ojców Bernardynów oraz prowadzone przez nich katolickie liceum ogólnokształcące i gimnazjum.
Kościół parafialny.
Budowę kościoła rozpoczęto w 1932, z inicjatywy o. Anastazego Pankiewicza OFM. Autorem modernistycznego projektu kościoła był architekt Wiesław Lisowski. Świątynię poświęcił 30 października 1932 biskup Wincenty Tymieniecki. 
Podczas II wojny światowej Niemcy ze świątyni zrobili magazyn i stajnię dla koni, dlatego też w 1945 kościół został poświęcony po raz drugi.
Grupy parafialne.
Akcja Katolicka, asysta, Baldachimiarze, Caritas, Duszpasterstwo Rodzin, Franciszkański Zakon Świeckich, Grupa Modlitwy Ojca Pio, ministranci, Oaza Żywego Kościoła, Ruch Kultury Chrześcijańskiej "Odrodzenie", Rycerstwo Niepokalanej, Żywy Różaniec
Zasięg parafii.
Do parafii należą wierni z Łodzi mieszkający przy ulicach: Boya Żeleńskiego, Brackiej (numery nieparzyste 25-55), Mieczysława Brauna, Brzeskiej, Chryzantem, Czeremoskiej, Wojciecha Głowackiego, Harcerskiej, Karola Libelta, Łomnickiej, Tadeusza Mostowskiego 1, Nowopolskiej, Oblęgorskiej, Obrońców Westerplatte (numery 6 a i 7), Organizacji WIN (numery nieparzyste 27-81), Oświatowej, Błogosławionego Anastazego Pankiewicza, Emilii Plater (numery nieparzyste 1-15/19), Popularnej, Produkcyjnej, Przemysłowej (numery 1-28), Reja, Setnej, Smutnej (numery parzyste), Spornej (72-78 i 79-89), Starosikawskiej, Stanisława Staszica, Strykowskiej (numery 20-47), Majora Henryka Sucharskiego, ks. Piotra Ściegiennego, Widok (numery parzyste), Wojska Polskiego (numery parzyste 82-188 i nieparzyste 81-185), Zmiennej.

</doc>
<doc id="866968" url="https://pl.wikipedia.org/wiki?curid=866968" title="Dublet (piłka nożna)">
Dublet (piłka nożna)

Dublet (tzw. podwójna korona) – termin w piłce nożnej, oznaczający zdobycie mistrzostwa i pucharu kraju w tym samym sezonie. Pierwszym zespołem, który tego dokonał był Preston North End w 1889 roku, wygrywając Puchar Anglii oraz The Football League.
Historia dubletów na świecie.
Boca Juniors to jedyny zespół, który zdobył tytuł mistrza argentyńskiej ekstraklasy oraz puchar kraju w roku 1969 i 2015.
Przed rozpadem Związku Radzieckiego ormiańskie kluby należały do ligi radzieckiej. Ararat Erywań to jeden z dwóch zespołów nie pochodzących z Rosji, które zdobyły radziecki dublet. Drużyna ta zdobyła podwójną koronę także po odzyskaniu niepodległości przez Armenię w roku 1993.
Club Bolivar to jedyny zespół w tym kraju, który triumfował zarówno w ekstraklasie i pucharze kraju w 2009 roku.
W Brazylii, ze względu na problemy komunikacyjne w tak rozległym kraju, aż do 1971 roku nie istniała ogólnokrajowa liga piłkarska. Tylko Cruzeiro w 2003 i Atlético Mineiro w 2021 roku zdołały osiągnąć triumf zarówno w Campeonato Brasileiro Série A i Copa do Brasil. W tym samym roku drużyny te wygrała stanowe rozgrywki Campeonato Mineiro, co jest równoznaczne ze zdobyciem potrójnej korony.
Hajduk Split zdobył również podwójną koronę Jugosławii w 1974 roku.
W Grecji dublet można osiągnąć poprzez zwycięstwa w Super Lidze oraz Pucharze Grecji. Do tej pory udało się to tylko czterem zespołom.
Cztery zespoły hiszpańskie zdołały osiągnąć dublet – zwycięstwo Primera División i Pucharze Króla, lecz tylko Barcelonie udało się dwa razy zdobyć potrójną koronę w 2009 i 2015 roku, dzięki wygranej w Lidze Mistrzów.
Tylko dwa kluby irańskie – Saipa (1994) oraz Persepolis (1999 i 2019) zdobyły dublet, tj. osiągnęły tytuł mistrza tamtejszej ekstraklasy oraz wygrały rozgrywki pucharu o nazwie Hazfi Cup.
W Japonii, dublet można zdobyć poprzez triumf w ekstraklasie (do sezonu 1991–1992 była to Japan Soccer League) i zdobycie Pucharu Cesarza lub Pucharu Ligi. Za dublet uznawane jest także zwycięstwo w drugiej lidze oraz zdobycie Pucharu Cesarza.
Mistrzostwo kraju i Puchar Cesarza
Mistrzostwo kraju i Puchar Ligi
Mistrzostwo drugiej ligi i Puchar Cesarza

Millonarios FC jest pierwszym kolumbijskim zespołem, który zwyciężył w Categoría Primera A oraz w Copa Colombia dwa razy – w latach 1953 oraz 1963. Atlético Nacional stał się drugim klubem w Kolumbii, który zwyciężył w Categoría Primera A oraz w Copa Colombia – dokonał tego w 2013.
Na dublet w Luksemburgu składa się ligowe mistrzostwo w Nationaldivisioun i zwycięstwo w Pucharze Luksemburga. Zazwyczaj luksemburskie drużyny bardzo szybko odpadają w europejskich pucharach, w związku z czym zdobycie dubletu jest cennym osiągnięciem. W 86-letniej historii krajowego pucharu, podwójna korona padła łupem dziewięciu różnych zespołów 27 razy.
Po II wojnie światowej, na terenach radzieckiej strefy okupacyjnej utworzono Wschodnioniemiecki Związek Piłki Nożnej, a najwyższą klasą rozgrywkową była DDR-Oberliga, odbywająca się w latach 1947–1991, z wyłączeniem sezonu 1960–1961. Puchar NRD nosił nazwę FDGB-Pokal (niem. Freier Deutscher Gewerkschaftsbund Pokal) i był rozgrywany od roku 1949, z wyłączeniem sezonów 1950–1951, 1952–1953 oraz 1960–1961. Dublet w NRD zdobyły trzy drużyny:
Od czasu Zjednoczenia Niemiec żaden klub z byłego NRD nie zdobył tytułu mistrza Bundesligi, ani nie triumfował w Pucharze Niemiec.
W Polsce za dublet uważa się mistrzostwo w Ekstraklasie oraz zdobycie Pucharu Polski. Jako jedyna, Legia Warszawa zdobyła potrójną koronę w 1994 roku, zwyciężając ponadto w Superpucharze, powtarzając ten wyczyn w 2013 roku.
W Portugalii dublet to "Dobradihna" i można go osiągnąć poprzez zdobycie mistrzostwa w Primeira Liga oraz triumfu w Pucharze Portugalii. Udało się to tylko trzem zespołom, które niejednokrotnie zdobywały w jednym roku trzy, a nawet cztery tytuły mistrzowskie.
Tabela zawiera wyniki osiągnięte po rozpadzie Związku Radzieckiego. Dublety sprzed roku 1991 umieszczone są w wynikach ZSRR.
Za czasów istnienia Jugosławii, w jednej lidze grały ze sobą drużyny z kilku współczesnych państw – Bośni i Hercegowiny, Chorwacji, Czarnogóry, Macedonii, Serbii i Słowenii. Tylko serbskie drużyny zdobywały dublety – Crvena zvezda pięciokrotnie, a FK Partizan tylko raz, w 1947 roku.
Po rozpadzie Jugosławii, w serbsko-czarnogórskiej lidze również te dwie ekipy sięgały po dublet. Z kolei po odłączeniu Czarnogóry w 2006 roku, udało się to osiągnąć tylko Partizanowi.
Po rozpadzie Jugosławii w latach 90., słoweński dublet zdobywały trzy kluby – Maribor w 1997, 1999, 2012 i 2013. Olimpija w roku 1993 i Olimpija Lublana w roku 2018.
Przed rozpadem Związku Radzieckiego ukraińskie kluby należały do ligi radzieckiej. Dynamo Kijów to jeden z dwóch zespołów nie pochodzących z Rosji, które zdobyły radziecki dublet i to czterokrotnie – w latach 1966, 1974, 1985 i 1990. Zespół ten zdobył także dziewięć tytułów po 1992 roku.
We Włoszech zdobycie dubletu równoznaczne jest ze zwycięstwem w Serie A oraz zdobyciem tytułu mistrzowskiego Coppa Italia. W 2006 roku Inter Mediolan zajął trzecie miejsce w lidze, ale był jednocześnie najlepszym zespołem niezamieszanym w aferę korupcyjną. W 2010 klub ten zdobył potrójną koronę – poza krajowym dubletem, gracze z Mediolanu osiągnęli również triumf w Lidze Mistrzów.
Największą liczbę dubletów w czasach istnienia Związku Radzieckiego posiada ukraińskie dziś Dynamo Kijów. Poza nią, podwójną koronę zdobyło jeszcze pięć innych zespołów, w tym cztery moskiewskie.
Zwycięstwa w lidze i Pucharze Ligi.
Rzadziej za dublet uznaje się mistrzostwo ligowe najwyższej kategorii oraz triumf w Pucharze Ligi. Tym bardziej, że te drugie rozgrywki w ogóle nie mają miejsca (we Włoszech lub Holandii) albo zostały usunięte z kalendarza turniejowego (jak choćby w Polsce, Hiszpanii, czy Danii). Format Pucharów Ligi i liczba drużyn biorących w nim udział może znacząco się różnić, w zależności od państwa.
Dublety europejskie.
Dublet europejski.
Dublet europejski jest równoznaczny ze zdobyciem mistrzowskiego tytułu w krajowej lidze oraz w Lidze Mistrzów w tym samym roku kalendarzowym. Taka sytuacja miała już miejsce 28 razy - najwięcej z nich, pięć, to dobytek FC Barcelona. AFC Ajax i Real Madryt to z kolei zespoły, które "obroniły" europejski dublet, tj. zdobywały go rok po roku. Jose Mourinho jest natomiast jedynym trenerem, który zdobył europejskie dublety z dwoma różnymi zespołami - FC Porto w 2004 roku oraz z Interem Mediolan w 2010 roku.
Mistrzostwo kraju i Ligi Europejskiej.
Europejskim dubletem niższej wagi uznaje się mistrzostwo w krajowej lidze oraz zdobycie tytułu mistrza Ligi Europejskiej (do 2009 Puchar UEFA). Taka sytuacja miała miejsce piętnaście razy.
Zobacz też.
Potrójna korona (piłka nożna)

</doc>
<doc id="866971" url="https://pl.wikipedia.org/wiki?curid=866971" title="Plaza Centers">
Plaza Centers



</doc>
<doc id="866974" url="https://pl.wikipedia.org/wiki?curid=866974" title="Nikoła Pydewski">
Nikoła Pydewski

Nikoła Pydewski, bułg. Никола Пъдевски (ur. 29 maja 1933 w Płowdiwie) – bułgarski szachista, arcymistrz od 1964 roku.
Kariera szachowa.
W latach 50. i 60. należał do ścisłej czołówki bułgarskich szachistów. W latach 1954, 1955, 1962 i 1964 czterokrotnie stawał na najwyższym podium mistrzostw kraju. Pomiędzy 1956 a 1978 rokiem 11 razy reprezentował Bułgarię na szachowych olimpiadach (w tym 3 razy na I szachownicy), w roku 1968 zdobywając wraz z drużyną brązowy medal. Brał udział w wielu międzynarodowych turniejach, zwyciężając bądź dzieląc I miejsca m.in. w Warnie (1960 i 1975), Polanicy-Zdroju (1963, memoriał Akiby Rubinsteina), Fuengiroli (1979), Čoce (1981), Aternach (1983, turniej "Acropolis") oraz Kragujevcu (1984, wspólnie z Vlastimilem Jansą).
Najwyższy ranking w karierze osiągnął 1 lipca 1973, z wynikiem 2490 punktów dzielił wówczas 86-93. miejsce na światowej liście FIDE, jednocześnie zajmując 2. miejsce (za Iwanem Radułowem) wśród bułgarskich szachistów. Według retrospektywnego systemu Chessmetrics, w lutym 1963 zajmował 56. miejsce na świecie.
Od 1998 nie występuje w turniejach klasyfikowanych przez Międzynarodową Federację Szachową.

</doc>
<doc id="866975" url="https://pl.wikipedia.org/wiki?curid=866975" title="Pasmo Przedborsko-Małogoskie">
Pasmo Przedborsko-Małogoskie

Pasmo Przedborsko-Małogoskie (342.15) – ciąg wzgórz o długości blisko 50 km położony w środkowej części Wyżyny Przedborskiej. Znajduje się na terenie województw świętokrzyskiego i łódzkiego. Od południa sąsiaduje z Niecką Włoszczowską, a od północy z Wzgórzami Opoczyńskimi.
Pasmo Przedborsko-Małogoskie stanowi naturalne przedłużenie Gór Świętokrzyskich ku zachodowi. Pasmo Przedborsko-Małogoskie stanowi wyraźnie zaznaczony w krajobrazie wał, ciągnący się od doliny Pilicy koło Przedborza w kierunku południowo-wschodnim przez Małogoszcz po dolinę Białej Nidy i Wiernej Rzeki (Łososiny) i wyniesiony o ponad 100 m nad okoliczne tereny. Kulminacje pasma to: Fajna Ryba (347 m n.p.m.), Kozłowa Góra (336 m n.p.m.), Bukowa Góra (335 m n.p.m.), Krzemycza Góra (334 m n.p.m.) i Góra Sabianów (353 m n.p.m.) W kilku miejscach, w grzbietowych partiach wzgórz, znajdują się stare kamieniołomy i odkrywki odsłaniające ciekawe profile geologiczne. Od wschodu do wzniesień Pasma Przedborsko-Małogoskiego przylegają podmokłe i zalesione obszary w tzw. Niecce Zabrodzkiej. 
Wysokość: od 250 m n.p.m. (dolina Czarnej Włoszczowskiej) do 353 metrów n.p.m. (Góra Sabianów na zach. od Małogoszcza). Powierzchnia: około 240 km2.

</doc>
<doc id="866979" url="https://pl.wikipedia.org/wiki?curid=866979" title="Walczak (nazwisko)">
Walczak (nazwisko)

Walczak (forma żeńska: Walczak, Walczakowa; liczba mnoga: Walczakowie) – popularne nazwisko polskie. Według bazy PESEL z 17.01.2015 r. nosiło je 28 252 Polek i 28 064 Polaków.
Nazwisko pochodzi od imienia Walenty (": Walek", zdrobnienie od Walentego), może także pochodzić od imienia Walerian albo od czasownika „walić”.

</doc>
<doc id="866982" url="https://pl.wikipedia.org/wiki?curid=866982" title="Główne Miasto (Szydłowiec)">
Główne Miasto (Szydłowiec)

Główne Miasto (dawn. "Miasto Katolickie", pot. "Rynek") – formalnie niewyodrębniona część miasta Szydłowca, obejmująca historyczny zespół śródmiejski. Obejmuje obszar w kwartale ulic: Kąpielowa – 1 Maja – Kościuszki – Folwarczna, oparty o koryto strugi Korzeniówki ("Korzeń"). Pełni funkcje administracyjne, reprezentacyjne, handlowo-usługowe, turystyczne i mieszkalne.
Obszar graniczy od północy ze Skałką, od wschodu z Zapłotkami i os. Kolejowa, od południa z Podgórzem, a od zachodu ze Starą Wsią.
Historia.
W drugiej połowie XIV w., główna osada Szydłowca, dawna wieś służebna, przeludniła się. Dlatego w owym czasie wybudowano osadę targową, nadając jej nazwę "Szydłowiec", zaś dawne osiedle otrzymało miano "Starego Szydłowca" (później "Starej Wsi"). Przy południowej pierzei placu targowego nowej osady (późniejszego rynku) powstawały spontanicznie zabudowania. Zapewne już pod koniec stulecia na jej tyłach wybudowano drewniany kościół św. Zygmunta. Najwcześniejsza wzmianka o kościele pochodzi z 1 stycznia 1401, gdzie został on wymieniony jako siedziba parafii, otrzymującej odpowiednie uposażenie majątkowe od właścicieli wsi. 8 lutego 1427 Szydłowiec został lokowany w obrębie dotychczasowej osady targowej jako miasto na prawie średzkim. Zostało ono zmienione w 1470 poprzez nadanie prawa magdeburskiego. W 1493–1509 przebudowywano kościół, który otrzymał kamienną gotycką bryłę. W 1508 miasto otrzymało prawo do jarmarku piątkowego i kontroli wag handlowych. Mogła wtedy powstać waga miejska pod drewnianą konstrukcją budynku, który nie zachował się do naszych czasów. W 1512 Szydłowiec otrzymał prawo do jarmarku na odpust parafialny, wobec czego wytyczono Rynek Plebański (dziś. ul. Kielecka) w obrębie "Plebańskiego Przedmieścia" (rej. dzis. ul. Kościuszki na długości ul. Chopina). W 1527 powstała tam szkoła elementarna (ul. Kościuszki 165). Kolejny przywilej na organizowanie jarmarków i odpustów parafialnych (1550) pozwoliły na poszerzenie zabudowy Plebańskiego Przedmieścia.
Także w 1512 Mikołaj Szydłowiecki uzyskał dla miasta prawo monopolu składu żelaza lewobrzeżnej części województwa sandomierskiego. Pozwoliło to na lokację kolejnej osady z własnym rynkiem w północnej części miasta – "Składowa" (rej. dziś. pl. Wolności). Przed 1529 nastąpiła rozbudowa miasta pomiędzy jego dzielnicami. Powstaje "Skałka" z własnym placem targowym (dziś. pl. Konopnickiej). Od tej pory w księgach radzieckich pojawiają się konsekwentnie nazwy "Główne Miasto Szydłowiec" z "Rynkiem Wielkim" oraz "Skałka" z "Rynkiem Skałecznym" i "Składów" z "Rynkiem Składowym" lub "Słomianym".
W 1602–1629 na płycie Rynku Wielkiego powstaje ratusz, którego budowę sfinansowali mieszczanie z zebranej na ten cel składki "dobrowolnej a celowej". Rozwój handlu i rzemiosła, zwłaszcza żelaznego oraz związanego z wydobyciem i obróbką piaskowca, doprowadził do znacznego wzrostu zamożności mieszkańców Szydłowca. Najbogatsi patrycjusze w XVII w. wystawiali murowane z kamienia kamienice z bogato zdobionymi podcieniami, attykami i przyczółkami (m.in. Kamienica Brzeskich, nie zachowała się do naszych czasów, dziś. ul. Kilińskiego 15). Liczne klęski elementarne (epidemie, pożary, szybkie ubożenie z racji na trwające wojny), pojawiające się w 1648–1702, doprowadziły do stopniowej ruiny wielu zabudowań.
W 1819 Anna Jadwiga Sapieżyna ufundowała świecką szkołę elementarną. Budynek szkoły zlokalizowano w zachodniej pierzei Rynku Wielkiego (5).
W 1920 urządzono skwer w południowej pierzei Rynku Wielkiego (ówcześnie "pl. Konstytucji 3 Maja"), na którym w następnym roku postawiono pomnik Tadeusza Kościuszki (odsłonięty w 1923 r.). W 1929–1933 staraniem Towarzystwa „Dom Parafialny” w Szydłowcu, wybudowano Instytut Kultury Katolickiej (ul. Zakościelna 13).
W 2008 założono skwer na dawnym Rynku Plebańskim, u zbiegu ul. Kieleckiej i Zakościelnej.
Infrastruktura.
W obszarze Głównego Miasta znajdują się urzędy i instytucje usług publicznych, m.in.:

</doc>
<doc id="866983" url="https://pl.wikipedia.org/wiki?curid=866983" title="Persefone (zespół muzyczny)">
Persefone (zespół muzyczny)

Persefone - zespół z Andory grający progresywny death metal z wyrażnymi akcentami kultury wschodniej, uformowana w 2001 w stolicy kraju.

</doc>
<doc id="866984" url="https://pl.wikipedia.org/wiki?curid=866984" title="Białaczka kotów">
Białaczka kotów

Białaczka kotów to choroba zakaźna, wywoływana przez retrowirus FeLV (ang. feline leukemia virus), charakteryzująca się przewlekłym przebiegiem.
Występuje u kotów domowych na całym świecie. Pierwsze doniesienia o tej chorobie pojawiły się w latach 60. XX wieku.
Białaczka uznawana jest za jedną z głównych przyczyn zachorowań i śmierci młodych kotów. Przyjmuje się, że w Polsce 12 - 14% kotów jest zakażonych FeLV.
Choroba ta jest specyficzna dla kota domowego, a więc nie przenosi się na inne gatunki zwierząt, nie jest groźna dla człowieka.
Etiologia.
RNA retrowirusa FeLV opisał po raz pierwszy W. Jarrett w 1964 roku.
Wyróżnia się trzy podtypy wirusa, określane jako A, B i C.
Wirus ten jest bardzo wrażliwy na działanie czynników środowiska, niszczą go powszechnie dostępne środki myjące i dezynfekcyjne. W temperaturze pokojowej traci zdolność do zakażania po kilku minutach.
Źródła i drogi zakażenia.
Chore zwierzę lub bezobjawowy nosiciel wydala wirus ze śliną, kałem, moczem, mlekiem i innymi wydzielinami. Uznaje się, że najważniejszym źródłem zakażenia jest ślina – wirus przenosi się podczas kontaktu bezpośredniego w czasie pielęgnacji przez matkę (lizanie), pomiędzy kociętami i kotami podczas zabawy, także w razie pokąsania (walki kotów). Możliwe jest zakażenie za pośrednictwem wspólnie używanych misek lub poideł. Do zakażenia może też dojść w życiu płodowym. 
Głównym miejscem przenikania wirusa białaczki kotów (wrotami zakażenia) jest jama ustna, trochę rzadziej jama nosowa.
Zakażeniu ulegają najczęściej kocięta we wczesnym okresie życia – najczęściej pomiędzy 4 a 15 tygodniem. Powyżej 16 tygodnia życia kociąt, podatność na infekcję ulega wyraźnemu zmniejszeniu.
Starsze koty są względnie odporne na naturalne zakażenie. Jednak może dojść do infekcji dorosłych kotów podlegających działaniu stresu (np. stres socjalny, w trakcie przebiegu innych chorób, wyniszczenie, zarobaczenie, walki itp.). Zakażeniom sprzyja duże zagęszczenie zwierząt.
Patogeneza.
Wirus po wniknięciu namnaża się w komórkach błony śluzowej jamy ustnej lub nosowej, następnie drogą krwi przenika do śledziony i szpiku. Tam ulega intensywnej replikacji, skąd wydostaje się do krwi doprowadzając do wiremii. Intensywny wysiew wirusa do krwi następuje po około 2 - 4 tygodniach od zakażenia. W tym czasie wirus atakuje komórki innych narządów. 
Istniejące siły obronne organizmu mogą zahamować rozpoczynającą się infekcję.
Rozwijające się zakażenie może przebiec w następujący sposób:
Objawy kliniczne.
Większość z nich wykazuje się dużą różnorodnością, zwykle mają charakter przewlekły.
Najczęściej obserwuje się niedokrwistość wraz z objawami wychudzenia, apatii, braku apetytu i odwodnienia. Objawy te rozwijają się bardzo powoli.
Skutkiem działania FeLV jest obniżenie odporności, u chorych kotów wzrasta skłonność do zapadania na wielorakie infekcje. Można obserwować zapalenia układu oddechowego, przewodu pokarmowego, dziąseł, ropnie i stany zapalne skóry, zapalenia układu moczowego i inne. Wspólną ich cechą jest skłonność do częstych nawrotów.
Rozwijający się proces nowotworowy (głównie chłoniaki) może dać różne, często nietypowe objawy, związane ze stopniem zaawansowania i umiejscowieniem zmian w organizmie.
Mogą występować objawy neurologiczne, często obserwuje się zamieranie płodów, poronienia.
Rozpoznawanie.
Rozpoznanie białaczki kotów dokonuje się na podstawie badania klinicznego, uzupełnionego testem ELISA. Do prawidłowej interpretacji zaleca się w uzasadnionych przypadkach, wykonanie dwu badań testem ELISA w odstępie 60 – 90 dni.
Leczenie.
Białaczka jest chorobą nieuleczalną. Jednakże stosowanie odpowiedniej terapii może przedłużyć życie chorego kota, zredukować dyskomfort i cierpienie. Bardzo istotne jest zapewnienie zwierzęciu optymalnych warunków życia, a zwłaszcza unikanie stresu.
W leczeniu powikłań białaczki dużą rolę odgrywa zwalczanie wszelkich wtórnych infekcji, stosowanie środków przeciwbólowych i przeciwzapalnych, łagodzenie objawów anemii, odwodnienia itd.
Podejmuje się próby leczenia polegające na chemioterapii, stosowaniu leków przeciwwirusowych, leków wzmacniających naturalną odporność przeciwnowotworową i przeciwzakaźną (m.in. zydowudyna – np. Retrovir®, interferon – Virbagen Omega®, czy działający immunomodulacyjnie Zylexis®).
Zapobieganie.
Skuteczną metodą zapobiegania białaczce kotów jest szczepienie. Należy szczepić koty klinicznie zdrowe, wolne od wirusa białaczki. Szczepienia kociąt należy zacząć jak najwcześniej, zgodnie z zaleceniami lekarza weterynarii. Nie należy zapominać o szczepieniach przypominających.
Również izolacja od kontaktów z innymi kotami zapobiega zakażeniom wirusem FeLV.

</doc>
<doc id="866993" url="https://pl.wikipedia.org/wiki?curid=866993" title="TMDS">
TMDS



</doc>
<doc id="866997" url="https://pl.wikipedia.org/wiki?curid=866997" title="Historyja o chwalebnym Zmartwychwstaniu Pańskim">
Historyja o chwalebnym Zmartwychwstaniu Pańskim

Historyja o chwalebnym Zmartwychwstaniu Pańskim – wielkanocne misterium wydane w Krakowie około roku 1580–1582, podpisane nazwiskiem Mikołaja z Wilkowiecka. Wśród badaczy dominuje pogląd, że był on jedynie redaktorem, który z większego tekstu pasyjno–rezurekcyjnego wyodrębnił sceny od złożenia Chrystusa do grobu po spotkanie z Tomaszem w wieczerniku, uzgadniając fragmenty z zapisem biblijnym oraz dodając komentarze inscenizacyjne. Tekst był powszechnie znany aż do końca XVIII wieku, często wystawiano go, nazywając "Dialogiem częstochowskim" i zapominając o XVI–wiecznym autorze. W 1631 roku został przerobiony przez Jana Karola Dachnowskiego i jako "Historia o Zmartwychwstaniu Pańskim" funkcjonował aż do drugiej połowy XIX wieku, wystawiany we wsiach w okolicach Tarnowa. W roku 1961 Kazimierz Dejmek powrócił do dawnego tekstu i wystawiał "Historyję..." na scenie.
Treść.
Misterium rozpoczyna scena pokazująca, jak po śmierci Chrystusa trzej "biskupi" żydowscy Annasz, Kajfasz i Faryzeusz wraz z Piłatem zgadzają strażników do pilnowania grobu, aby uczniowie i zwolennicy ukrzyżowanego nie wykradli potajemnie ciała, rozgłaszając, że ich Pan zmartwychwstał. Tymczasem Maryja Magdalena, Maryja Jakobi (matka Jakuba) oraz Maryja Salome i Joanna Chuzowska udają się do aptekarza Rubena, u którego kupują maści i oleje, aby dokonać ostatniej posługi przy Ukrzyżowanym. Mimo postawionych straży, kamienia przy wejściu do grobu i pieczęci Chrystus zmartwychwstaje. Gdy przerażeni strażnicy podnoszą wzrok, widzą już tylko białe puste prześcieradła i aniołów przy grobie. Biegną poinformować o zajściu swoich zwierzchników. Ci opłacają ich sowicie, aby nie rozpowiedzieli prawdy i rozgłaszali wszystkim, że ciało Jezusa zostało nocą z grobu wykradzione.
Zmartwychwstały Jezus staje u bramy piekielnej i władczym głosem domaga się otwarcia. Lucyper i Cerberus nie chcą go wpuścić, a uwięzieni w piekle Adam, Ozeasz, Abraham i patriarchowie, słysząc zbliżającego się Pana, domagają się uwolnienia. Gdy Jezus otwiera bramę, Lucyper zaczyna rozpaczać, przewidując upadek piekieł, ale Cerberus uspokaja go, że jeszcze wielu grzeszników trafi do Otchłani. Jezus uwiązuje Lucypera na łańcuchu i strąca go w głąb piekła. Uwalnia dusze tych, którzy odpokutowali już swoje winy, i przekazuje archaniołowi Michałowi, aby zabrał je do Nieba. Adam, Ozeasz, Abel, Noe, Jan Baptysta i Łotr proszą Zbawiciela, by ten pozwolił im udać się do Maryi, matki Jezusa, z wiadomością o zmartwychwstaniu. Żaden z nich jednak nie okazuje się godzien tego przywileju, nowinę zanosi Maryi Anioł, za którym do swojej matki podąża sam Jezus.
Gdy o świcie Maria Salome, Maria Jakobi i Joanna przybywają do grobu, zastają tam dwóch aniołów, którzy przekazują im radosną nowinę. Marii Magdalenie ukazuje się sam Zmartwychwstały. Początkowo w szatach ogrodnika, dlatego pozostaje nierozpoznany, gdy jednak zrzuca z siebie przebranie, kobieta pada mu do stóp. Jezus nie pozwala się jej dotknąć, póki nie uda się do swojego Ojca w Niebie. Kobiety spieszą poinformować o wydarzeniu Apostołów. Jezus ukazuje się świętemu Piotrowi, spotyka także Kleofasa i Łukasza, zdążających do Emaus. Pojawia się także wśród uczniów i błogosławi im. Ostatnia scena misterium pokazuje niewiernego Tomasza, który przekonuje się o prawdziwości zmartwychpowstałego Pana.

</doc>
<doc id="866999" url="https://pl.wikipedia.org/wiki?curid=866999" title="System temperowany">
System temperowany



</doc>
<doc id="867000" url="https://pl.wikipedia.org/wiki?curid=867000" title="Helmut Pfleger">
Helmut Pfleger

Helmut Pfleger (ur. 6 sierpnia 1943 w Teplicach) – niemiecki szachista i dziennikarz szachowy, arcymistrz od 1975 roku.
Kariera szachowa.
W latach 60. i 70. należał do czołówki szachistów Republiki Federalnej Niemiec, w 1965 r. podzielił (wspólnie z Wolfgangiem Unzickerem) I m. w mistrzostwach kraju. W 1964 r. zadebiutował w narodowej drużynie na szachowej olimpiadzie w Tel Awiwie i zdobył dwa medale: złoty za najlepszy wynik indywidualny na IV szachownicy oraz brązowy wraz z drużyną. Do 1982 r. w turniejach olimpijskich wystąpił łącznie 7 razy (w tym raz na I szachownicy). Brał udział w wielu międzynarodowych turniejach, zwyciężając bądź dzieląc I m. m.in. w Zurychu (1964), Polanicy-Zdroju (1971, memoriał Akiby Rubinsteina), Lorenço Marques (1973) oraz Montilli (1973).
Najwyższy ranking w karierze osiągnął 1 lipca 1972 r., z wynikiem 2545 punktów dzielił wówczas 38-41. miejsce na świecie, jednocześnie zajmując 3. miejsce (za Robertem Hübnerem i Lotharem Schmidem) wśród niemieckich szachistów). Od 1998 r. nie występuje w turniejach klasyfikowanych przez Międzynarodową Federację Szachową.
Prowadzi szachową kolumnę w wydawanym w Hamburgu tygodniku "Die Zeit", był również redaktorem programu "Schach im WDR" w niemieckiej telewizji.

</doc>
<doc id="867003" url="https://pl.wikipedia.org/wiki?curid=867003" title="Rada Delegatów Robotniczych w Lublinie">
Rada Delegatów Robotniczych w Lublinie

Rada Delegatów Robotniczych w Lublinie – powstała 5 listopada 1918 roku z inicjatywy SDKPiL oraz PPS-Lewicy. 6 listopada 1918 roku na wiecu robotniczym postulowano obalenie władzy Rady Regencyjnej oraz stworzenie milicji robotniczej i powołanie nowego rządu, wprowadzenie ośmiogodzinnego dnia pracy i ogłoszono strajk powszechny. Na zebraniu konstytucyjnym uchwaliła ona wprowadzenie 8-godzinnego dnia pracy i powołanie do życia robotniczej Milicji Ludowej. Przewodniczącym Komitetu Wykonawczego LRDR został działacz PPS-Lewicy Jan Gutowski. Zapoczątkowany w Lublinie ruch RDR ogarnął wkrótce cały obszar byłego Królestwa Polskiego. Do RDR wchodzili reprezentanci KPRP, PPS, NZR, Bund, Poalej Syjon, Ferajnigte, związków zawodowych i robotników bezpartyjnych. Od listopada 1918 do lutego 1919 powstało ponad 100 Rad Delegatów Robotniczych, które skupiły około 500 tysięcy robotników robotników fabrycznych, rolnych i folwarcznych oraz zdemobilizowanych żołnierzy armii zaborczych. Był to najbardziej masowy ruch polskiej klasy robotniczej w okresie międzywojennym.

</doc>
<doc id="867007" url="https://pl.wikipedia.org/wiki?curid=867007" title="Paweł Klimczak">
Paweł Klimczak

Paweł Klimczak (ur. 20 sierpnia 1973 w Poznaniu) – polski gitarzysta i kompozytor, grający m.in. w zespołach Armia, Lombard, 2Tm2,3, Syndicate, a także projekcie solowym Tomasza Budzyńskiego.
26 stycznia 2007 roku zdał ostatni egzamin państwowy na zawodowego pilota liniowego. W następstwie tego Klimczak zrezygnował z grania w Lombardzie. W kwietniu 2010 zakończył współpracę z zespołem Armia. Od 2007 pilot PLL LOT.

</doc>
<doc id="867008" url="https://pl.wikipedia.org/wiki?curid=867008" title="Herb Orzysza">
Herb Orzysza

Herb Orzysza – jeden z symboli miasta Orzysz i gminy Orzysz w postaci herbu.
Wygląd i symbolika.
Herb przedstawia na białej tarczy wizerunek czarnego orła ze złotą koroną na głowie, trzymającego berło skrzyżowane z mieczem, oparte na niebieskiej poduszce wyłożonej na rogu obfitości wypełnionym kwiatami, wspartym na czerwonym postumencie.
Wizerunek herbowy nawiązuje do Orła pruskiego.
Historia.
W marcu 1725 roku król Prus Fryderyk Wilhelm I nadał Orzyszowi prawa miejskie oraz herb.

</doc>
<doc id="867012" url="https://pl.wikipedia.org/wiki?curid=867012" title="Chukwuemeke Ojukwu">
Chukwuemeke Ojukwu



</doc>
<doc id="867016" url="https://pl.wikipedia.org/wiki?curid=867016" title="Yoshinori Kitase">
Yoshinori Kitase

 – japoński producent gier, scenarzysta i były reżyser gier pracujący dla Square Enix Co., Ltd. (dawniej Square Co., Ltd.). Zatrudniony od 1991. Najsłynniejsze jego prace to "Final Fantasy VI", "Chrono Trigger", "Final Fantasy VII" i "Final Fantasy VIII". Potem pracował jako producent przy "Final Fantasy X" i "Final Fantasy X-2". Kitase jest również szefem Square Enix's Product Development Division 1.

</doc>
<doc id="867020" url="https://pl.wikipedia.org/wiki?curid=867020" title="Traktat mniejszościowy">
Traktat mniejszościowy



</doc>
<doc id="867022" url="https://pl.wikipedia.org/wiki?curid=867022" title="VfB Friedrichshafen">
VfB Friedrichshafen

VfB Friedrichshafen (pełna nazwa Verein für Bewegungsspiele Friedrichshafen) – niemiecki męski klub siatkarski z siedzibą w Friedrichshafen, utworzony w 1969 roku. W najwyższej niemieckiej klasie rozgrywkowej występuje nieprzerwanie od sezonu 1987/1988. 12-krotny mistrz Niemiec i 10-krotny zdobywca krajowego pucharu, regularnie występujący w europejskich pucharach (m.in. triumfator Ligi Mistrzów 2006/2007).
Sukcesy.
Mistrzostwa Niemiec:
Puchar Niemiec:
Puchar Europy Mistrzów Klubowych / Liga Mistrzów:
Puchar CEV:
Superpuchar Niemiec:

</doc>
<doc id="867026" url="https://pl.wikipedia.org/wiki?curid=867026" title="Franciszek Antoni Kwilecki">
Franciszek Antoni Kwilecki

Franciszek Antoni Kwilecki herbu Szreniawa (ur. 15 października 1725 w Kwilczu – zm. 3 lutego 1794 w Druczlałkach k. Wystruci w ówczesnym Królestwie Prus) – kasztelan kaliski w latach 1790-1794, konfederat barski, poseł nadzwyczajny 
Rzeczypospolitej w Berlinie, starosta wschowski w latach 1758-1788.
Życiorys.
Poseł na sejm nadzwyczajny 1761 roku z województwa poznańskiego. W 1764 roku posłował na sejm koronacyjny z województwa poznańskiego. W 1766 był marszałkiem Trybunału Głównego Koronnego w Piotrkowie. Jesienią 1768 przystąpił do konfederacji barskiej. 25 stycznia 1769 został przez Rosjan aresztowany. Zwolniony na prośbę króla Stanisława Augusta Poniatowskiego, mianowany w grudniu 1771 posłem w Prusach. W ciągu swojej pięcioletniej misji, wyłożył na utrzymanie poselstwa 10 000 czerwonych złotych. Był członkiem Komisji Dobrego Porządku w 1783 roku. Poseł na sejm 1786 roku. W 1788 posłował na Sejm Czteroletni, który 6 października otworzył w zastępstwie nieobecnego Stanisława Kostki Gadomskiego, marszałka poprzedniego sejmu. Podpisał konstytucję 3 maja.
Odznaczony Orderem Orła Białego (1789) i Orderem Świętego Stanisława. W 1776 roku odznaczony Orderem św. Anny.

</doc>
<doc id="867029" url="https://pl.wikipedia.org/wiki?curid=867029" title="Reichsheer">
Reichsheer

Reichsheer – niemieckie wojska lądowe podlegające Reichswehrze.
Utworzono je 6 marca 1919 roku z resztek Armii Cesarstwa Niemieckiego. Liczyły początkowo 43 brygady, których ilość zredukowano następnie do 20 brygad (w dniu 1 października 1919 roku), tworząc jednocześnie tzw. Przejściowe Wojska Lądowe (niem. "Übergangsheer"). W maju 1920 roku liczebność ograniczono do 200 000 ludzi, nastąpiła też restrukturyzacja, w wyniku której utworzono 3 dywizje kawalerii i 7 dywizji piechoty. W dniu 1 października 1920 roku brygady zredukowano do pułków, co ograniczyło liczebność do 100 000, jak nakazywały ustalenia traktatu wersalskiego.
Reichsheer istniał do 21 maja 1935 roku, kiedy to Reichswehra została przemianowana w Wehrmacht.

</doc>
<doc id="867032" url="https://pl.wikipedia.org/wiki?curid=867032" title="Inhibitor kompetycyjny">
Inhibitor kompetycyjny



</doc>
<doc id="867033" url="https://pl.wikipedia.org/wiki?curid=867033" title="Marceli Strzykalski">
Marceli Strzykalski

Marceli Konrad Strzykalski (ur. 19 lutego 1931 w Nowym Bytomiu) – polski piłkarz grający na pozycji pomocnika.
Reprezentował barwy kilku klubów. Największe sukcesy odniósł w Legii Warszawa. Zadebiutował w niej 17 października 1954 roku w zremisowanym 1:1 meczu z ŁKS Łódź. Wystąpił także w pierwszym spotkaniu warszawskiego klubu w europejskich pucharach – 12 września 1956 zagrał w przegranym 0:4 pojedynku Pucharu Europy ze Slovanem Bratysława. Łącznie rozegrał w Legii 177 meczów i strzelił 20 goli. Wraz z nią dwukrotnie wywalczył dublet – mistrzostwo Polski oraz puchar kraju (1955, 1956). Karierę piłkarską zakończył w Wawelu Kraków.
W reprezentacji Polski zadebiutował 21 września 1952 roku w wygranym 3:0 meczu z NRD. Łącznie w barwach narodowych wystąpił w 17 spotkaniach – po raz ostatni 8 października 1961 w przegranym 0:2 pojedynku z Republiką Federalną Niemiec. Ponadto w 1960 roku brał udział w igrzyskach olimpijskich w Rzymie – w turnieju tym rozegrał trzy mecze.
Po zakończeniu kariery zawodniczej pracował jako trener, m.in. w GKS Katowice, najpierw jako tymczasowy trener w dwóch spotkaniach rundy jesiennej sezonu 1967/1968, następnie w rundzie wiosennej sezonu 1969/1970, następnie w rundzie wiosennej sezonu 1971/1972 i sezonie 1972/1973.

</doc>
<doc id="867037" url="https://pl.wikipedia.org/wiki?curid=867037" title="Royal Canin">
Royal Canin

Royal Canin SAS – francuska firma zajmująca się produkcją karm dla psów i kotów. Założona w 1968 roku przez lekarza weterynarii dr. Jeana Cathary. Główna siedziba spółki znajduje się obecnie w południowej Francji, w miejscowości Aimargues, w departamencie Gard, w regionie Oksytania.
Od 2002 roku należy do amerykańskiego koncernu Mars, Incorporated, właściciela takich marek karm dla zwierząt jak Whiskas i Pedigree. Poprzez spółki córki grupa Royal Canin obecna jest w prawie 100 krajach na całym świecie.
Historia.
Początki marki Royal Canin.
Dr Jean Cathary, który pracował jako weterynarz w Aimargues, w połowie lat '60 zainteresował się rosnącą liczbą przypadków psów z poważnymi problemami skórnymi i innymi schorzeniami, które nawracały pomimo leczenia. Doszedł do wniosku, że choroby te są wynikiem niewłaściwego odżywiania wynikającego z nawyku karmienia zwierząt resztkami ludzkiego pożywienia. Aby skutecznie leczyć swoich pacjentów, zdecydował się opracować własną recepturę karmy dla zwierząt, opartą o zboża oraz precyzyjnie dobrane składniki jak witaminy i pierwiastki śladowe. Choć pracował w warunkach domowych, jego rozwiązanie okazało się skuteczne i dawało widoczne efekty w postaci poprawy stanu skóry i jakości sierści u psów. W ten sposób Cathary stworzył swoją pierwszą karmę, której w 1967 roku nadał nazwę Royal Canin. Rok później zrezygnował z praktyki weterynaryjnej, otworzył firmę i skupił się na produkcji oraz dystrybucji produktów wśród hodowców i innych weterynarzy.
Royal Canin w Polsce.
Royal Canin Polska.
W Polsce grupa Royal Canin obecna jest od 2001 roku, kiedy to została zarejestrowana spółka Royal Canin Polska sp. z o.o. należąca do Royal Canin SAS. Pierwotnie spółka zajmowała się jedynie dystrybucją karm, a jej siedziba znajdowała się w Krakowie. W 2005 roku podjęto decyzję o ulokowaniu nowego zakładu produkcyjnego karm suchych w Niepołomickiej Strefie Inwestycyjnej, którego budowa rozpoczęła się w roku 2006. W grudniu 2007 roku siedziba spółki została przeniesiona do Niepołomic, a w roku 2008 rozpoczęto produkcję karm. Po 10 latach funkcjonowania zakładu osiągnął on poziom produkcji ok. 135 tys. ton karmy rocznie, która jest sprzedawana do 23 krajów, w Europie i Azji.
Royal Canin Dystrybucja.
W 2010 roku została ponadto utworzona spółka Royal Canin Dystrybucja sp. z o.o. z siedzibą w Niepołomicach, której większościowym udziałowcem jest Royal Canin USA, Inc. Zajmuje się ona dystrybucją karm wytwarzanych przez Royal Canin Polska oraz inne fabryki grupy Royal Canin.
Kara UOKIK.
W 2011 roku Prezes UOKIK wszczęła postępowanie przeciwko Royal Canin Polska sp. z o.o. i pięciu dystrybutorom jej produktów o zawarcie nielegalnego porozumienia. Zarzuty Urzędu dotyczyły wprowadzenia w roku 2010 ograniczeń w sprzedaży karm z linii "Vetirinary Diet", tak by można je było kupić jedynie za pośrednictwem gabinetów weterynaryjnych, co ograniczało konkurencję i prowadziło do istotnego wzrostu cen końcowych płaconych przez konsumentów. Postępowanie zakończyło się w grudniu 2013 roku nałożeniem kar pieniężnych na członków porozumienia, w tym kary w wysokości prawie 2,1 mln zł na Royal Canin, która uznana została za inicjatora tych działań. Po odwołaniu się ukaranych podmiotów od decyzji UOKIK stanowisko Urzędu podtrzymał sąd okręgowy w roku 2015 oraz finalnie sąd apelacyjny w roku 2017, przy czym ostateczna wysokość kar została zmniejszona o 20% (dla Royal Canin do 1,6 mln zł).
Linki zewnętrzne.
Oficjalne strony internetowe producenta:

</doc>
<doc id="867038" url="https://pl.wikipedia.org/wiki?curid=867038" title="Maurycy Orzech">
Maurycy Orzech

Maurycy Orzech (ur. 1891, zm. 1943) – polski ekonomista, dziennikarz, publicysta i polityk, czołowy przedstawiciel żydowskiej partii robotniczej Bund w okresie dwudziestolecia międzywojennego. Członek kierownictwa podziemnego Bundu w getcie warszawskim. 
Życiorys.
Do Bundu należał od roku 1907, był redaktorem prasy partyjnej.
Po wybuchu II wojny światowej starał się z pomocą ambasady brytyjskiej wyjechać neutralnym statkiem do Szwecji. Zatrzymany przez Niemców, był więziony w Berlinie, skąd odesłano go do getta warszawskiego. W getcie reprezentował partię w Radzie Społecznej przy organizacji dobroczynnej Joint. Zajmował się tworzeniem podziemnej prasy partyjnej. Najprawdopodobniej był jednym z dwóch reprezentantów Bundu podczas konferencji z Blokiem Antyfaszystowskim. 
W lipcu 1942 przedostał się z getta na stronę aryjską. Według niektórych źródeł został aresztowany przy próbie przekroczenia granicy i zamordowany przez Gestapo. 

</doc>
<doc id="867039" url="https://pl.wikipedia.org/wiki?curid=867039" title="Konkatedra Niepokalanego Serca Najświętszej Maryi Panny w Sokołowie Podlaskim">
Konkatedra Niepokalanego Serca Najświętszej Maryi Panny w Sokołowie Podlaskim

Konkatedra Niepokalanego Serca NMP w Sokołowie Podlaskim – kościół zbudowany w latach 1948-1951.
Historia.
Pierwszy kościół ufundowano 12 maja 1415 z funduszy Mikołaja Sepieńskiego, doradcy Wielkiego Księcia Witolda. 3 października 1424 erygowano tu i uposażono parafię. Dokonał tego biskup włodzimierski Grzegorz. Do początku XIX wieku budowano na tym miejscu kolejne kościoły, wszystkie z drewna. Pierwsza murowana świątynia pod wezwaniem św. Michała Archanioła powstała w latach 1820-1826 z funduszy Karola Kobylińskiego i jego żony, Franciszki z Wojewódzkich. Obiekt przetrwał do nocy z 26 na 27 lipca 1944, kiedy to radzieckie lotnictwo zbombardowało Sokołów, niszcząc m.in. świątynię, wikarówkę i plebanię. 
Autorem projektu obecnego kościoła był architekt Andrzej Boni z Warszawy, który wzorował się na swoim wcześniejszym planie kościoła Najczystszego Serca Maryi na Placu Szembeka w Warszawie. Budowę rozpoczęto w 1948. Kościół został konsekrowany 25 października 1953 przez biskupa Ignacego Świrskiego. Wyposażanie obiektu i budowę wieży ukończono dopiero w 1983. 
W dniu 25 marca 1992 roku, na mocy bulli papieskiej, świątynia została podniesiona do godności konkatedry. W 1999 do elewacji tylnej dostawiono drewniany ołtarz polowy, stanowiący wcześniej część ołtarza papieskiego z Drohiczyna.

</doc>
<doc id="867043" url="https://pl.wikipedia.org/wiki?curid=867043" title="Paweł Kaczorowski (kolarz)">
Paweł Kaczorowski (kolarz)

Paweł Kaczorowski (ur. 28 września 1949 w Łodzi) – olimpijczyk, reprezentant Polski w kolarstwie torowym i szosowym. Trener Reprezentacji Polski na Olimpiadzie w Moskwie, Mistrzostwach Świata w Monachium (1978) i Mistrzostwach Świata w Amsterdamie – (1979). Reprezentant Gwardii Łódź. Coach drużyny tenisowej MKT Łódź w latach 1993-2003, z którą zdobył 7 tytułów Mistrza Polski, 2 wicemistrza Polski, 1 brązowy medal. Mistrz Sportu i Zasłużony Działacz Kultury Fizycznej.

</doc>
<doc id="867050" url="https://pl.wikipedia.org/wiki?curid=867050" title="Park Krajobrazowy Łuk Mużakowa">
Park Krajobrazowy Łuk Mużakowa

Park Krajobrazowy Łuk Mużakowa (niem. "Muskauer Faltenbogen") – park krajobrazowy i geopark w województwie lubuskim, założony w celu ochrony szczególnego tworu geologicznego – moreny czołowej powstałej podczas zlodowacenia środkowopolskiego (Odry).
Morena ma kształt podkowy o długości 40 km i szerokości 3–5 km (krańce oparte Tuplice i Klein Kölzig w Niemczech. Przez środek łuku płynie Nysa Łużycka. Na terenie parku występują deniwelacje rzędu ok. 100 m. Najwyższym punktem po stronie polskiej jest bezimienne wzgórze na północny wschód od Żarek Wielkich 178,8 m n.p.m. i drugie w obszarze na północ od Nowych Czapli 182,8 m n.p.m.
Obszar parku był w przeszłości terenem silnej działalności człowieka. Jej efektem są liczne jeziorka pochodzenia antropogenicznego oraz pozostałości po eksploatacji węgla brunatnego.
Łuk Mużakowa jest uważany za jedyną na Ziemi morenę czołową widoczną z kosmosu.
17 września 2011 roku Łuk Mużakowa uzyskał certyfikat Geoparku Europejskiego, obejmujący zarówno polską, jak i niemiecką część geoparku. Od 2011 roku, geopark – jako jedyny w Polsce – należy do Światowej Sieci Geoparków (ang. "Global Geoparks Network", GGN) zrzeszającej geoparki narodowe o statusie Światowego Geoparku UNESCO (ang. "UNESCO Global Geopark"). 
Położenie.
Park krajobrazowy położony jest na terenie powiatu żarskiego w:
Powierzchnia z podziałem na gminy.
Park nie posiada otuliny.
Opis obiektu poddanego pod ochronę.
Park obejmuje tereny położone w południowej części województwa lubuskiego, w strefie pogranicza z Niemcami o cennych wartościach przyrodniczych, historycznych i kulturowych. Obszar Parku pokrywa się z zasięgiem Łuku Mużakowskiego, formy geologicznej, znanej też jako Łużycki Wał Graniczny. Łuk ten ma kształt podkowy otwartej ku północy, o długości ok. 40 km i szerokości 3–4 km. Nysa Łużycka dzieli Łuk na dwie części w jednym z piękniejszych parków przypałacowych w Europie w m. Łęknica.
Na obszarze Parku występuje znaczna liczba stawów w wyrobiskach po odkrywkowej eksploatacji węgla brunatnego oraz stawów pożwirowych. Historycznie, omawiany teren leży na pograniczu Górnych i Dolnych Łużyc.
Formy ochrony przyrody.
Na terenie Parku znajduje się jeden rezerwat przyrody – „Nad Młyńską Strugą”, 4 użytki ekologiczne oraz 17 pomników przyrody. Ponadto znajdują się tu obszary sieci Natura 2000 – obszar specjalnej ochrony ptaków PLB020005 „Bory Dolnośląskie” oraz 3 specjalne obszary ochrony siedlisk: PLH080038 „Łęgi nad Nysą Łużycką”, PLH080044 „Wilki nad Nysą” i PLH080060 „Uroczyska Borów Zasieckich”.

</doc>
<doc id="867056" url="https://pl.wikipedia.org/wiki?curid=867056" title="Dżochar">
Dżochar



</doc>
<doc id="867057" url="https://pl.wikipedia.org/wiki?curid=867057" title="Hapoel Tel Aviv FC">
Hapoel Tel Aviv FC



</doc>
<doc id="867059" url="https://pl.wikipedia.org/wiki?curid=867059" title="Baadshah">
Baadshah

Baadshah (niemiecki tytuł: "Baadshah – Der König der Liebe") - bollywoodzki komediodramat, kino akcji i musical wyreżyserowany w 1999 roku przez braterski duet Abbas-Mustan. W rolach głównych wystąpili indyjscy aktorzy Shah Rukh Khan i Amrish Puri
Fabuła.
Raj (Shah Rukh Khan) nazywa siebie Badshahem (królem). Baadshah, król serca, który łączy w sobie siłę i słabość, porywa, śmieszy i rozczula. W rzeczywistości jest jednak tylko zwariowanym detektywem, przyjmującym najdziwniejsze przypadki. Jednym z tych przypadków jest zadanie, które zleca mu bogaty Jhunjhunwala. Zamawia on u niego rozkochanie i porzucenie pięknej Seemy (Twinkle Khanna). Liczy on, że porzucona łatwiej zgodzi się na ślub z jego synem. Raj nie ma żadnych wyrzutów sumienia. Z zimną krwią i swoistym urokiem uwodzi Seemę, ale porzucenie jej sprawia mu ból. "Król" się zakochał. Nie ma jednak czasu na tęsknotę i smutek, bo czeka go kolejne zadanie – uwolnienie porwanej córeczki przemysłowca Mahendry. W trakcie akcji gangsterzy mylą go z agentem policji o pseudonimie "Baadshah". Zabiwszy agenta na rozkaz bogatego Suraj Singh Tharpara (Amrish Puri) mają wrażenie, że zabili nie tę osobę. Obawiają się, że Baadshah – Raj może im pokrzyżować plan zamordowania premier Goa Gayatri Bachchan (Rakhee). Zaczyna się pościg za Baadshahem...
Muzyka filmowa.
Twórcą muzyki filmowej i piosenek jest Anu Malik.

</doc>
<doc id="867066" url="https://pl.wikipedia.org/wiki?curid=867066" title="Indywidualne Mistrzostwa Europy Juniorów na Żużlu 1977">
Indywidualne Mistrzostwa Europy Juniorów na Żużlu 1977

Indywidualne Mistrzostwa Europy Juniorów na Żużlu 1977 – cykl turniejów żużlowych, mających wyłonić najlepszych żużlowców do lat 23 na świecie. Tytuł wywalczył Duńczyk Alf Busk. Oficjalnie zawody rozegrane zostały pod szyldem indywidualnych mistrzostw Europy juniorów.
Finał.
Uwaga! Zawody przerwano po 9 wyścigu z powodu opadów deszczu.

</doc>
<doc id="867068" url="https://pl.wikipedia.org/wiki?curid=867068" title="Towarzystwo genealogiczne">
Towarzystwo genealogiczne

Towarzystwo genealogiczne – stowarzyszenie zrzeszające miłośników genealogii, działające na określonym obszarze. Może być to zarówno stowarzyszenie rejestrowe jak i stowarzyszenie zwykłe. Działalność towarzystw opiera się na pracy społecznej członków. Towarzystwa utrzymują się z wpisowego i składek członkowskich.
Celami towarzystw genealogicznych są zazwyczaj:

</doc>
<doc id="867070" url="https://pl.wikipedia.org/wiki?curid=867070" title="USS Vella Gulf">
USS Vella Gulf

Okręty US Navy o nazwie USS "Vella Gulf", pochodzącej od bitwy w Zatoce Vella (czasami nazwy są błędnie podawane jako "Vela Gulf"):

</doc>
<doc id="867087" url="https://pl.wikipedia.org/wiki?curid=867087" title="USS Vengeance">
USS Vengeance

Okręty US Navy o nazwie USS "Vengeance":

</doc>
<doc id="867090" url="https://pl.wikipedia.org/wiki?curid=867090" title="Babesidae">
Babesidae



</doc>
<doc id="867091" url="https://pl.wikipedia.org/wiki?curid=867091" title="Flokowanie">
Flokowanie

Flokowanie – proces technologiczny polegający na nanoszeniu na przedmioty wykonane z tkaniny, drewna, szkła, tworzywa sztucznego lub gumy ozdobnej warstwy ze strzyży tekstylnej. Strzyża tekstylna to włókno z tworzywa sztucznego pocięte na odcinki długości od 0,3 do 5 mm. Strzyża tekstylna nazywana jest flokiem.
Powierzchnia przedmiotu podlegającego flokowaniu, pokrywana jest klejem. Klej nanosi się za pomocą pistoletu natryskowego, wałka lub metodą sitodruku. Następnie za pomocą urządzenia elektrostatycznego, w polu elektrycznym 60 do 90 kV, pokrywa się flokiem warstwę kleju. Przedmiot flokowany jest uziemiony. Pole elektryczne sprawia, że włókna floku z dużą prędkością poruszają się w kierunku flokowanej powierzchni i wbijają się w warstwę kleju, ustawiając się prostopadle do niej. Po utwardzeniu się kleju odciąg elektryczny usuwa nieprzyklejone włókna.
Flokowana powierzchnia wyglądem przypomina zamsz. Tą metodą ozdabia się wyposażenie samochodów (zwłaszcza deski rozdzielcze), zabawki, meble, nadruki na koszulkach, czapeczkach i obudowy baterii do e-papierosów.

</doc>
<doc id="867092" url="https://pl.wikipedia.org/wiki?curid=867092" title="USS Valiant">
USS Valiant

Okręty US Navy o nazwie USS "Valiant":
Nazwa USS "Valiant" jest także używana przez dwa okręty z fikcyjnego świata Star Trek

</doc>
<doc id="867100" url="https://pl.wikipedia.org/wiki?curid=867100" title="Mariusz Jastrzębski">
Mariusz Jastrzębski

Mariusz Jastrzębski (ur. 21 stycznia 1985 w Nowym Targu) – polski hokeista.
Kariera.
Absolwent NLO SMS PZHL Sosnowiec z 2004. Profesjonalną karierę zawodniczą zakończył po sezonie 2011/2012.
Od 2016 zawodnik drużyny Gazda Nowy Targ w II lidze.

</doc>
<doc id="867109" url="https://pl.wikipedia.org/wiki?curid=867109" title="Hipoteza geochemiczna">
Hipoteza geochemiczna

Hipoteza geochemiczna – jedna z hipotez dotyczących powstania wody na ziemi. Zakłada ona, że woda powstaje we wnętrzu skorupy ziemskiej i zostaje uwolniona z magmy w procesach wulkanicznych. Para wodna w gorącej magmie w temperaturze poniżej wartości krytycznej ulega skropleniu, tworząc "roztwory hydrotermalne". Kiedy wulkan jest aktywny, woda zostaje uwolniona do atmosfery lub hydrosfery. Wody, które powstały z krzepnięcia magmy, nazywane są wodami juwenilnymi. Procesy wulkaniczne, w ramach których były wyrzucane duże ilości pary wodnej, ochładzały jednocześnie powierzchnię Ziemi, której skorupa była rozżarzona do temperatury powyżej 100 °C. Ciśnienie powietrza ze względu na nasycenie parą wodną wynosiło ok. 300 atmosfer. Dopiero późniejszy spadek temperatury powierzchni Ziemi umożliwiał opad wody do zagłębień, przez co utworzyły się praoceany. Zakłada się, że hydrosfera wytworzyła się w ten sposób po 500 milionach lat od powstania ziemskiego globu, czego świadectwem są skały osadowe liczące 3,8 miliarda lat. Początkowo zbiorniki wodne były ciepłe i płytkie, a zebrana w nich woda miała odczyn kwaśny, rozpuszczały się w niej gazy pochodzące zarówno z atmosfery, jak i w wyniku trwających procesów wulkanicznych. 
Alternatywnymi do hipotezy geochemicznej są: hipoteza solarna oraz hipoteza o pochodzeniu ziemskiej wody z komet i planetoid.

</doc>
<doc id="867111" url="https://pl.wikipedia.org/wiki?curid=867111" title="Herb Chorzel">
Herb Chorzel

Herb Chorzel – jeden z symboli miasta Chorzele i gminy Chorzele w postaci herbu.
Wygląd i symbolika.
Herb przedstawia w srebrnym polu zielone drzewo o trzech korzeniach i dwóch konarach, z których prawy dodatkowo rozgałęziony na dwa mniejsze, na którego szczycie znajduje się owoc karczocha zielony; na lewo od pnia czarny róg myśliwski z okuciami, ustnikiem i wylotem w kolorze złotym, ułożony na opak w skos. 
Drzewo z nietypowym owocem z herbu Chorzel przywodzi na myśl rewersy medali królowej Bony autorstwa Jana Marii Padovano. Niewykluczone, że ten właśnie artysta zaprojektował pierwszą pieczęć miejską. Motywy roślinne na tych pieczęciach przedstawiają kwiaty karczocha. Karczoch to symbol płodności i użyczenie tego motywu herbowi miasta mogło stanowić pomyślną wróżbę na przyszłość. Róg myśliwski dodano zapewne w nawiązaniu do obfitości zwierzyny w okolicznych lasach. Nie było pierwszym przypadkiem użyczanie symboliki królewskiej małżonki nowemu miastu. Dla przykładu, nadany w tym samym okresie herb miasta Bar zawierał monogram Bony.
Historia.
Chorzele uzyskały herb prawdopodobnie nadaniem królewskim. Znana jest pieczęć z takim herbem przyłożona do dokumentu z 1553 roku. Kolejna pieczęć została sprawiona w 1660 i przyłożono ją do dokumentu z 1678. Herbu używano prawdopodobnie do okresu zaborów. Pod zaborem rosyjskim, w ramach reformy miejskiej heraldyki w Królestwie Kongresowym zaprojektowano nowy herb, przedstawiający tarczę między dwiema rybami. Projekt ten, autorstwa Teodora Chrząńskiego, nie przyjął się jednak. Rekonstrukcji barw jako pierwszy dokonał Marian Gumowski, dając drzewo zielone, zaś róg złoty. Późniejsze rysunki Gumowskiego dawały róg czarny z okuciami złotymi. Takie też opracowania barwne przyjmowali następcy Gumowskiego. Mimo to, władze miasta przyjęły w latach 90 opracowany z wieloma błędami wizerunek, ignorując zupełnie fachową literaturę.
Wzór herbu przyjętego 5 sierpnia 2012 uchwałą nr 184/XXI/12 Rady Miejskiej w Chorzelach opracowali Kamil Wójcikowski i Robert Fidura, wzorując się zarówno na rysunku z najstarszej pieczęci, jak i rekonstrukcjach barwnych Gumowskiego i jego następców, wzór ten uzyskał pozytywną opinię Komisji Heraldycznej.

</doc>
<doc id="867112" url="https://pl.wikipedia.org/wiki?curid=867112" title="Hendrik Christoffel van de Hulst">
Hendrik Christoffel van de Hulst

Hendrik Christoffel van de Hulst (ur. 19 listopada 1918 w Utrechcie, zm. 31 lipca 2000 w Lejdzie) – holenderski astronom.
W 1944 roku wykazał, że międzygwiazdowe obłoki gazowego wodoru mogą być obserwowane na częstotliwości 1,42 GHz (długość fali 21 cm).

</doc>
<doc id="867113" url="https://pl.wikipedia.org/wiki?curid=867113" title="Wojska obrony terytorialnej">
Wojska obrony terytorialnej

Wojska obrony terytorialnej – część sił zbrojnych przeznaczona do prowadzenia działań taktycznych na obszarze kraju. Stanowiły je jednostki ogólnego przeznaczenia oraz ochrony i obrony obiektów formowane i wykorzystywane do samodzielnego prowadzenia walki, wsparcia działań wojsk operacyjnych oraz działań humanitarnych.
Struktura wojsk OT.
Strukturę wojsk obrony terytorialnej tworzą:
Terytorialnym organom dowodzenia szczebla okręgowego podlegały jednostki wojskowe ogólnego przeznaczenia o charakterze brygad zmotoryzowanych.
Terytorialnym organom dowodzenia szczebla wojewódzkiego podlegały bataliony obrony terytorialnej oraz pododdziały ochrony i obrony obiektów nowo formowane na okres zagrożenia (kryzysu) i wojny.
Jednostki wojsk obrony terytorialnej realizowały zadania w swoich obszarach odpowiedzialności wyznaczonych na terytorium kraju. Mogły one prowadzić bezpośrednie działania bojowe, działać w strefie tyłowej oraz na terytorium opanowanym przez przeciwnika. Obszary odpowiedzialności obronnej na okres zagrożenia "(kryzysu)", wojny i okupacji przygotowywały już w czasie pokoju.
Charakterystyczne dla działań taktycznych wojsk obrony terytorialnej są:
Wojska obrony terytorialnej w Polsce.
Wojska Obrony Terytorialnej Kraju (OTK) powołano w Polsce uchwałą Komitetu Obrony Kraju z 14 maja 1959 roku, jako siły tzw. układu wewnętrznego, służącego do bezpośredniej obrony terytorium kraju przed różnymi zagrożeniami (układ zewnętrzny stanowiły wojska operacyjne przewidziane do działań w ramach Zjednoczonych Sił Zbrojnych Układu Warszawskiego, w założeniu poza terytorium kraju). Wśród ich zadań, oprócz walki ze środkami napadu powietrznego, desantami powietrznymi i morskimi, oraz zwalczania grup dywersyjno-rozpoznawczych przeciwnika, była ochrona ważnych obiektów i szlaków komunikacyjnych, zabezpieczenie przegrupowania wojsk operacyjnych przez utrzymanie mostów i budowę przepraw, wsparcie sił resortu spraw wewnętrznych w utrzymaniu porządku publicznego podczas wojny, oraz udział w pracach na rzecz gospodarki narodowej i likwidacji klęsk żywiołowych podczas pokoju. Wojska te rozpoczęto faktycznie formować od 1963 roku. W skład wojsk OTK skład weszły:
Podstawę do formowania wojsk lądowych OTK stanowiły nowo formowane od 1963 roku jednostki Obrony Terytorialnej (OT) oraz Wojska Obrony Wewnętrznej (WOWew.), powstałe w 1966 roku przez przekazanie istniejących jednostek Korpusu Bezpieczeństwa Wewnętrznego.
Wojska Obrony Wewnętrznej OTK podzielono na:
Jednostki Obrony Terytorialnej przeznaczono do ochrony obiektów i udzielania pomocy w likwidacji skutków uderzeń lotniczych i broni masowego rażenia oraz do zwalczania skutków klęsk żywiołowych. Stanowiły je:
W skład wojsk lądowych OTK w latach 1965-1971 wchodziły również Wojska Ochrony Pogranicza, w składzie 9 brygad i 3 samodzielnych oddziałów. Wojska te w lipcu 1965 podporządkowano Ministrowi Obrony Narodowej, lecz od października 1971 wyłączono je z systemu OT i ponownie podporządkowano Ministrowi Spraw Wewnętrznych.
Wojska obrony powietrznej kraju składały się z trzech korpusów OPK. Były to:
Siły obrony terytorialnej Marynarki Wojennej obejmowały dwie flotylle obrony wybrzeża. Były to:
W 1970 roku wojska OTK liczyły 206 tysięcy żołnierzy, w tym wojska lądowe 141 tysięcy i wojska OPK 45 tysięcy; w 1975 roku – 184 tysiące żołnierzy, w tym wojska lądowe 117,5 tysiąca i wojska OPK 45,5 tysiąca. W 1975 roku posiadały one na wyposażeniu m.in. 160 czołgów, 441 transporterów opancerzonych, 422 samoloty myśliwskie, 258 wyrzutni rakiet plot.
W 1989 roku, w ramach redukcji Sił Zbrojnych PRL, wojska lądowe OTK zostały rozformowane. Przyczyną tej decyzji była konieczność zmniejszenia liczebności Sił Zbrojnych wynikająca z traktatów rozbrojeniowych w Europie, przy tym wojska OTK miały niższy stopień gotowości bojowej i wyszkolenia od wojsk operacyjnych. Poszczególne jednostki rozformowano w latach 1988-1990, a pozostałe jednostki WOWen podporządkowano Ministrowi Spraw Wewnętrznych.
Jednostki lądowe OT.
W celu zapewnienia wojewódzkim i powiatowym i miejskim komitetom obrony sił do wykonania zadań obronno-ochronnych i awaryjno-ratunkowych, rozpoczęto od początku 1963 roku formowanie jednostek OT. Podstawą prawną ich tworzenia była uchwała Komitetu Obrony Kraju z 16 listopada 1962 roku w sprawie przygotowania obrony terytorium kraju oraz uchwała Rady Ministrów nr 164/63 z 4 maja 1963 roku o zasadach organizacji jednostek OT. W każdym województwie i mieście wydzielonym stopnia wojewódzkiego nakazano sformować po jednym pułku OT, a w miastach na prawach powiatu i w powiatach – po jednym batalionie OT. Plan przewidywał utworzenie od podstaw 330 jednostek. Ogółem sformowano jedną brygadę, 18 pułków i 67 batalionów.
Wykaz jednostek lądowych OT (1970).
Jedna brygada i osiemnaście pułków Obrony Terytorialnej:
oraz sześćdziesiąt trzy bataliony Obrony Terytorialnej, w tym:
Wojska OT w III Rzeczypospolitej.
W 1991 r. podjęto proces odbudowy wojsk OT jako jednostek przeznaczonych wyłącznie do prowadzenia działań bojowych na terenie kraju wspólnie z wojskami operacyjnymi. W oparciu o doświadczenia sojuszu NATO dopiero w 1997 r. przyjęto "Koncepcję rozwoju obrony terytorialnej", w której zakładano sformowanie do 2003 r. kilkunastu brygad OT (1 brygada na województwo) o ogólnym stanie ok. 10 tys. żołnierzy. Problemy z wyposażeniem i uzbrojeniem tak dużej liczby jednostek oraz redukcja całych Sił Zbrojnych RP spowodowały, że utworzono tylko siedem skadrowanych brygad OT, których łączny stan nie przekroczył 2 tys. żołnierzy.
W 2003 r. rozformowano 23 BOT, a w 2005 r. 2 BOT. W wyniku przyjęcia programu profesjonalizacji Sił Zbrojnych RP w 2008 r. pozostałe brygady OT przekształcono w bataliony OT, a następnie przeformowano je w bataliony zmechanizowane, co zakończyło istnienie tego rodzaju wojsk w Polsce.
Wojska obrony terytorialnej według koncepcji 2016.
W 2016 powstała koncepcja ich ponownego utworzenia. 1 stycznia 2017 r. weszła w życie ustawa wprowadzająca Wojska Obrony Terytorialnej jako jeden z rodzajów Sił Zbrojnych RP.
Według planów Ministerstwa Obrony Narodowej do 2019 r. na terenie Polski ma powstać 17 brygad - dwie w województwie mazowieckim oraz po jednej w każdym z pozostałych 15 województw. Ministerstwo Obrony Narodowej zmieniło założenia wobec województw opolskiego i lubuskiego, gdzie zamiast brygad powstaną bataliony liczące po kilkuset żołnierzy, podporządkowane odpowiednio 13 Śląskiej i 12 Wielkopolskiej Brygadzie WOT.

</doc>
<doc id="867114" url="https://pl.wikipedia.org/wiki?curid=867114" title="Rui Barros">
Rui Barros

Rui Gil Soares de Barros (ur. 24 listopada 1965 w Lordelo) – portugalski piłkarz, występujący na pozycji ofensywnego pomocnika, w latach 2006–2010 pracujący jako asystent trenera w klubie FC Porto.
Rozpoczynał swoją karierę w małym S.C. Covilhã, jednak na szerokie wody wypłynął dopiero grając w Varzim SC. W jego barwach zadebiutował w reprezentacji Portugalii (29 marca 1987 w Funchal). Po rocznym pobycie w tym klubie został oddany do FC Porto, gdzie w 34 występach strzelił 12 bramek. Po takiej dyspozycji i zdobyciu Pucharu Interkontynentalnego o jego usługi walczyło wiele klubów europejskich, ostatecznie trafił jednak do Juventusu. W barwach "Starej Damy" grał fantastycznie, w 1988 odebrał nagrodę dla najlepszego piłkarza kraju. Jego największymi sukcesami w barwach "Juve" było zdobycie Pucharu UEFA i Pucharu Włoch.
W 1990 Rui trafił do Francji, do AS Monaco. Z nim dwukrotnie był wicemistrzem kraju, raz zdobył puchar, święcił także triumf w Pucharze Zdobywców Pucharów, będąc podstawowym zawodnikiem zespołu ze Stade Louis II. W sezonie 1993/94 grał zaś w Olympique Marsylia, zdegradowanym za oszustwa prezydenta Bernarda Tapie do drugiej ligi. Już po roku powrócił do klubu z ojczyzny, w którym wiodło mu się najlepiej, czyli do FC Porto. 30-letni wówczas zawodnik nadal znajdował miejsce w podstawowym składzie "Smoków", jednak z roku na rok jego dyspozycja była coraz to słabsza. Mimo tego pięciokrotnie święcił tytuł mistrzowski oraz dwukrotnie zdobycie krajowego pucharu. Zdecydował się na zakończenie przygody z piłką w wieku 35 lat. W kadrze zaliczył 36 meczów i strzelił 4 bramki.
Kiedy Co Adriaanse w sierpniu 2006 zrzekł się stanowiska pierwszego trenera FC Porto – piłkarz został tymczasowym menedżerem klubu, odnosząc dwie wygrane w meczach sparingowych z FC Portsmouth i Manchesterem City. Później, aż do roku 2010, pracował jako asystent Jesualdo Ferreiry.
Linki zewnętrzne.
Statystyki w bazie national-football-teams.com

</doc>
<doc id="867116" url="https://pl.wikipedia.org/wiki?curid=867116" title="Rui Gil Soares de Barros">
Rui Gil Soares de Barros



</doc>
<doc id="867118" url="https://pl.wikipedia.org/wiki?curid=867118" title="Herb Rynu">
Herb Rynu

Herb Rynu – jeden z symboli miasta Ryn i gminy Ryn w postaci herbu.
Wygląd i symbolika.
Herb przedstawia brązowego jelenia spoczywającego nad brzegiem niebieskiego jeziora pod zielonym drzewem. Tarcza herbowa zwieńczona jest koroną z trzema basztami, na której widnieje liczba „1723”.
Historia.
Godło to zostało skopiowane z piętnastowiecznej pieczęci tutejszego komtura krzyżackiego. Nadanie herbu nastąpiło dopiero w 1880 roku.

</doc>
<doc id="867126" url="https://pl.wikipedia.org/wiki?curid=867126" title="Metylacja DNA">
Metylacja DNA

Metylacja DNA – proces przyłączania grup alkilowych (metylowych) (-CH3) do zasad azotowych nukleotydów, w szczególności do cytozyny, rzadziej do adeniny (w pozycji 6). Produktem metylacji cytozyny jest zazwyczaj 5-metylocytozyna, czasem N4-metylocytozyna. W proces ten zaangażowane są enzymy z grupy metylaz DNA.
Istnieje wiele technik służących do badania tego procesu. Przykładowo, można wykorzystać niektóre techniki immunocytochemiczne, ponieważ udało się opracować specyficzne przeciwciała zdolne do wiązania się z 5-metylocytozyną.
Metylacja jest odpowiedzialna za wiele procesów związanych z rozwojem organizmów – w szczególności za wytworzenie i utrzymywanie odpowiedniej specyfikacji tkankowej.
Wzrost metylacji części regulatorowej genu może wywołać zahamowanie jego ekspresji; ogólnie zakłada się, że wysoka metylacja pewnych fragmentów chromatyny związana jest z jej częściową lub całkowitą inaktywacją transkrypcyjną. Innymi słowy duży odsetek zmetylowanych nukleotydów stanowi sygnał dla białek uczestniczących w regulacji struktury chromatyny nakazujący inicjację procesów kondensacji chromatyny, co jest równoznaczne z przemianą euchromatyny w niedostępna dla czynników transkrypcyjnych heterochromatynę. W związku z powyższym metylacja chromatyny stanowi jeden z najważniejszych mechanizmów odpowiedzialnych za regulację ekspresji genów w przypadku organizmów jądrowych.
U ssaków około 5% reszt cytozynowych jest stale zmetylowanych, metylacja zachodzi zazwyczaj w dinukleotydowych sekwencjach CpG, często nazywanych "wyspami CpG". U roślin procent metylacji jest zazwyczaj większy – często wynosi on około 30%, proces ten może zachodzić w sekwencjach symetrycznych postaci wysp CpG i wysp CpNpG (gdzie N oznacza dowolny nukleotyd) oraz w sekwencjach niesymetrycznych w obrębie wysp CpNpN. Zazwyczaj metylacja u bezkręgowców obejmuje mniejszą część chromatyny, u niektórych organizmów takich jak "Drosophila melanogaster" nie zachodzi.
Przede wszystkim, poziom ekspresji danego genu jest skorelowany z ilością zmetylowanego DNA w sekwencji promotora. Im stopień metylacji jest większy tym słabsza ekspresja danego genu. Należy zauważyć, że geny mogą być aktywowane lub wygaszane przez dodawanie bądź usuwanie grup metylowych. Przykładowa silna metylacja transgenu przed wprowadzeniem go do komórki zazwyczaj prowadzi do zahamowania jego transkrypcji. Natomiast wprowadzenie do sekwencji DNA azacytozyny, będącej analogiem cytozyny, który nie może być zmetylowany w pozycji 5 prowadzi do aktywacji uprzednio zablokowanego genu. U ssaków i u roślin podczas wczesnych faz rozwoju genom przechodzi zmiany swego profilu metylacji. W przypadku ssaków wzór metylacji jest wymazywany w zygocie i ponownie generowany w epiblaście przed rozpoczęciem gastrulacji. U roślin zmiany w profilu metylacji są spowodowane przez transpozony (które z kolei są blokowane przez proces metylacji). Istnieją co najmniej dwa mechanizmy, poprzez które metylacja może prowadzić do blokowania ekspresji genów. W pierwszym dodanie grupy metylowej (która w oczywisty sposób zmienia przestrzenną strukturę rozpatrywanej sekwencji DNA) uniemożliwia przyłączenie się czynnika transkrypcyjnego, który w efekcie nie rozpoznaje swej docelowej sekwencji. W drugim mechanizmie zmetylowanie DNA prowadzi do przyłączenia specyficznych białek pokrywających DNA, co także uniemożliwia czynnikom transkrypcyjnym dostęp do chromatyny. Obecnie udało się wyizolować i zbadać właściwości wielu białek wiążących się do zmetylowanych sekwencji DNA.
Powszechnie uważa się, że metylacja DNA jest konsekwencją wyciszania transkrypcji, a nie czynnikiem inicjującym ten proces. Powstało kilka teorii tłumaczących rolę tego procesu; może ona blokować ogólne mechanizmy kontroli ekspresji genów, a także stanowić ochronę przed transkrypcją różnych form inwazyjnego DNA. Zarówno u roślin jak i u zwierząt transgeny często są poddawane metylacji "de novo" co powoduje utratę ich funkcji.
Zazwyczaj mamy do czynienia z tzw. metylacją symetryczną (sekwencje postaci CpG lub CpNpG), te same sekwencje są metylowane w obu niciach DNA, (jeżeli będą odczytywane w przeciwległych kierunkach). Takie rozwiązanie znacznie ułatwia przekazywanie niezmienionego wzorca metylacji komórkom potomnym. Należy zauważyć, że zachowanie niezmienionego profilu metylacji jest konieczne do utrzymania prawidłowego profilu ekspresji białek w danej komórce. Jednakże ogólne zmiany we wzorze metylacji, zachodzące podczas wczesnego rozwoju ssaków muszą być związane z aktywnością "de novo" odpowiednich metylaz. Wzór metylacji ustala się jedynie raz w określonej linii komórek i następnie jest on sukcesywnie przekazywany w czasie kolejnych rund replikacyjnych poprzez aktywność innych metylaz DNA, zdolnych do rozpoznawania hemimetylowanego DNA (to znaczy takiego, w którym jedynie jedna nić zawiera zmetylowane nukleotydy). Udało się wyizolować kilka takich enzymów.
Poprzez metylację DNA kontrolowane są istotne procesy związane z rozwojem organizmów, takie jak imprinting oraz inaktywacja chromosomu X. Zaburzenia metylacji DNA mogą doprowadzić do przemiany nowotworowej komórki (na przykład w wyniku wyłączenia ekspresji niektórych genów supresorowych nowotworów). Badanie wzorca metylacji możliwe jest m.in. poprzez zastosowanie zmodyfikowanej reakcji PCR. Ponieważ większość tkanek posiada specyficzny dla siebie wzór metylacji pojawiły się pomysły na zastosowanie tego rodzaju badań w diagnostyce nowotworów.
Deaminacja 5-metylocytozyny.
Deaminacja niemodyfikowanej cytozyny prowadzi do uracylu, który jest rozpoznawany przez enzymy naprawcze DNA (→ Naprawa DNA); natomiast w wyniku deaminacji 5-metylocytozyny powstaje tymina, co prowadzić może do mutacji typu tranzycji.
Zarówno cytozyna, jak i 5-metylocytozyna ulegają deaminacji pod wpływem kwasu azotawego, natomiast wodorosiarczyny deaminują jedynie cytozynę. Pozwala to na analizę metylacji DNA za pomocą sekwencjonowania wodorosiarczynowego.

</doc>
<doc id="867127" url="https://pl.wikipedia.org/wiki?curid=867127" title="Metylacja">
Metylacja



</doc>
<doc id="867129" url="https://pl.wikipedia.org/wiki?curid=867129" title="Paweł Głowacki">
Paweł Głowacki

Osoby nazywające się Paweł Głowacki:

</doc>
<doc id="867130" url="https://pl.wikipedia.org/wiki?curid=867130" title="Mościcki">
Mościcki

Polskie nazwisko noszone m.in. przez osoby:

</doc>
<doc id="867133" url="https://pl.wikipedia.org/wiki?curid=867133" title="Katedra Trójcy Przenajświętszej w Drohiczynie">
Katedra Trójcy Przenajświętszej w Drohiczynie

Katedra Trójcy Przenajświętszej w Drohiczynie – świątynia rzymskokatolicka, katedra diecezji drohiczyńskiej i kościół parafialny parafii Trójcy Przenajświętszej w Drohiczynie. Kościół wybudowany został w latach 1696–1709 w stylu barokowym. Dawniej pełnił funkcję kościoła klasztornego zakonu Jezuitów.
Historia.
Pierwotny kościół fundował Władysław Jagiełło w 1392. W 1657 parafię przekazano zakonowi jezuitów, którzy po 1696 roku rozpoczęli budowę nowego orientowanego kościoła w stylu barokowym z funduszów gwardiana o.Aleksandra Żardeckiego/Zardeckiego. Budowa została ukończona w 1709 roku. Wyposażenie wnętrza ufundował kasztelan podlaski Wiktoryn Kuczyński. Konsekracji 10 stycznia 1723 r. dokonał biskup łucki Stefan Bogusław Rupniewski. W XVIII wieku w kościele odbywały się wojewódzkie i ziemskie sejmiki szlachty podlaskiej. Po kasacie zakonu jezuitów w 1773 roku parafię przekazano w 1781 r. zakonowi pijarów.
Kościół został zniszczony podczas I wojny światowej w latach 1914–1918 i odbudowany w 1919. Ponownie kościół został poważnie zdewastowany wiosną 1940 roku przez wojska radzieckie. Zniszczono wtedy 14 ołtarzy, dębowe konfesjonały i ławki, barokową ambonę, epitafia miejscowej szlachty i liczne obrazy. Szczególną stratą było zniszczenie ołtarza głównego, którego nie odtworzono do dzisiaj. Kolejny szkód dokonali Niemcy w latach 1941–1944. Odrestaurowany częściowo po 1945.
W 1991 roku kościół stał się katedrą diecezji drohiczyńskiej.
Architektura.
Kościół jest trójnawową bazyliką zbudowaną w stylu barokowym z cegły, na rzucie prostokąta. Korpus ma cztery przęsła i jednoprzęsłowe półkoliście zamknięte prezbiterium, które ma wysokość i szerokość równe nawie głównej. Do prezbiterium po bokach przylegają zakrystia i skarbczyk. Nawa środkowa otwarta jest do bocznych półkolistymi arkadami na czworobocznych filarach. Nawę środkową przykrywa sklepienie kolebkowe z lunetami, boczne nawy przykrywa sklepienie krzyżowe. Chór wsparto na półkolistych arkadach z wklęsło–wypukłym balkonem.
Wystrój wnętrza.
Późnogotycki krucyfiks z końca XVI wieku. Rzeźba barokowa Chrystusa Zmartwychwstałego z XVIII w. Monstrancja rokokowa. Pseudobarokowy ołtarz główny wzniesiono po 1945 roku w miejscu zniszczonego w 1941 roku w czasie II wojny światowej. W obecnym ołtarzu znajdują się obrazy Trójcy Świętej i Matki Boskiej Ostrobramskiej. Chrzcielnica z początku XVII wieku w stylu późnorenesansowym.
Tablice pamiątkowe.
10 czerwca 2010 w podziemiach katedry odsłonięto tablicę pamiątkową poświęconą ofiarom katastrofy polskiego Tu-154 w Smoleńsku; w uroczystości wzięła udział Karolina Kaczorowska, wdowa po ostatnim prezydencie RP na uchodźstwie Ryszardzie Kaczorowskim.

</doc>
<doc id="867134" url="https://pl.wikipedia.org/wiki?curid=867134" title="Maciej Wojtaś">
Maciej Wojtaś

Maciej Wojtaś (ur. 21 września 1980 w Chełmży) – polski piłkarz występujący na pozycji napastnika.
Maciej Wojtaś występował kolejno w: Legii Chełmża, Toruńskim KP, Legii Warszawa, Stomilu Olsztyn, Świcie Nowy Dwór Mazowiecki, Radomiaku Radom, Koronie Kielce, Drwęcy Nowe Miasto Lubawskie, Odrze Opole i ponownie Legii Chełmża.
W sezonie 2001/2002 wraz z drużyną Legii Warszawa zdobył Mistrzostwo Polski.

</doc>
<doc id="867135" url="https://pl.wikipedia.org/wiki?curid=867135" title="USS Venture">
USS Venture

Okręty US Navy o nazwie USS „Venture”:
Nazwa USS "Venture" jest także używana w fikcyjnym uniwersum Star Trek.

</doc>
<doc id="867141" url="https://pl.wikipedia.org/wiki?curid=867141" title="Marcin Kubsik">
Marcin Kubsik

Marcin Kubsik (ur. 30 września 1975 w Gdańsku) – były polski piłkarz występujący w roli pomocnika. W karierze rozegrał 23 mecze w I lidze (dla Lechii/Olimpii Gdańsk i Zagłębia Lubin), strzelając 1 bramkę. Za granicą występował w Grecji, Niemczech i na Cyprze.

</doc>
<doc id="867143" url="https://pl.wikipedia.org/wiki?curid=867143" title="Weddelka arktyczna">
Weddelka arktyczna

Weddelka arktyczna, foka Weddella ("Leptonychotes weddellii") – gatunek drapieżnego ssaka z rodziny fokowatych (Phocidae). Żyje w morzach Antarktyki i na południowych wyspach subpolarnych. Osobniki migrujące docierają niekiedy do Australię, Nową Zelandię, czy też Amerykę Południową. Spotykana dosyć często, w 1984 roku oszacowano liczebność tego gatunku na 800 tysięcy osobników. 
Taksonomia.
Gatunek po raz pierwszy zgodnie z zasadami nazewnictwa binominalnego w 1826 roku francuski przyrodnik René Lesson nadając mu nazwę "Otaria weddellii". Jako miejsce typowe odłowu holotypu Lesson wskazał wybrzeża Orkadów Południowych. Jedyny przedstawiciel rodzaju wedelka ("Leptonychotes") który nazwał w 1874 roku amerykański teriolog Theodore Nicholas Gill.
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Weddelka arktyczna występuje w wodach okołobiegunowych na Oceanie Południowym. Czasami odbywają dalekie wędrówki po Australię, Nową Zelandię i Amerykę Południową, jednak nie robią tego regularnie.
Morfologia.
Długość ciała samic 300–330 cm, samców 280–290 cm; masa ciała około 400–600 kg. Noworodki osiągają długość około 120 cm i ciężar około 25–30 kg. Samce mają grubszą szyję oraz szerszą głowę i pysk od samic. Foki Weddella mają czarne barki i głowę, a także ciemnożółty lub brunatny grzbiet. Jego boki są jaśniejsze i pokryte podłużnymi ciemnymi plamami. W ciągu roku ubarwienie futra zmienia się, tuż po linieniu jest najciemniejsze, zaś z biegiem czasu jaśnieje. Młode po urodzeniu są jasnoszare, ale już po 3–4 tygodniach linieją i zmieniają ubarwienie. Wzór zębowy: I formula_1 C formula_2 P formula_3 M formula_1 = 36. 
Ekologia.
Weddelki arktyczne preferują siedliska w strefie szybkiego płynięcia lodu niż na lodzie dryfującym. Takie położenie terytorium pozwala na korzystanie z wodnych dóbr pokarmowych przez cały rok oraz na ochronę młodych przed atakiem ze strony orek i lampartów morskich. Samce bronią swoich terytoriów, zakładanych w pobliżu otworów oddechowych w lodzie.
Odżywianie.
Gatunek ten odżywia się głównie rybami. W jego diecie znajduje się m.in. ryba "Pleurogramma antarcticum". Foki te najczęściej nurkują na głębokość 200–400 m, gdyż na niej głównie występują "P. antarcticum". Potrafią spędzić nawet kilkadziesiąt minut na głębokości dochodzącej do 500 m. Drugim ważnym składnikiem ich diety są głowonogi. Aktywne dorosłe osobniki spożywają 50 kg pożywienia dziennie, wypoczywającym wystarcza 10 kg. 
Rozród.
Osobniki tego gatunku zwykle żyją pojedynczo, w grupy zbierają się tylko w czasie rozrodu. Samice osiągają dojrzałość płciową po trzecim roku życia, samce zaś między 4 a 6 rokiem. Zapłodnienie odbywa się tuż przed usamodzielnieniem się młodych (przełom listopada i grudnia). Ciąża trwa 9–10 miesięcy. Narodziny przypadają na okres od września do listopada. Poród trwa do kilku minut. Młode foki Weddella zaczynają pływać po około 2 tygodniach. Potrafią wtedy wstrzymać oddech na 5 minut i zanurkować do głębokości nawet 100 m. Samice opiekują się młodymi przez 6–7 tygodni, opuszczają je, gdy są one zdolne do samodzielnego polowania oraz posiadają odpowiednio grubą warstwę izolacyjną, aby przetrwać w niskiej temperaturze.
Średnia długość życia tego gatunku wynosi 17 lat. 
Znaczenie w ochronie środowiska i gospodarce.
Jest to gatunek najmniejszej troski. Dane wskazują, że jego populacja jest względnie stabilna. Lekkie wahania obserwuje się na przełomie lipca i sierpnia. Zmienność ta jest prawdopodobnie spowodowana imigracją zwierząt urodzonych poza obszarem badań. W 1984 roku oszacowano liczebność tego gatunku na 800 tysięcy osobników. Foki Weddella są chronione na mocy Konwencji o ochronie fok antarktycznych oraz Konwencji o zachowaniu żywych zasobów morskich Antarktyki.
W latach 70. i 80. mieszkańcy stacji w McMurdo polowali na te foki, aby używać ich jako pokarm dla psów podczas zimy. Obecnie nie obserwuje się intensywnych polowań na ten gatunek.
Aktualne kierunki badań.
Badania nad opisywanym gatunkiem dotyczą głównie wyjaśnienia jakie fizjologiczne i behawioralne przystosowania organizmu wpływają na możliwość nurkowania przez długi czas na dużych głębokościach.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”).

</doc>
<doc id="867144" url="https://pl.wikipedia.org/wiki?curid=867144" title="Zwińcowate">
Zwińcowate

Zwińcowate (Lygaeidae) – rodzina pluskwiaków z podrzędu różnoskrzydłych i nadrodziny Lygaeoidea. Obejmuje około 970 opisanych gatunków. Rozprzestrzeniona jest kosmopolitycznie.
Morfologia.
Pluskwiaki o ciele długości od 1,2 do 12 mm, w zarysie wydłużonym do podługowato-jajowatego. Ubarwienie często mają niepozorne, brązowe, szare lub czarne, jednak liczni przedstawiciele podrodziny Lygaeinae odznaczają się obecnością w ubarwieniu elementów jaskrawych: czerwonych, pomarańczowych lub żółtych. Powierzchnia ciała jest w większości pozbawiona punktowania.
Głowa jest wysunięta ku przodowi, pozbawiona trichobotrii, zaopatrzona w dobrze rozwinięte bukule, czteroczłonową kłujkę i, położone poniżej środka oczu złożonych, czteroczłonowe czułki. U form długoskrzydłych występują na głowie także przyoczka. Powierzchnia przedplecza ma poprzeczny wcisk, między guzami barkowymi a tarczką. Na tarczce znajduje się wyniosłość w kształcie litery „Y”. Półpokrywy mają 4 lub 5 żyłek na zakrywce.
Odwłok ma wszystkie przetchlinki położone na grzbietowej stronie segmentów. Szew między czwartym i piątym sternitem jest całkowity i dochodzi do brzegów odwłoka. U larw ujścia grzbietowych gruczołów zapachowych odwłoka znajdują się między tergitami czwartym i piątym oraz piątym i szóstym. Genitalia samca mają edeagus o wyraźnie widocznej wezyce.
Biologia i ekologia.
Owady te są fitofagami. Przedstawiciele Ischnorhynchinae i Lygaeinae głównie wysysają nasiona roślin. Ischnorhynchinae często związane są pokarmowo z przedstawicielami wrzosowatych, trędownikowatych i mirtowatych, zaś Lygaeidae z przedstawicielami trojeściowatych i toinowatych. Częstą strategią wśród tych drugich jest polifagizm. Podrodzina Orsillinae jest słabiej wyspecjalizowana, a jej przedstawiciele żerują nie tylko na nasionach, ale także na kwiatach i organach wegetatywnych roślin.
W przewodach pokarmowych zwińcowatych znajdują się specyficzne narządy, zwane mycetomami, zamieszkiwane przez endosymbiotyczne gatunki bakterii i grzybów, produkujące enzymy rozkładające wielocukry pochodzenia roślinnego.
Rozprzestrzenienie.
Rodzina rozprzestrzeniona jest kosmopolitycznie, ale większość gatunków występuje w klimacie równikowym. W Polsce stwierdzono 17 gatunków (zobacz też: zwińcowate Polski).
Taksonomia.
Takson ten wprowadzony został w 1829 roku przez Samuela Petera Schillinga w randze rodziny. W wieku XIX i niemal całym wieku XX jego definicja była znacznie szersza, zbliżona zakresem do obecnie rozumianej nadrodziny Lygaeoidea, obejmując przedstawicieli takich współcześnie wyróżnianych rodzin jak Artheneidae, Blissidae, brudźcowate, Cryptorhamphidae, Henicocoridae, sienikowate, Ninidae, Oxycarenidae, Pachygronthidae, wyłupieniowate i wzdęcielowate. Współczesną klasyfikację nadrodziny Lygaeoidea i rodziny zwińcowatych wprowadził w 1997 roku Thomas J. Henry na podstawie wyników analizy filogenetycznej infrarzędu Pentatomomorpha.
Do współcześnie rozumianych zwińcowatych zalicza się około 970 opisanych gatunków, zgrupowanych w następujących podrodzinach i plemionach:

</doc>
<doc id="867145" url="https://pl.wikipedia.org/wiki?curid=867145" title="Hendrik van de Hulst">
Hendrik van de Hulst



</doc>
<doc id="867147" url="https://pl.wikipedia.org/wiki?curid=867147" title="Leszek Zawadzki">
Leszek Zawadzki

Leszek Zawadzki (ur. 7 października 1976 w Białymstoku) – polski piłkarz występujący na pozycji pomocnika oraz trener. Wójt gminy Jasionówka od 2014 roku.
Kariera klubowa.
Wychowanek klubu KP Wasilków, z którego przeszedł do Lecha Poznań. Następnie gracz Stomilu Olsztyn, Mazura Ełk, AS Lílas Vassilikoú, AÓ Ágios Dimítrios, APS Kórinthos oraz Promienia Mońki. Był grającym trenerem Mazura Ełk w latach 2003-2004. Przed sezonem 2009/2010 został grającym trenerem trzeciligowego Promienia Mońki.
W polskiej I lidze rozegrał 87 meczów i strzelił 7 bramek.
Kariera w polityce.
W wyborach samorządowych w 2014 r. został wybrany wójtem gminy Jasionówka.

</doc>
<doc id="867148" url="https://pl.wikipedia.org/wiki?curid=867148" title="Lygaeidae">
Lygaeidae



</doc>
<doc id="867152" url="https://pl.wikipedia.org/wiki?curid=867152" title="Kościół Matki Boskiej Częstochowskiej w Krakowie (os. Szklane Domy)">
Kościół Matki Boskiej Częstochowskiej w Krakowie (os. Szklane Domy)

Kościół Matki Boskiej Częstochowskiej i bł. Wincentego Kadłubka – rzymskokatolicki kościół parafialny oraz konwentualny cystersów znajdujący się w Krakowie, na osiedlu Szklane Domy 7 w Nowej Hucie.
Historia.
Pośrodku osiedla Szklane Domy, między dwiema wysokimi lipami, stoi krzyż. Przed 1949 rokiem biegła tędy, między polami, droga z Mogiły do Bieńczyc. W 1880 roku mieszkańcy Bieńczyc postawili przy niej drewniany krzyż który w 1932 wymieniono na betonowy. Budując Nową Hutę nie zniszczono go, pozostał na swoim miejscu, tak jak wiele kapliczek i krzyży w nowym mieście. 
Pod koniec lat 70. XX wieku kardynał Karol Wojtyła postanowił podzielić olbrzymią parafię mogilską na dwie mniejsze i wystąpiono do władz o zezwolenie na budowę nowego kościoła. 26 sierpnia 1978 roku odprawiono pod krzyżem pierwszą mszę, a 25 grudnia 1979 biskup Albin Małysiak odprawił pierwszą pasterkę. Otrzymano zgodę na budowę kościoła i lokalizację na os. Szklane Domy. W dniu 21 marca 1981 biskup Stanisław Smoleński poświęcił plac na którym miała powstać świątynia. Budowę rozpoczęto w lipcu 1982 roku od postawienia kaplicy o pow. 400 m² (tzw. stara kaplica) oraz budynku w którym znalazły się pomieszczenia katechetyczne i cele dla zakonników. W dniu 10 maja 1983 roku kardynał Franciszek Macharski poświęcił kaplicę i uroczyście erygował nową parafię. 22 sierpnia 1984 rozpoczęto budowę nowego kościoła. Z czterech projektów świątyni, parafianie wybrali do realizacji pracę, której autorami byli Krzysztof Dyga oraz Andrzej Nasfeter.
Budynek nie jest olbrzymi, wkomponowany w zieleń i zbudowany z materiału, z którego postawiono nowohuckie bloki, z cegły. Tak jak wygląda kościół, tak wyglądała Nowa Huta do końca lat 60. XX wieku, kiedy otynkowano nowohuckie bloki. Świątynia ma nowoczesną bryłę z charakterystycznym dachem, który, gdy patrzymy na budynek od frontu, daje niezwykły kształt – drzewo. Wejścia to korzenie i pień a dach to gałęzie, rozłożysta korona. Wnętrze nie jest podzielone na nawy, jak w tradycyjnych świątyniach, ale jest jedną surową ale jasną i przestronną halą. Narożniki kościoła zdobią posągi ewangelistów. Budowę ukończono w 1995 i 11 czerwca tegoż roku kardynał Franciszek Macharski dokonał konsekracji kościoła. W tym samym budynku znajdują się pomieszczenia klasztoru oraz Męskiego Liceum Ogólnokształcącego św. Bernarda oo. Cystersów. Na placu przed kościołem znajdują się pomniki ks. Jerzego Popiełuszki, prasy podziemnej okresu stanu wojennego oraz pomnik 25-lecia Solidarności.
Organy.
Organy firmy Stainmayer zamontowane zostały w 2004 roku – instrument przeniesiono z Norwegii. Skala klawiatur – manuały: C-a3; pedał: C-f1.
Kontuar usytuowany jest w lewej części chóru (patrząc z prezbiterium). Organista siedzi zwrócony prawym bokiem do ołtarza i ma widok na wnętrze świątyni. Rejestry pedału oraz manuału I i II rozmieszczone są na dwóch bocznych skrzydłach kontuaru. Powyżej klawiatur manuałowych znajdują się rejestry manuału III oraz rejestry dla poszczególnych połączeń. Poniżej manuału I oraz powyżej klawiatury pedałowej umieszczono włączniki dla wolnych i stałych kombinacji.
Organy posiadają elektryczną trakturę gry i rejestrów oraz wiatrownice stożkowe, obsługiwane przez dmuchawę elektryczną (brak urządzenia do kalikowania). Szafa ekspresyjna manuału III rozdysponowana jest na dwie części, umieszczone we wnękach ściennych po obu stronach prospektu.
Dyspozycja organów
Organy posiadają 50 głosów, w tym 10 głosów językowych.

</doc>
<doc id="867157" url="https://pl.wikipedia.org/wiki?curid=867157" title="Herb Kamienia Krajeńskiego">
Herb Kamienia Krajeńskiego

Herb Kamienia Krajeńskiego – jeden z symboli miasta Kamień Krajeński i gminy Kamień Krajeński w postaci herbu.
Wygląd i symbolika.
Herb przedstawia w polu błękitnym białą heraldyczną lilijkę ze złotą skuwką.
Wizerunek herbowy nawiązuje do herbu arcybiskupstwa gnieźnieńskiego, do którego niegdyś należało miasto.
Historia.
Lilia widnieje na pieczęci miejskiej z 1532 roku.

</doc>
<doc id="867158" url="https://pl.wikipedia.org/wiki?curid=867158" title="Stour">
Stour

Rzeki w Anglii:

</doc>
<doc id="867164" url="https://pl.wikipedia.org/wiki?curid=867164" title="USS Vermillion">
USS Vermillion

Okręty US Navy o nazwie USS "Vermillion", pochodzącej od zatoki położonej w Zatoce Meksykańskiej w pobliżu wybrzeży Luizjany:
Często popełniane są błędy w nazwach tych okrętów ponieważ "Vermillion" jest często wymawiane jak "Vermilion" (z jednym L)

</doc>
<doc id="867165" url="https://pl.wikipedia.org/wiki?curid=867165" title="USS Vermilion">
USS Vermilion



</doc>
<doc id="867179" url="https://pl.wikipedia.org/wiki?curid=867179" title="Stare Miasto (Wilno)">
Stare Miasto (Wilno)

Stare Miasto (lit. "Senamiesčio seniūnija", "Senamiestis") – centralna dzielnica administracyjna Wilna, położona na lewym brzegu Willi, u ujścia Wilejki; obejmuje wschodnią część Łukiszek, Stare Miasto, Śródmieście, Zarzecze, Popławy.
Najstarsza, zabytkowa część dzielnicy została wpisana na listę światowego dziedzictwa UNESCO w 1994.

</doc>
<doc id="867181" url="https://pl.wikipedia.org/wiki?curid=867181" title="Ubinas">
Ubinas

Ubinas – aktywny stratowulkan znajdujący się w południowej części Peru, około 70 km na wschód od miasta Arequipa. Jego ostatnia erupcja miała miejsce w latach 2016–2017.

</doc>
<doc id="867184" url="https://pl.wikipedia.org/wiki?curid=867184" title="Bob Biggins">
Bob Biggins

Bob Biggins (ur. 20 października 1946 w Oak Park, Illinois) – od 1993 reprezentant 41. okręgu do Izby Reprezentantów stanu Illinois z ramienia Partii Republikańskiej.
Biggins ma tytuł Bachelor of Arts zdobyty na Northeastern Illinois University.

</doc>
<doc id="867186" url="https://pl.wikipedia.org/wiki?curid=867186" title="March of the Pigs">
March of the Pigs

March of the Pigs – utwór Nine Inch Nails z albumu "The Downward Spiral", wydany jako pierwszy singiel ("Halo 7") promujący płytę. 
Do utworu powstał teledysk w reżyserii Petera Christophersona. Nakręcono też drugą wersję teledysku, znaną jedynie z fragmentu dostępnego na nieoficjalnym DVD "Closure".

</doc>
<doc id="867187" url="https://pl.wikipedia.org/wiki?curid=867187" title="Deklaracja">
Deklaracja



</doc>
<doc id="867188" url="https://pl.wikipedia.org/wiki?curid=867188" title="Radmor 5100">
Radmor 5100

RADMOR 5100 Stereo HiFi Quasi Quadro to amplituner klasy HiFi. Odbiornik radiowy ze wzmacniaczem (w jednej obudowie), przystosowany do odbioru programów stereofonicznych na zakresie UKF oraz monofonicznych na zakresie fal długich. Produkowany w latach 1977–1979 w zakładach UNITRA Radmor w Gdyni.
Historia.
Prace konstrukcyjne nad OR Radmor 5100 trwały przez szereg lat, a prototypowe egzemplarze zaczęto produkować w 1976 r. Odbiornik zaprojektowany został na zlecenie ZR Radmor we współpracy z Instytutem Telekomunikacji oraz Ośrodkiem Wzornictwa Przemysłowego PTH w Warszawie (brał udział Grzegorz Strzelewicz). Przy projektowaniu i produkcji stawiano na wysoką jakość, każdy egzemplarz był dostarczany z indywidualną kartą pomiarów i strojenia.
Sprzęt zbudowany został w oparciu o zagraniczne podzespoły m.in. wskaźniki wysterowania japońskiej firmy VARIA, tranzystory końcowe 2N3055 firmy Toshiba, w późniejszych latach produkcji Tungsram – był to najbardziej zaawansowany technicznie sprzęt audiofoniczny tamtych czasów w Polsce, nie odbiegał jakością oraz funkcjonalnością sprzętów audio krajów zachodnich, spełniał normy HiFi oraz niemieckiej normy DIN.
Amplituner ten wyposażono standardowo w dwa stereofoniczne wzmacniacze mocy, dzięki czemu ma możliwość podłączenia dwóch zestawów głośnikowych, przedni zestaw i tylny. Standard ten „Radmor” opatrzył handlową nazwą „quasi quadro”, „prawie kwadrofonia”. Amplituner przy odpowiednim rozmieszczeniu czterech głośników i przesunięciu fazowym sygnałów pomiędzy przednim i tylnym zestawem głośników dawał wrażenie akustyczne dźwięku przestrzennego, nie była to pełna kwadrofonia stąd nazwa „quasi quadro”.
Następne wersje rozwojowe tego amplitunera to Radmor 5102T i Radmor 5102TE. W ciągu 10 lat wyprodukowano 150 000 egzemplarzy.
Konstrukcja.
Amplituner zbudowany jest na aluminiowej, anodowanej przestrzennej ramie (chassis), do której przymocowane są kolejne elementy. Technologię wykonania, konstrukcję modułową postanowiono zastosować taką samą jak w budowie radiotelefonów które Radmor już produkował. Ma to swoje zalety, ale też wady. Zaletą takiej konstrukcji była szybka wymiana uszkodzonych modułów na sprawne co upraszczało i przyspieszało serwisowanie. Z drugiej jednak strony stoją wyższe koszty produkcji oraz konieczność prowadzenia wiązek przewodów po całym urządzeniu. Obudowę zewnętrzną stanowi jednoczęściowa, drewniana obudowa (fornirowana płyta wiórowa) w kształcie litery U oraz panel przedni. Panel przedni był wykonany ze szczotkowanego aluminium w kolorach srebrnym i czarnym, który pod wpływem czasu nabierał barwy złotej lub miedzianej. Na płycie czołowej zastosowano moletowane pokrętła oraz dwuczęściowe nasadki wyboru źródła dźwięku, rodzaju zakresu pracy radia. OR Radmor 5100 posiada programator sensorowy dla 8 stacji radiowych oraz wskaźniki wysterowania podświetlane żarówkami w kolorze zielonym.

</doc>
<doc id="867189" url="https://pl.wikipedia.org/wiki?curid=867189" title="Chachani">
Chachani

Nevado Chachani – stratowulkan w regionie Arequipa, w południowej części Peru, w pobliżu miejscowości Arequipa.

</doc>
<doc id="867191" url="https://pl.wikipedia.org/wiki?curid=867191" title="W moich ramionach">
W moich ramionach

W moich ramionach – album koncertowy wydany w formie CD i DVD zawierający zapis spektaklu muzycznego, który odbył się 14 marca 1999 roku w Teatrze Polskim we Wrocławiu w czasie XX Przeglądu Piosenki Aktorskiej (PPA).
Tło powstania.
Koncert formacji Nick Cave i przyjaciele zatytułowany "W moich ramionach" odbył się jako jedno z wydarzeń uświetniających jubileuszową, dwudziestą edycję Przeglądu Piosenki Aktorskiej we Wrocławiu.
Tytuł albumu to jednocześnie tytuł jednego z utworów wykonanych podczas koncertu. Kierownictwo muzyczne i przygotowanie aranżacji utworów Cave’a powierzono Mateuszowi Pospieszalskiemu, a przekładów dokonali Aleksander i Roman Kołakowscy. Za scenariusz i reżyserię odpowiadał Jerzy Bielunas.
W 2001 roku koncert został wydany w formie płyty kompaktowej, a 5 lat później w formie płyty DVD. Wersja DVD różni się jednak od wersji audio – usunięto utwory wykonywane przez Mariusza Lubomskiego i Wojciecha Waglewskiego, dodano natomiast 8 utworów wykonanych samodzielnie przez Cave’a oraz wywiad przeprowadzony z nim przez Romana Rogowieckiego we Wrocławiu przy okazji koncertu jubileuszowego Przeglądu Piosenki Aktorskiej.

</doc>
<doc id="867193" url="https://pl.wikipedia.org/wiki?curid=867193" title="Honda cr-v">
Honda cr-v



</doc>
<doc id="867194" url="https://pl.wikipedia.org/wiki?curid=867194" title="Sutton Waldron">
Sutton Waldron

Sutton Waldron – miejscowość w północnym Dorset, Anglia, położona w Blackmore Vale, sześć mil na północ od Blandford Forum i 6 mil na południe od Shaftesbury. W 2001 jej populacja wynosiła 192.

</doc>
<doc id="867195" url="https://pl.wikipedia.org/wiki?curid=867195" title="Honda CRV">
Honda CRV



</doc>
<doc id="867196" url="https://pl.wikipedia.org/wiki?curid=867196" title="Honda crv">
Honda crv



</doc>
<doc id="867197" url="https://pl.wikipedia.org/wiki?curid=867197" title="Dragan Dzajić">
Dragan Dzajić



</doc>
<doc id="867201" url="https://pl.wikipedia.org/wiki?curid=867201" title="Stadion OSiR w Olsztynie">
Stadion OSiR w Olsztynie

Stadion OSiR w Olsztynie – stadion piłkarski zlokalizowany przy alei Piłsudskiego 69a w Olsztynie. Z obiektu korzystają głównie piłkarze Stomilu Olsztyn. 
Historia stadionu.
Stadion został wybudowany w czynie społecznym w 1978 przy ówczesnym Olsztyńskim Zakładzie Opon Samochodowych (OZOS). Pretekstem do jego budowy były Dożynki Centralne organizowane w Olsztynie 10 września 1978. Został on zaprojektowany przez Miastoprojekt. Zespołem projektowym kierował architekt Zbigniew Kurowski, w skład zespołu wchodził m.in. olsztyński architekt Stanisław Sosak.
W 2015 na stadionie postawiono 4 maszty oświetleniowe o mocy 2200 luksów. Po raz pierwszy uruchomiono je 18 czerwca, a ostateczny test przeprowadzono 22 czerwca. Pierwszy mecz rozegrany przy sztucznym oświetleniu odbył się 25 lipca 2015. Jupitery uruchomiono w przerwie spotkania pierwszej rundy Pucharu Polski pomiędzy Stomilem a Sandecją Nowy Sącz. Pierwszy pełny ligowy mecz przy sztucznym świetle miał miejsce 8 sierpnia 2015. Rywalem Stomilu ponownie była Sandecja.
W 2018 w wyniku remontu płyty boiska uzyskał nową murawę. W efekcie prac zlikwidowano asfaltową bieżnię. Korzystali z niej m.in. rajdowcy biorący udział w Rajdzie Kormoran. Na olsztyńskim obiekcie rozgrywany był prolog wyścigu.
W 2022 zwiększono pojemność stadionu do 4500 miejsc siedzących.
W latach 1988-2004 świetlica klubowa przy stadionie stanowiła siedzibę olsztyńskiego Muzeum Sportu.
Dane obiektu.
Pierwotnie obiekt posiadał 16800 miejsc siedzących, w tym 3500 na trybunie krytej. W czasie występów Stomilu w ekstraklasie oraz już po spadku do niższych lig stopniowo zamykano fragmenty trybuny odkrytej, do tego stopnia, że obecnie czynny jest wyłącznie sektor dla kibiców gości, zlokalizowany na północno-wschodnim łuku, gdzie mieści się około 500 miejsc siedzących. Zanim doszło do dostawienia nowych krzesełek w 2022, na stadionie było 2550 miejsc siedzących. Obecnie jest to 4500 miejsc.
Na trybunie krytej umiejscowione są stanowiska dziennikarskie oraz sektor dla VIP-ów. Na trybunie otwartej mieścił się sektor nazywany przez kibiców biało-niebieskim. Niegdyś tzw. młyn umieszczony był na łuku stadionu pod zegarem, jednak jeszcze wówczas gdy Stomil występował w ekstraklasie, sektor ten został zamknięty.
Mecze.
Mecze ekstraklasy.
W latach 1994-2002 na stadionie odbywały się spotkania piłkarskie w ramach rozgrywek ekstraklasy. Swych rywali gościł na nim wówczas Stomil Olsztyn. 
Mecze finałowe Pucharu polski.
24 czerwca 1989 roku na stadionie odbyło się finałowe spotkanie Pucharu Polski pomiędzy Jagiellonią Białystok a Legią Warszawa. Mecz ten obejrzało ok. 20 tysięcy kibiców, zwyciężył zespół ze stolicy 5:2. 
Mecze reprezentacji Polski na stadionie Stomilu.
Reprezentację Polski gościła na stadionie jeden raz - 24 września 1997 roku podejmowała w Olsztynie w towarzyskim spotkaniu Reprezentację Litwy. Mecz zakończył się zwycięstwem gospodarzy 2:0, a bramki zdobyli Cezary Kucharski i Wojciech Kowalczyk.

</doc>
<doc id="867204" url="https://pl.wikipedia.org/wiki?curid=867204" title="Closer (singel Nine Inch Nails)">
Closer (singel Nine Inch Nails)

Closer to God – singel znany też jako "Halo 9", wydany w 1994 roku przez Nine Inch Nails. "Closer" to tytuł piosenki wydanej w roku 1994 i umieszczonej na albumie "The Downward Spiral".

</doc>
<doc id="867205" url="https://pl.wikipedia.org/wiki?curid=867205" title="Neureichenau">
Neureichenau

Neureichenau – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 17 km na południowy wschód od miasta Freyung, przy granicy niemiecko-czesko-austriackiej.
Dzielnice.
W skład gminy wchodzą następujące dzielnice: Neureichenau, Altreichenau, Gsenget, Klafferstraß, Bernau, Binderbruck, Branntweinhäuser, Duschlberg, Gänswies, Gern, Fischergrün, Hinterfreundorf, Kernberg, Kleingsenget, Lackenhäuser, Lackerau, Langbruck, Loiblau, Pleckenstein, Riedelsbach, Röhrndlberg, Schimmelbach, Spitzenberg, Stubenberg i Spillerhäuser.
Polityka.
Wójtem jest Walter Bermann z CSU, rada gminy składa się z 16 osób.

</doc>
<doc id="867207" url="https://pl.wikipedia.org/wiki?curid=867207" title="Darren Webster">
Darren Webster

Darren Webster (ur. 10 czerwca 1966) – angielski zawodnik darta urodzony w Norwich. Jego pseudonim to "The Sniper".
Webster osiągnął ćwierćfinał PDC World Darts Championship w 2007, w którym został pokonany 5-1 przez trzynastokrotnego mistrza świata Phila Taylora.

</doc>
<doc id="867209" url="https://pl.wikipedia.org/wiki?curid=867209" title="Hohenau (Niemcy)">
Hohenau (Niemcy)

Hohenau – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 5 km na południowy zachód od miasta Freyung, przy drodze B533.
Dzielnice.
W skład gminy wchodzą następujące dzielnice: 
Polityka.
Wójtem jest Eduard Schmid z CSU, rada gminy składa się z 16 osób.
Współpraca.
Miejscowość partnerskia:

</doc>
<doc id="867214" url="https://pl.wikipedia.org/wiki?curid=867214" title="Neuschönau">
Neuschönau

Neuschönau – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży około 10 km na północny zachód od miasta Freyung, przy granicy z Czechami. Częściowo na terenie gminy znajduje się Park Narodowy Lasu Bawarskiego.
Polityka.
Wójtem jest Heinz Wolf z FWG, rada gminy składa się z 14 osób.
Atrakcje.
Ścieżka przyrodnicza "Na wierzchołek drzewa".

</doc>
<doc id="867215" url="https://pl.wikipedia.org/wiki?curid=867215" title="Oświadczenie">
Oświadczenie



</doc>
<doc id="867216" url="https://pl.wikipedia.org/wiki?curid=867216" title="Biesy i czady w Chicago">
Biesy i czady w Chicago

Biesy i czady w Chicago – koncertowy album polskiej grupy muzycznej Stare Dobre Małżeństwo.
Album nagrany został na żywo 15 stycznia 2000 w Copernicus Center w Jefferson Park w Chicago. Muzykę do wszystkich utworów skomponował Krzysztof Myszkowski. Album wydany był jako edycja limitowana przez Dalmafon (DAL CD 035) 4 lutego 2002.

</doc>
<doc id="867217" url="https://pl.wikipedia.org/wiki?curid=867217" title="Modulacja szerokości impulsu">
Modulacja szerokości impulsu



</doc>
<doc id="867218" url="https://pl.wikipedia.org/wiki?curid=867218" title="Armia Polska na Zachodzie">
Armia Polska na Zachodzie



</doc>
<doc id="867220" url="https://pl.wikipedia.org/wiki?curid=867220" title="USS Vermont">
USS Vermont

Okręty US Navy o nazwie USS "Vermont", pochodzącej od stanu Vermont:

</doc>
<doc id="867221" url="https://pl.wikipedia.org/wiki?curid=867221" title="Sankt Oswald-Riedlhütte">
Sankt Oswald-Riedlhütte

Sankt Oswald-Riedlhütte – gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 15 km na północny zachód od miasta Freyung, przy granicy z Czechami i linii kolejowej Grafenau – Zwiesel. Częściowo na terenie gminy leży Park Narodowy Lasu Bawarskiego.
Dzielnice.
W skład gminy wchodzą następujące dzielnice: 
Oświata.
W gminie znajduje się 100 miejsc przedszkolnych (83 dzieci) oraz szkoła podstawowa (16 nauczycieli, 244 uczniów).
Współpraca.
Miejscowość partnerska:

</doc>
<doc id="867223" url="https://pl.wikipedia.org/wiki?curid=867223" title="Bieszczadzkie anioły">
Bieszczadzkie anioły

Bieszczadzkie anioły – jedenasty album polskiej grupy muzycznej Stare Dobre Małżeństwo.
Nagrania zarejestrowano w marcu 2000 w Studiu Buffo w Warszawie. Autorem muzyki do wszystkich piosenek jest Krzysztof Myszkowski, autorem słów Adam Ziemianin. Album został wydany na CD przez wydawnictwo Pomaton EMI 10 lipca 2000.

</doc>
<doc id="867226" url="https://pl.wikipedia.org/wiki?curid=867226" title="Spiegelau">
Spiegelau

Spiegelau – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Freyung-Grafenau. Leży w Lesie Bawarskim, około 18 km na północny zachód od miasta Freyung, przy granicy z Czechami i linii kolejowej Zwiesel – Grafenau. Częściowo na terenie gminy znajduje się Park Narodowy Lasu Bawarskiego.
1 stycznia 2014 do gminy przyłączono teren należący do obszaru wolnego administracyjnie Klingenbrunner Wald.
Dzielnice.
W skład gminy wchodzą dwie dzielnice: Oberkreuzberg, Klingenbrunn.

</doc>
<doc id="867228" url="https://pl.wikipedia.org/wiki?curid=867228" title="Brad Mehldau">
Brad Mehldau

Brad Mehldau (ur. 23 sierpnia 1970 w Jacksonville) – amerykański pianista jazzowy. Jest liderem grupy Brad Mehldau Trio. Występował z takimi gwiazdami jazzu jak Pat Metheny, Wayne Shorter, Lee Konitz, Charlie Haden, Joshua Redman, Christian McBride, Michael Brecker, Chris Potter, Kurt Rosenwinkel, Jimmy Cobb czy Brian Blade.
Życiorys.
Mehldau urodził się jako Bradford Alexander Mehldau w 1970 roku w Jacksonville na Florydzie. Jego rodzina przeniosła się do Connecticut, gdzie Mehldau spędził większość dzieciństwa.
Jako student drugiego roku w szkole średniej, zdobył Berklee College 's Best All-Around Musician Award. W 1988 roku Mehldau przeniósł się do Nowego Jorku – rozpoczął studium jazzu w New School, gdzie uczył się u Freda Herscha, Juniora Mance'a i Kenny'ego Wernera, a także grał z Jimmym Cobbem.
Grał jako muzyk sesyjny z różnymi osobami, w tym z kwartetem Joshuy Redmana, przed stworzeniem własnego trio w 1994 roku z basistą Larrym Grenadierem i perkusistą Jorge Rossym, a później Jeffem Ballardem, który zastąpił Rossy'ego w 2005 roku. Oprócz pracy z trio Mehldau grał z gitarzystą Patem Methenym, z którym wydał 2 albumy.
Nagrywa głównie dla Nonesuch Records. Mehldau gra oryginalne kompozycje, standardy jazzowe i aranże jazzowe innych typów muzyki, zwłaszcza rockowej. Wraz ze swoim trio, nagrał aranżacje muzyki Nicka Drake'a, The Beatles, Radiohead i Paula Simona. Mehldau wyraził również zainteresowanie filozofią, w szczególności muzyki i sztuki. Koncertował i nagrał płyty solo z liderami innych grup: Peterem Bernsteinem, Markiem Turnerem, Charliem Hadenem, Charlesem Lloydem, Patem Methenym. W 2004 koncertował z Kurtem Rosenwinkelem i Joshuą Redmanem.
Pokazując swój warsztat muzyczny często gra odrębne melodie w każdej ręce w niezwykłych metrach. Na przykład standard "All The Thing You Are" przetransponował o półton wyżej oraz zagrał w metrum 7/4. W Day Is Done również gra standard "50 Ways To Leave Your Lover" w 7/4.
Mehldau jest mężem holenderskiej wokalistki jazzowej Fleurine.
Wybrana dyskografia.
Jako lider
 Jak co-leader
Jako sideman
Soundtracki
"When It Rains", pierwszy utwór z płyty Largo (2002) i "Young at Heart" pojawiają się w 2006 r. w filmie "Dom nad jeziorem", ale nie są na ścieżce dźwiękowej.

</doc>
<doc id="867229" url="https://pl.wikipedia.org/wiki?curid=867229" title="Brad mehldau">
Brad mehldau



</doc>
<doc id="867230" url="https://pl.wikipedia.org/wiki?curid=867230" title="Jaouad Zairi">
Jaouad Zairi

Jaouad Zairi (ur. 17 kwietnia 1982 w Tazie) – marokański piłkarz. Od 2011 roku gra w PAS Janina.
Mając 15 lat trenował z drugoligowym FC Gueugnon. Latem 2001 roku podpisał kontrakt z FC Sochaux-Montbéliard obowiązujący do 2008 roku. Kiedy trenerem drużyny został Dominique Bijotat nie dostawał wielu szans na grę. Zaczął więc prowadzić rozmowy z Lyonem, jak i drużynami arabskimi. W styczniu 2006 roku został wypożyczony do Al-Ittihad za 800 tys. dolarów. Następnie był zawodnikiem Boavisty, z której trafił na wypożyczenie do FC Nantes. Od 2007 roku gra w Grecji. W latach 2007-2009 był zawodnikiem Asterasu Tripolis, a w latach 2009-2011 – Olympiakosu Pireus. W 2011 roku przeszedł do PAS Janina. Następnie grał w Anorthosisie Famagusta, Salalah SC, Monts d'Or Azergues Foot, FC Vaulx-en-Velin i APS Zakynthos.

</doc>
<doc id="867235" url="https://pl.wikipedia.org/wiki?curid=867235" title="Regen">
Regen



</doc>
<doc id="867236" url="https://pl.wikipedia.org/wiki?curid=867236" title="John van Loen">
John van Loen

Johannes („John”) Maria van Loen (ur. 4 lutego 1965 w Utrechcie) – holenderski piłkarz grający na pozycji napastnika. Nosił przydomki „De Rode Baron” („Czerwony Baron”) oraz „De Vuurtoren” („Latarnia”).
Kariera klubowa.
Van Loen pochodzi z Utrechtu. Karierę rozpoczynał w małym amatorskim klubiku z tego miasta o nazwie UVV Utrecht. Dopiero potem trafił do FC Utrecht i w 1983 został włączony do dorosłej kadry tego zespołu. W Eredivisie zadebiutował 26 lutego 1984 roku w zremisowanym 2:2 meczu ze Spartą Rotterdam. W pierwszym sezonie zagrał raptem 2 razy, ale w kolejnych grał coraz więcej. W 1985 roku wywalczył swój pierwszy sukces w karierze, jakim było zdobycie Pucharu Holandii. W sezonie 1985/1986 stał się czołowym napastnikiem ligi i jedną z gwiazd Utrechtu. W kolejnych sezonach zdobywał 15 goli, 11 goli, a w 1987/1988 dołożył 13. Latem 1988 van Loen przeniósł się na 2 sezony do Rody Kerkrade, z którą doszedł do finału Pucharu Holandii, w którym klub przegrał 2:3 po dogrywce z PSV Eindhoven.
W sezonie 1990/1991 van Loen grał w belgijskim RSC Anderlecht. W Eerste Klasse nie był jednak tak skuteczny jak w Eredivisie i zdobył tylko 3 gole w 26 meczach, ale za to mógł świętować tytuł mistrza Belgii.
Po roku gry w podbrukselskim klubie John wrócił do Holandii. Trafił do Ajaksu Amsterdam, w którym stworzył bramkostrzelny atak z Dennisem Bergkampem i Szwedem Stefanem Petterssonem. Zdobył 10 goli, jednak pomimo dobrej formy tych 3 zawodników Ajax nie został mistrzem kraju. Latem 1992 do Ajaksu przyszedł Marc Overmars i van Loen stracił miejsce w składzie. Zimą odszedł do rywala amsterdamskiej drużyny, Feyenoordu. W Feyenoordzie spędził 2,5 sezonu i częściowo odzyskał formę sprzed lat. Jeszcze w 1993 roku świętował z nim swój pierwszy tytuł mistrza Holandii, a w 1994 i 1995 zdobycie krajowego pucharu. W 1995 roku wyjechał też na wypożyczenie do japońskiego Sanfrecce Hiroszima, jednak nie osiągnął z tym klubem żadnych sukcesów. W 1996 roku van Loen wrócił do Utrechtu, gdzie grał przez 3 sezony, ale głównie był tylko uzupełnieniem składu. W sezonie 1998/1999 grał w cypryjskim APOEL-u Nikozja i zdobył z nim Puchar Cypru, a po sezonie zakończył piłkarską karierę w wieku 34 lat.
Kariera reprezentacyjna.
Już po trzecim sezonie gry w Eredivisie van Loen został powołany do reprezentacji Holandii w piłce nożnej, prowadzonej przez Leo Beenhakkera. Zadebiutował w niej 20 listopada 1985 w wygranym 2:1 meczu z Belgią, rozegranym w ramach kwalifikacji do Mistrzostw Świata w Meksyku, nieudanych dla Holandii.
5 lat później van Loen został powołany przez selekcjonera Thijsa Libregtsa na finały Mistrzostwa Świata we Włoszech. Tam zagrał w jednym grupowym meczu – zremisowanym 1:1 z Irlandią (w 76. minucie zmienił Wima Kiefta). Z Holandią doszedł do 1/8 finału, w której to „Oranje” przegrali 1:2 z późniejszymi mistrzami świata, RFN. Jak się później okazało mecz z Irlandią był jego ostatnim w kadrze. Ogółem w reprezentacji Holandii van Loen wystąpił w 7 meczach i zdobył 1 gola.
Kariera trenerska.
Po zakończeniu kariery van Loen wrócił do rodzinnego Utrechtu i był asystentem trenerów tego klubu.

</doc>
<doc id="867239" url="https://pl.wikipedia.org/wiki?curid=867239" title="USS Vesuvius">
USS Vesuvius

Okręty US Navy o nazwie USS "Vesuvius", pochodzącej od wulkanu Wezuwiusz:

</doc>
<doc id="867242" url="https://pl.wikipedia.org/wiki?curid=867242" title="Mediaguard">
Mediaguard

Mediaguard – jest systemem dostępu warunkowego dla telewizji cyfrowej, opracowany przez SECA (Société Européenne de Contrôle d'Acces), obecnie Nagra France.
Mediaguard pojawił się po raz pierwszy na europejskim rynku w roku 1996.
Jest również wykorzystywany w Środkowej i Wschodniej Azji.
Mediaguard był szczególnie używany przez Canal+ Cyfrowy.
Tym systemem (w wersji 4.) koduje Cyfra+.
W Europie używany także przez TV Vlaanderen Digital (kraje Beneluxu), Dfree i Mediaset (Włochy) oraz GlobeCast.
Producenci, którzy dysponują licencją pozwalającą im bezpośrednio korzystać z tego systemu to m.in.:
System Mediaguard został złamany pod koniec lat 90., podobno przez konkurenta NDS Group, co doprowadziło do wprowadzenia nowych kart rozprowadzonych do klientów w 2002 roku.

</doc>
<doc id="867243" url="https://pl.wikipedia.org/wiki?curid=867243" title="Kecz bombowy">
Kecz bombowy



</doc>
<doc id="867245" url="https://pl.wikipedia.org/wiki?curid=867245" title="Śluby">
Śluby



</doc>
<doc id="867246" url="https://pl.wikipedia.org/wiki?curid=867246" title="Jerzy Fonkowicz">
Jerzy Fonkowicz

Jerzy Henryk Fonkowicz (ur. 19 stycznia 1922 w Warszawie, zm. 7 października 1997 w Konstancinie-Jeziornie) – generał brygady Ludowego Wojska Polskiego.
Życiorys.
Urodzony w rodzinie żydowskiej, Władysława i Wandy z Sobczyńskich. Przed wojną uczęszczał do Gimnazjum im. Joachima Lelewela w Warszawie; w latach 1936–1938 działał w Komunistycznym Związku Młodzieży Polski. W latach 1940-1942 uczył się w Liceum Chemiczno-Ceramicznym w Warszawie , gdzie zdobył dyplom technika - mechanika. Do 1943 ukończył trzy semestry Państwowej Wyższej Szkoły Technicznej. Od 1939 był równocześnie instruktorem koła lewicowej, konspiracyjnej organizacji młodzieżowej „Spartakus”. Był także członkiem, a następnie przewodniczącym komitetu redakcyjnego pisma „Strzały”. Od 1941 działacz Związku Walki Wyzwoleńczej. 
W styczniu 1942 został członkiem Polskiej Partii Robotniczej i wstąpił do Gwardii Ludowej. Pełnił służbę szefa wydziału w Sztabie Głównym GL, a następie był dowódcą grupy bojowej GL pod pseudonimem "Andrzej", z którą brał udział w akcjach bojowych przeciwko Niemcom na terenie Warszawy. 23 września 1943 ma mocy rozkazu Dowództwa Głównego GL został mianowany na stopień podporucznika. Na początku 1944 został dowódcą Grupy Specjalnej Sztabu Głównego AL pod pseudonimem "Konrad". 17 lutego 1944 na rozkaz Mariana Spychalskiego przeprowadził akcję na archiwum Delegatury Rządu na Kraj przy ul. Poznańskiej 12 w Warszawie. W jej wyniku kontakt konspiracyjny Armii Krajowej ujawniony został Gestapo za pośrednictwem podwójnego agenta Artura Jastrzębskiego, a AL zdobyła materiały o przedwojennej policyjnej agenturze w szeregach komunistów. Spowodowało to falę aresztowań żołnierzy AK.. Od marca 1944 pełnił funkcję szefa wydziału II (informacyjnego) Sztabu Głównego AL. 3 lipca 1944 został schwytany w ulicznej łapance i osadzony na Pawiaku, a następnie wywieziony od obozu pracy w Linn koło Krefeld w Niemczech. Pracował tam jako robotnik w fabryce sztucznego jedwabiu. W marcu 1945 obóz został wyzwolony. We wrześniu 1945 nawiązał kontakt z Misją Polską w Paryżu, a w październiku 1945 powrócił do Polski.
15 października 1945 wstąpił ochotniczo do służby w ludowym Wojsku Polskim, gdzie został zweryfikowany w stopniu majora na mocy rozkazu personalnego Naczelnego Dowódcy WP. Został wyznaczony na szefa oddziału w Głównym Zarządzie Informacji WP (osłona kontrwywiadowcza jednostek wojskowych). W 1945 mianowany szefem Oddziału III Głównego Zarządu Informacji WP . W czerwcu 1945 wraz z Piotrem Jaroszewiczem i Tadeuszem Steciem brał udział w przejęciu niemieckiego archiwum w Radomierzycach. 
W kwietniu 1946 został szefem Okręgowego Zarządu Informacji nr 1 w Warszawie. Od sierpnia 1947 był szefem oddziału organizacyjno-instruktorskiego (agenturalnego) w Głównym Zarządzie Informacji. W listopadzie 1949 został przeniesiony do pionu kwatermistrzostwa, gdzie był kolejno szefem wydziału organizacyjno-mobilizacyjnego i równocześnie zastępcą szefa Departamentu Kwaterunkowego MON, a od czerwca 1950 szefem Departamentu Kwaterunkowego MON.
We wrześniu 1955 został odwołany ze stanowiska i przeniesiony do dyspozycji szefa Departamentu Kadr MON. W listopadzie 1955 został oddelegowany do wykonywania zadań poza wojskiem na stanowisku zastępcy generalnego dyrektora Ministerstwa Górnictwa Węglowego do spraw zaopatrzenia i finansów. Po objęciu funkcji ministra obrony narodowej przez Mariana Spychalskiego, z którym współpracował blisko w czasie okupacji, został szefem Departamentu Kadr MON. Na mocy uchwały Rady Państwa PRL z 3 lipca 1958 otrzymał nominację na stopień generała brygady. Akt nominacyjny otrzymał 22 lipca 1958 w Belwederze z rąk przewodniczącego Rady Państwa Aleksandra Zawadzkiego. 
W 1961 ukończył w systemie zaocznym Akademię Sztabu Generalnego. Od 10 grudnia 1964 do 19 grudnia 1967 był attaché wojskowym, morskim i lotniczym w Ambasadzie PRL w Helsinkach, a następnie pozostawał w dyspozycji ministra obrony narodowej. 
19 kwietnia 1968 zwolniony z zawodowej służby wojskowej i przeniesiony do rezerwy z powodu niewyrażenia zgody na przeniesienie na niższe stanowisko służbowe.
Zafascynowany Skandynawią, wieloletni sekretarz Towarzystwa Przyjaźni Polsko-Fińskiej, autor 8 książek, w tym "Helsińskiego ABC", "Sztokholmskiego ABC" i "ABC Oslo", a także kilku innych przewodników po Skandynawii ("Kwiaty w dolinach fiordów", "O czym śpiewa kantele"). Znał język niemiecki, angielski, czeski i rosyjski.
Zmarł tragicznie w nocy z 7 na 8 października 1997, w wyniku długotrwałych tortur, podczas napadu na jego dom w Konstancinie. Pochowany na cmentarzu Wojskowym na Powązkach w Warszawie (kwatera C18-8-15).
Jest jednym z bohaterów książki "Generałowie giną w czasie pokoju" (2000) Krzysztofa Kąkolewskiego.
Awanse.
W trakcie wieloletniej służby w Armii Ludowej oraz ludowym Wojsku Polskim otrzymywał awanse na kolejne stopnie wojskowe:

</doc>
<doc id="867248" url="https://pl.wikipedia.org/wiki?curid=867248" title="William Palmer (teolog)">
William Palmer (teolog)

William Palmer (ur. 14 lutego 1803 w Dublinie, zm. 1885 w Londynie) – sir, anglikański teolog i liturgista.
Ukończył Worcester College i University of Oxford. Napisał "Origines Liturgicæ", a także "Treatise on the Church of Christ" (1838), gdzie twierdził, że dopóki zachowuje się sukcesja apostolska i sukcesja wiary, dopóty Kościół istnieje, choćby w którymś ze swych odłamów. Kościół anglikański przyjął to stanowisko. Początkowo Palmer wspierał ruch oksfordzki.

</doc>
<doc id="867252" url="https://pl.wikipedia.org/wiki?curid=867252" title="Pekka Salminen">
Pekka Salminen

Pekka Salminen (ur. 3 czerwca 1981 w Joroinen) – fiński skoczek narciarski, reprezentant klubu Puijon Hiihtoseura, medalista mistrzostw świata juniorów w latach 1998-1999.
Zaczął skakać w wieku 6 lat. Najdłuższy skok, jaki oddał w życiu to 201,5 m uzyskane na mamuciej skoczni w niemieckim Oberstdorfie w 2004 roku. Po raz ostatni w międzynarodowych zawodach wystąpił w sezonie 2006/2007.

</doc>
<doc id="867253" url="https://pl.wikipedia.org/wiki?curid=867253" title="Hans-Joachim Stuck">
Hans-Joachim Stuck

Hans-Joachim Stuck (ur. 1 stycznia 1951 w Garmisch-Partenkirchen) – niemiecki kierowca wyścigowy.
Syn jednego z najlepszych niemieckich kierowców przedwojennych, Hansa Stucka.
Karierę rozpoczął w klasie samochodów turystycznych, w 1972 roku został mistrzem Niemiec za kierownicą Forda Capri. Wkrótce przeszedł pod skrzydła BMW i startował w Formule 2, w fabrycznym zespole Marcha.
Współpraca z ekipą Marcha przeniosła się na grunt Formuły 1, gdzie Stuck zadebiutował w 1974 roku. W trakcie pięciu lat spędzonych w F1, wziął udział w 74 wyścigach. Najlepszym sezonem w jego wykonaniu był 1977, gdzie w zespole Brabhama zastąpił tragicznie zmarłego Carlosa Pace’a. Dwukrotnie, podczas Grand Prix Niemiec oraz Austrii zajął trzecie miejsce.
Z występów w F1 zrezygnował w 1979 roku. Przeniósł się do zespołu Porsche, startującego w mistrzostwach świata prototypów. W 1986 oraz 1987 roku zwyciężył w 24-godzinnym wyścigu w Le Mans. Później startował w DTM, gdzie zdobył tytuł mistrzowski w 1990 roku jako kierowca Audi.
W latach 90. XX wieku startował w Stanach Zjednoczonych. Zakończył regularne występy w 2004 roku; od tego czasu dwukrotnie brał jeszcze udział w 24-godzinnym wyścigu na torze Nürburgring.
Obecnie pełni rolę eksperta telewizyjnego Formuły 1 w stacji Premiere. Od 2008 roku jest konsultantem w departamencie sportowym koncernu Volkswagen.

</doc>
<doc id="867254" url="https://pl.wikipedia.org/wiki?curid=867254" title="Hans Joachim Stuck">
Hans Joachim Stuck



</doc>
<doc id="867256" url="https://pl.wikipedia.org/wiki?curid=867256" title="Włoszczowsko-Jędrzejowski Obszar Chronionego Krajobrazu">
Włoszczowsko-Jędrzejowski Obszar Chronionego Krajobrazu

Włoszczowsko-Jędrzejowski Obszar Chronionego Krajobrazu – obszar chronionego krajobrazu położony w zachodniej i centralnej części województwa świętokrzyskiego. Zajmuje powierzchnię 703,89 km² i obejmuje tereny gminy Oksa oraz część obszaru gmin Imielno, Jędrzejów, Kije, Krasocin, Małogoszcz, Nagłowice, Sobków i Włoszczowa.
Obszar utworzono głównie w celu ochrony wód zlewni rzek Nidy i Pilicy oraz zbiornika wód podziemnych "Niecka Miechowska". Ponadto obszar spełnia funkcję klimatotwórczą w centralnej części województwa.
Roślinność w obszarze jest zróżnicowana. W okolicach Włoszczowy i Kurzelowa występują kompleksy torfowisk wysokich i przejściowych. Powstały one na obszarach zabagnionych oraz w bezodpływowych dolinach pomiędzy wydmami. Szczyty wydm porośnięte są wilgotnymi sosnowymi borami chrobotkowymi. Na obrzeżach występują bory bagienne i olsy. Rosną tu rzadkie rośliny chronione: kokoryczka wonna, pomocnik baldaszkowaty, sasanka łąkowa i widłak goździsty. Występuje tu także bardzo rzadki gatunek paproci – długosz królewski.
W dolinie Białej Nidy występują liściaste lasy łęgu jesionowo-olszowego, wilgotne grądy oraz zespoły borów sosnowych. Do występujących tu roślin chronionych należą ciemiężyca zielona, długosz królewski, lepiężnik biały, lilia złotogłów, kosaciec syberyjski, pełnik europejski, wawrzynek wilczełyko i zawilec jaskrowaty. Na terenie rezerwatu przyrody Gaj rośnie obuwik pospolity. Charakterystyczne dla tego obszaru są występujące na działach wód torfowiska wysokie, a także torfowiska przejściowe i niskie.
Do ssaków występujących na tym terenie należą: dzik, jeleń, lis i sarna. W ornitologicznym rezerwacie przyrody Ługi występują: bocian czarny, żuraw, czapla siwa, czernica, głowienka, kszyk, podgorzałka oraz brodźce i bekasowate.

</doc>
<doc id="867257" url="https://pl.wikipedia.org/wiki?curid=867257" title="Lilium">
Lilium



</doc>
<doc id="867259" url="https://pl.wikipedia.org/wiki?curid=867259" title="Tulipa">
Tulipa



</doc>
<doc id="867260" url="https://pl.wikipedia.org/wiki?curid=867260" title="Fritillaria">
Fritillaria



</doc>
<doc id="867263" url="https://pl.wikipedia.org/wiki?curid=867263" title="Erythronium">
Erythronium



</doc>
<doc id="867264" url="https://pl.wikipedia.org/wiki?curid=867264" title="Grafenau">
Grafenau

Niemcy:
Zobacz też:

</doc>
<doc id="867266" url="https://pl.wikipedia.org/wiki?curid=867266" title="Spit It Out">
Spit It Out

"Spit It Out" - singel zespołu Slipknot wydany w 2000 roku z debiutanckiego albumu pt. "Slipknot".

</doc>
<doc id="867267" url="https://pl.wikipedia.org/wiki?curid=867267" title="William Palmer">
William Palmer



</doc>
<doc id="867269" url="https://pl.wikipedia.org/wiki?curid=867269" title="Tempelhof (ujednoznacznienie)">
Tempelhof (ujednoznacznienie)



</doc>
<doc id="867275" url="https://pl.wikipedia.org/wiki?curid=867275" title="Złotorunka">
Złotorunka



</doc>
<doc id="867280" url="https://pl.wikipedia.org/wiki?curid=867280" title="Rossa (dzielnica)">
Rossa (dzielnica)



</doc>
<doc id="867282" url="https://pl.wikipedia.org/wiki?curid=867282" title="USS Vindicator">
USS Vindicator

Okręty US Navy o nazwie USS "Vindicator":

</doc>
<doc id="867288" url="https://pl.wikipedia.org/wiki?curid=867288" title="Jezioro Górskie (Pojezierze Poznańskie)">
Jezioro Górskie (Pojezierze Poznańskie)

 
Jezioro Górskie – jezioro w woj. wielkopolskim, w pow. poznańskim, w gminie Pobiedziska, leżące na terenie Pojezierza Poznańskiego.
Jezioro położone w ciągu rzeki Cybiny, na wschód od Poznania. Przy zachodnim końcu jeziora znajduje się zinwentaryzowane grodzisko, opuszczony poniemiecki cmentarz oraz niestrzeżona plaża. Jezioro nie nadaje się do kąpieli ze względu na brudną wodę oraz duże zamulenie.
Dane morfometryczne.
Powierzchnia trudna do określenia ze względu na duże wahania poziomu wody w ciągu roku oraz postępującą z roku na rok eutrofizację. Powierzchnia zwierciadła wody według różnych źródeł wynosi od 32,5 ha do 37,8 ha.
Zwierciadło wody położone jest na wysokości 75,6 m n.p.m. lub 76,4 m n.p.m. 
Źródła przedwojenne podają maksymalną głębokość 6 metrów; według obecnych pomiarów wynosi ona 1,5 m. Według źródeł średnia głębokość jeziora wynosi 1,3 m, natomiast głębokość maksymalna 3,0 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Górskie". W różnych publikacjach i na większości map topograficznych jezioro to występuje pod nazwą "Góra".

</doc>
<doc id="867289" url="https://pl.wikipedia.org/wiki?curid=867289" title="Mały Wołowiec">
Mały Wołowiec

Mały Wołowiec lub Mały Kozioł (niem. "Kleiner Ochsenkopf", 720 m n.p.m.) – wzniesienie w Sudetach Środkowych, w Górach Wałbrzyskich, w pasmie Gór Czarnych.
Położenie.
Wzniesienie położone na terenie w południowo-wschodniej części Gór Wałbrzyskich, w paśmie Gór Czarnych, na południowy wschód od Wałbrzycha.
Jest to powulkaniczne wzniesienie zbudowane ze skał wylewnych – porfirów oraz ich tufów, w kształcie małego stożka wyrastającego z północnego zbocza Wołowca, z kopulastą częścią szczytową i niewyraźnie zaznaczonym wierzchołkiem. Zbocze wschodnie i zachodnie jest strome. Zbocze południowe w części grzbietowej, opada w dół około 20 m względem wierzchołka i przechodzi w strome północne zbocze Wołowca (776 m n.p.m.), a zbocze północne opada łagodnie i przechodzi w niewielkie południowe zbocze Dłużyny (685 m n.p.m.).
Wzniesienie w całości porośnięte jest lasem regla dolnego, a na skalistym szczycie rosną zniekształcone buki.
Poniżej szczytu u podnóża północno-zachodniego zbocza na wysokości około 600 m n.p.m. wyrobisko kamieniołomu porfirów.
Poniżej szczytu pod północnym zboczem góry, na poziomie 540 m n.p.m. przechodzą dwa równoległe tunele na trasie kolejowej Wałbrzych – Kłodzko (tunele pod Małym Wołowcem). Pierwszy tunel o długości 1560 m drążono w latach 1876–1879, drugi tunel równoległy o długości 1601 m wykonano w latach 1909–1911. W okresie II wojny światowej tunele wykorzystywano jako schron dla specjalnych pociągów.
Wzniesienie położone na terenie Parku Krajobrazowego Sudetów Wałbrzyskich.
Turystyka.
Przez górę prowadzą szlaki turystyczne:

</doc>
<doc id="867290" url="https://pl.wikipedia.org/wiki?curid=867290" title="Justin Theroux">
Justin Theroux

Justin Paul Theroux (ur. 10 sierpnia 1971 w Waszyngtonie) – amerykański aktor filmowy, teatralny i telewizyjny, także reżyser i scenarzysta.
Życiorys.
Wczesne lata.
Urodził się w Waszyngtonie. Pochodzi z artystycznej rodziny. Jego ojciec Eugene Theroux to artysta amator, absolwent Pratt Institute w Nowym Jorku, jego matka Phyllis Theroux to autorka rozpraw "Stan Kalifornia i inne stanowe ulgi" ("California and Other States of Grace") i "Książka piewców" ("The Book of Eulogies"). Jego dziadek ze strony ojca był pochodzenia francusko-kanadyjskiego, babcia ze strony ojca miała korzenie włoskie, jego matka była Angielką pochodzenia niemieckiego, hiszpańskiego i holenderskiego. Ma młodszego brata Sebastiana (ur. 1989). Jego wujek Paul jest powieściopisarzem i autorem wielu książek podróżniczych (na podstawie jego książki "Wybrzeże moskitów" ("The Mosquito Coast") powstał film z Harrisonem Fordem, a jego kuzyn Louis Theroux to dziennikarz. Uczęszczał do Buxton School z internatem w Williamstown, w stanie Massachusetts. Ukończył College w Bennington, w stanie Vermont na kierunku sztuk wizualnych i dramatu.
Kariera.
W 1994 zadebiutował w roli Teddy’ego Bakera w produkcji off-Broadwayowskiej "Musisz ukryć swoją miłość" ("Hide Your Love Away: The Ballad of Brian Epstein"), której bohaterem jest Brian Epstein – menedżer zespołu muzycznego The Beatles. W 1997 wystąpił na Broadwayu jako Rode w spektaklu Antona Czechowa "Trzy siostry" w reżyserii Bena Stillera z Amy Irving, Lili Taylor i Jeanne Tripplehorn. Grywał też w komediach szekspirowskich – "Wiele hałasu o nic", "Dwunasta noc" ("Twelfth Night") i "Sen nocy letniej". W 2003 za rolę Kennetha Pypera w przedstawieniu "Przestrzegać synów Ulsteru udających się w kierunku Somme" ("Observe the Sons of Ulster Marching Toward the Somme") Franka McGuinessa był nominowany do Lucille Lortel Award.
Po udziale w serialu CBS "Central Park West" (1995), zadebiutował w kinowym biograficznym dramacie kryminalnym "Mignął Andy Warhol" ("I Shot Andy Warhol", 1996). Potem na ekranie pojawił się w komediach: "Romy i Michele na zjeździe absolwentów" ("Romy and Michelle's High School Reunion", 1997), "Liga złamanych serc" ("The Broken Hearts Club: A Romantic Comedy", 2000), "Baxter" ("The Baxter", 2005) i "Zoolander" (2001) oraz zagrał w dwóch obrazach Davida Lyncha: "Mulholland Drive" (2001) i "Inland Empire" (2006).
Wystąpił w teledysku brytyjskiej grupy rockowej Muse do piosenki pt. „Hysteria” (2003).
Był na okładkach magazynów takich jak „Bust” (w sierpniu 2005), „GQ” (w październiku 2013, w czerwcu 2018), „Details” (w sierpniu 2014), „Men’s Health” (w listopadzie 2016, w sierpniu 2018), „Men’s Journal” (w styczniu 2019) i „Esquire” (w kwietniu 2021).
Życie prywatne.
Theroux przez 14 lat był w związku ze stylistką Heidi Bivens, aż do 2011 roku. Po wspólnej pracy nad filmem "Raj na ziemi", od sierpnia 2012 związał się z aktorką Jennifer Aniston. Pobrali się 5 sierpnia 2015. 15 lutego 2018 roku, po dwóch i pół roku małżeństwa, ogłosili separację.

</doc>
<doc id="867291" url="https://pl.wikipedia.org/wiki?curid=867291" title="Mały Kozioł">
Mały Kozioł



</doc>
<doc id="867293" url="https://pl.wikipedia.org/wiki?curid=867293" title="Masanosuke Fukuda">
Masanosuke Fukuda

 – japoński tenisista, reprezentant w Pucharze Davisa, olimpijczyk.
Fukuda interesował się sportem od dzieciństwa. Początkowo uprawiał baseball. W 13. roku życia rozpoczął treningi w japońskiej odmianie tenisa, granej miękkimi piłkami, aby już jako 24-latek spróbować swoich sił w klasycznym tenisie (1921). Rok później zwyciężył w mistrzostwach Japonii, pokonując w IV rundzie 6:3, 7:5, 2:6, 4:6, 6:1 Takeichi Haradę (broniącego barw Uniwersytetu Keio), a w finale rozstawionego z "trójką" Yoshiro Otę 6:2, 7:5, 7:5.
Obaj wymienieni wyżej tenisiści byli później znanymi reprezentantami Japonii w Pucharze Davisa. Zaszczyt ten wkrótce spotkał również Masanosuke Fukudę. Występował on w zespole narodowym w dwóch sezonach. W 1923 przyczynił się do awansu Japonii do finału strefy amerykańskiej, pokonując w spotkaniu półfinałowym Kanadyjczyków Leroya Renniego oraz Willarda Crockera (oba mecze bez straty seta), natomiast w finale strefowym przegrał dwa pojedynki z Australijczykami – Johnem Hawkesem i Jamesem Andersonem. Dwa lata później podstawowymi reprezentantami Japonii w singlu byli Harada oraz Zenzō Shimizu i jego właśnie Fukuda zastąpił w jednym z pojedynków finału strefowego, ponownie przeciw Australii; również tym razem zszedł z kortu pokonany przez Hawkesa. Tym samym bilans jego występów w Pucharze Davisa zamknął się dwoma zwycięstwami i trzema porażkami, wszystkie mecze rozegrał jako singlista.
Fukuda zaliczył również start olimpijski – na igrzyskach w Paryżu w 1924, po których tenis na kilkadziesiąt lat wypadł z rodziny sportów olimpijskich. Fukudzie nie udało się powtórzyć sukcesów rodaków z poprzednich igrzysk (Ichiya Kumagae zdobył srebrny medal w grze pojedynczej oraz w grze podwójnej w parze z Sei'ichirō Kashio), ale zdołał osiągnąć IV rundę (1/8 finału) w singlu; po wolnym losie w I rundzie pokonał Brytyjczyka Patricka Wheatleya 6:2, 6:4, 6:3, a następnie zwyciężył znanego Holendra Hendrika Timmera 8:6, 6:4, 5:7, 6:4. W IV rundzie Japończyka wyeliminował późniejszy wicemistrz olimpijski Henri Cochet (2:6, 1:6, 3:6). W grze podwójnej Fukudzie partnerował A. Honda, japońska para pokonała w I rundzie Holendrów Timmera i Christiana Van Lennepa (6:4, 1:6, 6:3, 1:6, 6:2), aby odpaść z Hiszpanami Eduardo Flaquerem i Raimundo Saprisą (2:6, 3:6, 3:6).
Starty Masanosuke Fukudy w najważniejszych turniejach międzynarodowych, wkrótce nazwanych wielkoszlemowymi, przypadły na lata 1924-1925. Japończyk miał wprawdzie wystąpić już na mistrzostwach USA w 1923, ale wycofał się z turnieju na wiadomość o wielkim trzęsieniu ziemi w regionie Kantō (1 września 1923). Na Wimbledonie w 1924 Fukuda doszedł do III rundy, eliminując Australijczyka D. Browne i brytyjskiego weterana Theodore Mavrogordato, a odpadając z reprezentantem Indii Sydneyem Jacobem. Również do III rundy doszedł w tymże roku na mistrzostwach USA (w I rundzie otrzymał walkower od rodaka Shimizu, odpadł z Amerykaninem D. Matheyem). Rok później pożegnał się z tym turniejem już w I rundzie, ulegając w czterech setach Howardowi Kinseyowi.
Masanosuke Fukuda jest uważany za pioniera w kilku dziedzinach japońskiego tenisa. Jako pierwszy rozpowszechnił w tym kraju tzw. uchwyt wschodni rakiety. Był też jednym z pierwszych autorów książek o tematyce tenisowej, w tym autobiograficznych (m.in. "Tennis: The Only One Ball"; doczekał się również biografii "The Roots of Tennis in Japan: A Biographical Study of Masanosuke Fukuda" autorstwa Kuniko Okady, 2002). Kilka jego myśli na temat tenisa przeszło do historii, w wolnym tłumaczeniu m.in. "Wyobraź sobie, że to ta jedyna piłka – powinieneś w jej zagranie włożyć całe serce. Staraj się doprowadzić do perfekcji swoje silne zagrania, a przez to także budować siłę mentalną. W swoich popisowych zagraniach powinieneś przekazać całą swoją osobę".
Żoną Fukudy była Fumiko Tamura, również znana tenisistka. W 1959 Fukuda pełnił funkcję kapitana zespołu japońskiego w Pucharze Davisa, kierowana przez niego drużyna (m.in. z Kosei Kamo i Atsushim Miyagi w składzie) pokonała Sri Lankę, a uległa Indiom.

</doc>
<doc id="867294" url="https://pl.wikipedia.org/wiki?curid=867294" title="I liga paragwajska w piłce nożnej (1942)">
I liga paragwajska w piłce nożnej (1942)

Mistrzem Paragwaju został klub Club Nacional, natomiast wicemistrzem Paragwaju – Cerro Porteño.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł i nikt nie awansował.
Primera División.
Po 15 kolejkach klub Club Guaraní prowadził mając na koncie 24 punkty i 4 punkty przewagi nad dwoma najgroźniejszymi konkurentami – Club Nacional i Cerro Porteño. Jednak w ostatnich trzech kolejkach zdobył tylko 1 punkt, podczas gdy dwaj najgroźniejsi rywale wygrali w tym czasie wszystkie swoje mecze.
Tabela końcowa sezonu 1942.
Istnieje niezgodność co do dorobku klubu Sportivo Luqueño. Według tej drugiej wersji znany jest także dorobek ostatnich trzech w tabeli klubów.
W związku z jednakową liczbą punktów zdobytą przez dwa najlepsze w tabeli kluby konieczne było rozegranie meczów barażowych, decydujących o tytule mistrza Paragwaju.
Mistrzem Paragwaju został klub Club Nacional.

</doc>
<doc id="867295" url="https://pl.wikipedia.org/wiki?curid=867295" title="Anicius Manlius Severinus Boëthius">
Anicius Manlius Severinus Boëthius



</doc>
<doc id="867306" url="https://pl.wikipedia.org/wiki?curid=867306" title="UTM">
UTM



</doc>
<doc id="867308" url="https://pl.wikipedia.org/wiki?curid=867308" title="UDDI">
UDDI



</doc>
<doc id="867309" url="https://pl.wikipedia.org/wiki?curid=867309" title="BPEL">
BPEL



</doc>
<doc id="867318" url="https://pl.wikipedia.org/wiki?curid=867318" title="Leon Dubicki">
Leon Dubicki

Leon Dubicki (ur. w Katarzynówce w zachodniej Syberii, zm. 7 marca 1998 w Berlinie) – generał brygady Wojska Polskiego, zastępca szefa Biura Studiów Ministerstwa Obrony Narodowej (1963–1967).
Służba wojskowa.
II wojna światowa.
Od 1939 był oficerem Armii Czerwonej, walczył w wojnie radziecko-fińskiej. Opowiadał, że należał do grupy zrzutków, która wylądowała w Finlandii daleko za linią frontu. Zadaniem tej grupy było ustalenie, co stało się z brygadą pancerną okręgu leningradzkiego, która jako pierwsza triumfalnie wkroczyła między fińskie pagórki i jeziora, znikając bez śladu. Z tego zwiadu spadochroniarzy wrócili tylko nieliczni, lecz pierwsi przynieśli wiadomość, co się stało. Rozciągnięta w długą kolumnę brygada pancerna szła wąskimi przesmykami między jeziorami, zaopatrzenie urwało się, brakło paliwa.
Leon Dubicki kontynuował karierę wojskową w czasie II wojny światowej w 1 Armii Wojska Polskiego. Uczestniczył m.in. w Operacji Warszawskiej, przełamaniu Wału Pomorskiego i bitwie o Berlin. 
Okres powojenny.
W 1953 ukończył Akademię Sztabu Generalnego Wojska Polskiego im. gen. Karola Świerczewskiego. Następnie zajmował różne stanowiska w armii, do stopnia generała brygady. W latach 1963-1967 był już na „bocznym torze”, pełniąc jedynie funkcję z-cy szefa studiów Sztabu Generalnego WP. W 1970 z powodu złego stanu zdrowia został przeniesiony w stan spoczynku. Został wówczas doradcą ministra obrony narodowej gen. Wojciecha Jaruzelskiego.
W sierpniu 1981 podczas inspekcji służbowej w Berlinie Zachodnim poprosił o azyl polityczny. Wiedział o podpisanej w marcu 1981 przez Wojciecha Jaruzelskiego i Stanisława Kanię „Myśli przewodniej wprowadzenia stanu wojennego”.
Po wprowadzeniu stanu wojennego gen. Wojciech Jaruzelski publicznie stwierdził, że gen. Leon Dubicki z powodu ran frontowych głowy zawsze był „cierpiący psychicznie”. 
Azyl polityczny.
Nie znając żadnego języka obcego poza rosyjskim, gdy znalazł się po drugiej stronie Muru Berlińskiego, został izolowany w Helmstedt (niewielkiej miejscowości blisko granicy z NRD). Wypełniał rozliczne formularze i był przesłuchiwany przez amerykańskie służby wywiadowcze. Po krótkim czasie przewieziono go do Kaiserslautern, miasta w pobliżu granicy z Francją, w którego okolicach znajduje się baza lotnicza NATO, dowództwo amerykańskich wojsk lotniczych w Europie oraz sztab Sprzymierzonych Sił Powietrznych Europy Środkowej. Był to rejon dobrze strzeżony. Kwaterował w niewielkim dwupokojowym mieszkaniu służbowym, pod opieką amerykańskich i niemieckich służb specjalnych.
Stopniowo poddawany poufnym kontaktom z odpowiednimi wysoko postawionymi osobami przekazywał posiadane informacje – pisał w liście wysłanym z Kaiserslautern 5 maja 1990. Dubicki przez trzy lata występował na wielu spotkaniach, m.in. w stacjonujących na terenie Niemiec oddziałach NATO. Występował też w telewizji, w swoim generalskim mundurze, który zabrał ze sobą. Dwukrotnie był w USA, na objazdach organizowanych przez koła polonijne.
Wyrok i rehabilitacja.
W 1982 został zaocznie skazany przez sąd wojskowy na 5 lat pozbawienia wolności za szpiegostwo. Izba Wojskowa Sądu Najwyższego podwyższyła ten wyrok do 12 lat. W 1990 gen. bryg. Leon Dubicki złożył wniosek o rehabilitację. W 1991 Izba Wojskowa Sądu Najwyższego uniewinniła go od zarzutu szpiegostwa i zdrady ojczyzny. 
Śmierć.
83-letni generał Dubicki został zamordowany 7 marca 1998 w swoim berlińskim mieszkaniu. Morderstwa dokonała 49-letnia towarzyszka życia generała – Wiesława E., która zbiegła z miejsca zbrodni (aresztowano ją podczas obławy policyjnej). Do tej pory nie zostało wyjaśnione, czy Wiesława E. była związana z innymi zabójstwami politycznymi.
Gen. Leon Dubicki jest jednym z bohaterów książki Krzysztofa Kąkolewskiego "Generałowie giną w czasie pokoju".
Spoczywa na cmentarzu Powązkowskim w Warszawie (kwatera 243, rząd 1, grób 16).

</doc>
<doc id="867322" url="https://pl.wikipedia.org/wiki?curid=867322" title="Rui Gil Barros">
Rui Gil Barros



</doc>
<doc id="867323" url="https://pl.wikipedia.org/wiki?curid=867323" title="IPTV">
IPTV



</doc>
<doc id="867327" url="https://pl.wikipedia.org/wiki?curid=867327" title="USS Virginia">
USS Virginia

Okręty US Navy o nazwie USS "Virginia", pochodzącej od nazwy stanu Wirginia.

</doc>
<doc id="867329" url="https://pl.wikipedia.org/wiki?curid=867329" title="Wołowiec (Sudety)">
Wołowiec (Sudety)

 Wołowiec (776 m n.p.m.) – wzniesienie w Sudetach Środkowych, w Górach Wałbrzyskich, w pasmie Gór Czarnych.
Położenie.
Wzniesienie położone w południowo-wschodniej części Gór Wałbrzyskich, w paśmie Gór Czarnych, na południowy wschód od miejscowości Wałbrzych.
Powulkaniczne wzniesienie zbudowane ze skał wylewnych, w kształcie stożka z kopulastą częścią szczytową i wyraźnie zaznaczonym wierzchołkiem. Zbocze wschodnie i zachodnie jest strome. Zbocze północne w części grzbietowej opada stromo w dół i przechodzi w łagodne niewielkie południowe zbocze Małego Wołowca (720 m n.p.m.), którego niewielki szczyt wyrasta ze zbocza. Zbocze południowe opada nieznacznie w kierunku małego wierzchołka Kozła (774 m n.p.m.).
Wzniesienie w całości porośnięte jest lasem regla dolnego, a na szczycie rosną buki.
Po północno-zachodniej stronie góry widok na Górę Zamkową z ruinami średniowiecznego zamku Nowy Dwór i rozległa panorama Wałbrzycha.
Pod górą biegną dwa najdłuższe tunele kolejowe w Polsce.
Wzniesienie położone na terenie Parku Krajobrazowego Sudetów Wałbrzyskich.
Turystyka.
Przez szczyt prowadzi szlak turystyczny:

</doc>
<doc id="867332" url="https://pl.wikipedia.org/wiki?curid=867332" title="Montreal Maroons">
Montreal Maroons

Montreal Maroons – kanadyjski klub hokejowy z siedzibą w Montrealu występujący w NHL od sezonu 1924/1925 do 1937/1938.

</doc>
<doc id="867336" url="https://pl.wikipedia.org/wiki?curid=867336" title="Pistolet P-93">
Pistolet P-93

Pistolet P-93 – polski pistolet samopowtarzalny, będący zmodyfikowanym wariantem pistoletu P-83.
Zewnętrznie stał się podobny do szwajcarskiego SIG-Sauera P230, od którego jest jednak nieco większy i znacznie cięższy. Tę zmianę wyglądu zawdzięczał wydłużeniu lufy do 100 mm, usunięciu bezpiecznika nastawnego z boku zamka, zastąpieniu 20 drobnych pionowych rowków naciągowych z tyłu zamka zestawem 10 większych, ukośnych oraz zastosowaniu brązowych drewnopodobnych okładek chwytu w miejsce czarnych. Pistolet wykonany jest z głęboko tłoczonej blachy stalowej z szerokim zastosowaniem zgrzewania i lutowania.
Historia.
Broń powstała w 1993 roku, a jej konstruktorem był inż. Marian Gryszkiewicz. P-93 miał pierwotnie zastąpić P-83. Jednak tylko część egzemplarzy seryjnych trafiła na wyposażenie Policji i w ręce cywilnych odbiorców. Według różnych danych powstało od 30 do 100 egzemplarzy. Obecnie nie jest już produkowany.
Konstrukcja.
P-93 posiada mechanizm spustowy podwójnego działania z automatycznym bezpiecznikiem iglicy. Wykorzystuje energię odrzutu zamka swobodnego. Zaczep zamka jest jednocześnie zwalniaczem bezstrzałowym kurka. Jest to istotna różnica w stosunku do znanych pistoletów SIG-Sauer serii 220, gdzie obie te funkcje realizowane są przez oddzielne dźwignie. Tak, jak w omawianym modelu dźwignia ta pracuje w kompaktowych, jednorzędowych, opartych na zasadzie swobodnego odrzutu zamka modelach serii P230/232.

</doc>
<doc id="867337" url="https://pl.wikipedia.org/wiki?curid=867337" title="Carlos Secretário">
Carlos Secretário

Carlos Secretário (ur. 12 maja 1970) – portugalski piłkarz występujący na pozycji prawego obrońcy.
Kariera.
Grał w FC Penafiel, FC Famalicão i SC Braga, zanim w 1993 przeniósł się do FC Porto. Razem z nim zdobył sześć tytułów mistrzowskich, pięć pucharów kraju, a na sam koniec – wygrał także Ligę Mistrzów i Puchar UEFA. W sezonie 1996/1997 trafił na rok do Realu Madryt, ale tam nie spełnił pokładanych w nim nadziei, grał słabo i w końcu został jedynie rezerwowym (13 meczów i 0 goli).
Piłkarską karierę zakończył w FC Maia, w 2005 roku. Rozegrał 35 meczów dla reprezentacji Portugalii. Był powołany do kadry na dwie wielkie imprezy – Euro 1996 (2 pełne mecze) i Euro 2000 (nie zagrał ani minuty).

</doc>
<doc id="867339" url="https://pl.wikipedia.org/wiki?curid=867339" title="Pittsburgh Pirates (NHL)">
Pittsburgh Pirates (NHL)

Pittsburgh Pirates – amerykański klub hokeja na lodzie z siedzibą w Pittsburghu, która grała w National Hockey League od sezonu 1925/1926 do 1929/1930. Nazwa zespołu pochodzi od zespołu baseballu, która również ma swoją siedzibę w Pittsburgh. W sezonie 1930/1931 zmienił swoją siedzibę i przeniósł się do Filadelfii i występował pod nazwą Philadelphia Quakers. Drużynie nie udało się zdobyć Pucharu Stanleya, dwukrotnie awansując do półfinałów ligi.
Lista sezonów.
"Legenda: M = Mecze, W = Wygrane, P= Porażki, R = Remisy, Pkt = Punkty, BZ = Bramki zdobyte, GS = Bramki stracone, MIN = Minuty kar"

</doc>
<doc id="867341" url="https://pl.wikipedia.org/wiki?curid=867341" title="Wiktor Dubynin">
Wiktor Dubynin

Wiktor Pietrowicz Dubynin, ros. "Виктор Петрович Дубынин" (ur. 1 lutego 1943 w miejscowości Martjusz, w rejonie kamienskim, obwód swierdłowski, zm. 22 listopada 1992 w Moskwie) – generał pułkownik Armii Radzieckiej, generał armii Sił Zbrojnych Federacji Rosyjskiej, bohater Federacji Rosyjskiej (pośmiertnie), dowódca Północnej Grupy Wojsk Armii Radzieckiej w Polsce, pierwszy szef Sztabu Generalnego Sił Zbrojnych Federacji Rosyjskiej – I zastępca ministra Obrony Federacji Rosyjskiej.
Życiorys.
Po zakończeniu w 1964 Dalekowschodniej Szkoły Oficerskiej Wojsk Pancernych został oficerem, dowódcą plutonu czołgów. Od 1970 dowódca kompanii czołgów, od 1971 dowódca batalionu czołgów, od 1975 szef sztabu pułku czołgów. W 1976 dowódca pułku czołgów.
W 1978 został absolwentem Wojskowej Akademii Wojsk Pancernych imienia R.J. Malinowskiego.
W latach 1979–1982 dowódca dywizji pancernej. W 1980 i 1981 stał z dywizją na granicy z Polską w rejonie Grodna na Białorusi. W latach 1981–1984 był słuchaczem Akademii Sztabu Generalnego Sił Zbrojnych ZSRR im. K. Woroszyłowa w Moskwie. Po ukończeniu studiów został wyznaczony na zastępcę dowódcy armii.
30 kwietnia 1986 mianowany dowódcą 40 Gwardyjskiej Armii w Turkiestańskim Okręgu Wojskowym. Wojska 40 Armii stanowiły główną część Ograniczonego Kontyngentu Wojsk Radzieckich w Afganistanie w czasie radzieckiej interwencji w Afganistanie. Jako dowódca armii był dowódcą całości wojsk radzieckich w Afganistanie i specjalnym pełnomocnikiem Rady Ministrów ZSRR w Kabulu. Planował i prowadził operacje. W okresie częściowego wycofywania wojsk radzieckich z Afganistanu wprowadził nowe zasady działań operacyjno-taktycznych, przechodząc od nieprzerwanych walk na całym terytorium kraju do kolejnych, dobrze przygotowanych operacji, na punkty oporu mudżahedinów. Takie działania doprowadziły w ciągu kilku miesięcy do zadania dużych strat przeciwnikowi i osłabienia działań bojowych ruchu partyzanckiego (mówiono, że umiał walczyć „małą ilością rozlanej krwi”). Po roku dowodzenia 40 Armią ilość strat bezpowrotnych zmniejszyła się dwukrotnie. Armią dowodził do 1 czerwca 1987.
Po przekazaniu obowiązków w Afganistanie objął dowództwo 7 Gwardyjskiej Armii Pancernej w Białoruskim Okręgu Wojskowym w Borysowie. Od maja 1988 szef sztabu Kijowskiego Okręgu Wojskowego.
W lipcu 1989 mianowany dowódcą Północnej Grupy Wojsk i pełnomocnikiem Rządu ZSRR do Spraw Pobytu Wojsk Radzieckich w Polsce. Dzięki swojej stanowczości doprowadził do tego, że ostatnie jednostki wojsk rosyjskich opuściły Polskę dopiero 17 września 1993. W 1992 r. w wywiadzie dla „Gazety Wyborczej” stwierdził, „że 14 grudnia 1981 r. Armia Czerwona dokonałaby zbrojnej interwencji”.
10 czerwca 1992 mianowany przez prezydenta Federacji Rosyjskiej Borysa Jelcyna pierwszym szefem Sztabu Generalnego Sił Zbrojnych Federacji Rosyjskiej – I zastępcą ministra Obrony Federacji Rosyjskiej. Ówczesny minister Obrony Rosji Paweł Graczow działał pod dużym wpływem gen. Dubynina. 5 października 1992, kiedy leżał śmiertelnie chory, został mianowany generałem armii. Zmarł na raka żołądka. Pochowany na Cmentarzu Nowodziewiczym w Moskwie.
17 września 2003 roku został pośmiertnie nagrodzony tytułem bohatera Federacji Rosyjskiej i złotą gwiazdą. W miejscu urodzin wybudowano muzeum Dubynina. Riazański Wojskowy Instytut Samochodowy otrzymał imię generała armii W. Dubynina.
Odznaczenia: Bohater Federacji Rosyjskiej – 11 listopada 2003, Order Czerwonego Sztandaru, Order „Za Służbę Ojczyźnie w Siłach Zbrojnych ZSRR” II i III stopnia, Order Czerwonej Gwiazdy, Medal „Za nienaganną służbę” I, II i III klasy, Medal „Za umacnianie braterstwa broni”, Medal „Weteran Sił Zbrojnych ZSRR”, medale jubileuszowe i medal afgański.

</doc>
<doc id="867348" url="https://pl.wikipedia.org/wiki?curid=867348" title="Kultura Gniewu">
Kultura Gniewu

Kultura Gniewu (pisane kultura gniewu) – wydawnictwo komiksowe założone w 2000 roku przez Jarosława Składanka w Warszawie.
Początkowo wydawnictwo skupiało się na polskich twórcach komiksowych z nurtu undergroundowego: Ryszard Dąbrowski, Dariusz „Pała” Palinowski, Krzysztof „Prosiak” Owedyk. W roku 2005 do redakcji Kultury Gniewu dołączyli Paweł Tarasiewicz i Szymon Holcman, teoretyk komiksowy i filmoznawca współpracujący wówczas z tygodnikiem Przekrój. Obecnie w katalogu wydawnictwa można znaleźć zarówno ambitne komiksy uznanych zagranicznych autorów, jak i albumy współczesnych polskich twórców.
W 2009, 2013 i 2021 wydawnictwo otrzymało nagrodę dla najlepszego polskiego wydawcy komiksów przyznawaną przez organizatorów Międzynarodowego Festiwalu Komiksu w Łodzi.

</doc>
<doc id="867351" url="https://pl.wikipedia.org/wiki?curid=867351" title="Norfolk Admirals">
Norfolk Admirals

Norfolk Admirals – drużyna hokejowa grająca w American Hockey League w dywizji wschodniej, konferencji wschodniej. Drużyna ma swoją siedzibę w Norfolk w Stanach Zjednoczonych. Drużyna podlega zespołowi Anaheim Ducks oraz ma własną filię w ECHL, którą jest drużyna Fort Wayne Komets. W przeszłości był podrzędnym zespołem dla Chicago Blackhawks i Tampa Bay Lightning oraz współpracował z Toledo Storm (ECHL).

</doc>
<doc id="867352" url="https://pl.wikipedia.org/wiki?curid=867352" title="Litomyśl">
Litomyśl



</doc>
<doc id="867355" url="https://pl.wikipedia.org/wiki?curid=867355" title="Philadelphia Phantoms">
Philadelphia Phantoms

Philadelphia Phantoms – amerykański klub hokejowy z siedzibą w Filadelfii działający w latach 1996-2009, grający w American Hockey League.
Historia.
Drużyna podlegała zespołowi Philadelphia Flyers (NHL) oraz miała własną filię Trenton Titans (ECHL).
Od 2009 do 2014 kontynuatorem był klub Adirondack Phantoms, a od 2014 Lehigh Valley Phantoms.

</doc>
<doc id="867356" url="https://pl.wikipedia.org/wiki?curid=867356" title="Okręty podwodne projektu 651">
Okręty podwodne projektu 651

Okręty podwodne projektu 651 - typ radzieckich uderzeniowych okrętów podwodnych o napędzie diesel-elektrycznym, uzbrojonych w pociski rakietowe. W latach 1962 - 1968 zbudowano 16 okrętów tego typu. W kodzie NATO nosiły oznaczenie "Juliett". Projekt miał także niejawną nazwę kodową "Kasatka".
Historia.
W 1955 w ZSRR rozpoczęto prace nad pociskiem manewrującym, który byłby odpowiedzią na amerykański pocisk Regulus. Efektem tych prac był pocisk P-5, który przystosowano do odpalania z przerobionych okrętów podwodnych projektu 613. Było to rozwiązanie tymczasowe i dla nowych pocisków projektowano od podstaw nowe okręty podwodne. Prace nad okrętem projektu 651 zlecono biuru konstrukcyjnemu CKB-18 postanowieniem władz z 25 sierpnia 1956 roku. Okręty projektu 651 stały się największymi okrętami podwodnymi o napędzie dieselelektrycznym zbudowanymi w ZSRR.
Początkowo okręty projektu 651 miały być wyposażone w pociski P-5, które były przystosowane do atakowania celów naziemnych za pomocą głowic atomowych. Pociski mogły być odpalane jedynie w wynurzeniu. Zastosowanie pocisków P-5 w tej roli przestało odgrywać pierwszoplanową rolę z chwilą wprowadzenia do użycia pocisków balistycznych wystrzeliwanych z okrętów podwodnych projektu 658. Od początku okręty projektu 651 miały być również przystosowane do przenoszenia nowych pocisków przeciwokrętowych P-6 przeznaczonych do atakowania okrętów nawodnych znajdujących się poza horyzontem za pomocą głowic atomowych lub konwencjonalnych. Wiązało się to z koniecznością uwzględnienia w konstrukcji okrętu podwodnego anten ich systemu kierowania Argumient. Głównym celem nowych pocisków miały być amerykańskie lotniskowce. Do wstępnego wskazywania celów wykorzystywano samoloty rozpoznawcze Tu-95RC. W praktyce pociski strategiczne P-5 nie były na tych okrętach stosowane, a jedynie przeciwokrętowe P-6.
Budowę pierwszego okrętu K-156 rozpoczęto w Zakładzie Bałtyckim w Leningradzie 16 listopada 1960 roku, a wodowano go 31 lipca 1962 roku. Wiosną 1963 roku okręt został przebazowany na daleką północ, gdzie prowadzono próby rakiet. Został oficjalnie wcielony do służby 10 grudnia 1963 roku. Drugi okręt K-85 wszedł do służby w grudniu 1964 roku, a dalsze czternaście, budowane już w zakładach Krasnoje Sormowo, weszły do służby w latach 1965-68. Dwa okręty służyły we Flocie Oceanu Spokojnego, a pozostałe we Flocie Północnej.
Okręty projektu 651 zostały zastąpione przez nowsze okręty z napędem atomowym, które - w przeciwieństwie do swoich poprzedników - mogły wystrzeliwać pociski manewrujące w zanurzeniu. Istotną wadą jednostek typu "Juliett" był także sposób naprowadzania ich pocisków przeciwokrętowych P-6, w którym okręt musiał pozostawać na powierzchni do czasu uchwycenia celu przez głowicę rakiety, kiedy to operator dokonywał wyboru celu. Ostatni okręt tego typu został wycofany ze służby w 1994. Jeden z okrętów jest obecnie okrętem-muzeum w Peenemünde (obecne oznaczenie U-461).

</doc>
<doc id="867357" url="https://pl.wikipedia.org/wiki?curid=867357" title="Nick Cave &amp; the Bad Seeds">
Nick Cave &amp; the Bad Seeds



</doc>
<doc id="867358" url="https://pl.wikipedia.org/wiki?curid=867358" title="Nick Cave &amp; The Bad Seeds">
Nick Cave &amp; The Bad Seeds



</doc>
<doc id="867359" url="https://pl.wikipedia.org/wiki?curid=867359" title="Wjosa">
Wjosa

Wjosa (; , "Aṓos") – rzeka w Albanii i Grecji.
Ma długość 272 km, z czego pierwsze 80 km w Grecji, a pozostałe 192 km w Albanii. Jej źródła znajdują się w górach Pindos, na Przełęczy Katara na wysokości 1680 m n.p.m. Powierzchnia zlewni rzeki Wjosy wynosi 6704 km2 z czego 4365 km2 na obszarze Albani. Uchodzi do Morza Adriatyckiego. Uznawana za jeden z najmniej przekształconych systemów rzecznych Europy.
Charakterystyka przyrodnicza.
Rzeka Wjosa wraz z dopływami stanowi miejsce życia organizmów z różnych grup taksonomicznych i lokalne centrum bioróżnorodności. Z uwagi na niewielki stopień antropogenicznych przekształceń i zachowaną ciągłość ekologiczną (brak zapór i in. sztucznych barier) dorzecze Wjosy stanowi modelowy przykład naturalnego systemu rzecznego w obszarze śródziemnomorskim cechujący się wysoką bioróżnorodnością oraz wysokim stopniem endemizmu. 
Warunki hydrologiczne i geomorfologiczne.
Wjosa charakteryzuje się reżimem pluwialno-niwalnym z wysokimi opadami i najwyższymi przepływami występującymi w okresie zimy/wczesnej wiosny. Wysokie przepływy (powyżej 200 m3/s) w Pocem występują od grudnia do kwietnia. Od czerwca do października przepływ wynosi zwykle mniej niż 100 m3/s. Średni przepływ Wjosy to 141,5 m3/s w przekroju wodowskazowym Pocem i 195 m3/s przy ujściu. Maksymalny przepływ zarejestrowany w Pocem wyniósł 4160 m3/s.
Koryto Wjosy w górnym i środkowym biegu jest roztokowe, miejscami proste, a w dolnym biegu kręte i meandrujące. Wjosa przepływa przez góry Epiru Albańskiego zbudowane głównie z wapieni i fliszu. Duży udział wapieni w materiale niesionym przez rzekę nadaje jej charakterystyczny błękitny kolor. Duże nachylenie stoków, łatwo erodujący materiał i użytkowanie zlewni (duża powierzchnia uprawiana lub wypasana) sprzyja denudacji, a więc dużej dostawie materiału do koryta rzeki i poszerzaniu koryta oraz wykształcania się koryt roztokowych. Koryto Wjosy w maksymalnie ma ponad 1300 m szerokości, z kolei w odcinkach przełomowych w środkowym biegu nawet tylko 15 metrów.
Występowanie ryb i minogów.
W dorzeczu Wjosy stwierdzono występowanie ok. 32 gatunków ryb i minogów, z czego aż 11 gatunków endemicznych dla Półwyspu Bałkańskiego i 4 gatunków obcych. Gatunki te należą do 14 rodzin.
Zagrożenia i ochrona rzeki.
Dorzecze Wjosy zagrożone jest budową zapór i hydroelektrowni. Na samej Wjosie planowana była budowa dwóch hydroelektrowni, Pocem i Kalivac. Dodatkowo, na dopływach planowana jest budowa ok. 40 zapór. Budowa zapór na tak naturalnej rzece oznaczałaby katastrofę ekologiczną, skutkowałaby lokalnymi ekstynkcjami i zmniejszeniem populacji wielu gatunków ryb. Jedna z zapór na Wjosie była od lat w trakcie budowy, jednak bez naruszenia samego koryta rzeki.
Na rzecz ochrony rzeki Wjosy działają naukowcy, aktywiści i organizacje pozarządowe z Albanii i Europy. We wrześniu 2020 roku udało się osiągnąć pewien sukces - premier Albanii Edi Rama i prezydent Ilir Meta ogłosili, że aktualne pozwolenia na budowę hydroelektrowni na Wjosie zostają cofnięte, poparli także projekt utworzenia Parku Narodowego Dzikiej Rzeki Wjosy.

</doc>
<doc id="867360" url="https://pl.wikipedia.org/wiki?curid=867360" title="Nick Cave And The Bad Seeds">
Nick Cave And The Bad Seeds



</doc>
<doc id="867363" url="https://pl.wikipedia.org/wiki?curid=867363" title="Wilkes-Barre/Scranton Penguins">
Wilkes-Barre/Scranton Penguins

Wilkes-Barre/Scranton Penguins – drużyna hokejowa grająca w American Hockey League w dywizji wschodniej, konferencji wschodniej. Drużyna ma swoją siedzibę w Wilkes-Barre w Stanach Zjednoczonych. Drużyna podlega zespołowi Pittsburgh Penguins (NHL) oraz ma filię Wheeling Nailers (ECHL). 

</doc>
<doc id="867364" url="https://pl.wikipedia.org/wiki?curid=867364" title="Drin">
Drin

Drin (alb. "Drini", serb. Дрим – "Drim") – rzeka w północnej Albanii, w zlewisku Morza Adriatyckiego. Długość – 285 km, powierzchnia zlewni – 11 756 km², średni przepływ – 352 m³/s.
Drin powstaje z połączenia Czarnego Drinu i Białego Drinu koło miejscowości Kukës. Płynie na zachód wąską doliną u podnóży Gór Północnoalbańskich, tworząc przełomy do 1000 m głębokości. Stopniowo skręca na południowy zachód. Koło wsi Vau i Dejës wypływa na nizinę nadbrzeżną i bifurkuje. Większe i krótsze ramię, zwane "Wielki Drin" ("Drini i Madh"), koło Szkodry uchodzi do rzeki Buna. Drugie ramię, mniejsze i dłuższe, zwane "Drini i Lezhës", płynie wzdłuż wybrzeża na południe i uchodzi do Zatoki Drińskiej Morza Adriatyckiego koło miasta Lezha. Bifurkacja istnieje od wielkiej powodzi w 1858.
Na Drinie istnieją trzy wielkie sztuczne zbiorniki wodne: Fierzë (największy w Albanii, 72,5 km²), Vau te Dejës (24,7 km²) i Koman (14 km²). W elektrowniach wodnych na Drinie jest produkowana większość energii elektrycznej w Albanii.

</doc>
<doc id="867371" url="https://pl.wikipedia.org/wiki?curid=867371" title="Zatôichi">
Zatôichi



</doc>
<doc id="867372" url="https://pl.wikipedia.org/wiki?curid=867372" title="Zatouichi">
Zatouichi



</doc>
<doc id="867373" url="https://pl.wikipedia.org/wiki?curid=867373" title="Zatooichi">
Zatooichi



</doc>
<doc id="867374" url="https://pl.wikipedia.org/wiki?curid=867374" title="Mieczysław Czernik">
Mieczysław Czernik

Mieczysław Wojciech Czernik (ur. 7 kwietnia 1933 w Ostrzeszowie, zm. 1 kwietnia 1991 w Łodzi) – polski matematyk, astronom, historyk poczty, filatelista, popularyzator historii.
Młodość.
Ostrzeszów, w którym Mieczysław Czernik się urodził i spędził dzieciństwo, rozsławił wydawaniem czasopisma "Okolica Poetów" jego ojciec Stanisław Czernik – poeta, powieściopisarz i badacz literatury ludowej.
Z II wojny światowej rozpoczętej 1 września 1939 ojciec wrócił dopiero w 1947. Przez cały ten okres młody Mieczysław pozostawał pod opieką matki w Ostrzeszowie, gdzie podczas okupacji na tajnych kompletach pobierał pierwszą naukę, a po wyzwoleniu w gimnazjum. W 1949 rodzina Czerników przeniosła się do Łodzi. Tutaj Mieczysław Czernik w 1950 zdał maturę w III Liceum Ogólnokształcące im. Tadeusza Kościuszki w Łodzi. W latach 1951–1953 studiował matematykę na Uniwersytecie Łódzkim.
Praca zawodowa i ponowne studia.
Po zakończeniu studiów I stopnia w 1953 rozpoczął pracę nauczycielską w Liceum Pedagogicznym w Otwocku.
W 1955 podjął studia eksternistyczne na astronomii w Uniwersytecie Warszawskim, które w 1958 zakończył dyplomem magisterskim. 
W międzyczasie zmienił miejsce pracy – wrócił do Łodzi, aby przez 16 lat nauczać tu matematyki w szkołach średnich.
Kariera uniwersytecka.
W latach 1964–1965 Mieczysław Czernik rozpoczął pierwszy raz karierę uniwersytecką – został asystentem, początkowo w Katedrze Astronomii, a następnie w Obserwatorium Astronomicznym Uniwersytetu Warszawskiego. To wtedy opublikował pierwsze artykuły popularnonaukowe w czasopiśmie "Urania" oraz dokonywał obserwacji nieba, w wyniku których odkrył 35 nowych obiektów astronomicznych, oznaczonych w atlasach przez Międzynarodową Unię Astronomiczną nazwą "Czernik". 
Powtórnie związał się z uniwersytetem, od 1974 aż do swojej śmierci, gdy został lektorem w Studium Języka Polskiego dla Cudzoziemców Uniwersytetu Łódzkiego, prowadząc zajęcia z matematyki. Awansował z biegiem lat na wykładowcę i starszego wykładowcę, powiększał swój dorobek piśmienniczy. 
Był filatelistą a w czasopismach filatelistycznych publikował artykuły i przyczynki. 
Zainteresowanie filatelistyką spowodowała, iż zaczął uczęszczać na seminarium doktoranckie doc. dra Ryszarda Rosina i przygotował pracę doktorską, którą obronił w październiku 1983. Wynik jego pracy ukazał się drukiem w postaci książki "Poczta Królestwa Polskiego w latach 1815–1851. Organizacja i dokumentacja działalności", wydanej przez Muzeum Poczty i Telekomunikacji we Wrocławiu w 1987. Książka została wyróżniona nagrodą naukową ministra edukacji narodowej w 1989.
Dorobek piśmienniczy dr Mieczysława Czernika to ponad 60 publikacji naukowych i popularnonaukowych, wśród nich zwraca uwagę artykuł New Open Star Ciusters ("Acta Astronomica" 1966, vol. 16) oraz skrypt dla słuchaczy SJPC pt. "Matematyka. Cz. 4. Zadania", który doczekał się trzech wydań (współautor T. Zając).
Dzieje urzędów pocztowych na ziemiach polskich w XIX i XX w. opisał w wielu artykułach w "Historyczno-Badawczym Biuletynie Filatelistycznym" oraz w książce "Łódzkie poczty podczas I wojny światowej" w 1966. Był autorem artykułów o filatelistyce i innych książek o filatelistyce "Tematyka kopernikowska w filatelistyce" 1973, "Encyklopedia filatelistyki" (współautor) 1993.
Dwukrotnie był wybierany do Senatu UŁ. Zasiadał w rektorskiej Komisji ds. Nagród oraz w Komisji Statutowej.

</doc>
<doc id="867378" url="https://pl.wikipedia.org/wiki?curid=867378" title="Alojzy Szorc">
Alojzy Szorc

Alojzy Szorc (ur. 6 października 1935 w Chojnowie, powiat moniecki woj. podlaskie, zm. 27 grudnia 2010 w Olsztynie) – polski historyk, regionalista, ksiądz katolicki, profesor nauk humanistycznych, pierwszy dziekan Wydziału Teologii Uniwersytetu Warmińsko-Mazurskiego.
Życiorys.
Ukończył Liceum Ogólnokształcące w Olecku i Warmińskie Seminarium Duchowne w Olsztynie (1963). Doktor nauk historycznych (Katolicki Uniwersytet Lubelski, 1968). Habilitacja na Uniwersytecie Mikołaja Kopernika w Toruniu (tytuł rozprawy habilitacyjnej: "Przywileje i prawo chełmińskie na tle ustroju Warmii 1243-1772", 1988). Autor prac naukowych na temat historii archidiecezji warmińskiej. Członek komisji historycznej procesu beatyfikacyjnego oraz biograf kard. Stanisława Hozjusza. Od 1970 kierownik Olsztyńskiej Pracowni Hozjańskiej.
W 1999 prezydent RP Aleksander Kwaśniewski nadał mu tytuł naukowy profesora nauk humanistycznych.
Prałat honorowy Jego Świątobliwości, kanonik gremialny warmińskiej kapituły katedralnej (2 kwietnia 1985).
Zmarł 27 grudnia 2010 w Olsztynie.

</doc>
<doc id="867381" url="https://pl.wikipedia.org/wiki?curid=867381" title="Henryk Michalak">
Henryk Michalak

Henryk Stanisław Michalak (ur. 19 stycznia 1947 w Karsznicach zm. 14 maja 1994 w Łodzi) – polski historyk, nauczyciel akademicki, polityk, przedsiębiorca, poseł na Sejm X kadencji.
Życiorys.
Urodził się w rodzinie kolejarza w Karsznicach. W 1966 ukończył Technikum Mechaniczne w Zduńskiej Woli. Następne 2 lata spędził w wojsku, odbywając zasadniczą służbę wojskową. Kolejne trzy lata (1968–1970) przepracował w Zakładach Przemysłu Bawełnianego w Zduńskiej Woli.
W 1975 ukończył studia historyczne na Uniwersytecie Łódzkim. Pracę magisterską dotyczącą krakowskiej szkoły historycznej i Józefa Szujskiego pisał pod kierunkiem profesor Krystyny Śreniowskiej. Również pod jej kierunkiem obronił pracę doktorską, której zmieniona wersja ukazała się drukiem ("Józef Szujski 1835-1882. Światopogląd i działanie", Łódź 1987).
Działalność naukowa.
Po skończeniu studiów został zatrudniony na Uniwersytecie Łódzkim, gdzie pracował przez 18 lat. Od 1975 był asystentem w Zakładzie Nauk Pomocniczych Historii, po prawie 15 latach przeszedł do Katedry Historii Historiografii.
W pracy naukowej zajmował się historią historiografii, a w szczególności studiami nad osobą Józefa Szujskiego i krakowskiej szkoły historycznej. W ramach serii "Klasycy Historiografii" wydał opatrzone obszernym wstępem dzieło Józefa Szujskiego pt. "O fałszywej historii jako mistrzyni fałszywej polityki". Prowadził także badania dotyczące dziejów polskiej myśli politycznej. W ramach specjalistycznego wydawnictwa ("Dzieje polskiej myśli politycznej w czasach nowożytnych i najnowszych Cz. I", Łódź 1984) opublikował syntetyczną pracę dotyczącą polskiej myśli politycznej wśród pozytywistów, konserwatystów po powstaniu styczniowym, działaczy Hotelu Lambert i w ramach emigracyjnych obozów politycznych. Był również współautorem związanej z Łodzią publikacji z dziejów gospodarki, zatytułowanej "Łódzkie Zakłady Graficzne 1912–1987" (Łódź 1987). Przygotował też do druku "Pamiętnik Juliusza Walewskiego" oraz opracował naukowo pracę Vladimira Dedijera "Sarajewo 1914", wydaną w 1984 przez Wydawnictwo Łódzkie. Napisał i opracował łącznie ponad 50 publikacji i artykułów, w tym liczne zamieszczane na łamach „Nowych Książek” recenzje i omówienia.
Od połowy lat 80. przygotowywał pracę habilitacyjną pod tytułem "Związki historiograficzne polsko-czeskie 1795–1914". Pełnił też obowiązki sekretarza naukowego Interdyscyplinarnego Zespołu Naukowego „3 Maja w tradycji i kulturze polskiej” (którego dziełem była publikacja poświęcona Konstytucji 3 maja z 1991) oraz Interdyscyplinarnego Zespołu Naukowo-Badawczego Metodologii Historii i Historii Historiografii. Po 1989 zawiesił zajęcia dydaktyczne, w lutym 1993 zrezygnował z pracy na uczelni.
Działalność społeczna i polityczna.
Przez kilka lat pełnił obowiązki zastępcy sekretarza i sekretarza zarządu Oddziału Łódzkiego Polskiego Towarzystwa Historycznego, był członkiem Okręgowego Komitetu Olimpiady Historycznej, współpracował z Łódzkim Towarzystwem Naukowym i Wydawnictwem Łódzkim.
W latach 1968–1971 należał do Polskiej Zjednoczonej Partii Robotniczej. W 1980 wstąpił do „Solidarności”, zajmował się kolportażem prasy podziemnej. Sprawował mandat posła na Sejm X kadencji z rekomendacji Komitetu Obywatelskiego przy Lechu Wałęsie, później należał do Unii Demokratycznej. Pracował w kilku komisjach sejmowych. Po zakończeniu pracy w parlamencie zajął się działalnością gospodarczą.
W 1970 otrzymał Brązowy Medal Za zasługi dla obronności kraju.
Zmarł na skutek pobicia, wobec niewykrycia sprawców postępowanie w tej sprawie zostało umorzone.

</doc>
<doc id="867383" url="https://pl.wikipedia.org/wiki?curid=867383" title="Wojciech Błach">
Wojciech Błach

Wojciech Błach (ur. 22 maja 1972 w Katowicach) – polski aktor filmowy i teatralny.
Życiorys.
Uczęszczał do Śląskich Technicznych Zakładów Naukowych w Katowicach. W 1999 ukończył Państwową Wyższą Szkołę Teatralną w Krakowie. W latach 1999–2003 oraz 2008–2009 był aktorem Teatru Nowego im. K. Dejmka w Łodzi. Obecnie współpracuje z Teatrem IMKA w Warszawie.
Był związany z aktorką Kamillą Baar, z którą ma syna o imieniu Bruno (ur. 2011). Od 14 maja 2016 jest żonaty z Agnieszką Błach (z d. Giza), która w grudniu 2017 roku urodziła mu drugiego syna, Jeremiego, a 20 lutego 2022 trzeciego syna – Norberta.
Spektakle teatralne.
"Rewizor" reż. Łukasz Kos (2022) - Teatr IMKA

</doc>
<doc id="867384" url="https://pl.wikipedia.org/wiki?curid=867384" title="Super Bowl XLI">
Super Bowl XLI

Super Bowl XLI był czterdziestym pierwszym "Finałem o Mistrzostwo NFL" w zawodowym futbolu amerykańskim, rozegranym 4 lutego 2007, na stadionie Dolphin Stadium, w Miami Gardens, w stanie Floryda.
Drużyna Indianapolis Colts, mistrz konferencji AFC, pokonała mistrza konferencji NFC, drużynę Chicago Bears, w stosunku 29–17. Obie drużyny grały w meczu o mistrzostwo po raz pierwszy od dłuższego czasu: drużyna Colts grała po raz ostatni w Super Bowl V w roku 1971, (siedzibą zespołu było wówczas miasto Baltimore), podczas gdy drużynie Chicago Bears nie udało się ponownie wystąpić w meczu o mistrzostwo po wygranej w Super Bowl XX w roku 1986.
Po raz pierwszy w historii Super Bowl cały mecz rozgrywany był w intensywnych opadach deszczu, co przyczyniło się do dużej ilości strat, niedokładnych snapów oraz upuszczonych podań. Deszcz nie przeszkodził jednak Devinowi Hesterowi z Chicago po raz pierwszy w historii Super Bowl zdobyć przyłożenie bezpośrednio po pierwszym wykopie piłki przez drużynę z Indianapolis przebiegając z piłką przez całe niemal boisko (92 jardy). W późniejszych kwartach dominowała już jednak drużyna z Indianapolis, a szczególnie jej rozgrywający Peyton Manning, który został najbardziej wartościowym graczem spotkania. Dla drużyny z Indianapolis 11 punktów zdobył kopacz Adam Vinatieri, który w latach 2002-2005 wywalczył trzy tytuły mistrzowskie jako zawodnik drużyny New England Patriots.
Super Bowl XLI przeszedł do historii również jako pierwszy mecz o mistrzostwo NFL, w którym trenerem którejkolwiek z drużyn był Afroamerykanin. Trenerzy obu drużyn – Tony Dungy (Colts) oraz Lovie Smith (Bears) – są członkami tej grupy etnicznej. Dungy został także pierwszym afroamerykańskim trenerem, którego drużyna zdobyła trofeum Vince'a Lombardiego.
Amerykański hymn państwowy przed meczem zaśpiewał Billy Joel, zaś w przerwie meczu na stadionie miał miejsce minikoncert rockowy Prince'a, który zakończył swój występ śpiewając w strugach deszczu jeden ze swoich największych przebojów, "Purple Rain".

</doc>
<doc id="867389" url="https://pl.wikipedia.org/wiki?curid=867389" title="Polskie filmy zgłoszone do rywalizacji o Oscara w kategorii filmu nieanglojęzycznego">
Polskie filmy zgłoszone do rywalizacji o Oscara w kategorii filmu nieanglojęzycznego

Polskie filmy zgłoszone do rywalizacji o Oscara w kategorii filmu nieanglojęzycznego – kategorię „film nieanglojęzyczny” wprowadzono po raz pierwszy do 29. edycji Nagród Akademii Filmowej, której ceremonia odbyła się w 1957 roku. Wcześniej, na przełomie lat 1948–1956, ośmiokrotnie nagrodzono filmy zagraniczne Oscarem honorowym lub specjalnym. Statuetka wręczana jest zawsze reżyserowi, aczkolwiek za oficjalnego zdobywcę nagrody uznaje się kraj, z którego pochodzi zwycięski film.
Dotychczas polskie produkcje znalazły się w gronie nominowanych trzynastokrotnie – pierwszy raz w 1964 roku ("Nóż w wodzie" Romana Polańskiego), ostatni – w 2023 roku ("IO" Jerzego Skolimowskiego). Film "Ida" z 2013 roku Pawła Pawlikowskiego jest pierwszym polskim filmem i jak dotąd jedynym, który zwyciężył w tej kategorii.

</doc>
<doc id="867391" url="https://pl.wikipedia.org/wiki?curid=867391" title="Fajka rezerwisty">
Fajka rezerwisty

Fajka rezerwisty (niem. "Reservistenpfeife") – ozdobna fajka otrzymywana przez żołnierza przy odejściu do rezerwy, tradycyjna w Niemczech w XIX i pocz. XX w.
Fajka miała kształt tradycyjnej fajki niemieckiej, składanej, z porcelanową główką, długim, drewnianym cybuchem połączonym zazwyczaj elastycznie z ustnikiem.
Główka fajki, dość dużej pojemności, wysokości ok. 10–15 cm, zaopatrzona była w metalową przykrywkę na zawiasach, zamykaną sprężynowym zatrzaskiem. Przykrywka często miała kształt pickelhauby. Dekoracja malarska powierzchni przedstawiała najczęściej motywy wojskowe – odznaki i sztandary pułkowe, symbole rodzaju broni i służb, Krzyż Żelazny lub patriotyczne – portret władcy (cesarza, króla), wodza (np. Bismarka), flagi i herby państwowe.
Fajki były ofiarowywane żołnierzom odchodzącym do rezerwy, w zależności od lokalnych czy pułkowych tradycji przez dowództwo (zwłaszcza w formie wyróżnienia za dobrą służbę), kolegów, lub organizacje rezerwistów.
Wraz z podobnie ozdabianym kuflem rezerwisty stanowiły symboliczną oznakę męskości i patriotyzmu. Były używane zazwyczaj w sytuacjach odświętnych, w czasie biesiad z okazji świąt pułkowych, po zakończonych ćwiczeniach Landwehry lub spotkaniach rezerwistów.

</doc>
<doc id="867392" url="https://pl.wikipedia.org/wiki?curid=867392" title="Goździk lśniący">
Goździk lśniący

Goździk lśniący ("Dianthus nitidus" Waldst. &amp; Kit.) – gatunek rośliny należący do rodziny goździkowatych ("Caryophyllaceae"). Występuje tylko w: Wielkiej Fatrze, Małej Fatrze, Niżnych Tatrach, Górach Choczańskich oraz w paśmie Siwego Wierchu w słowackich Tatrach Zachodnich. W Polsce podany był tylko z Pienin w 1880 r., jednakże żaden z badaczy nie potwierdził już jego występowania w Polsce. Jest endemitem Karpat Zachodnich i reliktem trzeciorzędowym. Roślina rzadka.
Biologia i ekologia.
Bylina, hemikryptofit. Kwitnie w lipcu, zapylana jest przeważnie przez motyle. Występuje na skałach, w niskich murawach. Rośnie na wysokości 1360–1675 m n.p.m., wyłącznie na podłożu wapiennym. Kwitnie w lipcu i sierpniu. Liczba chromosomów 2n = 30.
Zagrożenia i ochrona.
Roślina objęta w Polsce ścisłą ochroną gatunkową (mimo że w Polsce nie występuje). Na Słowacji rośnie na obszarach chronionych, chroniony jest także dyrektywą siedliskową oraz konwencją berneńską.
Kategorie zagrożenia gatunku:
Roślina ta znajduje się w kolekcji Górskiego Ogrodu Botanicznego im. Mariana Raciborskiego w Zakopanem, oraz Ogrodu Botanicznego UMCS w Lublinie.

</doc>
<doc id="867393" url="https://pl.wikipedia.org/wiki?curid=867393" title="Lanwehra">
Lanwehra



</doc>
<doc id="867400" url="https://pl.wikipedia.org/wiki?curid=867400" title="Herb Jezioran">
Herb Jezioran

Herb Jezioran – jeden z symboli miasta Jeziorany i gminy Jeziorany w postaci herbu.
Wygląd i symbolika.
Herb przedstawia na błękitnej tarczy biały zamek z trzema czerwonymi dachami nad gałązką o trzech liściach.
Historia.
Wizerunek herbowy widnieje na najstarszej pieczęci miejskiej, natomiast na późniejszych z XVI w., przedstawiono kościół, a na dziewiętnastowiecznych trzy wieże. Herb uchwalony w 2019 roku w statucie miasta .

</doc>
<doc id="867401" url="https://pl.wikipedia.org/wiki?curid=867401" title="Samuel Zborowski (dramat)">
Samuel Zborowski (dramat)

Samuel Zborowski – dramat wierszem napisany przez Juliusza Słowackiego ok. 1844 lub 1845 roku. Składa się z pięciu aktów. Jego pierwodruk ukazał się w "Słowie" w 1902 roku; oddzielnie wydany w 1903. Utwór nie został ukończony przez autora. Wystawiony po raz pierwszy w roku 1911 w Łodzi, następnie od 1927 grany w Warszawie, we Lwowie – 1932. 
Akcja utworu rozgrywa się w niebie (wieczności), piekle i na ziemi (czas historyczny). Ukazuje wcielenia duchowe Eoliona ujawnione w wizjach sennych, także opanowanie duszy Księcia Poloniusa (ojca Eoliona) przez innego, obcego ducha. Postacią łączącą wszystkie wątki akcji dramatu jest Lucyfer stanowiący ducha buntu. W utworze tym Słowacki dał wyraz interpretacji idei genezyjskich. 
Obok tej fabuły ukazana jest sytuacja, w jakiej rzekomo znajdowała się Polska, a także jej duchowa przyszłość. Wątek ten przedstawiony jest w postaciach Jana Zamoyskiego i Samuela Zborowskiego. Klęska Polski związana jest w utworze ze zwycięstwem ducha Zamoyskiego, symbolizującego impas w rozwoju wewnętrznym, nad duchem Zborowskiego, ukazującym bunt. Przyszłość kraju zależna jest od rozprawy między ich duszami. W dramacie pojawia się postać Chrystusa będącego Sędzią tych dwóch postaci. Nieznane jest zakończenie utworu.

</doc>
<doc id="867402" url="https://pl.wikipedia.org/wiki?curid=867402" title="Herb Gołdapi">
Herb Gołdapi

Herb Gołdapi – jeden z symboli miasta Gołdap i gminy Gołdap w postaci herbu.
Wygląd i symbolika.
Herb jest podzielony na dwie części w skos. W heraldycznie lewej górnej części na białym (srebrnym) polu znajduje się czerwony orzeł branderburski z widoczną głową zwróconą w prawo, dwoma skrzydłami i jedną nogą. Na piersi orła widnieje srebrna litera „S”. Oko orła jest w kolorze srebrnym z czarną źrenicą. Dziób, język, szpony i elementy ozdobne na skrzydłach 9 trójlistne kończyny są w kolorze złotym. Pióra skrzydeł u swej podstawy podzielone są czarnymi promieniami zwężającymi się ku wierzchołkom. W prawej dolnej części widnieje czteropolowa tarcza w kolorach czarnym i białym (srebrny). Herb otoczony jest czarną bordiurą.
Litera „S” to inicjał od Sigismundus – imienia króla Zygmunta Augusta, zwierzchnika lennego Alberta Fryderyka. Czarno-białe pola nawiązują do herbu Hohenzollernów.
Historia.
Herb miasto otrzymało od margrabiego branderburskiego Albrechta Fryderyka w 1570 r. Stąd też w prawej dolnej części herbu miasta jest czarno–biały (srebrny) herb rodowy i w lewej górnej – orzeł brandenburski. Herb widnieje na szeregu pieczęci miejskich, na których litera królewska często zanika, a czasem zastępowana jest literą „F”.

</doc>
<doc id="867404" url="https://pl.wikipedia.org/wiki?curid=867404" title="Krioablacja">
Krioablacja

Krioablacja - (ang. - "cryoablation") - nieinwazyjny zabieg chirurgiczny, który polega na wprowadzeniu do serca pacjenta specjalnej elektrody w postaci cewnika. Końcówka cewnika jest precyzyjnie sterowana, a jej ruchy są śledzone przez lekarza na monitorze. Końcówka cewnika wybiórczo zamraża i niszczy niewielkie ogniska komórek odpowiedzialnych za dane schorzenie przy czym nie narusza sąsiadujących zdrowych tkanek. Sposób osiągnięcia niskiej temperatury jest podobny jak w osiąganiu jej w sprzęcie chłodniczym używanym w domu. Przez cewnik przepływa pod ciśnieniem mieszanina gazów, która ulega rozprężeniu w końcu cewnika wywołując temperaturę rzędu -70 °C. Zabieg ten jest uznawany za bezpieczniejszy w przeciwieństwie do nieodwracalnej w skutkach termoablacji. Przy użyciu krioablacji lekarz, zanim definitywnie zmrozi wybraną tkankę może ją schłodzić aby wpierw uzyskać stan hibernacji w celu sprawdzenia czy przynosi to pożądany skutek. Po kilku sekundach zahibernowana tkanka ulega bez szkody rozmrożeniu.
Krioablacja w Polsce została przeprowadzona po raz pierwszy w Klinice Kardiochirurgii i Chorób Wewnętrznych Szpitala Uniwersyteckiego w Bydgoszczy u pacjenta cierpiącego na ciężką arytmię serca.

</doc>
<doc id="867410" url="https://pl.wikipedia.org/wiki?curid=867410" title="Regen (Bawaria)">
Regen (Bawaria)

Regen – miasto powiatowe w Niemczech, w kraju związkowym Bawaria, w rejencji Dolna Bawaria, w regionie Donau-Wald, siedziba powiatu Regen. Leży w Lesie Bawarskim, około 150 km na północny wschód od Monachium, nad rzeką Regen, przy drodze B11, B85 i linii kolejowej Landshut – Klatovy.
Dzielnice.
W skład miasta wchodzą następujące dzielnice: Bürgerholz, Grubhügel, Riedham, St. Johann oraz wsie:Aden, Augrub, Bärndorf, Bettmannsäge, Dreieck, Ebenhof, Ecklend, Edhof, Eggenried, Finkenried, Frauenmühle, Großseiboldsried, Huberhof, Kagerhof, Kattersdorf, Kerschlhöh, Kleinseiboldsried, Kreuzerhof, Kühhof, March, Maschenberg, Matzelsried, Metten, Neigerhöhe, Neigermühle, Neusohl, Obermitterdorf, Oberneumais, Oleumhütte, Pfistermühle, Pometsau, Poschetsried, Reinhartsmais, Richtplatz, Rinchnachmündt, Rohrbach, Sallitz, Schauerhof, Schlossau, Schochert, Schollenried, Schönhöh, Schützenhof, Schwaighof, Schweinhütt, Spitalhof, Sumpering, Tausendbach, Thanhof, Thurnhof, Weißenstein, Weißensteiner-Au, Wickersdorf, Wieshof i Windschnur.
Współpraca.
Miejscowości partnerskie:

</doc>
<doc id="867412" url="https://pl.wikipedia.org/wiki?curid=867412" title="Viechtach">
Viechtach

Viechtach – miasto w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 22 km na północny zachód od miasta Regen, nad rzeką Regen, przy drodze B85 i linii kolejowej Deggendorf – Viechtach.
Dzielnice.
W skład miasta wchodzą następujące dzielnice: Blossersberg, Neunußberg, Schlatzendorf, Schönau, Viechtach i Wiesing.
Oświata.
W gminie znajduje się 175 miejsc przedszkolnych (226 dzieci), 2 szkoły podstawowe (48 nauczycieli, 794 uczniów), Realschule i gimnazjum.

</doc>
<doc id="867416" url="https://pl.wikipedia.org/wiki?curid=867416" title="Nancy Metcalf">
Nancy Metcalf

Nancy Metcalf (12 listopada 1978 roku w Sioux Center) – amerykańska siatkarka, grająca na pozycji atakującej. W kadrze narodowej zadebiutowała w 2000 roku. Wraz z reprezentacją w 2002 roku zdobyła srebrny medal na Mistrzostwach Świata. Dobrowolnie zrezygnowała z przygotowań do Igrzysk Olimpijskich 2008 w Pekinie i walki o miejsce w amerykańskiej reprezentacji na te igrzyska z powodu przewlekłych problemów zdrowotnych (z kolanem i barkiem). W sezonie 2008/2009 wróciła do reprezentacji USA i latem grała w rozgrywkach World Grand Prix. Po sezonie 2013/2014 zakończyła karierę siatkarską.
Sukcesy klubowe.
Mistrzostwa NCAA:
Liga Mistrzyń:
Liga turecka:
Superpuchar Hiszpanii:
Puchar Królowej Hiszpanii:
Puchar Top Teams:
Liga hiszpańska:
Puchar Turcji:
Puchar Challenge:
Liga azerska:
Sukcesy reprezentacyjne.
Mistrzostwa Świata:
Puchar Panamerykański:
World Grand Prix:
Igrzyska Panamerykańskie:
Mistrzostwa Ameryki Północnej, Środkowej i Karaibów:
Puchar Świata:
Volley Masters Montreux:
Puchar Wielkich Mistrzyń:
Przypisy.
 

</doc>
<doc id="867417" url="https://pl.wikipedia.org/wiki?curid=867417" title="Bąków (stacja kolejowa)">
Bąków (stacja kolejowa)

Bąków – stacja kolejowa w Bąkowie, w województwie opolskim, w powiecie kluczborskim, w gminie Kluczbork, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="867418" url="https://pl.wikipedia.org/wiki?curid=867418" title="Zwiesel">
Zwiesel

Zwiesel – miasto uzdrowiskowe w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 10 km na północny wschód od miasta Regen, przy granicy z Czechami i Parku Narodowym Lasu Bawarskiego.
Dzielnice.
W skład miasta wchodzą następujące dzielnice: 
Transport.
Miasto leży przy drodze krajowej B11. 
Kończy się tutaj linia InterCity z Deggendorfu, lecz przebiega ona dalej za granicę czeską do Klatovy. W mieście znajduje się stacja kolejowa Zwiesel. Do głównej linii dochodzą linie kolejowe o mniejszym wykorzystaniu z Bodenmais i Grafenau.

</doc>
<doc id="867420" url="https://pl.wikipedia.org/wiki?curid=867420" title="Qatar Airways">
Qatar Airways

Qatar Airways – katarskie narodowe linie lotnicze, z siedzibą w Dosze, założone 22 listopada 1993. Działalność rozpoczęły 20 stycznia 1994. Są członkiem sojuszu Oneworld, do którego wstąpiły w 2013.
Początkowo głównym węzłem linii był port lotniczy Doha, zaś po jego zamknięciu w 2014 roku jest nim obecnie nowoczesny międzynarodowy port lotniczy Hamad.
Qatar Airways otrzymały 5 gwiazdek w rankingu The Official 5-Star Airline Ranking. Qatar Airways wygrały plebiscyty brytyjskiej agencji konsultingowej Skytrax na najlepszą linię lotniczą świata w latach 2011, w 2012, 2015 i 2017. Średnia wieku samolotów we flocie Qatar Airways wynosi około 5,3 roku.
Qatar Airways lata na wszystkie kontynenty (oprócz Antarktydy), do 151 miejsc na świecie. W 2017 roku linia ta otworzyła 15 nowych kierunków. 5 lutego 2017 uruchomiono najdłuższe połączenie lotnicze na świecie - loty na trasie Doha – Auckland. Odległość ponad 14,5 tys. km jest pokonywana w 16 godz.10 min. do Nowej Zelandii oraz 17 godz. 45 min. w podróż powrotną do Kataru.
W latach 2013-2017 linie sponsorowały klub FC Barcelona.
Pod koniec 2014 Qatar Airways jako pierwszy przewoźnik na świecie odebrały Airbusa A350-900, a w lutym 2015 zainicjowały komercyjne loty tego modelu.
Do Qatar Airways, poza szeregiem spółek z Kataru należy 100 proc. akcji linii Al Maha Airways z Arabii Saudyjskiej, 49 proc. włoskiej linii Air Italy, 20 proc. koncernu International Airlines Group (British Airways, Iberia, Vueling i Aer Lingus) oraz 10 proc. akcji w południowoamerykańskim koncernie LATAM, powstałym na bazie linii LAN z Chile i TAM z Brazylii.
Qatar Airways oferują połączenia "Codeshare" z następującymi liniami lotniczymi: American Airlines, Asiana AirlinesAzerbaijan Airlines, Cathay Pacific, Comair, Bangkok Airways, British Airways, GOL, Japan Airlines, JetBlue, Malaysia Airlines, Middle East Airlines, SNCF, Royal Air Maroc, Royal Jordanian, S7 Airlines, SriLankan Airlines, SUN-AIR of Scandinavia, Vueling, Finnair i Air Botswana.
Qatar Airways w Polsce.
Od grudnia 2012 Qatar Airways obecne są w Polsce oferując z lotniska Chopina w Warszawie loty do stolicy Kataru. Początkowo, loty do Międzynarodowego Lotniska Hamad obsługiwały samoloty wąskokadłubowe Airbus A320-200, które zabierały na pokład 144 pasażerów (12 w klasie biznes i 132 w klasie ekonomicznej). Była to pierwsza pięciogwiazdkowa linia lotnicza obecna na lotnisku Chopina w Warszawie. Od 1 lutego 2013 loty między Warszawą a stolicą Kataru odbywają się codziennie. Od 1 lipca 2016 do obsługi trasy Warszawa – Doha wprowadzony został szerokokadłubowy samolot Airbus A330-200, który jest zdolny pomieścić 260 pasażerów (24 w klasie biznes w układzie 2-2-2 i 236 w klasie ekonomicznej w układzie 2-4-2).
Qatar Airways w lutym 2013 uruchomiły swoje europejskie Biuro Obsługi Klienta w Polsce, we Wrocławiu.
W sezonie zimowym 2018/2019 lot wieczorny obsługiwany był samolotem typu Boeing 787-8 Dreamliner. Od czerwca 2019 połączenie jest obsługiwanie samolotem Airbus A350-900

</doc>
<doc id="867425" url="https://pl.wikipedia.org/wiki?curid=867425" title="Oleksy">
Oleksy

Osoby o tym nazwisku:

</doc>
<doc id="867428" url="https://pl.wikipedia.org/wiki?curid=867428" title="Zawada (Elbląg)">
Zawada (Elbląg)

Zawada – jedna z największych dzielnic Elbląga, położona na północnym krańcu miasta.
Historia.
Około 1882 w okolicach Elbląga powstała wieś Pangritz Kolonie, która wzięła swą nazwę od jej założyciela – Johanna Gottfrieda Pangritza.
W 1905 mieszkało tu 3770 mieszkańców. Większość z nich pracowała w zakładach Ferdinanda Schichaua.
W 1951 osiedle przyjęło obecną nazwę – Zawada.
W latach 70. XX wieku podjęto decyzję o budowie na terenie osiedla bloków mieszkalnych, w wyniku czego z osiedla domków jednorodzinnych Zawada zamieniła się w wielki zespół mieszkaniowy.
Komunikacja miejska.
Dzielnica ma bardzo dobre połączenie komunikacyjne z pozostałą częścią miasta komunikacją tramwajową i autobusową.
Na Zawadę można dojechać:

</doc>
<doc id="867431" url="https://pl.wikipedia.org/wiki?curid=867431" title="Książę Edynburga">
Książę Edynburga

Książę Edynburga – brytyjski tytuł parowski kreowany w parostwie Wielkiej Brytanii.
Książęta Edynburga 1. kreacji (parostwo Wielkiej Brytanii)
Książęta Gloucester i Edynburga 1. kreacji (parostwo Wielkiej Brytanii)
Książęta Edynburga 2. kreacji (parostwo Zjednoczonego Królestwa)
Książęta Edynburga 3. kreacji (parostwo Zjednoczonego Królestwa)

</doc>
<doc id="867432" url="https://pl.wikipedia.org/wiki?curid=867432" title="FC Balzers">
FC Balzers

FC Balzers – klub piłkarski z Liechtensteinu, założony w 1932 roku. Klub jedenaście razy zdobył Puchar Liechtensteinu (ostatni raz w 1997 roku).

</doc>
<doc id="867438" url="https://pl.wikipedia.org/wiki?curid=867438" title="Pragębowce">
Pragębowce



</doc>
<doc id="867439" url="https://pl.wikipedia.org/wiki?curid=867439" title="Heather Bown">
Heather Bown

Heather Bown (ur. 29 listopada 1978 w Orange) – amerykańska siatkarka, grająca na pozycji środkowej. W kadrze narodowej zadebiutowała w 2000 roku. Wraz z reprezentacją w 2002 roku zdobyła srebrny medal na Mistrzostwach Świata. Największy sukces z reprezentacją odniosła w 2008 roku, zdobywając wicemistrzostwo Olimpijskie.
Sukcesy klubowe.
Puchar CEV:
Liga Mistrzyń:
Mistrzostwo Włoch:
Puchar Challenge:
Puchar Turcji:
Mistrzostwo Turcji:
Mistrzostwo Azerbejdżanu:
Puchar Rosji:
Mistrzostwo Rosji:
Sukcesy reprezentacyjne.
Grand Prix:
Mistrzostwa Ameryki Północnej, Środkowej i Karaibów:
Mistrzostwa Świata:
Puchar Świata:
Volley Masters Montreux:
Igrzyska Panamerykańskie:
Igrzyska Olimpijskie:
Puchar Panamerykański:

</doc>
<doc id="867440" url="https://pl.wikipedia.org/wiki?curid=867440" title="Janowo (powiat ostrowski)">
Janowo (powiat ostrowski)

Janowo – część wsi Nowa Ruskołęka położona w Polsce, w województwie mazowieckim, w powiecie ostrowskim, w gminie Andrzejewo.
Janowo jest odrębnym sołectwem w gminie Andrzejewo.
W latach 1975–1998 miejscowość administracyjnie należała do województwa łomżyńskiego.

</doc>
<doc id="867441" url="https://pl.wikipedia.org/wiki?curid=867441" title="Andrzejewo-Kolonie">
Andrzejewo-Kolonie

Andrzejewo-Kolonie – miejscowość w Polsce położona w województwie mazowieckim, w powiecie ostrowskim, w gminie Andrzejewo, część wsi Andrzejewo.
W latach 1975–1998 miejscowość należała administracyjnie do województwa łomżyńskiego.
W pobliżu miejscowości wypływa struga Wągroda, dopływ Broku Małego.

</doc>
<doc id="867442" url="https://pl.wikipedia.org/wiki?curid=867442" title="Bartosz Porczyk">
Bartosz Porczyk

Bartosz Porczyk (ur. 6 listopada 1980 w Tomaszowie Mazowieckim) – polski aktor teatralny i telewizyjny, w latach 2006-2016 aktor Teatru Polskiego we Wrocławiu, od października 2016 aktor Teatr Studio.
Życiorys.
Wczesne lata.
Jest synem policjanta i urzędniczki. Ukończył III Liceum Ogólnokształcące im. płk. Stanisława Hojnowskiego Tomaszów Mazowiecki. Chcąc zaimponować dziewczynie, dostał się do łódzkiej Szkoły Filmowej, którą ukończył w 2002.
Kariera.
Debiutował na scenie w sztuce Petera Shaffera "Amadeus" (2001) w Teatrze im. Stefana Jaracza w Łodzi, gdzie zagrał potem rolę Cliffa Lewisa w przedstawieniu Johna Osborne’a "Miłość i gniew" (2003). Pojawił się także w musicalu Janusza Józefowicza "Metro". Następnie przez kilka miesięcy dorabiał jako kelner w restauracji Foksal w Warszawie.
W latach 2004–2006 związany był z wrocławskim Teatrem Muzycznym Capitol, gdzie wystąpił w musicalach: Jerzego Bielunasa "W 80 dni dookoła świata po" jako Fogg (2004), Leszka Możdżera "Scat, czyli od pucybuta do milionera" (2005), "My Fair Lady" (2006), "Mała księżniczka" (2006) i Konrada Imieli "Śmierdź w górach" (2006).
Od listopada 2006 jest aktorem Teatru Polskiego we Wrocławiu.
Jest autorem przedstawienia "Smycz", opartego na tekstach Becketta, Sary Kane i jego własnych, a także piosenkach Łony, Marka Grechuty czy Maanamu.
15 czerwca 2019 wystąpił na 56. KFPP w Opolu, podczas koncertu piosenek literackich i kabaretowych „Walizki moje pełne snów...”.
Życie prywatne.
W 2014 poślubił aktorkę Ewelinę Adamską, z którą ma dwóch synów - Oskara i Gustawa.

</doc>
<doc id="867443" url="https://pl.wikipedia.org/wiki?curid=867443" title="Jaqueline Maria Pereira de Carvalho">
Jaqueline Maria Pereira de Carvalho

Jaqueline Maria Pereira de Carvalho znana jako Jaqueline (ur. 31 grudnia 1983 w Recife) – brazylijska siatkarka, występująca na pozycji przyjmującej. Dwukrotna mistrzyni olimpijska (2008 oraz 2012). Dwukrotna wicemistrzyni świata (2006 oraz 2010), a także brązowa medalistka Mistrzostw Świata 2014 we Włoszech.
Życie prywatne.
Jej mężem jest Murilo Endres, znany brazylijski siatkarz. W 2011 r. była w ciąży, z tego względu przerwała karierę siatkarską. 21 maja 2011 r. siatkarka poroniła. 20 grudnia 2013 urodziła syna Paulo Arthura. Jej szwagrem jest Gustavo Endres, który również jest siatkarzem tj. i syn Gustavo Eric.

</doc>
<doc id="867445" url="https://pl.wikipedia.org/wiki?curid=867445" title="Hemichordata">
Hemichordata



</doc>
<doc id="867448" url="https://pl.wikipedia.org/wiki?curid=867448" title="Kondory">
Kondory



</doc>
<doc id="867449" url="https://pl.wikipedia.org/wiki?curid=867449" title="Stanisław Sagan">
Stanisław Sagan

Stanisław Sagan (ur. 19 października 1951) – polski prawnik, specjalizujący się w prawie konstytucyjnym oraz ustrojach państw europejskich, profesor nauk prawnych, nauczyciel akademicki związany z uczelniami w Rzeszowie, Kielcach, Przemyślu, Częstochowie i Katowicach.
Życiorys.
Po ukończeniu szkoły podstawowej i średniej podjął studia prawnicze na Wydziale Prawa Uniwersytetu Wrocławskiego, gdzie uzyskał tytuł magistra. Po ukończeniu studiów rozpoczął pracę jako nauczyciel akademicki na Uniwersytecie Śląskim w Katowicach. W 1979 uzyskał stopień naukowy doktora nauk prawnych, a w 1990 Rada Wydziału Prawa i Administracji Uniwersytetu Śląskiego nadała mu stopień naukowy doktora habilitowanego nauk prawnych w zakresie prawa o specjalności prawo państwowe na podstawie dorobku naukowego oraz rozprawy nt. "Współpraca parlamentu i rządu w Szwecji". Wraz z nowym stopniem naukowym otrzymał awans na stanowisko profesora nadzwyczajnego.
W 2000 przeniósł się do Rzeszowa, gdzie podjął pracę w filii Uniwersytetu Marii Curie Skłodowskiej, gdzie objął stanowisko profesora nadzwyczajnego i kierownika w stworzonym przez siebie Zakładzie Ustrojów Państw Europejskich. W 2001 filia ta połączyła się z miejscową Wyższą Szkołą Pedagogiczną tworząc Uniwersytet Rzeszowski. Od 2000 do 2001 był prodziekanem rzeszowskiego Wydziału Prawa i Administracji. W latach 2001–2008 pełnił funkcję prorektora ds. współpracy z zagranicą Uniwersytetu Rzeszowskiego. Od 2008 do 2016 sprawował urząd dziekana Wydział Prawa i Administracji. W 2009 uzyskał tytuł profesora nauk prawnych w Republice Słowackiej.
W latach 2005–2011 był przewodniczącym i wiceprzewodniczącym Stowarzyszenia Uniwersytetów Regionu Karpackiego, zrzeszającego 28 wyższych uczelni z Polski, Słowacji, Rumunii, Węgier, Ukrainy, Serbii. Otrzymał tytuły doktora honoris causa trzech uniwersytetów europejskich. Wykładał także na Wyższej Szkole Handlowej im. Bolesława Markowskiego w Kielcach, Wyższej Szkole Administracji i Zarządzania w Przemyślu oraz Akademii im. Jana Długosza w Częstochowie, gdzie przez pewien czas był dyrektorem Instytutu Administracji.
13 maja 2008 został zarejestrowany jako kandydat Stronnictwa Demokratycznego w wyborach uzupełniających do Senatu RP w okręgu wyborczym Krosno. Uzyskał 386 głosów, zajmując 8. miejsce spośród 12 kandydatów.
Dorobek naukowy.
Specjalizuje się w dziedzinie prawa konstytucyjnego, ustrojów państw europejskich. Jest autorem ponad 100 opracowań naukowych, w tym 17 monografii, 15 podręczników oraz ponad 60 studiów i artykułów
z zakresu prawa konstytucyjnego, organów ochrony prawa, teorii państwa, a także poświęconych ustrojom państw europejskich, w szczególności państw nordyckich. Przetłumaczył na język polski konstytucje Austrii, Norwegii, Islandii oraz Słowacji. Do jego najważniejszych publikacji należą:

</doc>
<doc id="867450" url="https://pl.wikipedia.org/wiki?curid=867450" title="Port lotniczy Princess Juliana">
Port lotniczy Princess Juliana

Międzynarodowy Port Lotniczy Juliana (IATA: SXM, ICAO: TNCM; ang. "Princess Juliana International Airport") – główne lotnisko pasażerskie na karaibskiej wyspie Sint Maarten.
Lotnisko to znajduje się w holenderskiej części wyspy. Jest to jedno z dwóch lotnisk pasażerskich na wyspie, jednakże znajdujące się we francuskiej części wyspy lotnisko "Aerodrome de L'esperance" jest małym lokalnym lotniskiem, zdolnym do przyjmowania wyłącznie małych samolotów prywatnych oraz obsługi ruchu lokalnego wyspy. Z tego względu "Princess Juliana International Airport" jest jedynym lotniskiem wyspy o zasięgu międzynarodowym: posiada terminal pasażerski, obsługuje lotnicze cargo.
W 2015 roku lotnisko obsłużyło 1 829 543 pasażerów, oraz wykonało około 84 000 operacji lotniczych. Port lotniczy jest hubem operacyjnym dla Windward Island Airways. Lotnisko zostało nazwane na cześć Królowej Juliany - ówczesnej Królowej Holandii, która wylądowała na tymże lotnisku w 1944r., rok po otwarciu portu lotniczego.
Charakterystycznym elementem lotniska, co czyni je wyjątkowym w skali świata, jest jego lokalizacja. Pas startowy po obu stronach jest oddzielony od wody zaledwie kilkudziesięciometrowym pasem plaży. Od strony zachodniej – od wód Atlantyku, a od strony wschodniej – od wód zatoki Simpson Bay. Od strony zachodniej znajduje się słynny wśród fanów lotnictwa punkt, gdzie zbierają się entuzjaści z całego świata, by obserwować i fotografować samoloty podchodzące do lądowania na wysokości 10-20 metrów nad ziemią. Lotnisko zostało uszkodzone przez przechodzący nad Karaibami, Huragan Irma.

</doc>
<doc id="867453" url="https://pl.wikipedia.org/wiki?curid=867453" title="Żurawiowate">
Żurawiowate



</doc>
<doc id="867456" url="https://pl.wikipedia.org/wiki?curid=867456" title="Carlos Secretario">
Carlos Secretario



</doc>
<doc id="867468" url="https://pl.wikipedia.org/wiki?curid=867468" title="Havirov">
Havirov



</doc>
<doc id="867469" url="https://pl.wikipedia.org/wiki?curid=867469" title="Wtórnogębowce">
Wtórnogębowce



</doc>
<doc id="867470" url="https://pl.wikipedia.org/wiki?curid=867470" title="Wiktor Mazurowski">
Wiktor Mazurowski

Wiktor Mazurowski (ros. Виктор Викентьевич Мазуровский, ur. 1859 w Warszawie, zm. 7 sierpnia 1944 w Warszawie) – polski malarz batalista.
Życiorys.
Urodził się w 1859 w Warszawie jako syn Wincentego Mazurowskiego, strażnika więziennego, i warszawskiej aktorki Józefy z Pogorzelskich. Początkowo uczył się w Warszawskiej Klasie Rysunkowej u Wojciecha Gersona. Następnie, od 1879 w petersburskiej Akademii Sztuk Pięknych (między innymi u Bogdana Willewalde), ukończonej w 1888. Studiował i przyjaźnił się z malarzami Kazimierzem Mordasewiczem i Stefanem Bakałowiczem. Uzyskał wielki złoty medal wraz z tytułem „kłassnyj chudożnik” I stopnia (1888) za obraz "Atak oddziału kawalerii Czerkiesów na dom we wsi Bela podczas wojny rosyjsko-tureckiej w 1877 roku", oraz roczne stypendium które umożliwiło mu odbycie podróży artystycznej po Europie – zwiedził Paryż, Monachium, Włochy, Hiszpanię i kraje skandynawskie. Po powrocie do Rosji w latach 1890–1893 zwracał koszt stypendium udając się do różnych jednostek Cesarskiej Armii Rosyjskiej, studiując oraz dokumentując życie codzienne wojska i jego obyczaje. Podczas wojny rosyjsko-japońskiej znajdował się przy oddziałach frontowych, ilustrując walki wojsk rosyjskich (cykl „z wojny japońskiej”). Tematyce wojny i rewolucji (1905–1907) poświęcił około 70 kompozycji. 
W 1907 był jednym z założycieli Polskiego Towarzystwa Sztuk Pięknych w Petersburgu. W 1911 ożenił się z Jadwigą Iwanowską-Zaleską (secundo voto Zaleską-Mazurowską). Podczas I wojny światowej towarzyszył walczącym oddziałom rosyjskim, utrwalając w wielu szkicach epizody frontowe. Do cyklu poświęconego wydarzeniom wojny (1914–1917) należą obrazy "Piechota rosyjska w 1914 roku" i "Atak Dzikiej Dywizji na piechotę austriacką w 1915 roku". Po rewolucji lutowej (1917) osiadł w Piotrogrodzie. W latach rządów bolszewików był kustoszem i malarzem tamtejszego Muzeum Wojska. Wojnie polsko-bolszewickiej poświęcił kilka obrazów (między innymi "Szarża ułanów"). 
W 1924 powrócił jako repatriant do Polski; w tym samym roku miał wystawę w Zachęcie. Nieco później, w 1927 wyjechał na stałe do Rzymu, gdzie mieszkał i tworzył do 1939. Od 1936 był tam członkiem Polskiej Organizacji Artystów Plastyków „Kapitol”.
Zginął w czasie powstania warszawskiego, gdy 7 sierpnia 1944 podczas tak zwanej rzezi Ochoty został w wieku 85 lat zamordowany strzałem w głowę przez żołnierzy z oddziału SS RONA (to jest przez Rosjan, byłych żołnierzy Armii Czerwonej) pod budynkiem przy ulicy Filtrowej 83, ponieważ nie nadążał za kolumną ludności cywilnej pędzonej w stronę „Zieleniaka” (dzisiejsze hale Banacha). Zastrzelona została wówczas także jego żona, pianistka Jadwiga Zaleska-Mazurowska. 
Twórczość.
Zajmowała go przede wszystkim tematyka batalistyczna, malował też jednak portrety i sceny rodzajowe. Twórczość jego wyróżniają obrazy batalistyczne o tematyce historycznej, a także przedstawienia parad i uroczystości wojskowych. W Rosji rozgłos i uznanie przyniosły mu sceny z wojny rosyjsko-tureckiej (1877–1878). Później w swoich akademickich pracach historycznych nawiązywał do innych wydarzeń historycznych: czasów Piotra I, wojny północnej i wojny z Napoleonem ("Siemionowcy pod Lesną", "Bohaterski czyn lejbgwardii pod Borodino w 1812 roku", "Pożar Moskwy w 1812 roku"). Cykl obrazów związanych z wojną rosyjsko-japońską był wystawiony w Petersburgu w 1907, a następnie pokazany na życzenie Mikołaja II w Carskim Siole i częściowo zakupiony przez cesarza. Na cesarskie zamówienie wykonał również dekorację malarską „serwisu historycznego” wykonanego w 1907 w Cesarskiej Fabryce Porcelany w Petersburgu. Malował również sceny myśliwskie i weduty miejskie. W późniejszym okresie w Rzymie specjalizował się w malarstwie portretowym, malował też sceny rodzajowe. Swe prace wystawiał w Petersburgu na Newskim Prospekcie, w Rydze, Towarzystwie Zachęty Sztuk Pięknych w Warszawie, we Lwowie i Krakowie oraz Rzymie. 
Obecnie znaczna część jego dorobku jest własnością muzeów rosyjskich, przede wszystkim Państwowego Muzeum Rosyjskiego w Petersburgu oraz Galerii Tretiakowskiej i Muzeum panoramy bitwy pod Borodino w Moskwie; należą do nich między innymi "Odwrót Napoleona spod Moskwy", "Modlitwa o śmierć". W Polsce jego nieliczne obrazy znajdują się w zbiorach prywatnych. 

</doc>
<doc id="867474" url="https://pl.wikipedia.org/wiki?curid=867474" title="Delerium">
Delerium

Delerium – kanadyjska grupa muzyczna z Vancouver, założona w 1987 roku i wykonująca muzykę elektroniczną. Do stałych członków grupy należą Bill Leeb i Rhys Fulber.
Członkowie oraz historia.
Delerium tradycyjnie było projektem dwuosobowym, ale jedynym stałym członkiem w całej jego historii był Bill Leeb. Leeb był gościnnym muzykiem i wczesnym zwolennikiem pionierów tańca industrialnego Skinny Puppy, ale po jego odejściu w 1986 roku zaczął tworzyć własny projekt Front Line Assembly ze współpracownikiem Michaelem Balchem. Później obaj pracowali nad pobocznym projektem Delerium i wydali swój pierwszy album, Faces, Forms &amp; Illusions. Po tym, jak Balch opuścił zarówno Front Line Assembly, jak i Delerium, Leeb współpracował z Rhys Fulber i obaj wydali kilka albumów pod pseudonimem Delerium; w tych latach nastąpiła stopniowa zmiana stylistyki z ciemniejszego ambientu na bardziej taneczny dźwięk. Po wydaniu Karmy Fulber odszedł, aby realizować inne zainteresowania, a Leeb połączył siły z producentem Chrisem Petersonem, aby wydać Poemat. Jednak w 2003 roku Leeb i Fulber ponownie spotkali się w celu wydania Chimery, a następnie Nuages du Monde w 2006 roku.
W przeciwieństwie do innych projektów Leeba i współpracowników, od czasu wydania Semantic Spaces w skład Delerium weszło kilku gościnnych wokalistów. Były to głównie kobiety, takie jak Kristy Thirsk (z Rose Chronicles), Sarah McLachlan, Leigh Nash (z Sixpence None the Richer), Elsieanne Caplette (z Elsiane), Lisa Gerrard (tylko próbkowane), Jaël (ze szwajcarskiego zespołu Lunik), Camille Henderson, Nerina Pallot, Emily Haines (metryczna), Jacqui Hunt (z teorii pojedynczego pistoletu), Isabel Bayrakdarian i Shelley Harland. Poza Leebem tylko trzy mężczyźni wnieśli wokale do albumu Delerium: Matthew Sweet („Daylight”, poemat), Greg Froese („Apparition”, Nuages du Monde) i Michael Logen („Days Turn into Nights”, w Music Box Opera); ponadto pobrano próbki od znanego griota Baaba Maala („Przebudzenia” w „Archiwach duchowych”).
Mediæval Bæbes zapewnił utwór wokalny i zagrał w filmie Aria; wokal jest dostosowaną wersją wokalu z „All Turns to Yesterday” na albumie Worldes Blysse Bæbesa. Są też prezentowane na dwóch utworach z albumu Delerium z 2006 roku, Nuages du Monde.
Chociaż można argumentować, że Front Line Assembly ma największy kultowy spośród wszystkich projektów Leeb i współpracowników, Delerium jest bez wątpienia najbardziej udanym finansowo. Oprócz tych dwóch ostoi, powiązane projekty rodziny Leeb, Fulber, Peterson, Balch obejmują między innymi Equinox, Intermix, Noise Unit, Pro-Tech i Synæsthesia. Ponadto w 2007 roku Leeb i Fulber współpracowali z Leigh Nash pod nazwą Fauxliage, również Rhys Fulber utrzymuje swój solowy projekt Conjure One od czasu tymczasowego opuszczenia Delerium.

</doc>
<doc id="867477" url="https://pl.wikipedia.org/wiki?curid=867477" title="Katarzyna Zajdel-Kurowska">
Katarzyna Zajdel-Kurowska

Katarzyna Monika Zajdel-Kurowska (ur. 9 czerwca 1973) – polska ekonomistka, urzędnik państwowy. W latach 2007–2009 podsekretarz stanu w Ministerstwie Finansów, w latach 2013–2018 członkini Zarządu Narodowego Banku Polskiego.
Życiorys.
Ukończyła studia na Wydziale Nauk Ekonomicznych Uniwersytetu Warszawskiego.
Od 1996 do 1998 była zatrudniona w Departamencie Polityki Finansowej i Analiz Ministerstwa Finansów. W 1998 została ekonomistką w banku Citibank (Poland), po połączeniu w 2001 z Bankiem Handlowym objęła stanowisko dyrektora zespołu analiz, a w 2005 głównego ekonomisty. Była polskim dyrektorem Europejskiego Banku Inwestycyjnego. Należała do współzałożycieli Polskiego Stowarzyszenia Ekonomistów Biznesu, została też wiceprezesem Towarzystwa Ekonomistów Polskich.
8 stycznia 2007 mianowano ją podsekretarzem stanu w Ministerstwie Finansów. Po powołaniu gabinetu Donalda Tuska pozostała na tym stanowisku. Funkcję wiceministra pełniła do 20 lutego 2009. Była też wiceprzewodniczącą Komisji Nadzoru Bankowego. Objęła następnie funkcję zastępcy dyrektora wykonawczego z ramienia Polski w Międzynarodowym Funduszu Walutowym, którą pełniła do 2012. Następnie była doradczynią prezesa Banku Gospodarstwa Krajowego. 3 kwietnia 2013 powołano ją w skład Zarządu NBP którego członkinią była do maja 2018; pozostała następnie w banku centralnym jako doradczyni prezesa. Z Zarządu NBP odeszła w związku z powołaniem ją na dyrektorskie stanowisko w grupie Banku Światowego. Zajmowała je do grudnia 2022, kiedy to zastąpił ją Jacek Kurski.
Życie prywatne.
Jest zamężna, ma jedno dziecko.

</doc>
<doc id="867478" url="https://pl.wikipedia.org/wiki?curid=867478" title="Statek towarowy">
Statek towarowy

Statek towarowy – statek handlowy przeznaczony do przewozu ładunków. Jednostki te mogą też zabierać pasażerów w liczbie nieprzekraczającej 12 osób. Prędkość nawodna statków towarowych jest zróżnicowana i oscyluje w granicach od 25 węzłów dla np. chłodnicowców, kontenerowców, do 15 węzłów dla np. masowców.
Definicja zgodna z konwencją SOLAS określa, że to każdy statek, który nie jest statkiem pasażerskim.
Statki towarowe można podzielić na cztery podstawowe grupy, w zależności od rodzaju przewożonego ładunku:

</doc>
<doc id="867479" url="https://pl.wikipedia.org/wiki?curid=867479" title="Refuse/Resist (singel)">
Refuse/Resist (singel)

Refuse/Resist – singel zespołu Sepultura z albumu "Chaos A.D." wydany przez Roadrunner Records w 1993 roku. 
Tekst utworu odnosi się do ulicznych zamieszek. W opinii Maxa Cavalery riff do tej piosenki jest jednym z dwóch najlepszych stworzonych przez niego. We wstępie do utworu słychać bicie serca syna Maxa Cavalery, Zyona, nagrane przez niego na magnetofon przyłożony do stetoskopu tuż przed narodzeniem dziecka w styczniu 1993.
Okładka.
Okładka "Refuse/Resist" przedstawia wydarzenia z Seulu z 12 kwietnia 1989 – student z tzw. koktailem Mołotowa atakujący oddziały policji. Po wewnętrznej stronie okładki przedstawiono zdjęcie z protestu studentów na placu Tian’anmen.

</doc>
<doc id="867486" url="https://pl.wikipedia.org/wiki?curid=867486" title="Skrzyp łąkowy">
Skrzyp łąkowy

Skrzyp łąkowy ("Equisetum pratense") – gatunek należący do rodziny skrzypowatych.
Morfologia.
Roślina trwała o wysokości od 15 do 30 cm. Pędy zarodnikowe żółtawe. Pochwy oddalone, lejkowate, o 10-15 wąskich szydlastych ząbkach, biało obrzeżonych. Pędy płonne szarozielone, nie rozgałęzione o długich poziomych lub odgiętych trójkanciastych gałązkach. Pochwy krótkie o ząbkach jajowatych, ostrych.
Biologia i ekologia.
Występuje od kwietnia do maja w cienistych lasach liściastych, zaroślach lub polanach, w stanowiskach rozproszonych. 

</doc>
<doc id="867487" url="https://pl.wikipedia.org/wiki?curid=867487" title="AacPlus">
AacPlus



</doc>
<doc id="867488" url="https://pl.wikipedia.org/wiki?curid=867488" title="Szachownica (rodzaj Petilium)">
Szachownica (rodzaj Petilium)



</doc>
<doc id="867490" url="https://pl.wikipedia.org/wiki?curid=867490" title="Zygmunt Rozwadowski">
Zygmunt Rozwadowski

Zygmunt Jordan Rozwadowski h. Trąby (ur. 25 stycznia 1870 we Lwowie, zm. 23 lipca 1950 w Zakopanem) – polski malarz batalista, scenograf, pedagog, żołnierz Legionów Polskich, współtwórca m.in. "Panoramy Racławickiej" i twórca projektu rogatywki 1 pułku Ułanów Legionów Polskich.
Życiorys.
Młodość.
W roku 1883 ukończył II klasę w C. K. Gimnazjum św. Jacka w Krakowie. Następnie w latach 1883–1890 studiował w krakowskiej Szkole Sztuk Pięknych m.in. u Jana Matejki, a w latach 1891–1893 w Monachium w prywatnej szkole Antona Azbego. Jeszcze na studiach wystawiał swoje obrazy w TPSP w Krakowie i Lwowie, początkowo pod nazwiskiem "Jordan". Pod koniec XIX wieku nabył majątek ziemski w Bączalu Górnym, który po 1908 roku odsprzedał Józefie Chojnowskiej-Kłosińskiej. Po studiach powrócił do Lwowa gdzie nauczał w Szkole Przemysłowej, w tym okresie też wystawiając swoje dzieła i współpracując przy tworzeniu dekoracji teatralnych. W 1899 roku założył Związek Artystów Polskich we Lwowie, któremu prezesował od 1903 roku. Należał także do lwowskiego Towarzystwa Przyjaciół Sztuk Pięknych (w latach 1913–1914 pełnił funkcję wiceprezesa).
Okres Legionów.
17 października 1914 roku wstąpił w szeregi Legionów Polskich, został przydzielony do Departamentu Wojskowego Naczelnego Komitetu Narodowego. Następnie jako wachmistrz był w 1 Pułku Ułanów, w drugiej połowie 1916 roku stan zdrowia uniemożliwił artyście służbę czynną i został skierowany do rezerwy. Zamieszkał we Lwowie. Po rozpoczęciu II wojny światowej przebywał na Węgrzech (uczestniczył w wystawach artystów polskich organizowanych przez Stefana Filipkiewicza). W 1939 roku ponownie udał się do rodzinnego Lwowa.
Ostatnie lata życia.
Po wojnie i ekspatriacji, od 1946 roku zamieszkał w Zakopanem w willi Jordanówka, gdzie zmarł w 1950 roku. Spoczywa na Nowym Cmentarzu w Zakopanem (sektor K6-1-1).
Twórczość.
Obrazy Rozwadowskiego to przede wszystkim sceny batalistyczne okresu napoleońskiego i powstania listopadowego, także sceny rodzajowe z motywami koni, portrety i pejzaże (w tym Tatr) oraz sceny z życia żołnierzy, jarmarków i polowań.
Współtwórca m.in.: 
Twórca m.in. następujących obrazów:
Życie prywatne.
Prawnuk Kazimierza Rozwadowskiego – oficera wojsk Korony. Był synem Juliusza (inżyniera, a zarazem zawiadowcy stacji Czarna k. Tarnowa) i Celestyny z Różańskich (nauczycielki w gimnazjum żeńskim) oraz młodszym bratem profesora Jana Michała (1867–1935) – językoznawcy, prezesa PAU. Kuzynami Zygmunta byli m.in.: generał Tadeusz Rozwadowski (1866–1928) – generał broni, pierwszy Szef Sztabu Generalnego Wojska Polskiego i Jan Emanuel Rozwadowski – polityk i działacz niepodległościowy.
Mąż Kazimiery z Cholewków, z którą miał trzy córki: Barbarę, Ewę i Annę (zmarła w dzieciństwie).

</doc>
<doc id="867493" url="https://pl.wikipedia.org/wiki?curid=867493" title="Anton Azbe">
Anton Azbe



</doc>
<doc id="867494" url="https://pl.wikipedia.org/wiki?curid=867494" title="EMD AEM-7">
EMD AEM-7

EMD AEM-7 – amerykańska lokomotywa elektryczna używana w północno-wschodniej części USA (na liniach łączących Waszyngton z Bostonem). Budowana w latach 1978-1988 przez Electro-Motive Diesel. Podstawowe podzespoły tej lokomotywy są identyczne jak w szwedzkich lokomotywach ASEA Rc-4
Historia.
Problemy z zakupionymi w połowie lat 70. lokomotywami GE E60 sprawiły, że Amtrak zaczął poszukiwać innej lokomotywy mogącej zastąpić udane, ale przestarzałe lokomotywy PRR GG1. W 1977 zakupiono do testów francuską lokomotywę typu CC 21000 (otrzymała poznaczenie X996) i szwedzką ASEA Rc-4 (X995). Po próbach postanowiono zakupić lokomotywy Rc-4. Otrzymały one oznaczenie AEM-7. W 1977 roku zamówiono 30 lokomotyw, w 1980 następne 17.
Lokomotywy były montowane przez General Motors Electro-Motive Division. W USA produkowane były tylko pudła lokomotyw (przez firmę Budd Company), reszta podzespołów była importowana ze Szwecji. Pierwsza seryjna lokomotywa AEM-7 (numer 900) weszła do eksploatacji w 1979 roku. W latach 1980-1982 dostarczono pozostałe 46 lokomotyw AEM-7 przeznaczonych dla Amtrak (numery 901-946) co pozwoliło wycofa lokomotywy PRR GG1. W 1987 roku Amtrak zamówił dodatkowe 7 lokomotyw AEM-7. Zostały one dostarczone do 1988 roku.
Poza Amtrak, lokomotywy AEM-7 są używane także przez firmy MARC (cztery lokomotywy o numerach 4900-4903 zbudowane w 1986 roku i SEPTA (siedem lokomotyw o numerach 2301-2307 zbudowanych w 1987 roku). Podobnych lokomotyw ALP-44 (opartych na nowszych ASEA Rc-6 i Rc-7) używa także New Jersey Transit.
Łącznie zbudowano 65 lokomotyw typu AEM-7, z czego z ruchu wycofano trzy. Były to należące do Amtrak 903 i 913 zniszczone 4 stycznia 1987 w katastrofie kolejowej (zderzenie z pociągiem towarowym firmy Conrail) i 930 uszkodzona 29 czerwca 2003 roku i 8 lipca tego samego roku wycofana z ruchu.
W 1999 roku Amtrak wspólnie z firmą Alstom rozpoczął modernizację lokomotyw AEM-7 do standardu AEM-7AC (wymieniono cześć wyposażenia elektrycznego i zmodernizowano kabinę maszynisty). Ostatnie lokomotywy AEM7 zostały wycofane z ruchu w 2014 roku i zastąpione przez lokomotywę Siemensa ACS-64 w Amtraku .

</doc>
<doc id="867498" url="https://pl.wikipedia.org/wiki?curid=867498" title="Anton Ažbe">
Anton Ažbe

Anton Ažbe (ur. 30 maja 1862 w Dolenčicach, zm. 5 sierpnia 1905 roku w Monachium) – słoweński malarz, założyciel własnej słynnej szkoły rysunku, w której kształcił się m.in. Zygmunt Rozwadowski.
Życiorys.
Studiował malarstwo od roku 1882 na Akademii Sztuk Pięknych w Wiedniu, a od roku 1884 na Akademii Sztuk Pięknych w Monachium. Został profesorem Akademii Monachijskiej. Jedną z jego studentek była Olga Della-Vos-Kardowskaja.

</doc>
<doc id="867500" url="https://pl.wikipedia.org/wiki?curid=867500" title="Skrzyp zimowy">
Skrzyp zimowy

Skrzyp zimowy ("Equisetum hyemale" L.) – gatunek należący do rodziny skrzypowatych. Występuje w Europie, Azji, Ameryce Północnej, w mniejszym stopniu w Ameryce Południowej. W Polsce dość pospolity aż po regiel górny.
Morfologia.
Roślina trwała o wysokości od 40 do 125 cm. Pęd płonny o wielkim przewodzie powietrznym w środku, szarozielony, pojedynczy, bardzo szorstki, o 8-20 płaskich żeberkach. Pochwy przylegające, walcowate, dołem z czarnym paskiem, o ząbkach błoniastych zwykle łatwo odpadających. Pęd zarodnionośny takiej samej wysokości, zakończony krótkim i spiczastym kłosem.
Biologia i ekologia.
Rośnie na wilgotnych łąkach i w podmokłych lasach o przepuszczalnym podłożu. Zarodnikuje od lipca do września.

</doc>
<doc id="867506" url="https://pl.wikipedia.org/wiki?curid=867506" title="Fighter (singel Christiny Aguilery)">
Fighter (singel Christiny Aguilery)

Fighter – piosenka pop-rockowa stworzona na czwarty album studyjny amerykańskiej wokalistki Christiny Aguilery pt. "Stripped" (2002). Wyprodukowany przez Scotta Storcha, utwór wydany został jako trzeci singel promujący album 18 marca 2003 roku.
Singel dotarł do dwudziestego miejsca amerykańskiej listy przebojów "Billboard" Hot 100 (stając się dziewiątym utworem Aguilery, który znalazł się w Top 20 zestawienia), a także miejsca trzeciego w oficjalnych notowaniach Wielkiej Brytanii (UK Singles Chart) i Kanady (Canadian Hot 100) oraz piątej pozycji na australijskiej ARIA Top 100 Singles. Generalnie spotkał się z dużą popularnością na światowych listach przebojów (zajął miejsce trzecie zestawienia United World Chart), a szczególne sukcesy odnosił w krajach europejskich i w Ameryce Łacińskiej. „Fighter” został też pozytywnie przyjęty przez krytyków muzycznych.
Singel promowany był przez uznany za wizjonerski teledysk, którego reżyserii podjęła się Floria Sigismondi. Zdobył on nie tylko przychylne opinie krytyki, ale również szereg nagród i wyróżnień.
Informacje o utworze.
„Fighter” jest kompozycją autorstwa Christiny Aguilery i Scotta Storcha, wyprodukowaną przez samego Storcha. To także jeden z siedmiu utworów pochodzących z płyty "Stripped", których współautorem i współproducentem jest Storch. Muzyk wyprodukował piosenkę dla Tuff Jew Productions. Nagranie realizowano w pracowni Royal Z Entertainment budynku The Enterprise Studios w Burbank oraz w hollywoodzkim Conway Studios. Swój udział w nagrywaniu utworu miał Dave Navarro, znany ze współpracy z zespołami Jane’s Addiction i Red Hot Chili Peppers, który gościnnie zagrał w nim na gitarze. Navarro wypowiedział się na temat okoliczności, w jakich został zaproszony do wzięcia udziału we współpracy: „Zapytała mnie (Aguilera – przyp.), czy chciałbym wpaść do studio i zagrać razem z nimi przy tym kawałku. Odpowiedziałem: ‘jasne’. Zabrała zaledwie dziewięćdziesiąt minut mojego dnia. Nie mogła być słodsza.” Jest to pierwsza stricte rockowa piosenka Aguilery, mocno zaprzecza więc teen-popowemu wizerunkowi artystki, który reprezentowała ona sobą w czasach promocji albumu "Christina Aguilera" (1999). W utworze niezadowolona Aguilera zdaje się skarżyć i krzyczeć na mężczyznę, który niegodnie ją potraktował, ostatecznie jednak chce mu podziękować. Podmiot liryczny przedstawia listę wyrządzonych mu krzywd: kłamstw, zdrady, manipulacji. Uważa jednak, że stał się lepszą osobą, wynosząc z negatywnych doświadczeń odpowiednią naukę. Tekst piosenki, napisany przez Christinę, traktuje między innymi o jej byłym managerze. Według redaktorów czasopisma "Teen Ink", choć krytycy muzyczni dostrzegli w tekście gniew i mściwość, w utworze „Fighter” Aguilera odsłoniła swoje prawdziwe emocje, pozwalając nastoletnim słuchaczom zidentyfikować się z nią. Na trackliście albumu "Lotus" z 2012 znalazł się utwór „Army of Me”, który Christina Aguilera scharakteryzowała jako zbliżony do „Fightera”, nadając mu zresztą sugestywny podtytuł „Fighter 2.0".
Dyskutując na temat „Fighter”, Aguilera ujawniła:
Genezę kompozycji i jej znaczenie artystka objaśniła także w książce "Chicken Soup for the Soul: The Story Behind the Song" autorstwa Jacka Canfielda, Marka Victora Hansena i Jo-Ann Geffen:
Obecność w kulturze masowej.
„Fighter” jest powszechnie uznawany za jeden z najbardziej popularnych utworów wokalistki. W 2003 roku posłużył za hymn podczas rozgrywek play-off NBA; na tamtoroczne finały NBA nakręcony został nawet oficjalny wideoklip, w którym Aguilera i jej tancerze wykonywali choreografię do utworu na boisku koszykarskim. Cztery lata później Jordin Sparks, zwyciężczyni szóstej edycji talent show "American Idol", odśpiewała piosenkę podczas finału programu. „Fighter” posłużył za główny temat czwartej edycji australijskiego reality show "The Biggest Loser". Utwór został wykonany przez bohatera serialu telewizyjnego FOX "Glee", w odcinku sezonu trzeciego pt. „Big Brother” (2012); postać grana była przez Darrena Crissa. W styczniu 2018 roku wyemitowany został odcinek programu "Lip Sync Battle", honorujący katalog muzyczny Aguilery. W ramach odcinka piosenkarka i gwiazda telewizji, Erika Jayne, wystąpiła z utworami „Fighter” i „Genie in a Bottle”; całemu show przyglądała się obecna w studio nagraniowym Aguilera. Drag queens Blair St. Clair i Kameron Michaels – uczestniczki programu "RuPaul’s Drag Race" – wskazały „Fighter” jako swoją ulubioną piosenkę Aguilery. St. Clair uznała, że utwór wyraża siłę i pewność siebie, jakie niezbędne są każdej drag queen. Wiosną 2018 w kinach ukazał się film "Dusza towarzystwa" ("Life of the Party"), w którym Aguilera odegrała rolę samej siebie. W jednej ze scen artystka wykonuje piosenkę „Fighter” podczas studenckiej imprezy, śpiewając wraz z bohaterką, w którą wciela się Melissa McCarthy.
Według dziennikarki muzycznej Katherine St. Asaph „Fighter” zainspirował powstanie „Who’s Gonna Save U Now?” – jednej z piosenek Riny Sawayamy.
Wydanie singla.
Światowa premiera singla miała miejsce 18 marca 2003 roku. Niespełna trzy miesiące później, 3 czerwca, utwór wydano na rynku muzycznym Stanów Zjednoczonych. Wydawnictwo opublikowano na płytach kompaktowych, a także w formacie 12" Winyl oraz w systemie digital download (rok 2003 był okresem, w którym sprzedaż cyfrowa dopiero się rozwijała).
Utwór osiągnął duży sukces w Wielkiej Brytanii, zdobywając miejsce #3 tamtejszej listy przebojów, za to w USA spotkał się z mniejszą popularnością, docierając do dwudziestego miejsca notowań "Billboard" Hot 100 i "Billboard" Hot 100 Airplay. Bardziej wydajne wyniki objął na innych listach "Billboardu", w Top 40 Mainstream plasując się na piątym, a w Top 40 Tracks na dziewiątym miejscu. Organizacja Recording Industry Association of America (RIAA) przyznała piosence status platyny za sprzedaż ponad pięciuset tysięcy kopii singla w systemie cyfrowym (download). Wyprzedano blisko trzy miliony pięćset czterdzieści tysięcy egzemplarzy singla dookoła globu.
Na całym świecie singel odniósł imponujący sukces; zajmował miejsca w Top 20 oficjalnych notowań w całej Europie (w tym miejsce 3. listy European Hot 100 Singles; wyjątkiem była odległa pozycja 41. w Polsce), uplasował się na 5. miejscu w Australii, a w Nowej Zelandii dotarł do 14. miejsca. „Fighter” był hitem w krajach Ameryki Łacińskiej, osiągając między innymi miejsce pierwsze na liście przebojów singlowych Wenezueli, miejsce drugie w Argentynie oraz czwarte w Kostaryce. Objął szczyty notowań argentyńskich (airplay), filipińskich, hongkońskich, indonezyjskich, rosyjskich, szkockich i tureckich przebojów, stał się także hitem azjatyckich mass mediów. Przez dwa tygodnie singel plasował się na 1. pozycji listy World Chart Show, badającej popularność wydawnictw muzycznych na całym świecie. „Fighter” był jednym z lepiej notowanych i sprzedających się singli z ery albumu Aguilery "Stripped".
Opinie.
Singel znalazł się w rankingu czterdziestu najbardziej pamiętnych utworów muzycznych dekady 2000–'10 według amerykańskiej stacji telewizyjnej MTV, gdzie zajął miejsce jedenaste. W tygodniku "LA Weekly" „Fighter” został sklasyfikowany jako jedno z dwudziestu najlepszych nagrań popowych, śpiewanych przez żeńskie artystki. Serwis internetowy Top10HM uwzględnił utwór „Fighter” na liście dziesięciu najlepszych singli Christiny Aguilery, w podobnym zestawieniu piosenkę umieściła Nicole Hogsett, redaktorka witryny Yahoo! Voices, a także portal PopCrush.com. Christopher Rosa przypisał „Fighterowi” miejsce szóste listy najważniejszych piosenek z dyskografii Aguilery, wskazując singel jako dzieło, które „nadało Christinie muzyczną niezależność”. Według redaktorów strony internetowej the-rockferry.onet.pl, „Fighter” to najlepsza kompozycja nagrana przez Aguilerę w latach 1997−2010. W zestawieniu stu najważniejszych utworów artystki z tego okresu serwis przypisał singlowi pozycję #1. Pod koniec sierpnia 2014 roku Jason Lipshutz, redaktor magazynu "Billboard", uznał singel za jeden z piętnastu największych hitów Aguilery w Stanach Zjednoczonych. Muri Assunção z "Billboardu" okrzyknął piosenkę jako hymn społeczności LGBT, zwłaszcza drag queens.
Recenzje.
Utwór uzyskał zasadniczo pozytywne recenzje ze strony profesjonalnych oraz działających niezależnie krytyków muzycznych. David Browne, pamflecista czasopisma "Entertainment Weekly", uznał „Fighter” jednym z najlepszych elementów albumu "Stripped". W swym omówieniu napisał: „Ta metalowa kompozycja ma większą ‘ikrę’ niż ktokolwiek mógłby oczekiwać po ‘parkietowej ladacznicy’ (Aguilerze – przyp.), która uwielbia popisywać się mocą swych płuc.” Według Katarzyny Boruckiej (merlin.pl), „Fighter” to utwór udany, „bezkompromisowy”. Paul Matthews, recenzent pracujący dla witryny internetowej ukmix.org, chwalił „Fighter”: „Trzeci singel z doskonałego albumu "Stripped" szczyci się swoją władczością, tak jak większość nagrań z ostatniego albumu Christiny. Melodia piosenki jest nieco stereotypowa i wypolerowana, biorąc pod uwagę emocjonalny tekst utworu, który Christina, co imponujące, napisała samodzielnie. Niemniej jednak wokale artystki są świetniejsze niż kiedykolwiek wcześniej, pomagając jej w dalszym odróżnianiu się od swoich rywalek z branży muzycznej.” W kolejnej recenzji dla ukmix.org inny z opiniodawców wystawił kompozycji jeszcze korzystniejszą recenzję, wyceniając ją na oraz argumentując: „Czy Christinie może w tej chwili pójść coś nie tak? Po ciężkich dźwiękach 'Dirrty' oraz balladzie 'Beautiful', piosenkarka ukazuje swoją skalistą stronę w doskonale dobranym singlowym ‘Fighter’. Utwór może zostać okrzyknięty jako hymn, a bez wątpienia przejdzie do historii jako jeden z klasycznych singli wykonawczyni. Głos Christiny brzmi genialnie jak zawsze (...).”
Ann Powers ("Blender") opisała piosenkę jako „melodramatyczną” oraz porównała ją do nominowanego do nagrody Grammy singla „Free Your Mind” girlsbandu En Vogue. Sal Cinquemani ("Slant Magazine") uznał, że kompozycja stanowi hybrydę rocka i rhythm and bluesa. Podczas recenzowania kompilacji wokalistki "Keeps Gettin' Better – A Decade of Hits" (2008), Nick Levine z "Digital Spy" okrzyknął „Fighter” jako „zachwycający rock stadionowy”. Zdaniem recenzenta internetowej strony o nazwie "Traveling to the Heart", utworem „Fighter” Aguilera dojrzewa do muzyki rockowej. „'Wściekły’ pop jest ciężki do wykonania, szczególnie w kwestii przekazu emocji. Zazwyczaj artyści kończą nie na śpiewaniu a marudzeniu. (...) Aguilera podążą inną trasą. Owszem, nadal jest wkurzona i podaje nam długą listę wyrządzonych jej krzywd: kłamstw, oszustw, manipulacji; jednak zamierza być lepszą osobą i uczyć się na negatywnych przeżyciach. Scott Storch, który wcześniej pisał dla Jill Scott, i Aguilera wspólnie stworzyli tekst piosenki. Ich praca jest na równi. W przeciwieństwie do większości utworów o gniewnej tematyce, ‘Fighter’ faktycznie przybliża warunki zaistniałej zdrady i przemianę wewnętrzną podmiotu lirycznego. Spośród zwrotek wyróżnia się następująca: 'Po wszystkich kradzieżach i oszustwach, pewnie myślisz, że mam do ciebie pretensje... Ale, och, nie, mylisz się – bo jeśli to nie wszystko na co było cię stać, to nie chciałabym wiedzieć, ile jestem w stanie wytrzymać. Wiec chcę ci podziękować’. Wokalnie Aguilera znów wykorzystuje naturalną siłę swojego głosu, przekazując odpowiednie uczucia. (...)” – rozwodził się dziennikarz. Pamflecistka współtworząca witrynę muzyka.wp.pl opisała nagranie jako „wyśmienite”. W artykule opublikowanym przez serwis "Koncertomania" wiosną 2018 roku uznano, że „Fighter” to najlepszy utwór w dorobku swojej wykonawczyni, uzasadniając: „To iście epicki popowy numer, z fantastyczną dramaturgią, solidną kompozycją z pięknymi przejściami, bogatą aranżacją oraz wokalnymi popisami Aguilery”.
Większą krytycznością w stosunku do piosenki wykazała się Jancee Dunn z magazynu "Rolling Stone", która określiła ją mianem „jałowego najazdu na muzykę rockową”.
Teledysk.
Reżyserem wideoklipu do utworu „Fighter” jest Floria Sigismondi, wcześniej współpracująca między innymi z kontrowersyjnym muzykiem Marilynem Mansonem, która swoją wyobraźnią artystyczną wielokrotnie wzbudzała wielkie zainteresowanie. Klip powstał jako produkcja wytwórni Revolver Film Co. Producentem jest Jessica Wise, autorem zdjęć Chris Soos, całość zmontował James Rosen. Scenografię stworzył Tom Folden, natomiast nad charakteryzacją aktorów pracowała Francesca Tolot. Sigismondi wypowiedziała się na temat wzniosłości i ponurej atmosfery swojego dzieła niedługo przed jej publikacją:
Początek klipu ukazuje Christinę Aguilerę o białej cerze, odzianą w czarne, aksamitne kimono, przywodzące na myśl modę gotycką. Początkowo Aguilera uwięziona jest za szklanymi szybami; zbija je jednak gołymi dłońmi i wydostaje się na wolność. Za artystką podążają baletnice, również ubrane w ciemne stroje, poruszające się przy pomocy wielkich rozmiarów szpil. Widz obserwuje kilka przeplatających się scen, w których piosenkarka przechodzi metamorfozy, symbolizujące metaforyczną ewolucję: z uwięzionej dziewczyny (larwy) przemienia się w królową ciemności (poczwarkę), a następnie w dojrzałą i wolną boginię (ćmę). Klip ukazuje rozwój siły wewnętrznej wokalistki. Strój, który w teledysku nosi na sobie Aguilera, zainspirowany został przez styl Cassandry Peterson, osobowości telewizyjnej, w latach 70. znanej z występów w programie "Fright Night". Za stylizacje wokalistki odpowiadały Carol Beadle i Trish Summerville. Jedna z sukni przypominała projekt Alexandra McQueena z kolekcji na jesień/zimę 2002 roku. Choreografię zastosowaną w klipie stworzyła Jeri Slaughter.
Cały teledysk utrzymany jest w mrocznej atmosferze; uznaje się go za jeden z najbardziej niezwykłych wideoklipów Aguilery. Klip spotkał się z powszechnym uznaniem krytyków muzycznych oraz wielką popularnością medialną. 9 kwietnia 2003 roku wszedł na listę "Total Request Live" – notowanie dziesięciu najpopularniejszych klipów dnia stacji MTV. Szczyt listy osiągnął szesnastokrotnie, a ogółem spędził na niej blisko pięćdziesiąt dni. Elizabeth Learned, redaktorka witryny thecelebritycafe.com, umieściła wideo w zestawieniu dziesięciu najlepszych teledysków w karierze Aguilery, na miejscu drugim. Chwaliła interesujący koncept klipu, stanowiący przeciwwagę względem wcześniejszych pozycji z wideografii wokalistki, a także dopracowane kostiumy i ciemną scenografię.
Promocja i wykonania koncertowe.
Na początku marca 2003 Aguilera pojawiła się między innymi w towarzystwie Method Mana i Redmana na koncercie MTV Mardi Gras 2003; zaśpiewała medley trzech piosenek: „Fighter”, „Infatuation” i „Dirrty”. W połowie miesiąca promowała „Fighter” na żywo w programie rozrywkowym NBC "Saturday Night Live". Podczas 2003 MTV Video Music Awards Aguilera wykonała utwór wspólnie z Dave’em Navarro grającym na gitarze. „Fighter” było głównym elementem tras koncertowych Justified and Stripped Tour, Stripped World Tour oraz Back to Basics Tour. Podczas trzeciego tournée utwór wieńczył czwarty i ostatni segment koncertu, "Encore".
23 listopada 2008 w Los Angeles, podczas gali '08 American Music Awards, artystka wykonała medley sześciu swych największych hitów, w grupie których znajdowały się ówcześnie promowany singel „Keeps Gettin’ Better” oraz „Fighter”. Wiosną 2010, podczas promocji albumu "Bionic", Aguilera śpiewała piosenkę podczas telewizyjnych programów, jak "The Today Show" oraz "VH1 Storytellers". 23 października 2010 wystąpiła z utworami „Fighter”, „Beautiful”, „Not Myself Tonight” i „Ain’t No Other Man” na specjalnym koncercie charytatywnym zorganizowanym przez Justina Timberlake’a w Las Vegas. 22 lipca 2011 odbył się koncert przygotowany specjalnie dla firmy Microsoft. Aguilera była jednym z gości muzycznych, a na scenie zaśpiewała między innymi „Fighter”. 31 grudnia 2013 roku Aguilera dała prywatny, sylwestrowy koncert w Moskwie. Na setlistę złożyło się czternaście utworów, wśród nich „Fighter”, „What a Girl Wants” i „Dirrty”.
Piosenkarka miała zaśpiewać utwór podczas festiwalu muzycznego w Petronas Twin Towers w Kuala Lumpurze dnia 28 marca 2014. Koncert został odwołany z powodu katastrofy lotu Malaysia Airlines 370. Mimo to, odbył się występ artystki przed prywatną publicznością. 2 maja 2014 Aguilera wykonała utwór w trakcie New Orleans Jazz &amp; Heritage Festival. 27 lipca 2015 wokalistka dała koncert podczas prywatnej imprezy Cisco Rocks, organizowanej przez firmę Cisco Systems. Przed publicznością wykonała między innymi „Fighter”, jako utwór kończący show. W podobnym akcie, zakończyła Aguilera piosenką „Fighter” swój koncert na marokańskim festiwalu muzycznym Mawazine 28 maja 2016. 6 czerwca 2016 odbył się koncert zorganizowany przez komitet Hillary Victory Fund. Wzięli w nim udział muzycy zaangażowani w działalność społeczną, wspierani przez byłą sekretarz stanu USA Hillary Clinton. Aguilera zaśpiewała cztery utwory, w tym „Fighter”. We wrześniu 2016 telewizja Spike nadała pierwszy odcinek muzycznego teleturnieju "Tracks", wyprodukowanego wykonawczo przez Aguilerę. Artystka wykonała w nim gościnnie fragment „Fighter”. W lipcu 2017 Aguilera wystąpiła z utworem podczas koncertu Northwestern Mutual w hali BMO Harris Bradley Center.
15 czerwca 2018 wokalistka gościła w programie telewizji NBC "The Today Show", gdzie zaprezentowała widzom trzy swoje nagrania (w tym „Fighter”). Piosenka wykonywana była podczas trasy koncertowej The Liberation Tour (2018). 31 grudnia, tuż przed północą Aguilera pojawiła się na scenie w Nowym Jorku i dała koncert, będący częścią sylwestrowego programu "Dick Clark’s New Year’s Rockin’ Eve". Zaśpiewała „Fighter”. Pod koniec stycznia 2019 Aguilera wystąpiła podczas koncertu współorganizowanego przez iHeartRadio, stanowiącego zapowiedź jej rezydentury The Xperience. Jednym z utworów, które wykonała, był „Fighter”. Nagranie wykonywała też w trakcie samej rezydentury, przypadającej na okres od maja do października 2019. Latem 2019 piosenkę wpisano na setlistę europejskiej trasy koncertowej The X Tour ('19).
Pozycje na listach przebojów.
Listy końcoworoczne.
Adnotacje

</doc>
<doc id="867507" url="https://pl.wikipedia.org/wiki?curid=867507" title="Kino objazdowe (album)">
Kino objazdowe (album)

Kino objazdowe – dwupłytowy album grupy Stare Dobre Małżeństwo z 2002 roku.
Album uzyskał status złotej płyty.

</doc>
<doc id="867509" url="https://pl.wikipedia.org/wiki?curid=867509" title="Fizyka medyczna">
Fizyka medyczna

Fizyka medyczna – dział fizyki wykorzystujący pojęcia, teorie i metody fizyczne w zastosowaniach medycznych (profilaktyka, diagnostyka, terapia, rehabilitacja). 
Działy fizyki medycznej.
Radiodiagnostyka.
Pod tym pojęciem rozumiemy wszelkie nieinwazyjne metody obrazowania mające na celu wykrycie ognisk chorobowych (m.in. nowotwory, złamania, itp.). Główne metody obrazowania to:
Radioterapia.
Jest to jedna z trzech podstawowych metod leczenia nowotworów wykorzystująca promieniowanie jonizujące (pozostałe to chemioterapia i hormonoterapia). Może być stosowana jako samodzielna metoda leczenia, bądź jako jedna z części tzw. leczenia skojarzonego.
Fizykoterapia.
Jedna z form fizjoterapii i część medycyny fizykalnej, w której na organizm oddziałuje się rozmaitymi bodźcami fizycznymi, pobieranymi z natury (Słońce, borowina) lub wytwarzanymi specjalnymi urządzeniami (krioterapia, prądy różnego rodzaju).
Zakres zainteresowań fizyki medycznej.
Oprócz wyżej wymienionych działów osoby zajmujące się fizyką medyczną odpowiadają m.in. za kontrolę jakości, czy dozymetrię. Ważną częścią ich działalności są wszelkie prace mające za zadanie zrozumienie działania ludzkiego mózgu.

</doc>
<doc id="867510" url="https://pl.wikipedia.org/wiki?curid=867510" title="Rachów (Annopol)">
Rachów (Annopol)

Rachów – część miasta Annopol w Polsce położona w województwie lubelskim, w powiecie kraśnickim, w gminie Annopol.
Wieś szlachecka położona była w drugiej połowie XVI wieku w powiecie urzędowskim województwa lubelskiego. Dawniej istniała gmina Rachów. W latach 1975–1996 miejscowość należała administracyjnie do województwa tarnobrzeskiego.
30 listopada 1996 Rachów (obręb ewidencyjny Rachów-Nowa Wieś) włączono do Annopola.

</doc>
<doc id="867511" url="https://pl.wikipedia.org/wiki?curid=867511" title="Lautréamont">
Lautréamont



</doc>
<doc id="867512" url="https://pl.wikipedia.org/wiki?curid=867512" title="Niedbałki (województwo lubelskie)">
Niedbałki (województwo lubelskie)

Niedbałki – kolonia w Polsce położona w województwie lubelskim, w powiecie kraśnickim, w gminie Annopol.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="867513" url="https://pl.wikipedia.org/wiki?curid=867513" title="Grabówka-Kolonia">
Grabówka-Kolonia

2 miejscowości w Polsce:

</doc>
<doc id="867514" url="https://pl.wikipedia.org/wiki?curid=867514" title="Miguel Muñoz">
Miguel Muñoz

Miguel Muñoz Mozún (ur. 19 stycznia 1922 w Madrycie, zm. 16 lipca 1990 tamże) – hiszpański piłkarz, pomocnik, najbardziej utytułowany trener piłkarski w tym kraju, przez większość kariery związany z Realem Madryt, z którym odniósł najwięcej sukcesów.
Kariera piłkarska.
Występował w wielu zespołach juniorskich z Madrytu - Escolapios, Buenavista, Pavón, Imperio FC i Girod. Później grał dla CD Logroñés, Racingu Santander i Celty Vigo. W 1948 razem z Pahiño pomógł temu klubowi w zajęciu czwartego miejsca w Primera División, strzelił także bramkę w wygranym finale Copa del Rey przeciwko Sevilli. Po tym sezonie razem ze swoim kolegą został zakontraktowany przez działaczy Realu Madryt. Między 1948 a 1958 rozegrał 347 meczów w tym klubie. Siedmiokrotnie reprezentował Hiszpanię w międzynarodowych spotkaniach.
Kariera trenerska.
Był trenerem rezerw "Los Merengues" - "Plus Ultra CF" - zanim w 1959 otrzymał posadę pierwszego trenera. To on jest „odpowiedzialny” za najbardziej pomyślne czasy dla tej ekipy. Kiedy szkoleniowcem był Muñoz, Real Madryt dominował w Primera División, wygrywając ją dziewięciokrotnie. Dwa razy triumfował także w Pucharze Mistrzów. Później trenował także Granada CF (1975–76), Hércules CF (1976–77), UD Las Palmas (1976–1977) i Sevilla FC (1979–82).
Dwukrotnie powierzano mu opiekę nad reprezentacją Hiszpanii. W 1969 poprowadził ją w czterech meczach. Po przygodzie z Sevillą ponownie mu zaufano. Z tym szkoleniowcem "La Selección" dotarła do finału EURO 84 (porażka 0–2 z Francją) i ćwierćfinału Mundialu 86' (przegrana w karnych z Belgią). Po tej imprezie definitywnie ogłosił koniec kariery.
Zmarł 16 lipca 1990, w wieku 68 lat. Przyczyną zgonu był atak serca.

</doc>
<doc id="867515" url="https://pl.wikipedia.org/wiki?curid=867515" title="L.D. 50">
L.D. 50

L.D. 50 – drugi album zespołu Mudvayne, wydany w 2000 roku przez Epic Records.

</doc>
<doc id="867516" url="https://pl.wikipedia.org/wiki?curid=867516" title="Miguel Muñoz Mozún">
Miguel Muñoz Mozún



</doc>
<doc id="867517" url="https://pl.wikipedia.org/wiki?curid=867517" title="Miguel Muñoz Mozun">
Miguel Muñoz Mozun



</doc>
<doc id="867518" url="https://pl.wikipedia.org/wiki?curid=867518" title="Miguel Munoz Mozun">
Miguel Munoz Mozun



</doc>
<doc id="867520" url="https://pl.wikipedia.org/wiki?curid=867520" title="Grabówka-Kolonia (województwo lubelskie)">
Grabówka-Kolonia (województwo lubelskie)

Grabówka-Kolonia – kolonia w Polsce położona w województwie lubelskim, w powiecie kraśnickim, w gminie Annopol.
W latach 1975–1998 miejscowość należała administracyjnie do województwa tarnobrzeskiego.
Wieś stanowi sołectwo gminy Annopol.

</doc>
<doc id="867521" url="https://pl.wikipedia.org/wiki?curid=867521" title="Miguel Munoz">
Miguel Munoz



</doc>
<doc id="867522" url="https://pl.wikipedia.org/wiki?curid=867522" title="Chamówka">
Chamówka

Chamówka – kolonia w Polsce położona w województwie lubelskim, w powiecie kraśnickim, w gminie Annopol.
W latach 1975–1998 miejscowość należała administracyjnie do województwa tarnobrzeskiego.
Miejscowość wspomniana przez Słownik geograficzny Królestwa Polskiego z roku 1880.

</doc>
<doc id="867523" url="https://pl.wikipedia.org/wiki?curid=867523" title="Kozioł (Sudety)">
Kozioł (Sudety)

 Kozioł (niem. "Kauder-Berg", 774 m n.p.m.) – wzniesienie w Sudetach Środkowych, w Górach Wałbrzyskich, w paśmie Gór Czarnych.
Położenie.
Wzniesienie położone na terenie Parku Krajobrazowego Sudetów Wałbrzyskich, na południowy wschód od miejscowości Wałbrzych, w południowo-wschodniej części Gór Wałbrzyskich, w paśmie Gór Czarnych.
Jest to wzniesienie zbudowane ze skał wylewnych – porfirów w kształcie nieforemnego stożka z kopulastą częścią szczytową i niewyraźnie zaznaczonym wierzchołkiem. Zbocze północne w części grzbietowej, nieznacznie wznosi się w kierunku szczytu Wołowca (776 m n.p.m.), pozostałe zbocza są strome.
Wzniesienie w całości porośnięte jest lasem regla dolnego z domieszką buka. Po południowej stronie, 121 m poniżej szczytu położona jest Przełęcz Kozia, oddzielająca Koźli Grzbiet od Borowej.
Po północno-zachodniej stronie góry widok na Zamkową Górę z ruinami średniowiecznego zamku Nowy Dwór oraz panorama Wałbrzycha.
Turystyka.
Przez szczyt prowadzi szlak turystyczny.

</doc>
<doc id="867525" url="https://pl.wikipedia.org/wiki?curid=867525" title="Miguel Munoz Mozún">
Miguel Munoz Mozún



</doc>
<doc id="867526" url="https://pl.wikipedia.org/wiki?curid=867526" title="Skrzyp pstry">
Skrzyp pstry

Skrzyp pstry ("Equisetum variegatum" Schleich. ex Weber &amp; Mohr) – gatunek należący do rodziny skrzypowatych. 
Morfologia.
Pęd cienki, podnoszący się, o średnicy 0,2-0,5 cm z przewodem powietrznym w środku, o 4-12 żeberkach rozdzielonych dwoma szeregami brodawek. Pochwy krótko dzwonkowate o ząbkach czarnych, biało obrzeżonych, u nasady jajowatych z których łatwo odpada nitkowaty wierzchołek. 
Biologia i ekologia.
Występuje od maja do sierpnia na piaszczystych wilgotnych terenach, torfowiskach, również przy brzegach rzek. Roślina trwała, o wysokości od 10 do 30 cm. Jest to gatunek rzadki.
Zagrożenia i ochrona.
Gatunek był pod ochroną gatunkową ścisłą w Polsce w latach 2012-2014.

</doc>
<doc id="867528" url="https://pl.wikipedia.org/wiki?curid=867528" title="Józefin (gmina Annopol)">
Józefin (gmina Annopol)

Józefin – kolonia w Polsce położona w województwie lubelskim, w powiecie kraśnickim, w gminie Annopol.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="867529" url="https://pl.wikipedia.org/wiki?curid=867529" title="Michalin (województwo lubelskie)">
Michalin (województwo lubelskie)

Michalin – kolonia w Polsce położona w województwie lubelskim, w powiecie kraśnickim, w gminie Annopol.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="867531" url="https://pl.wikipedia.org/wiki?curid=867531" title="Lasek (powiat kraśnicki)">
Lasek (powiat kraśnicki)

Lasek – kolonia w Polsce położona w województwie lubelskim, w powiecie kraśnickim, w gminie Annopol.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="867532" url="https://pl.wikipedia.org/wiki?curid=867532" title="Zychówki">
Zychówki

Zychówki – kolonia w Polsce położona w województwie lubelskim, w powiecie kraśnickim, w gminie Annopol.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="867542" url="https://pl.wikipedia.org/wiki?curid=867542" title="Dzięcioły (biologia)">
Dzięcioły (biologia)



</doc>
<doc id="867547" url="https://pl.wikipedia.org/wiki?curid=867547" title="Sasuke Uchiha">
Sasuke Uchiha

 – fikcyjna postać występująca w mandze i anime "Naruto", jeden z ostatnich żyjących potomków swojego klanu. Jest młodszym bratem Itachiego.
Opis.
Dzieciństwo Sasuke spędził w cieniu starszego brata, Itachiego, który został nazwany dumą klanu Uchiha, jako że był wyjątkowo zdolny. W rezultacie rodzina w większości ignorowała małego Sasuke, zwłaszcza jego ojciec, który najbardziej był zaangażowany w wychowanie starszego syna. Matka tłumaczyła Sasuke to tym, że Itachi będzie musiał kiedyś wziąć na siebie odpowiedzialność za klan. Dodała też, że gdy chłopców nie ma w pobliżu, Fugaku rozmawia wyłącznie o Sasuke.
Chłopiec nie chciał być wiecznie niedoceniany. Był najzdolniejszym uczniem w swojej klasie w Akademii, jednak nawet to nie wystarczało jego rodzinie. Jak na ironię, jedynym krewnym, który doceniał Sasuke był jego brat. Ojciec przypomniał sobie o młodszym synu, dopiero gdy Itachi zaczął się buntować. Nauczył go Gōkakyū no Jutsu - techniki charakterystycznej dla członków klanu Uchiha. Nie krył jednak zawodu, gdyż siedmioletni Sasuke nie opanował tej techniki tak szybko, jak jego brat. Mały nie poddał się, codziennie ćwiczył do utraty tchu, aby zasłużyć na pochwałę. Gdy wreszcie mu się udało, nie zrobiło to wrażenia na ojcu, który ostrzegł go, by nie podążał krokami brata.
Sasuke chciał ukończyć Akademię w rok, podobnie jak Itachi.
Gdy Sasuke wracał spóźniony ze szkoły do domu, znalazł na ulicach ciała swoich krewnych. Pobiegł do domu ostrzec rodziców, jednak zastał tam Itachiego stojącego nad ich ciałami. Próbował zaatakować brata, jednak ten nie dał mu żadnych szans. Sasuke uciekł błagając, by go nie zabijał. Ten jednak zatrzymał go mówiąc, że nie jest wart zabijania. Itachi dodał również, że jedynie mały Sasuke mógłby kiedyś być dla niego godnym przeciwnikiem, biorąc pod uwagę jego obecne umiejętności. Zachęcił brata by stał się silniejszy wyłącznie po to, aby się zemścić. I on jest w stanie posiąść Mangekyō Sharingan, ale musi spełnić jeden warunek. Zabić swojego najlepszego przyjaciela. Zdecydował, że zabije brata za wszelką cenę.
Po powrocie do szkoły młody Uchiha stał się obiektem plotek. Nieustannie szeptano o nim na korytarzach, w wyniku czego odsunął się od przyjaciół. Stał się cichy, początkowo opuścił się w nauce. Dużo czasu spędzał na moście, gdzie ojciec uczył go Gōkakyū no Jutsu. Był samotny, podobnie jak Naruto. Obaj chłopcy często obserwowali się nawzajem, nie mieli jednak odwagi ze sobą porozmawiać.
Po zaliczeniu egzaminu końcowego w wieku 12 lat, Sasuke został przydzielony do siódmej drużyny pod kierownictwem Kakashiego Hatake razem z Naruto i Sakurą Haruno. Z początku nie chciał współpracować z kolegami z drużyny uważając, że nie dorównują mu umiejętnościami i będą go jedynie spowalniać na drodze do zemsty. Uważa Naruto za niezdarnego idiotę, który nie potrafi wykonać poprawnie ani jednego jutsu, a Sakurę za denerwującą dziewczynę, która skupia się wyłącznie na flirtowaniu.
Z upływem czasu Sasuke przestał być obojętny wobec Naruto i Sakury. Zaczął traktować ich jak przyjaciół i gotowy był oddać dla nich życie.
Podczas egzaminu na chūnina jako jedyny z drużyny zachował odpowiednią czujność. Od Orochimaru otrzymał Przeklętą Pieczęć, która wyzwoliła w nim potężną siłę.
Projekt „Sasuke Uchiha”.
Podczas pracy nad mangą, Masashi Kishimoto nie miał zamiaru stworzyć postaci Sasuke. Po rozmowach z wydawcą o przyszłości serii zdecydował się stworzyć rywala dla głównego bohatera. Kogoś, kto byłby całkowitym przeciwieństwem Naruto. Kishimoto przeglądał mnóstwo mang i czasopism szukając pomysłu na określenie wzajemnych relacji Sasuke i Naruto - rywalizacji, która później zmieniła się w przyjaźń. Autor zawsze uważał, żeby Sasuke nigdy nie ukazywał zbyt wielu emocji. Z energicznym i ciamajdowatym Naruto oraz cichym, mrocznym Sasuke mangaka stwierdził, że udało mu się stworzyć rywali idealnych.
Projekt Sasuke sprawił Kishimoto wiele problemów. Młody Uchiha był dla autora wielkim wyzwaniem. Za każdym razem wyglądał zbyt dojrzale jak na dwunastolatka. Najwięcej czasu mangaka poświęcił jego oczom, ale gdy już udało mu się narysować Sasuke wedle jego oczekiwań, kolejnym kłopotem był jego ubiór. Pierwszym pomysłem było dodanie wielu ozdób, jako że Kishimoto bardzo lubił rysować postacie obwieszone naszyjnikami i tasiemkami. W końcu jednak zrezygnował z większości akcesoriów wzorując się na stroju Naruto.
Sasuke pozostaje dla Kishimoto najtrudniejszym do narysowania bohaterem. W czasie pracy nad projektem pojawiały się niezliczone błędy i poprawki, najczęściej związane ze zbyt dojrzałym wyglądem chłopca. Włosy Sasuke, początkowo krótkie, by zaoszczędzić czas mangaki, stopniowo stawały się dłuższe. Uchiha otrzymał nowy strój podczas egzaminu na chūnina, wraz z ulubionymi przez autora bandażami i tasiemkami na rękach i nogach. Jednak ze względu na to, że rysowanie Sasuke w nowym stroju było zbyt czasochłonne, w kolejnych tomach Kishimoto powrócił do rysowania go w niebieskiej koszulce. Gdy autor jest pytany o ulubionego bohatera, zawsze wymienia Sasuke. Pytany dlaczego odpowiada, że chłopiec kosztował go najwięcej wysiłku i nieprzespanych nocy, więc trudno by mu było go nie polubić.
Sharingan.
Sasuke aktywuje swój sharingan po raz pierwszy w wieku 7 lat podczas masakry klanu Uchiha. Ma on wówczas jedną łezkę. Jego dwułezkowa forma ujawnia się w wieku 12 lat podczas walki z Haku, gdy broni on Naruto. W pełni dojrzały, trzyłezkowy sharingan Sasuke osiąga podczas walki z Naruto w Dolinie Końca, po opuszczeniu Konohy. Po walce ze swoim bratem Itachim najmłodszy członek rodu Uchiha zyskuje Mangekyō Sharingan. Po rozmowie z Naruto w Kraju Żelaza, wskutek zbyt częstego używania Mangekyō (Sasuke tracił bowiem wzrok), zgodził się na przeszczep oczu od swojego zmarłego brata Itachiego. Zyskał tym samym Wieczny Mangekyō Sharingan.

</doc>
<doc id="867551" url="https://pl.wikipedia.org/wiki?curid=867551" title="Taśmy Oleksego">
Taśmy Oleksego

Taśmy Oleksego – stenogram i nagranie prywatnej rozmowy pomiędzy Józefem Oleksym i Aleksandrem Gudzowatym, która odbyła się 14 września 2006 roku w biurze Bartimpexu przy Alei Szucha. Rozmowę nagrała ochrona Gudzowatego (jej szefem był Marcin Kossek).
Tło.
Jest to zapis jednego z nagrań rozmów, jakie Aleksander Gudzowaty przeprowadzał z prominentnymi postaciami polskiego życia politycznego, w celu wyjaśnienia inspiratorów kierowanych przeciwko niemu gróźb pozbawienia życia i próby porwania jego syna Tomasza Gudzowatego.
Treść nagrania.
Oleksy podczas prywatnego, towarzyskiego spotkania z A. Gudzowatym zarzucał byłemu prezydentowi Aleksandrowi Kwaśniewskiemu, iż w sposób nielegalny uzyskał on składniki swojego majątku i nie będzie w stanie wyjaśnić źródeł jego pochodzenia. Markowi Borowskiemu zarzucił fałszowanie wydatków na kampanię wyborczą SdPL. Wypowiadał się także negatywnie o innych postaciach lewicy, między innymi o Wojciechu Olejniczaku, Jerzym Szmajdzińskim z SLD.
Rozmowa obfitowała w wulgaryzmy. Przysłuchiwał się jej i brał w niej znikomy udział Jan Bisztyga, były oficer wywiadu PRL.
Spekulacje na temat przyczyn.
Zdaniem szefa ochrony A. Gudzowatego, Marcina Kosska, za kulisami taśm Oleksego stoją gazowe targi między Gudzowatym a politykami poprzednich rządów. Kossek nazwał tę grupę organizacją przestępczą i stwierdził, że reprezentuje ona agenturalne i gazowe interesy Rosji w Polsce. Grupa miała naciskać na biznesmena, by sprzedał Rosji swoje udziały w Europolgazie – spółce, do której należy polski odcinek gazociągu jamalskiego.
Józef Oleksy został nagrany, bo według ochrony Gudzowatego miał być emisariuszem wrogich sił. Miał za zadanie „ostrzec” Gudzowatego przed atakami na lewicę oraz poznać „haki” biznesmena
"O:Ja cię przyszedłem ostrzec, żebyś cyzelował precyzyjnie przekaz publiczny."
"G:Nie wiedziałem, że jesteś instrumentem w rękach służb."
Drugie nagranie.
2 października Oleksy ponownie udał się do biura Gudzowatego, ponieważ został poinformowany o wcześniej nagranych taśmach. Biznesmen przekonywał, że nic nie wie o tych nagraniach.
Reakcje.
Oleksy wycofał się ze wszystkich stwierdzeń oraz publicznie za nie przeprosił oraz zapowiedział podanie Gudzowatego do sądu za podsłuch bez swojej zgody. Został także zawieszony na 3 miesiące w SLD. 29 marca 2007 Oleksy złożył swoją legitymację partyjną.
Opublikowanie taśm przez tygodnik Wprost 21 marca 2007 i Dziennik 22 marca 2007, które przekazano także prokuraturze i Agencji Bezpieczeństwa Wewnętrznego, spowodowało liczne komentarze polityków lewicy, przedstawicieli rządu oraz Rzecznika Praw Obywatelskich.

</doc>
<doc id="867552" url="https://pl.wikipedia.org/wiki?curid=867552" title="Martyna (imię)">
Martyna (imię)



</doc>
<doc id="867555" url="https://pl.wikipedia.org/wiki?curid=867555" title="Bitwa pod Niemieckim Brodem">
Bitwa pod Niemieckim Brodem

Bitwa pod Niemieckim Brodem – starcie zbrojne, które miało miejsce 10 stycznia 1422 roku podczas drugiej krucjaty w okresie wojen husyckich.
W miejscowości zwanej Niemieckim Brodem (czes. "Německý Brod", niem. "Deutschbrod" - dzisiaj Havlíčkův Brod) husyci dowodzeni przez Jana Žižkę oblegali wojska katolickie liczące 2 000 – 2 500 jazdy. Obrona nie trwała długo i wkrótce miasto zostało zdobyte i złupione. Pobici krzyżowcy stracili 500 ludzi. W ręce zwycięzców dostało się całe zaopatrzenie wojsk katolickich umieszczone na 500 wozach. Była to jedna z największych zdobyczy, jaka dostała się w ręce husytów w czasie wojen husyckich. Miasto i tabory na pastwę losu zostawiły wycofujące się przez most wojska katolickie. Ponieważ jeden most nie gwarantował dostatecznie szybkiego tempa przeprawy, część sił ruszyła po lodzie. Początkowo zdawało to egzamin, jednak w pewnym momencie osłabiony lód pękł i znaczna liczba żołnierzy Luksemburczyka potonęła.

</doc>
<doc id="867557" url="https://pl.wikipedia.org/wiki?curid=867557" title="Dardżyling">
Dardżyling

Dardżyling (ang. "Darjiling", dawniej stosowano zapis "Darjeeling"; beng. দার্জিলিং; hindi दार्जिलिंग, trl. "Dārjiliṁg", trb. "Dardźiling"; nep. दार्जलिङ) – miasto w północno-wschodnich Indiach, w stanie Bengal Zachodni w Himalajach, położone na wysokości 2140 m n.p.m., stolica dystryktu o tej samej nazwie.
Miasto jest znanym uzdrowiskiem klimatycznym, ośrodkiem turystycznym i punktem wyjścia dla wypraw himalaistycznych, słynie też w świecie z uprawy i przetwórstwa herbaty (herbata Darjeeling). Od 1962 roku posiada własny uniwersytet. Atrakcjami turystycznymi są muzeum owadów i ogród botaniczny. Wąskotorowa linia kolejowa łączy je z miastem Śiliguri. Himalajska kolej w Dardżyling od 1999 znajduje się na Liście światowego dziedzictwa UNESCO. W czasach panowania Brytyjczyków ze względu na warunki klimatyczne w mieście powstawały rezydencje letnie Anglików uciekających od upału w innych regionach Indii.
Miasto Dardżyling znane jest też dzięki Matce Teresie z Kalkuty, która 10 września 1946 roku podróżując, z Kalkuty do klasztoru w Dardżyling na coroczne rekolekcje, usłyszała „powołanie w powołaniu” – wezwanie, by opuścić klasztor i założyć nowe zgromadzenie, oddane pomocy najbiedniejszym z biednych.
Demografia.
Miasto Dardżyling, według spisu statystycznego z 2011 r. liczyło 118 805 mieszkańców, 59 187 mężczyzn i 59 618 kobiet. Na 1000 mężczyzn przypadało 1007 kobiet, co jest wartością wyższą od średniej dla całego stanu, gdzie na 1000 mężczyzn przypadało tylko 950 kobiet. Dzieci w wieku 0-6 lat stanowiły 6,24% (jednak w tej grupie wiekowej na 1000 chłopców przypadało tylko 946 dziewczynek). Analfabetami było 6,15% społeczności miasta (w całym stanie było to 23,74% ludności), 3,59% mężczyzn i 8,69% kobiet.
Według spisu powszechnego z 2011 r. większość, bo 66,51% ludności, wyznaje hinduizm. Na drugim miejscu jest buddyzm, który wyznaje 23,91% ludności. Kolejne grupy wyznaniowe to: chrześcijanie – 5,13%, Muzułmanie – 3,94%, wyznawcy dźinizmu – 0,21% i sikhowie – 0,08%.

</doc>
<doc id="867558" url="https://pl.wikipedia.org/wiki?curid=867558" title="Przełęcz Kozia (Sudety)">
Przełęcz Kozia (Sudety)

Przełęcz Kozia (653 m n.p.m.) – przełęcz w Sudetach Środkowych, w południowo-wschodniej części Gór Wałbrzyskich.
Przełęcz położona jest na obszarze Parku Krajobrazowego Sudetów Wałbrzyskich na południe od dzielnicy Wałbrzycha Podgórze. Jest to wąskie, głęboko wcięte obniżenie o stromych zboczach i dość łagodnych podejściach oddzielające masyw Borowej (853 m n.p.m.) od Kozła (774 m n.p.m.). Cały obszar przełęczy porośnięty jest lasem mieszanym regla dolnego. Na przełęczy znajduje się węzeł sześciu dróg.
Turystyka.
Przez przełęcz prowadzą szlaki turystyczne.
Z przełęczy w kierunku północno-wschodnim widoczny jest masyw Ślęży.

</doc>
<doc id="867559" url="https://pl.wikipedia.org/wiki?curid=867559" title="János Csernoch">
János Csernoch

János Csernoch (ur. 18 czerwca 1852 w Skalicy, zm. 25 lipca 1927 w Ostrzyhomiu) – kardynał, prymas Węgier.
Życiorys.
Gimnazjum ukończył w Bratysławie, a następnie został posłany na studia filozoficzno-teologiczne do Wiednia.
Naukę w Wiedniu ukończył w dniu 18 listopada 1874 roku, uzyskując tytuł doktora teologii i święcenia kapłańskie od prymasa Jánosa Simora. Naukę kontynuował w Rzymie; studiował bibliotekarstwo, archiwistykę i prawo kanoniczne. W 1888 roku objął urząd proboszcza w trójnarodowościowym miasteczku Radošovce, skąd jeszcze w tym samym roku wezwano go do Ostrzyhomia. Tam został bibliotekarzem i archiwistą pałacu prymasowskiego. W 1890 roku został kanonikiem, a w dziesięć lat później posłem do parlamentu w Budapeszcie. W 1908 roku został wyświęcony na biskupa i objął urząd biskupa Csanád z siedzibą w Timișoarze. Po trzech latach – w roku 1911 został arcybiskupem-metropolitą kaloczańskim.
Prymas Węgier i kardynał.
Po podaniu się do dymisji prymasa kardynała Kolosa Vaszaryego, w roku 1913 papież Pius X arcybiskupa kaloczańskiego Jana Czernocha mianował arcybiskupem ostrzyhomskim, a bezpośrednio przed swoją śmiercią kardynałem. Nowy kardynał w rok później wziął udział w konklawe nowego papieża Benedykta XV, a potem jeszcze papieża Piusa XI.
W dniu 21 marca 1919 na Węgrzech podczas wybuchu krwawego puczu Węgierskiej Republiki Rad Czernoch wziął udział w sprzysiężeniu białych w Segedynie i związał się z organizacją legitymistów, próbujących zwrócić tron królewski Karolowi IV Habsburgowi.

</doc>
<doc id="867561" url="https://pl.wikipedia.org/wiki?curid=867561" title="Herb Skierniewic">
Herb Skierniewic

Herb Skierniewic – jeden z symboli miasta Skierniewice w postaci herbu.
Wygląd i symbolika.
Herb przedstawia w polu błękitnym krzyż złoty nad belką srebrną, po bokach dwie lilie srebrne, w dole lilia takaż jedna.
Herb nawiązuje do symboliki arcybiskupstwa gnieźnieńskiego, do którego miasto należało od początku swego istnienia w 1457 do 1795 roku.
Historia.
Tak ukształtowany herb widnieje na wielu pieczęciach miejskich począwszy od XVI w.

</doc>
<doc id="867563" url="https://pl.wikipedia.org/wiki?curid=867563" title="Wilhelm Troschel">
Wilhelm Troschel

Wilhelm Troschel, też Troszel (ur. 26 sierpnia 1823 w Warszawie, zm. 2 marca 1887 tamże) – polski śpiewak, bas sceny warszawskiej, artysta operowy, nauczyciel śpiewu i kompozytor niemieckiego pochodzenia.
Życiorys.
Był synem warszawskiego wytwórcy fortepianów i weterana powstania listopadowego, również Wilhelma. Śpiewu uczył się m.in. u Augusta Freyera. Zadebiutował 17 kwietnia 1843 rolą Rodolphe'a w operze "Le lac des fées" Daniela Aubera. Pozostał śpiewakiem Opery Warszawskiej do 1865 roku.
 Był pierwszym odtwórcą roli Zbigniewa w "Strasznym Dworze" Stanisława Moniuszki, a także roli stolnika w "Halce" tegoż kompozytora.
Śpiewał fragmenty "Requiem" Józefa Stefaniego podczas nabożeństwa za dusze poległych uczestników manifestacji patriotycznej 27 lutego 1861 w kościele św. Krzyża w Warszawie.
Kompozycje Troschela, głównie do śpiewu, były powszechnie lubiane za ich łatwość i wdzięczną melodyjność. Jako nauczyciel śpiewu położył zasługę przez szerzenie dobrej metody i gustu wśród licznego grona uczennic.
Był żonaty z Wilhelminą z Sennewaldów (1830-1915), córką wydawcy Gustawa Adolfa. Córka ich Paulina wyszła za znanego zegarmistrza Ludwika Lilpopa.
Jest autorem muzyki m.in. do popularnej pieśni religijno-patriotycznej "Pod Twą obronę". Skomponował także kilka innych pieśni religijnych.
Został pochowany na cmentarzu ewangelicko-augsburskim w Warszawie (aleja 16, grób 46).

</doc>
<doc id="867564" url="https://pl.wikipedia.org/wiki?curid=867564" title="Wilhelm Troszel">
Wilhelm Troszel



</doc>
<doc id="867565" url="https://pl.wikipedia.org/wiki?curid=867565" title="Obudowa kotwiowa">
Obudowa kotwiowa

Obudowa kotwiowa – obudowa wyrobisk górniczych w postaci cięgien (kotwi), umieszczanych w otworach wiertniczych wykonanych w stropie i ociosach wyrobiska. Głowica kotwi rozparta jest w otworze wiertniczym, a końcowa część kotwi podtrzymuje zewnętrzną warstwę skalną.
Istota działania tego typu obudowy jest oparta na „spięciu” warstw skalnych stropu, powodując przy tym wzmocnienie górotworu.
Obudowa kotwiowa nie ma skłonności do przenoszenia dużych obciążeń.
Najpopularniejsze rodzaje obudów kotwiowych:

</doc>
<doc id="867568" url="https://pl.wikipedia.org/wiki?curid=867568" title="USS Undine">
USS Undine

Okręty US Navy o nazwie USS "Undine":

</doc>
<doc id="867569" url="https://pl.wikipedia.org/wiki?curid=867569" title="Nasięźrzał pospolity">
Nasięźrzał pospolity

Nasięźrzał pospolity ("Ophioglossum vulgatum" L.) – gatunek byliny należący do rodziny nasięźrzałowatych ("Ophioglossaceae").
Rozmieszczenie geograficzne.
Gatunek szeroko rozprzestrzeniony. Występuje w Europie, Azji, Afryce i Ameryce Północnej. Zwarty zasięg gatunku obejmuje w Europie obszar od Wysp Brytyjskich i Francji po południową Skandynawię, Polskę i łuk Karpat, na południu obejmując Bułgarię, Serbię i środkowe Włochy. W rozproszeniu spotykany jest jednak poza tym na całym kontynencie. W Polsce rośnie w rozproszeniu na terenie całego kraju.
Biologia i ekologia.
Pęd nadziemny widoczny jest od czerwca do sierpnia na wilgotnych, śródleśnych polanach, łąkach oraz na glebach wapiennych. Gatunek charakterystyczny łąk trzęślicowych ze związku "Molinion caeruleae". Odnotowano występowanie tego gatunku także w lasach grądowych, w miejscach nasłonecznionych (np. po wyrębie drzew, w młodych lasach odradzających się po pożarze oraz lasach w fazie regeneracji).
Liczba chromosomów (w wersji diploidalnej) nasięźrzału pospolitego odnotowana dla roślin występujących w Indiach i Europie wynosi 480, podczas gdy w Ameryce, w rejonie Appalachów, dochodzi ona do 1320.
Zagrożenia i ochrona.
W Polsce jest to gatunek rzadko spotykany. Umieszczony jest na Czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia VU). Objęty jest ścisłą ochroną gatunkową od 2004 .

</doc>
<doc id="867570" url="https://pl.wikipedia.org/wiki?curid=867570" title="Departament III MSW">
Departament III MSW

Departament III Ministerstwa Spraw Wewnętrznych – komórka organizacyjna Służby Bezpieczeństwa, organ w strukturze Ministerstwa Spraw Wewnętrznych Polskiej Rzeczypospolitej Ludowej, działający w latach 1956-1990. Prowadził walkę z działalnością antypaństwową w kraju, odpowiadał za tzw. nadbudowę tj. w rozumieniu marksistowskim sferę niematerialną (ideologia, kultura, nauka). Początkowo również za bazę, czyli w rozumieniu marksistowskim sferę materialną (środki produkcji, siła robocza), (od 1981 roku ochroną gospodarki państwowej zajmował się tym Departament V MSW).

</doc>
<doc id="867572" url="https://pl.wikipedia.org/wiki?curid=867572" title="Rainer Knaak">
Rainer Knaak

Rainer Fritz Albert Knaak (ur. 16 marca 1953 w Pasewalku) – niemiecki szachista, arcymistrz od 1975 roku.
Kariera szachowa.
Grę w szachy poznał w wieku pięciu lat. Trzykrotnie (w latach 1966, 1969 i 1970) zdobył złote medale na mistrzostwach NRD juniorów w różnych kategoriach wiekowych. Od połowy lat 70. był najlepszym, obok Wolfganga Uhlmanna szachistą wschodnich Niemiec, co potwierdził pięciokrotnym zdobyciem tytułu mistrza kraju (w latach 1974, 1978, 1982, 1983 i 1984) oraz trzykrotnym udziałem w narodowej drużynie na szachowych olimpiadach w 1972, 1988 oraz 1990 roku (w latach 1974–1986 reprezentacja NRD nie brała udziału w olimpijskich turniejach).
Do jego sukcesów w turniejach międzynarodowych należą zwycięstwa w Ołomuńcu (1972), Lipsku (1977), Balasisze (1977), Zabrzu (1977), Halle (1978), Cienfuegos (1984) i Atenach (1992, turniej "Acropolis"), jak również II miejsca w Zinnowitz (1971), Halle (1974), Bukareszcie (1975) i Trnawie (1980) oraz dzielone II miejsce w Sandomierzu (1976), Jurmale (1978) i Poczdamie (1985) oraz dzielone III w memoriale Akiby Rubinsteina w Polanicy-Zdroju (1979) i Cienfuegos (1980).
Najwyższy ranking w karierze osiągnął 1 stycznia 1979 r., z wynikiem 2565 punktów dzielił wówczas 24-25. miejsce na światowej liście FIDE, jednocześnie zajmując 1. miejsce wśród szachistów Niemieckiej Republiki Demokratycznej.
Od 1994 r. jest stałym współpracownikiem firmy ChessBase. W turniejach szachowych występuje bardzo rzadko, głównie w rozgrywkach drużynowych niemieckiej Bundesligi.

</doc>
<doc id="867577" url="https://pl.wikipedia.org/wiki?curid=867577" title="Topologia gwiazdy rozszerzonej">
Topologia gwiazdy rozszerzonej



</doc>
<doc id="867579" url="https://pl.wikipedia.org/wiki?curid=867579" title="USS Umpqua">
USS Umpqua

Okręty US Navy o nazwie USS "Umpqua", pochodzącej od plemienia indiańskiego:

</doc>
<doc id="867587" url="https://pl.wikipedia.org/wiki?curid=867587" title="Partia Robotnicza (Francja)">
Partia Robotnicza (Francja)

Partia Robotnicza, fr. Parti des travailleurs (PT) – francuska partia polityczna o tradycjach trockistowskich, istniejąca w obecnej formie od 1991. Na jej czele stoi Daniel Gluckstein. Kandydatem partii w wyborach prezydenckich w 2007 był Gérard Schivardi, mer miejscowości Mailhac.
W partii istnieją obecnie cztery główne prądy: 
Około połowy członków partii rewindykuje pośrednio poparcie dla IV Międzynarodówki.
Zobacz też.
Partie polityczne Francji

</doc>
<doc id="867588" url="https://pl.wikipedia.org/wiki?curid=867588" title="USS Union">
USS Union

Okręty US Navy o nazwie USS "Union":

</doc>
<doc id="867591" url="https://pl.wikipedia.org/wiki?curid=867591" title="Siatka MM">
Siatka MM

Siatka MM – jednolita siatka, służąca do powiązania między sobą szeregu odrzwi obudowy podporowej wykonanej z łuków podatnych. Siatkę jednolitą wykonaną ze stali łączy się z odrzwiami obudowy za pomocą specjalnych spinek. 
Siatka oprócz powiązania odrzwi obudowy, służy do podtrzymania powierzchni skały lub węgla w stropie i ociosach wyrobiska.

</doc>
<doc id="867594" url="https://pl.wikipedia.org/wiki?curid=867594" title="Bazylika katedralna Narodzenia Najświętszej Maryi Panny w Tarnowie">
Bazylika katedralna Narodzenia Najświętszej Maryi Panny w Tarnowie

Bazylika katedralna Narodzenia NMP w Tarnowie – kościół gotycki, przebudowywany w późniejszych okresach. Budowla jest trzynawowa, z wydłużonym prezbiterium, zamkniętym trójboczną absydą oraz dobudowaną ze strony zachodniej wysoką na 72 m wieżą.
Historia.
Bazylika Katedralna, pod wezwaniem Narodzenia Najświętszej Maryi Panny. W swojej najstarszej części (wyznaczonej murami nawy głównej) kościół wzniesiony staraniem Spycimira Leliwity po lokacji miasta w 1330 r. jako świątynia parafialna, wymieniona po raz pierwszy w wykazie świętopietrza w 1346 r. Proboszczem był wtedy ks. Mikołaj, Czech z pochodzenia, były członek zakonu bożogrobców z Miechowa.
Prawo patronatu kościoła należało do potomków Spycimira z rodu Tarnowskich. Murowany z cegły kościół zbudowano w północno-zachodniej części miasta w jego najwyższym miejscu. Wokół niego do 1784 r. istniał cmentarz. Ponieważ Tarnów należał do starosty ruskiego Jana z Tarnowa 28 października 1392 r. w tarnowskim kościele parafialnym odbyła się konsekracja franciszkanina Jakuba Strepy, późniejszego błogosławionego, na pierwszego biskupa halickiego.
W zbliżonym czasie do południowej ściany kościoła parafialnego zbudowana została pierwsza kaplica, ufundowana przez podkomorzego krakowskiego, wnuka Spycimira Leliwity założyciela miasta. Była to kaplica św. Krzyża, zwana też kaplicą Bożego Ciała (obecnie stanowi część nawy południowej). Otrzymała ona siedmiopolowe sklepienie przeskokowe.
Kolegiata.
W 1400 r. biskup krakowski Piotr Wysz na prośbę Jana z Tarnowa podniósł tarnowski kościół parafialny do godności kolegiaty i powołał przy nim kapitułę kolegiacką z trzema prałaturami oraz dwiema kanoniami, na czele której stał prepozyt sprawujący jurysdykcję nad duchowieństwem w siedmiu parafiach.
W związku z podniesieniem rangi kościół został zapewne rozbudowany o prezbiterium, zakrystię kanonicką i prawdopodobnie wieżę przybudowaną do zachodniej fasady, o dolnych kondygnacjach murowanych i górnych drewnianych. W następnych latach za kolegiatą przy murze miejskim budowane były domy kanoników, czyli członków kapituły.
Była to pierwsza kolegiata na prawym brzegu Wisły w diecezji krakowskiej i pierwsza fundacji możnowładczej w tej diecezji. W 1415 r. wojewoda krakowski Jan Tarnowski i jego brat Spytek ufundowali w kolegiacie przy grobie ojca kaplicę z ołtarzem pod wezwaniem Rozesłania Apostołów dla zbawienia jego duszy, a także innych ich przodków. Kanonik zobowiązany do opieki nad kaplicą uposażony został wsią Łukowa. Wezwanie kaplicy Rozesłania Apostołów odnosiło się do święta, które obchodzone jest w liturgii Kościoła rzymskokatolickiego 15 lipca, a ponieważ tego właśnie dnia w 1410 r. stoczono bitwę pod Grunwaldem, w której obaj Leliwici wzięli udział, można interpretować tę fundację także jako wotum za zwycięstwo w tej bitwie. Obecnie stanowi ona część nawy południowej.
Prawdopodobnie w zbliżonym czasie jak kaplica Rozesłania Apostołów powstaje kaplica św. Anny. Świadczy o tym m.in. identyczne sklepienie gwiaździste. Obecnie kaplica stanowi część nawy północnej.
Nie wiadomo jak bardzo pożary całego miasta w 1483 i 1494 r. uszkodziły kolegiatę. Nie wykluczone, że po nich z inicjatywy Jana Amora z Tarnowa, zwanego Młodszym, powstały niezachowana górna część wieży, sieciowe sklepienie nawy głównej, kaplica Matki Bożej Szkaplerznej (obecnie część nawy południowej), skarbiec (obecnie część nawy północnej), stalle kanonickie (obecnie pod chórem muzycznym) oraz portal południowy, najbogatszy pod względem rzeźbiarskim i symbolicznym w tej świątyni.
Kolejny właściciel miasta i patron kościoła Jan Amor Tarnowski, hetman wielki koronny i kasztelan krakowski ufundował kilka wspaniałych pomników, czyniąc z wnętrza kolegiaty mauzoleum rodowe. Proboszczem kolegiaty był w tym czasie jego syn (zm. 1537) o tym samym imieniu, który również mógł partycypować w fundacji. Kolejno powstawały pomniki: Barbary z Rożnowa, wnuczki Zawiszy Czarnego i matki Jana Amora Tarnowskiego (1520-24), Barbary z Tęczyńskich, syna Jana Aleksandra, ojca Jana Amora i przyrodniego brata Jana (1525-1536). Pomniki poza pierwszym gotycko-renesansowym powstały prawdopodobnie w pracowni Bartłomieja Berecciego. Pierwotnie zostały umieszczone w prezbiterium kolegiaty. W 1528 r. król Węgier Jan Zápolya ufundował dla kolegiaty ołtarz (niezachowany) w podziękowaniu za gościnę jaką udzielono mu w Tarnowie.
W 1559 r. hetman Jan Amor Tarnowski podarował kolegiacie srebrną sukienkę na obraz Matki Bożej w ołtarzu (skradziona w 1693 r.). Według inwentarza kolegiaty spisanego w tym roku na zlecenie Rady Miejskiej miała ona 13 ołtarzy pod opieką poszczególnych bractw religijnych (Bożego Ciała, św. Szkaplerza, Literackiego i św. Anny) oraz bractw cechowych. Po śmierci hetmana Jana Amora Tarnowskiego w 1561 r. prace nad budową jego pomnika nagrobnego kontynuował włoski architekt i rzeźbiarz Jan Maria Padovano. Nadzór nad nimi miał sprawować starosta Adam Trzemeski. Padovano przekomponował przy tej okazji także pomniki Barbary z Tęczyńskich, Jana Aleksandra, Jana Amora i Jana Tarnowskich, które zostały przeniesione do bocznych kaplic, aby zrobić miejsce dla pomnika hetmana inspirowanego wielkimi pomnikami dożów weneckich z 2. połowy XV stulecia. Ponieważ syn hetmana Jan Krzysztof zmarł już w 1567 r. przed zakończeniem prac nad pomnikiem jego szwagier Konstanty Wasyl Ostrogski zlecił artyście przekomponowanie pomnika hetmana na piętrowy, aby umieścić w nim także postać Jana Krzysztofa Tarnowskiego. W ten sposób powstał najwyższy (13,8 m) w Polsce pomnik renesansowy, przedłużony jeszcze w dolnej partii o część poświęconą Zofii Ostrogskiej, po jej śmierci w 1570 r.
Pierwszym pomnikiem w kolegiacie tarnowskiej nie należącym do Tarnowskich był pomnik prepozyta Marcina Łyczki (obecnie w nawie południowej), który zmarł w 1578 r. i był m.in. fundatorem murowanego budynku szkoły parafialnej. Autorstwo tego pomnika przypisywane jest Wojciechowi Kuszczycowi, który też wykonał najstarsze zachowane epitafium w tym kościele, poświęcone rzeźbiarzowi Wojciechowi (obecnie pod wieżą przed wejściem do nawy głównej).
15 kwietnia 1617 r. pożar dachu nad prezbiterium spowodował stopienie dwóch dzwonów i upadek dwóch następnych. Zniszczeniu uległy akta i przywileje kościelne. Odbudowa trwała kilka lat. W tym czasie do prezbiterium od północy dobudowano skarbiec i kapitularz. Zamontowano w nim też naprzeciwko pomnika hetmana dorównujący my prawie wielkością monumentalny pomnik księcia Janusza Ostrogskiego (zm. 1620) i jego żony Zuzanny z Serédych (zm. 1596) wykonany w stylu manieryzmu gdańskiego. Autorem pomnika był wrocławianin Jan Pfister. Pomnik wykonywany był od 1612 r. w Brzeżanach i przywieziony stamtąd na wozach przez mieszkańców podtarnowskiej Strusiny.
W 1622 r. w kaplicy Rozesłania Apostołów umieszczono nagrobek upamiętniający zmarłego razem z żoną Katarzyną z Passerów. Postacie zmarłych ukazano na tle najstarszej panoramy Tarnowa. W zbliżonym czasie powstała też Pieta czczona do dnia dzisiejszego w katedrze tarnowskiej.
W 1644 r. zamontowano w prezbiterium nowy główny ołtarz.
W 1663 r., nazajutrz po uroczystości Bożego Ciała, pożar zniszczył miasto wraz z kolegiatą. Ocalały ołtarze i pomniki. Odbudowa rozpoczęła się w 1667 r. i dokonywana dzięki ofiarom kapituły i wiernych trwała przez kilka lat.
W 1690 r. papież Aleksander VIII nadał prepozytom tarnowskim tytuł infułata z prawem używania pontyfikaliów, jak również infuły i pastorału. Z podziękowaniem do Rzymu udał się prepozyt tarnowski ks. Piotr Stanisław Orłowski. Obdarowany został przez papieża licznymi relikwiami, w tym całym ciałem bł. Felicissimusa, męczennika z 258 roku. W 1700 r. uroczyście wprowadzono je do kolegiaty tarnowskiej. Na oprawę relikwii zużyto złom srebrny ze skarbca kościelnego i wota z ołtarzy. Przy tej okazji po raz pierwszy zagrała profesjonalna kapela kolegiacka.
8 września 1712 r. do nowej kaplicy wybudowanej nad skarbcem wprowadzono relikwie przywiezione z Rzymu przez ks. Piotra Stanisława Orłowskiego, których obecności tarnowianie przypisywali szybkie zakończenie zarazy w 1705 r. Ołtarz w niej powstał w 1733 r.
Na początku XVIII w. duchowieństwo kolegiaty tarnowskiej składało się z 34 księży (7 prałatów, 10 kanoników, 7 wikariuszy, 5 mansjonarzy i 5 psałterzystów). Dzieliło się ono na cztery kolegia: kolegium prałatów i kanoników tzw. kapituła większa; kolegium wikariuszy, tzw. kapituła mniejsza, kolegium mansjonarzy i kolegium psałterzystów. Prałaci i kanonicy mieli rezydować w Tarnowie zmieniając się co miesiąc. Duszpasterstwo parafii było zadaniem kolegium wikariuszy i było wykonywane pod kierunkiem prepozyta.
W 1725 r. wizytację kolegiaty tarnowskiej przeprowadził biskup krakowski Konstanty Szaniawski. Zastał w niej czterech wikarych, trzech mansjonarzy i dwóch psałterzystów, nieobecni w ogóle byli prałaci i kanonicy, a nabożeństwa mające być przez nich odprawiane były zaniedbywane. W dekrecie reformacyjnym biskup ustanowił m.in. nowy porządek codziennego nabożeństwa i sankcje finansowe za jego naruszanie. Zalecił też pokrycie świątyni materiałem ogniotrwałym. Scholastykowi nakazał, by z pomocą mieszczan i kapituły kolegiackiej w ciągu roku odnowił zdewastowaną szkołę.
Po pożarze miasta w 1735 r. przystąpiono do pokrycia kolegiaty materiałem ogniotrwałym w postaci dachówki. Prace ukończono w 1740 r., jednak nowy dach przeciekał i w 1757 r. prezbiterium pokryto blachą miedzianą. W tym roku zamontowano też nowe organy. 10 lat później wykonano nową posadzkę za pieniądze uzyskane ze sprzedaży kosztowności ze skarbca kolegiackiego. Odnowiono też przy okazji pomniki.
Katedra.
Dekretem z dnia 20 września 1783 r. cesarz Józef II utworzył diecezję tarnowską obejmującą całą zawiślańską część diecezji krakowskiej wcielonej do Austrii jako Galicja. Tarnowska kolegiata miała pełnić funkcję katedry. W następnym roku nakazem tegoż cesarza zlikwidowano także wszystkie cmentarze przykościelne, także przy tarnowskiej katedrze. W roku 1785 rząd austriacki skonfiskował prawie cały skarbiec kolegiacki (m.in. relikwiarze, kielichy, szaty srebrne z ołtarzy, wota). Postanowiono, że duchowny nie może posiadać więcej niż jedno beneficjum. Nowe rozporządzenie doprowadziło do likwidacji kapituły w dotychczasowym kształcie. Uposażenie tarnowskich prałatów i kanoników rząd austriacki włączył do Funduszu Religijnego, z którego członkowie nowo utworzonej kapituły katedralnej mieli otrzymywać od tego czasu stałe płace. Skonfiskowano także budynki należące do kapituły kolegiackiej. W tym roku spłonął też główny ołtarz katedry.
13 marca 1786 r. papież Pius VI erygował kanonicznie diecezję tarnowską, włączając ją do metropolii lwowskiej, a dotychczasowej kolegiacie nadał godność katedry biskupiej. 24 września 1786 r. odbył się uroczysty ingres biskupa Floriana Amanda Janowskiego, pierwszego ordynariusza tarnowskiego z udziałem tysięcy wiernych. Kiedy jednak ustały przyczyny powołania do życia diecezji tarnowskiej, rząd austriacki nie zawahał się doprowadzić do jej likwidacji i dlatego w 1808 r. po 22 latach przestała istnieć.
Tarnowska katedra stała się świątynią parafialną w diecezji przemyskiej, a od 1822 r. w diecezji tynieckiej.
Na początku XIX w. połączono kaplice Matki Bożej Szkaplerznej i św. Krzyża w jedną pw. św. Walentego (obecnie część nawy południowej). W 1810 r. z powodu złego stanu wieży rozebrano jej górną część aż do kalenicy dachu. W 1821 r. prywatnym nakładem nieco podwyższono ją i nakryto kopulastym dachem.
Remont i przebudowa 1827-1832.
W 1826 r. dzięki inicjatywie biskupa tynieckiego Grzegorza Tomasza Zieglera postanowiono przenieść katedrę biskupa z powrotem do Tarnowa.
28 kwietnia 1827 r. biskup Grzegorz Tomasz Ziegler wmurował kamień węgielny pod przebudowę katedry. Po jego odejściu w tym samym roku pracami trwającymi do 1832 r. kierowali wikariusz generalny ks. Jan Chrzciciel Fukier i proboszcz ks. Stanisław Kostka Zabierzewski. W jej ramach przedłużono prezbiterium (zakończone do tego czasu płaską ścianą, zastąpiono wieloboczną bez okien), wstawiono nowy główny ołtarz o wysokości zbliżonej do pomników Tarnowskich i Ostrogskich z obrazem Wniebowzięcia Matki Bożej sprowadzonym z Wiednia, przebudowano i poszerzono chór muzyczny, na którym umieszczono nowe organy. Kaplicę, zakrystię i obniżoną kaplicę św. Relikwii po północnej stronie nawy głównej połączono w jedno wnętrze nawy północnej nazwaną kaplicą św. Anny. Po stronie południowej powiększoną o część wschodnią kaplicę św. Walentego przemianowano na kaplicę św. Benedykta tworząc nawę południową. Całość zewnętrznej elewacji pokryto zaprawą wapienną. W ten sposób katedra otrzymała układ bazylikowy z dwiema nawami, zatracając jednocześnie gotyckie cechy stylowe. Podczas prac uszkodzono pomniki w prezbiterium.
Katedra wzbogaciła się o antepedium wykonane ze srebrnej blachy w latach 1753-55 we Wrocławiu i Augsburgu, ufundowane pierwotnie dla klasztoru tynieckiego przez opata Stanisława Benedykta Bartoszewskiego herbu Bończa. Prawdopodobnie również wtedy umieszczono w katedrze wielki krucyfiks przy wejściu południowym.
Restauracja 1850-1853.
Kolejne prace w katedrze podjęto z inicjatywy i pod kierunkiem proboszcza Michała Króla. W 1850 r. zamówił on dwa ołtarze boczne u Danasiewicza z Nowego Sącza dopasowane stylistycznie do ołtarza głównego. Stojące do dnia dzisiejszego. Po lewej z obrazem św. Józefa (obecnie Matki Bożej Częstochowskiej), po prawej z Ukrzyżowanym pędzla nieznanego malarza z Kalwarii Zebrzydowskiej. Trzeci ołtarz boczny z obrazem św. Kazimierza pędzla Ksawerego Marynowskiego ufundował ks. Walenty Kostkowicz. Z powodu umieszczenia herbu Polski w obrazie tego Świętego ks. Michał Król musiał zmagać się z oskarżeniami o nielojalność wobec cesarza. Ksiądz Król wymienił też ołtarze w kaplicach św. Anny i Benedykta. W pierwszym z nich umieszczono obraz Najświętszego Serca Pana Jezusa pędzla Wiesława Zarzyckiego z Krakowa.
W 1853 r. ułożono w katedrze nową posadzkę zakupioną ze zrujnowanego pałacu Lubomirskich w Dąbrowie Tarnowskiej. Dobudowano też drugą zakrystię mającą służyć kanonikom i naprawiono pomniki nagrobne doklejając rozbite w 1827 r. fragmenty i usuwając z nich warstwę gliny i farby. Księdzu Królowi nie udało się doprowadzić do odbudowy górnej części wieży katedry, na czym bardzo mu zależało.
29 września 1869 r. doszło do celowego podpalenia poddasza prezbiterium, które jednak udało się ugasić.
Przebudowa 1890-1900.
W 1884 r. w 30. rocznicę ogłoszenia dogmatu o Niepokalanym Poczęciu biskup tarnowski Józef Pukalski ufundował figurę Matki Boskiej Niepokalanie Poczętej, która stanęła na kolumnie na pl. Katedralnym. W tym czasie ideę odbudowy wieży katedry podjął kanonik ks. Stanisław Walczyński, który z powodzeniem zaczął prowadzić składkę na ten cel. Pierwotnie - według projektu Feliksa Księżarskiego - miała ona przypominać wieżę kościoła mariackiego w Krakowie.
W 1886 r. nowy tarnowski biskup ordynariusz Ignacy Łobos uznał restaurację katedry za jedno z najpilniejszych zadań i przyjął patronat nad zbiórką funduszy na ten cel. Proboszczem katedry był w tym czasie ks. Franciszek Leśniak. Projekt neogotyckiej przebudowy powierzono Julianowi Zachariewiczowi ze Lwowa. Dofinansowanie prac z budżetu gminy przyjęto w Radzie Miejskiej jednomyślnie. Do odnowy katedry przyczyniła się zatem przynajmniej połową tej sumy także społeczność żydowska Tarnowa. W 1890 r. powołano w tym celu dwa komitety, restauracyjny (zajął się w I fazie prac głównie nowym prezbiterium i wnętrzem) i parafialny (zajął się w I fazie prac wieżą). Prace prowadziło przedsiębiorstwo budowlane Franciszka Hackbeila starszego. Z woli biskupa pierwszym przedsięwzięciem było postawienie ołtarza Najświętszego Sakramentu według proj. Tadeusza Błotnickiego w nawie południowej. W 1891 r. zakończono wzmocnienie i przebudowę wieży katedry, po której liczy ona 72 m wysokości. Umieszczono na niej duży dzwon „Ignacy Józef” z dwoma mniejszymi oraz zegar z czterema tarczami. Ukończono też renowację pomników Tarnowskich i Ostrogskich. Usunięto warstwę farby pokostowej oraz dorabiane części z gipsu i drzewa, zastępując je oryginalnymi marmurowymi lub alabastrowymi, które zachowano z poprzedniej restauracji. Przeniesiono też pomnik Barbary z Rożnowa z nawy południowej do prezbiterium. W nawie głównej zeskrobano polichromię wykonaną 40 lat temu i pomalowano ją na biało. Zdecydowano się też na odbicie tynku z całości elewacji budowli i położenie na części ścian okładziny z nowej cegły.
31 października 1891 r. ukończono budowę nowego trójbocznego prezbiterium (od tego czasu prezbiterium i nawa główna liczą łącznie 45 m długości) i nowej zakrystii kanonickiej. Na ścianach prezbiterium umieszczono sześć figur wykonanych w pracowni krakowskiego rzeźbiarza Zygmunta Langmana. Przedstawiają one świętych, którzy w diecezji tarnowskiej żyli lub przebywali: Stanisława i Wojciecha, biskupów i męczenników, Kingę i Szymona z Lipnicy, Kazimierza Królewicza i Jana Kantego. Przed końcem roku umieszczono w jego oknach pięć witraży ufundowanych przez p. Bidzińską a wykonanych przez fabrykę Jelego w Innsbrucku. W prezbiterium ustawiono też nowe stalle kanonickie wykonane w pracowni Wakulskiego w Krakowie, a w nawie głównej ambonę pochodząca z tej samej pracowni.
W 1893 r. staraniem komitetu restauracyjnego pokryto prezbiterium blachą, a mur działowy między nim a nawą główną wzmocniono i ozdobiono sterczynami.
W 1896 r. w katedrze umieszczono 14 stacji drogi krzyżowej w płaskorzeźbie, ufundowanych przez ks. infułata Stanisława Walczyńskiego. W znacznej części odbudowano grożące zawaleniem ściany zakrystii i nawy północnej.
W 1897 r. komitet restauracyjny postawił przedsionek północny. W okna wstawiono nowe witraże: Pokłon Trzech Króli (1891) w przedsionku południowym, Chrystus Dobry Pasterz (1899) w nawie Najświętszego Sakramentu od strony zachodniej; w nawie północnej trzy witraże: św. Stanisław (1891), św. Tomasz z Akwinu, św. Hieronim i św. Alfons Liguori (1896) oraz św. Anny (1899). Witraże w prezbiterium zostały wykonane w 1895 r. i przedstawiają: Niepokalane Poczęcie NMP, św. Wawrzyńca, św. Błażeja, św. Józefa i św. Ignacego, św. Barbarę i św. Helenę.
W 1899 r. Staraniem komitetu restauracyjnego na pamiątkę 50. rocznicy panowania cesarza Franciszka Józefa I przypadającej w poprzednim roku umieszczono na iglicy wieży katedralnej pozłacaną koronę ufundowaną przez duchowieństwo diecezji tarnowskiej. Prace ukończono przed 1900 r., w którym katedra obchodziła 500-lecie erygowania tarnowskiej kolegiaty. Z tej okazji wydano też monografię świątyni autorstwa Franciszka Herziga "Katedra, niegdyś kollegiata w Tarnowie". W tym czasie na zewnętrznej ścianie nawy południowej katedry umieszczono wizerunek Chrystusa ukrzyżowanego ufundowany przez Janusza Rypuszyńskiego, wykonany przypuszczalnie według projektu Antoniego Madeyskiego. Nie był to jednak ostateczny koniec prac w świątyni.
W latach 1904-1905 z funduszy zebranych na restaurację katedry położono nową posadzkę, wykończono cokół wokół budowli i zainstalowano główny portal od strony zachodniej według projektu Juliana Zachariewicza.
W 1910 r. w kaplicy Najświętszego Sakramentu w nawie południowej umieszczono pomnik nagrobny księcia Eustachego Sanguszki dłuta Antoniego Madeyskiego. W tym samym roku z okazji 500-lecia bitwy pod Grunwaldem odsłonięto pamiątkową tablicę na ścianie katedry, a dokładnie dawnej kaplicy Rozesłania Apostołów ufundowanej przez uczestników bitwy pod Grunwaldem z rodu Tarnowskich.
W 1913 r. rozpoczęto malowanie nowej polichromii, która jednak budziła poważne zastrzeżenia Centralnej Komisji Opieki nad Pomnikami w Wiedniu, jako mało odpowiednia dla tego kościoła. 10 lipca 1914 r. prawie w przeddzień wybuchu I wojny światowej piorun, który uderzył w wieżę katedry wyrwał prawie połowę tarczy zegarowej od strony wschodniej.
W czasie I wojny światowej katedrę ominęły zniszczenia.
3 listopada 1918 r. biskup Leon Wałęga w wolnym już od obcej władzy Tarnowie celebrował w katedrze uroczyste nabożeństwo w intencji zjednoczenia ziem polskich.
Restauracja 1957-1960.
W listopadzie 1944 r. zaczęto zabezpieczanie wnętrza katedry przed nadchodzącym frontem, m.in. za pomocą budowy murów przy pomnikach i wypełnianie przestrzeni między nimi workami z piaskiem. Zniszczeniu uległ tylko zespół witraży od wybuchu bomby 10 stycznia 1945 r. W 1957 r. pod kierunkiem proboszcza ks. Jana Bochenka. przystąpiono do prac remontowych w katedrze. Planowano m.in. ujednolicenie stylistyczne wnętrza przez zastąpienie klasycystycznych ołtarzy bocznych tryptykami i obniżenie łuków w wejściach prowadzących do naw bocznych, ale ostatecznie z tego zrezygnowano.
W czasie prac trwających do 1960 r. m.in. wymieniono posadzkę na granitową umieszczając pod nią ogrzewanie kościoła oraz wymieniono oświetlenie wnętrza, oczyszczono pomniki w prezbiterium i zrekonstruowano freski znajdujące się wokół nich, podobnie jak fragmenty polichromii ściennej z XVI w. w dawnej kaplicy Matki Bożej Szkaplerznej. Przeołowiono też witraże i wykonano nowe ławki, wzorując się na dawnych rokokowych. W przedsionku północnym umieszczono tablicę z nazwiskami księży diecezji tarnowskiej zamordowanych podczas okupacji niemieckiej. Najważniejszym efektem prac była nowa polichromia zdobiąca wnętrze świątyni, której poszczególne części wykonali: Józef E. Dutkiewicz, Adam Marczyński i Wacław Taranczewski.
Na pamiątkę 1000-lecia chrześcijaństwa w Polsce w 1970 r. wstawiono nowe drzwi do nawy głównej pod wieżą, wykonane z trybowanej blachy miedzianej, według proj. Bogdany i Anatola Drwalów w pracowni Mariana Biedrońskiego. 14 czerwca 1972 r. papież Paweł VI nadał tarnowskiej katedrze tytuł bazyliki mniejszej.
Restauracja 1981-1987.
29 czerwca 1981 r. na pl. Katedralnym odsłonięto pomnik Jana Pawła II autorstwa Bronisława Chromego. W tym samym roku na polecenie biskupa Jerzego Ablewicza przystąpiono do pierwszych poważniejszych prac remontowych we wnętrzu. Pomysłodawcą ich był inż. arch. Edward Dutkiewicz, syn wcześniejszego restauratora katedry i współautora polichromii Józefa E. Dutkiewicza. Prace nadzorował proboszcz ks. Kazimierz Kos.
W dniach 1-8 września 1982 r. w ramach ogólnopolskich obchodów 600-lecia klasztoru jasnogórskiego trwało nawiedzenie bazyliki katedralnej przez kopię Ikony Matki Bożej Częstochowskiej. W uroczystościach na pl. Katedralnym uczestniczyło codziennie tysiące wiernych. Po zakończeniu nawiedzenia w jednym z bocznych ołtarzy figurę Matki Bożej z Lourdes zastąpiła kopia jasnogórskiej ikony pędzla Kazimierza Rydla z Krakowa, dar ks. Franciszka Korty.
W 1986 r. przed obchodami 200-lecia istnienia diecezji tarnowskiej ukończono prace restauracyjne w bazylice katedralnej. W ich ramach m.in. odnowiono pomniki, zabielono polichromię w nawie głównej i w prezbiterium (w tym ostatnim podniesiono poziom podłogi), ustawiono nowy ołtarz główny przesuwając go w stronę nawy (1982 - umieszczono w nim relikwie bł. Karoliny Kózkówny), przeniesiono figurę Matki Bożej Bolesnej – Pietę sprzedsionka południowego do nowego ołtarza w nawie południowej wykonanego z brązu według projektu Czesława Dźwigaja. Artysta ten zaprojektował także troje brązowych drzwi o bogatej symbolice umieszczonych w wejściach do katedry. Przy przedsionku północnym ze scenami Męki Pańskiej z odniesieniami do polskiej martyrologii (1983), przy przedsionku zakrystii z wyobrażeniem Stworzenia świata i pierwszych ludzi (1984) i przy wejściu południowym dwuskrzydłowe ze scenami z życia Maryi (1985). Drzwi zostały wykonane w pracowni Stanisława Kowalówki.
W oknach nawy południowej umieszczono nowe witraże zaprojektowane przez Józefa Furdynę i wykonane w pracowni Anny i Ireneusza Zarzyckich (169-170). W ten sposób zmienioną i upiększoną katedrę odwiedził papież Jan Paweł II 10 czerwca 1987 r., odprawiając na pl. Katedralnym nieszpory eucharystyczne z wykorzystaniem monstrancji o wysokości 1,5 m z wyobrażeniami orłów z herbów Polski zaprojektowaną przez Czesława Dźwigaja i ufundowaną przez duchowieństwo diecezji tarnowskiej.
Po 2000 r..
W 2000 r. z okazji Wielkiego Jubileuszu na ścianie przedsionka południowego w miejscu, gdzie przedtem był ołtarz z Pietą umieszczono rzeźbę ze sceną Zwiastowania wykonaną w brązie według proj. Marka Benewiata. W tym samym roku ukończono remont organów (40 głosów), przebudowano też elementy szafy organowej i umieszczono na niej figurę muzykującego anioła. W 2002 r. wykonano rzeźbioną nakładkę na wewnętrzną stronę drzwi pod chórem według proj. Kazimierza Klimkiewicza. Umieszczono na niej symbole czterech Ewangelistów oraz herby: papieski i biskupi. 2 lutego 2006 r. biskup Wiktor Skworc wydał dekret erygujący sanktuarium Matki Bożej Bolesnej w kościele katedralnym p.w. Narodzenia Najświętszej Maryi Panny w Tarnowie. Stanowił on oficjalne zatwierdzenie kultu Piety z XVII w.
W latach 2005-2007 pod nadzorem proboszcza ks. Stanisława Salaterskiego przeprowadzono wymianę dachu z blachy miedzianej nad nawą główną bazyliki katedralnej oraz wymianę deskowania, blachy miedzianej dachu. Ponownie pozłocono także banię znajdującą się u podstawy krzyża i koronę na wieży, oczyszczono mury i naprawiono ich zniszczone fragmenty. 31 marca 2009 r. z inicjatywy biskupa Wiktora Skworca ekshumowane doczesne szczątki biskupów Franciszka Lisowskiego i Jana Stepy umieszczono w krypcie grobowej biskupów tarnowskich w bazylice katedralnej, jedynej dostępnej z siedmiu istniejących w katedrze. Spoczywają w niej także ks. prepozyt Andrzej Tarło i arcybiskup Jerzy Ablewicz.
Wnętrze.
Nawa południowa:
Nawa północna:
Kruchta (pod wieżą):
Prezbiterium:
Pod chórem muzycznym bogato rzeźbione stalle kanonickie z końca XV wieku. Polichromia wnętrza pochodzi z lat 1957-60, a wykonali ją J. E. Dutkiewicz, A. Marczyński i W. Taranczewski.
Organy.
Budowa organów w tarnowskiej katedrze była podsumowaniem prac restauracyjnych prowadzonych w kościele w latach 1889-1897. W ramach tych prac wybudowano m.in. istniejący do dziś neogotycki chór muzyczny.Instrument wykonała firma braci Rieger z Jägerndorf (obecnie Krnov w Czechach). Według katalogu tejże firmy organy tarnowskiej katedry zostały zbudowane w 1906 r. W latach 1964-65 przebudowę i rozbudowę organów przeprowadził zakład organmistrzowski Biernackich. W trakcie prac obciążony restrykcjami fiskalnymi zbankrutował oddział firmy Biernackich je wykonujący, wskutek czego przebudowę ukończył Tadeusz Rajkowski z Włocławka.
Dzwony.
Katedra posiada 3 dzwony oraz 2 gongi zegarowe. Na co dzień używany jest tylko mały dzwon.

</doc>
<doc id="867599" url="https://pl.wikipedia.org/wiki?curid=867599" title="Zanokcica północna">
Zanokcica północna

Zanokcica północna ("Asplenium septentrionale" (L.) Hoffm.) – gatunek paproci należący do rodziny zanokcicowatych ("Aspleniaceae"). Występuje w Europie, Azji i Ameryce Północnej. W Polsce rośnie najczęściej na Śląsku i w Górach Świętokrzyskich, w górach wysokich dość rzadko.
Zagrożenia i ochrona.
Gatunek został umieszczony na Czerwonej liście roślin i grzybów Polski (2006, 2016) oraz w Polskiej Czerwonej Księdze Roślin jako narażony na wyginięcie (kategoria zagrożenia: V, VU). Od 2014 roku podlega w Polsce ochronie częściowej. Wprowadzone w rozporządzeniu zakazy dotyczą dziko występujących roślin i obejmują także gospodarkę rolną, leśną i rybacką.

</doc>
<doc id="867602" url="https://pl.wikipedia.org/wiki?curid=867602" title="Płetwistość szyi">
Płetwistość szyi

Płetwistość szyi (szyja płetwista, taśmy szyjne, skrzydlik szyjny, łac. "pterygium colli") – parzysty fałd skóry na bocznej powierzchni szyi. Jest to wada wrodzona o charakterze deformacji, zwykle stanowiąca część składową zespołów wad wrodzonych, ale czasem spotykana także jako izolowana wada. Zespoły dla których płetwista szyja jest szczególnie charakterystyczna, to:
Etiologia.
Uważa się, że płetwistość szyi spowodowana jest obrzękiem tkanki podskórnej karku ("cystic hygroma nuchae") w życiu płodowym; obrzęk wywołuje deformację jaką jest rozciągnięcie skóry karku i szyi, która może się utrzymywać przez całe życie u chorego, mimo że obrzęk przy urodzeniu jest już nieobecny. 
Zwrócono uwagę na korelację między występowaniem obrzęków limfatycznych w zespole Turnera a wadami wrodzonymi serca i nerek. Inne badania potwierdziły częstsze występowanie koarktacji aorty i dwupłatkowej budowy zastawki ujścia aorty, natomiast nie wykazały związku obrzęków w życiu płodowym z wrodzonymi wadami nerek . Próbowano również znaleźć genetyczne podłoże obrzęków w tym zespole; "locus" domniemanego uszkodzonego genu to Xp11.4-21.1.
Obraz kliniczny.
Tak jak w przypadku wielu innych cech dysmorficznych, stopień nasilenia tej anomalii może być bardzo różny. Fałdy skórne mogą być ledwo zauważalne po obu stronach szyi, tak jak mogą być znacznej szerokości i sięgać od wyrostków sutkowatych aż po szczyty ramion. Cecha jaką jest obrzęk tkanki podskórnej w okolicy karku jest wykrywana w USG płodu.
Leczenie.
Anomalia ta może stanowić znaczny defekt kosmetyczny, stygmatyzujący chorego; przy znacznym nasileniu cechy można ją skorygować chirurgicznie .

</doc>
<doc id="867605" url="https://pl.wikipedia.org/wiki?curid=867605" title="Supetar">
Supetar

Supetar () – miasto w Chorwacji, w żupanii splicko-dalmatyńskiej, siedziba miasta Supetar. Leży na północnym wybrzeżu dalmatyńskiej wyspy Brač. W 2011 roku liczył 3213 mieszkańców.
Linia promowa łączy Supetar ze Splitem. Usytuowany jest w zatoce Św. Piotra i stąd wywodzi się jego nazwa. Supetar dziś się zalicza do głównych chorwackich centrów turystycznych. Centrum miasta stanowi targ i plac wokół portu promowego i promenada nadmorska ("Porat") z kawiarniami i restauracjami regionalnymi. Z miastem od 1921 roku związany był artysta rzeźbiarz Ivan Rendić.
Do najważniejszych obiektów miasta należą:

</doc>
<doc id="867608" url="https://pl.wikipedia.org/wiki?curid=867608" title="Płetwista szyja">
Płetwista szyja



</doc>
<doc id="867609" url="https://pl.wikipedia.org/wiki?curid=867609" title="Deklaracja helsińska">
Deklaracja helsińska

Deklaracja helsińska – zbiór zasad dotyczących prowadzenia badań klinicznych na człowieku, opracowanych przez Światowe Towarzystwo Medyczne.
Po raz pierwszy dokument ten został przyjęty w czerwcu 1964 roku, a w 1975 połączono go z "Kodeksem norymberskim". Deklaracja określa międzynarodowe zasady dotyczące prowadzenia badań naukowych w medycynie, stawiając na pierwszym miejscu dobro uczestników badań. Kilkakrotnie ulegała zmianom redakcyjnym; w październiku 2013 roku przyjęto obecnie obowiązującą wersję. Została opracowana jako wykładnia zasad etycznych dla badań medycznych na ludziach, włączając w to badania nad materiałem biologicznym pochodzącym od zidentyfikowanego biorcy oraz badania nad danymi medycznymi pochodzącymi z historii chorób pacjentów. Założeniem dokumentu jest zasada, że powinien być uwzględniamy i czytany jako całość (żaden z jej przepisów nie powinien być stosowany w oderwaniu od pozostałych).

</doc>
<doc id="867610" url="https://pl.wikipedia.org/wiki?curid=867610" title="1965 NBA Draft">
1965 NBA Draft

NBA Draft 1965

</doc>
<doc id="867611" url="https://pl.wikipedia.org/wiki?curid=867611" title="II bitwa pod Wawrem">
II bitwa pod Wawrem

II bitwa pod Wawrem – zwycięska bitwa wojsk polskich dowodzonych przez gen. Jana Skrzyneckiego nad rosyjską grupą osłonową Geismara. Odbyła się 31 marca 1831 i zapoczątkowała ofensywę polską podczas powstania listopadowego. Była częścią operacji zaplanowanej przez Ignacego Prądzyńskiego. W wyniku tego starcia doszło do bitwy pod Dębem Wielkim.

</doc>
<doc id="867612" url="https://pl.wikipedia.org/wiki?curid=867612" title="Taśmy szyjne">
Taśmy szyjne



</doc>
<doc id="867613" url="https://pl.wikipedia.org/wiki?curid=867613" title="Anamneza (modlitwa)">
Anamneza (modlitwa)



</doc>
<doc id="867614" url="https://pl.wikipedia.org/wiki?curid=867614" title="Skrzydlik szyjny">
Skrzydlik szyjny



</doc>
<doc id="867615" url="https://pl.wikipedia.org/wiki?curid=867615" title="T18 Boarhound">
T18 Boarhound

T18 Boarhound – amerykański ciężki samochód pancerny wyprodukowany w małych ilościach dla armii brytyjskiej w czasie II wojny światowej.
Historia.
W czerwcu 1941 armia amerykańska ogłosiła konkurs na średni i ciężki samochód opancerzony. Jako średni samochód pancerny został wybrany T17 Armored Car, a jako ciężki T18, którego prototyp został wyprodukowany w zakładach Yellow Coach w 1942. Był to duży pojazd z napędem na wszystkie osiem kół, z których cztery były sterowane. Samochód został wyposażony w bardzo gruby pancerz, jego masa własna wynosiła aż 26 ton, mniej więcej tyle co współczesne mu czołgów średnie. Początkowo został uzbrojony w armatę 37 mm umieszczoną w wieży, gdzie znajdował się także karabin maszynowy 7,62 mm, drugi karabin znajdował się w kadłubie samochodu. Już po powstaniu prototypu okazało się, że działo 37 mm było niewystarczające jako armata przeciwpancerna i zaprojektowano wersję samochodu T18E2, uzbrojoną w brytyjską armatę 6-funtową (57 mm).
Armia amerykańska nie zamówiła ani jednego egzemplarza tego pojazdu, za to armia brytyjska złożyła zamówienie na 2500 samochodów tego typu, jednak bardzo wysokie koszty produkcji i kiepskie możliwości terenowe spowodowały skasowanie projektu po wybudowaniu zaledwie 30 egzemplarzy. Pojazd ten nigdy nie został użyty bojowo.
Jedyny istniejący egzemplarz T18 znajduje się w Muzeum Wojsk Pancernych w Bovington.

</doc>
<doc id="867616" url="https://pl.wikipedia.org/wiki?curid=867616" title="USS Tarantula">
USS Tarantula

Okręty US Navy o nazwie USS "Tarantula":

</doc>
<doc id="867619" url="https://pl.wikipedia.org/wiki?curid=867619" title="Acoelomorpha">
Acoelomorpha

Acoelomorpha – hipotetyczny klad morskich organizmów wirkokształtnych, u których stwierdzono prawie całkowity brak macierzy pozakomórkowej. Nazwa została zaproponowana przez U. Ehlersa. Acoelomorpha klasyfikowano w randze odrębnego typu zwierząt dwubocznie symetrycznych (Bilateria) lub w randze gromady płazińców. 
Zaliczono do niego:
Początkowe badania genetyczne zdawały się potwierdzać monofiletyzm Acoelomorpha. Obciążone były jednak efektem "long branch attraction" (LBA). Analizy wykonane innymi metodami badawczymi (metoda parsymonii, maksymalnego prawdopodobieństwa) zasugerowały, że Acoelomorpha jest taksonem parafiletycznym, a Nemertodermatida i Acoela stanowią dwie wczesne linie ewolucyjne Bilateria. Analizy filogenomiczne wspierają jednak monofiletyzm Acoelomorpha składających się z Nemertodermatida i Acoela i wskazują na ich bliskie pokrewieństwo z Xenoturbellida, choć pozycja filogenetyczna takiego kladu pozostaje niejasna – według badań Hejnola i współpracowników (2009) stanowią one najbardziej bazalną linię ewolucyjną Bilateria, podczas gdy według analiz przeprowadzonych przez Philippe'a i in. są bazalną linią wtóroustych (Deuterostomia) – druga z tych hipotez zakłada utratę cech obecnych u ostatniego wspólnego przodka Deuterostomia.

</doc>
<doc id="867620" url="https://pl.wikipedia.org/wiki?curid=867620" title="Bazylika katedralna Narodzenia Najświętszej Maryi Panny w Sandomierzu">
Bazylika katedralna Narodzenia Najświętszej Maryi Panny w Sandomierzu

Bazylika katedralna Narodzenia NMP w Sandomierzu – kościół gotycki wzniesiony ok. 1360, rozbudowany w poł. XV w. Barokowa fasada świątyni pochodzi z 1670 roku. W latach 1708–1776 nastąpiła barokizacja wnętrza. Pod koniec XIX w. katedrę odnowiono według wytycznych ks. Józefa Karsznickiego (m.in. okładzina elewacji z cegły). Katedra od 1818 roku, bazylika mniejsza od 1960 roku.
Architektura.
Wyposażenie wnętrza jest późnobarokowe i rokokowe (ołtarz główny późnobarokowy z czarnego inkrustowanego marmuru, ołtarze boczne rokokowe rzeźbił M. Polejowski). Polichromie w prezbiterium i na ścianach są w stylu bizantyjsko-ruskim z 1. poł. XV w., odkrywane stopniowo i odnawiane w latach 1887–1934, na sklepieniu przez Juliusza Makarewicza 1933, w nawach Jana Bukowskiego 1935–1939. Ściany naw bocznych obudowane są boazerią z obrazami z lat 1708–1737 z cyklu „Martyrologium Romanum”, malowanymi przez Karola de Prevot. Wśród nich „Mord rytualny” czy przedstawianie rzezi ludności Sandomierza przez Tatarów. W katedrze znajdują się liczne nagrobki.
Organy.
Prospekt pochodzi z poprzednich organów, które zostały zbudowanew 1697 przez Andrzeja Nitrowskiego z Gdańska. Obecny instrument wybudowała firma Adolf Homan i Stanisław Jezierski. W późniejszych latach ks. dr Jan Chwałek zmienił dyspozycję.
Pomnik historii.
22 listopada 2017 r. decyzją Prezydenta RP Andrzeja Dudy na wniosek Ministra Kultury i Dziedzictwa Narodowego Piotra Glińskiego, po uzyskaniu opinii Rady Ochrony Zabytków, wpisano sandomierski historyczny zespół architektoniczno-krajobrazowy na listę pomników historii, przyznawany zabytkom nieruchomym o szczególnej wartości historycznej, naukowej i artystycznej, utrwalonym w powszechnej świadomości i mającym duże znaczenie dla dziedzictwa kulturalnego Polski. Obszar tego pomnika obejmuje zabytki sandomierskiej starówki, w tym między innymi bazylikę katedralną, sandomierskie kościoły pw. Nawrócenia świętego Pawła, pw. św. Jakuba, pw. św. Michała, pw. św. Józefa, pw. Ducha Świętego, Dom Długosza, średniowieczny układ urbanistyczny miasta, Brama Opatowska, ratusz, Collegium Gostomianum, Wąwóz Królowej Jadwigi i Wąwóz Piszczele.

</doc>
<doc id="867622" url="https://pl.wikipedia.org/wiki?curid=867622" title="Dymek (komiks)">
Dymek (komiks)

W komiksie dymek (czasem nieprecyzyjnie nazywany chmurką) jest polem, w którym umieszczany jest tekst wypowiadany przez bohaterów lub ich myśli. Dymek pozycjonowany jest tak, aby ogonkiem wskazywać na mówiącą postać, najczęściej ma kształt owalny, przypomina balon, stąd jego angielska nazwa – "speech balloon" (pol. "balonik mowy"), ale bywa też prostokątny (zwłaszcza w komiksach zachodnioeuropejskich – np. Storm, Largo Winch – czy w przypadku postaci mechanicznych).
W zależności od kształtu dymku może przedstawiać różne rodzaje wypowiedzi. Dymki kanciaste, poszarpane, przypominające gwiazdę, oznaczają krzyk, gniew lub wyrażają emocje. Dymek przypominający znaki dymne oznacza myśl niewypowiedzianą na głos – częściej jednak stosuje się zwykły dymek, którego ogonek zastąpiony jest kilkoma owalami skierowanymi w stronę mózgu bohatera. Dymek nieregularny może oznaczać, iż postać ma trudności z mówieniem. Dymek o krawędzi przerywanej oznacza zwykle szept.
Kształt dymku (a także użyty font lub kolor tekstu) może być przypisany do poszczególnych postaci (np. w serii Sandman, gdzie poszczególni Nieskończeni mogą być po tym właśnie rozpoznani przez czytelnika) lub całych grup (np. kosmici, postaci mechaniczne itp.).
Jeśli wypowiedź jest monologiem wewnętrznym, zwykle zamykana jest w prostokątnym polu (podobnym do tego, w którym umieszcza się tekst narracji) bez wskazywania autora ogonkiem.

</doc>
<doc id="867624" url="https://pl.wikipedia.org/wiki?curid=867624" title="T18">
T18



</doc>
<doc id="867626" url="https://pl.wikipedia.org/wiki?curid=867626" title="Boarhound">
Boarhound



</doc>
<doc id="867630" url="https://pl.wikipedia.org/wiki?curid=867630" title="Bitwa pod Dobrem">
Bitwa pod Dobrem

Bitwa pod Dobrem – bitwa stoczona 17 lutego 1831 roku podczas powstania listopadowego. Była to zwycięska bitwa wojsk polskich dowodzonych przez generała Jana Skrzyneckiego nad wojskami rosyjskimi pod dowództwem gen. Rosena. Stoczona została pod Dobrem. Skrzynecki umiejętnie tę walkę rozreklamował, przemilczając błędy oraz nie tak znów wielkie zwycięstwo, w które na ogół wierzono.
Bitwa.
W czasie, gdy główne siły rosyjskie maszerowały na Warszawę, 6 korpus G.Rosena (19 batalionów, 12 szwadronów, 5 sotni kozackich i 56 dział) zaatakował dywizję generała Skrzyneckiego, którą wzmocniła część dywizji generała Franciszka Żymirskiego (razem 11 batalionów, 4 szwadrony i 12 dział). Rosjanie atakowali drogą węgrowską w kierunku leśnej polany znajdującej się pod miasteczkiem Dobre. Na polanę dotrzeć można było tylko wąskimi cieśninami, co znacznie ułatwiało obronę. Skrzynecki umieścił w Dobrem główną część swych sił i przyjął bitwę. Obie strony przeprowadzały liczne natarcia i kontrnatarcia, jednak ani Polacy, ani Rosjanie nie zdołali uzyskać przewagi. W końcu po pięciu godzinach walk Skrzynecki zdecydował się na odwrót w kierunku Okuniewa. W bitwie wojska polskie straciły 300 żołnierzy, natomiast rosyjskie - 755 żołnierzy.

</doc>
<doc id="867632" url="https://pl.wikipedia.org/wiki?curid=867632" title="Katedra Niepokalanego Poczęcia Najświętszej Maryi Panny w Koszalinie">
Katedra Niepokalanego Poczęcia Najświętszej Maryi Panny w Koszalinie

Katedra Niepokalanego Poczęcia NMP w Koszalinie (niem. "St. Marienkirche in Köslin") – dawniej kościół farny w Koszalinie. Jest najważniejszym i najcenniejszym koszalińskim zabytkiem. Proboszczem katedry jest ks. Henryk Romanik.
Historia.
Świątynia wzniesiona została w latach 1300–1333 jako trzynawowa bazylika z potężną wieżą. 
Od 1534 do 1945 świątynia ewangelicka. Od 1972 katedra nowej diecezji. W kruchcie katedry pochowano w 1996 drugiego ordynariusza diecezji bpa Czesława Domina. Ostatnio w ramach programu „Renowacja i konserwacja średniowiecznych katedr Pomorza Zachodniego” została poddana gruntownej renowacji.
Architektura.
Jest orientowana, od wschodu ma wydłużone, zamknięte trójboczne prezbiterium.
Nawy, prezbiterium i kruchtę ozdabia sklepienie gwiaździste o żebrach z kształtowanej w trójliść cegły. Ściany boczne nawy głównej wspiera w dwóch rzędach sześć ośmiobocznych, masywnych filarów, zbudowanych z czerwonej cegły, symbolizujących postacie 12 apostołów.
Nawa główna.
Nawę główną oświetlają ostrołukowe, zdobione maswerkami okna znajdujące się nad nawami bocznymi, a także zdobione witrażami o motywach roślinnych okna niższych naw bocznych. Zarówno nawy jak i prezbiterium wspierają skarpy uskokowe. 
Nawy boczne.
Nawy boczne przykryte są wielokrotnie dachami dwuspadowymi ze szczytami zdobionymi blendami. Do bocznej elewacji przybudowano sześcioboczną wieżyczkę kryjącą klatkę schodową. Pod okapem dwuspadowego dachu nawy, a także prezbiterium znajduje się ozdobny fryz poziomy z profilowanej cegły w kształcie czterolistnej koniczyny. Na kalenicy nawy głównej znajduje się niewielka, czworoboczna sygnaturka. 
Wieża.
Od zachodu postawiono masywną, wysoką na 56 metrów, czterokondygnacyjną wieżę przykrytą dachem namiotowym. Wieńczy ją sześcioboczna galeryjka, nad którą góruje latarnia z hełmem cybulastym. W 1754 roku pod dachem umieszczono zegar. Elewacja wieży zawiera liczne, sklepione ostrołukowo blendy. W niektórych z nich występują wąskie otwory okienne. W dolnej kondygnacji znajdują się dwa ostrołukowe, uskokowe portale wejściowe.
Wnętrze kościoła.
Wyposażenie i wystrój kościoła ulegał na przestrzeni wieków stałemu wzbogaceniu. Działo się tak mimo nawiedzających Koszalin wojen i pożarów, aż do połowy XIX w. Wówczas to przeprowadzono tzw. regotyzację wnętrza usuwając wiele wartościowych elementów wyposażenia (m.in. bezcenny, gotycki ołtarz główny zastąpiono mało wartościowym ołtarzem neogotyckim). Po II wojnie światowej wyposażenie neogotyckie zostało w większości usunięte.
Wewnątrz znajduje się krucyfiks gotycki XIV w. z kaplicy na Krzyżance, późnogotyckie figury świętych z 1512 roku rzeźbione w drzewie dębowym, pochodzące z dawnego gotyckiego ołtarza, wczesnogotycka chrzcielnica, pająki (żyrandole) z 1666 oraz neogotyckie organy z 1899. Katedra ma cztery dzwony odlane w Poznaniu w 1980 oraz jeden pochodzący z kaplicy św. Mikołaja wykonany w 1529 przez stargardzkiego ludwisarza Lutke Rose.
Wyposażenie.
Do najcenniejszych elementów wyposażenia koszalińskiej katedry należy:

</doc>
<doc id="867634" url="https://pl.wikipedia.org/wiki?curid=867634" title="Bitwa pod Boremlem">
Bitwa pod Boremlem

Bitwa pod Boremlem – bitwa stoczona w dniach 18–19 kwietnia 1831 roku podczas powstania listopadowego.
Józef Dwernicki, mając do dyspozycji 7000 żołnierzy i 12 dział, otrzymał zadanie rozszerzenia powstania na Wołyniu, jednak rozczarowany obojętnym przyjęciem przerzucił swą dywizję na Podole. Podczas przeprawy przez Styr po niedawno naprawionym moście w okolicy Boremla natknął się 18 kwietnia na dywizję rosyjską liczącą 11 000 żołnierzy oraz 36 dział dowodzoną przez generała Fiodora Rydygiera. Rosjanie próbowali opanować most, jednak nie udało im się to z powodu celnego ognia artylerii i dzielnej postawy piechoty polskiej. Nie mogąc zdobyć mostu Rydygier przeprawił swe wojska na lewy brzeg Styru pod Hrynikami nocą. Następnie mając przewagę liczebną i ogniową zaatakował dywizję Dwernickiego. Polski wódz zademonstrował wielki talent w posługiwaniu się artylerią i jazdą, odrzucił Rosjan i zdobył 5 dział. Zarówno Rosjanie jak i Polacy stracili w bitwie po 500 żołnierzy. Mimo zwycięstwa Dwernicki nie mógł przeprawić się przez Styr pod Boremlem, gdyż obserwujący go Rosjanie wciąż byli zbyt silni. Przeprawił się zatem 20 kwietnia pod Beresteczkiem.

</doc>
<doc id="867640" url="https://pl.wikipedia.org/wiki?curid=867640" title="King Uncle">
King Uncle

King Uncle (tłum. "Wujek król") – bollywoodzki komediodramat rodzinny i musical wyreżyserowany w 1993 roku przez Rakesh Roshana. W rolach głównych znani indyjscy aktorzy Shah Rukh Khan i Jackie Shroff jako jego starszy brat. Film wykorzystuje motyw "Małego lorda" – przemiana zatwardziałego serca pod wpływem pogody duchowej dziecka.
Fabuła.
Przemysłowiec Ashok Bansal (Jackie Shroff) już jako dziecko zdecydował, że najważniejszy w życiu jest pieniądz.Teraz żyje w przepychu swojego ogromnego domu i cieszy się sławą bogacza. Zdobywając pieniądze zaniedbał jednak swoje relacje z rodziną. Nie może się porozumieć ze swoim młodszym rodzeństwem. Swojego brata Anila (Shah Rukh Khan) wyrzuca z domu, gdy ten się zakochuje., a siostrę Sunitę, kochającą skromnego nieśmiałego urzędnika, wydaje za mąż za zainteresowanego tylko jej pieniędzmi przedsiębiorcę Mallika (Dalip Tahir). Zabiegając o poprawę swojego wizerunku w prasie odwiedza on pewnego razu dom sierot prowadzony przez nadużywającą swej władzy alkoholiczkę Shanti. Mała Munna wykorzystuje tę szansę uciekając z domu dziecka do domu bogacza. Opryskliwy, szorstki i despotyczny Ashok zaczyna się pod wpływem dziewczynki zmieniać...
Muzyka filmowa.
Twórcą muzyki i piosenek jest brat reżysera Rajesh Roshan, autor muzyki do takich filmów Rakesh Roshana jak: "Karan Arjun" 1995, "Koyla" 1997, "Kaho Naa... Pyaar Hai" 2000, "Koi... Mil Gaya" 2003 i "Krrish" 2006

</doc>
<doc id="867646" url="https://pl.wikipedia.org/wiki?curid=867646" title="Mecz testowy">
Mecz testowy

Mecz testowy (ang. "test match") – rodzaj oficjalnego spotkania międzypaństwowego w niektórych dyscyplinach sportowych

</doc>
<doc id="867647" url="https://pl.wikipedia.org/wiki?curid=867647" title="Mecze testowe krykieta">
Mecze testowe krykieta



</doc>
<doc id="867652" url="https://pl.wikipedia.org/wiki?curid=867652" title="Dobrzyń (Golub-Dobrzyń)">
Dobrzyń (Golub-Dobrzyń)

Dobrzyń nad Drwęcą – dzielnica Golubia-Dobrzynia (województwo kujawsko-pomorskie) położona na lewym brzegu Drwęcy. w latach 1789–1870, 1919–"(1941)" oraz w 1951 jako odrębne miasto. 
Miasto prywatne Królestwa Kongresowego położone było w 1827 roku w powiecie lipnowskim, obwodzie lipnowskim województwa płockiego. W latach 1870-1919 jako gmina Dobrzyń nad Drwęcą. W 1951 (de facto w 1941) połączony z Golubiem utworzył nowe miasto Golub-Dobrzyń. 
W 2011 miał 10 722 mieszkańców
W dzielnicy znajduje się parafia pw. św. Katarzyny.
Historia.
Dobrzyń powstał na lewym brzegu Drwęcy jako przedmieście krzyżackiego Golubia.

</doc>
<doc id="867653" url="https://pl.wikipedia.org/wiki?curid=867653" title="Corey Hart">
Corey Hart

Corey Mitchell Hart (ur. 31 maja 1962 w Montrealu) – kanadyjski piosenkarz i autor tekstów piosenek.
Życiorys.
Znany z przebojów „Sunglasses at Night” (1984) i „Never Surrender” (1985). Sprzedał ponad 16 milionów płyt na całym świecie i nagrał dziewięć piosenek, które trafiły na listę przebojów Top 40 USA magazynu „Billboard”. Był nominowany do nagrody Grammy dla najlepszego nowego artysty 1984. Hart jest członkiem Kanadyjskiej Music Hall of Fame i Canada's Walk of Fame, a także wielokrotnym nominowanym do nagrody Juno i zdobywcą nagrody, w tym Diamentowej Nagrody za najlepiej sprzedający się album "Boy in the Box" (1985). Został również uhonorowany przez Amerykańskie Towarzystwo Kompozytorów, Autorów i Wydawców (ASCAP) oraz Towarzystwo Kompozytorów, Autorów i Wydawców Muzycznych Kanady (SOCAN). Utwór „Eurasian Eyes” można było usłyszeć w filmie "9 1/2 tygodnia" (1986), a „Hold On” w "Gliniarz z Beverly Hills II" (1987).

</doc>
<doc id="867654" url="https://pl.wikipedia.org/wiki?curid=867654" title="Małysz">
Małysz

Małysz (forma żeńska: Małysz/Małyszowa/Małyszówna; liczba mnoga: Małyszowie) – polskie nazwisko.
Osoby:
Inne:

</doc>
<doc id="867655" url="https://pl.wikipedia.org/wiki?curid=867655" title="René Henriksen">
René Henriksen

René Henriksen (ur. 27 sierpnia 1969 w Glostrup) – duński piłkarz grający na pozycji obrońcy.
Rozpoczął zawodową karierę w 1988 roku, jego pierwszym klubem był Akademisk Boldklub, który wówczas grał w niższych ligach Danii. W 1996 drużyna awansowała do ekstraklasy, a dobrze wyszkolony technicznie Henriksen stał się czołową postacią jej defensywy. W marcu 1988 został po raz pierwszy powołany do reprezentacji Danii. Zaliczył debiut w wygranym 1–0 meczu ze Szkocją. Zaskarbił sobie przychylność i zaufanie selekcjonera Bo Johanssona i znalazł się w jego kadrze na mundial 98. Nie zagrał tam jednak ani minuty.
W 1999 wygrał Puchar Kraju. Było to pierwsze trofeum Akademisk Boldklub po 32 latach „posuchy”. Wtedy zauważył go Panathinaikos AO; tuż przed zamknięciem okna transferowego Henriksen dołączył do greckiego klubu. Kwota transferu wynosiła podobno 20 milionów koron duńskich. Rene stał się podstawowym zawodnikiem kadry i zagrał trzy mecze na EURO 2000. Otrzymał także nagrodę gracza roku w kraju.
Wkrótce do "Koniczynek" dołączył jego były kolega z Danii, Jan Michaelsen, i dwaj rodacy stali się ich kluczowymi zawodnikami w bataliach Ligi Mistrzów. W sezonie 2001-02 ekipa dotarła do ćwierćfinału rozgrywek, gdzie wyeliminował ją FC Barcelona. Po zakończeniu sezonu Henriksen pojechał na kolejną wielką imprezę - Mistrzostwa Świata w Korei i Japonii. „Wikingowie” dotarli tam tylko do 1/8 finału. Po turnieju kapitan zespołu, Jan Heintze, ogłosił koniec kariery reprezentacyjnej, a René został przez Mortena Olsena mianowany jego następcą.
W 2004 Panathinaikos nareszcie odniósł triumf nad odwiecznym rywalem, Olympiakosem, i wygrał mistrzostwo Alpha Ethniki, uzupełniając to zdobyciem pucharu kraju. Henriksen został zaś powołany na Mistrzostwa Europy 2004. Po tym turnieju zdecydował się na rozstanie z kadrą. W sumie rozegrał w niej 66 spotkań, z czego 25 jako kapitan, nie zdobył żadnej bramki i otrzymał zaledwie dwie żółte kartki.
W lecie 2005 zdecydował się na powrót do ojczyzny, do klubu, którego jest wychowankiem. Grał on już wtedy w drugiej lidze i miał potężne problemy finansowe. Kiedy uniknął relegacji do niższej klasy rozgrywkowej, w ostatnich kolejkach broniąc się przed spadkiem, Henriksen zdecydował się na skończenie kariery.

</doc>
<doc id="867657" url="https://pl.wikipedia.org/wiki?curid=867657" title="Rene Henriksen">
Rene Henriksen



</doc>
<doc id="867658" url="https://pl.wikipedia.org/wiki?curid=867658" title="Instytut Etnologii i Antropologii Kulturowej Uniwersytetu Warszawskiego">
Instytut Etnologii i Antropologii Kulturowej Uniwersytetu Warszawskiego

Instytut Etnologii i Antropologii Kulturowej Uniwersytetu Warszawskiego (IEIAK UW) – placówka naukowo-dydaktyczna wchodząca w skład Wydziału Nauk o Kulturze i Sztuce Uniwersytetu Warszawskiego. Instytut ma siedzibę przy ul. Żurawiej 4.
Historia.
Etnografia / etnologia / antropologia kulturowa na Uniwersytecie Warszawskim pojawiła się w 1935 roku, wraz z powołaniem dwóch katedr: Katedry Etnografii Polski na czele z prof. dr Cezarią Baudouin de Courtenay Ehrenkreutz-Jędrzejewiczową oraz Katedry i Zakładu Etnografii i Etnologii, którą kierował prof. dr Stanisław Poniatowski. Obie te katedry znajdowały się w Pałacu Staszica w Warszawie. Po wojnie Katedra i Zakład Etnografii i Etnologii przeniesione zostały na ul. Hożą 74 (budynek został odbudowany z prywatnych funduszy Witolda Dynowskiego), w 1970 roku na ul. Nowy Świat 69, w 1979 roku na ul. Oboźną 8, aż w końcu w 1997 roku na ul. Żurawią 4, gdzie znajduje się obecnie.
Po II wojnie światowej obydwie katedry zostały bez kadry, Jędrzejewiczowa pozostała na emigracji i zaangażowała się w pracę na Polskim Uniwersytecie na Obczyźnie, a Poniatowski zmarł w drodze z obozu koncentracyjnego w Litomierzycach. Powołano nowych kuratorów. Katedrze Etnologii przewodniczyli: Włodzimierz Antoniewicz, Jan Stanisław Bystroń, Julian Krzyżanowski i Ananiasz Zajączkowski, a Katedrze Etnografii Polski: Włodzimierz Antoniewicz, Jan Stanisław Bystroń, Julian Krzyżanowski i Witold Doroszewski. Mimo to Katedra Etnologii przestała istnieć, pozostała jedynie Katedra Etnografii. Nazwa ta funkcjonowała do 1982 roku, kiedy to przemianowano ją na Katedrę Etnologii i Antropologii Kulturowej. Obecna nazwa placówki obowiązuje od 2001 roku.
Organizacja.
Instytut Etnologii i Antropologii Kulturowej UW składa się z 4 zakładów:

</doc>
<doc id="867661" url="https://pl.wikipedia.org/wiki?curid=867661" title="Dzmitryj Wajciuszkiewicz">
Dzmitryj Wajciuszkiewicz

Dzmitryj Wajciuszkiewicz ps. „Todar” (biał. Дзмітрый Вайцюшкевіч; 20 lipca 1971) – białoruski muzyk, multiinstrumentalista, członek zespołów Krywi i Pałac, kompozytor muzyki filmowej, pieśniarz.
Współtwórca projektów "Narodny Albom" i "Ja naradziŭsia tut", jeden z założycieli projektu WZ Orkiestra, reprezentant niezależnej sztuki Białorusi. Trudno sklasyfikować jego muzykę, bo wymyka się ze wszystkich szablonów. Od poezji śpiewanej, przez alternatywny rock, po tango i klasyczne nuty. Ma swoich wiernych słuchaczy m.in. w Szwecji, Francji, Japonii. Ostatnimi laty jego koncerty są notorycznie odwoływane w Białorusi i choć przez lata był pupilem publiczności, dziś, skazany na artystyczną banicję, gra dla przyjemności słuchaczy za granicami ojczyzny. Nie ma publiczności, która nie ulegnie jego urokowi i błyskotliwym anegdotom. „Jestem zakazany, nie można organizować moich koncertów. Kiedy już próbujemy, elektryk albo inspekcja niespodziewanie zabrania koncertu. Przyzwyczaiłem się. To przykro, że w swoim kraju nie ma możliwości śpiewania w swoim ojczystym języku. To tak, jakby w Polsce Kazik nie mógł występować, dlatego że jego piosenki mają ostre teksty”.
Wajciuszkiewicz wydał 15 solowych albumów, występował z zespołami Pałac, Krivi, a obecnie z WZ-Orkiestrą. Współtworzył „Narodny album”, artystyczny projekt, który opowiada historię Białorusi w piosenkach.

</doc>
<doc id="867664" url="https://pl.wikipedia.org/wiki?curid=867664" title="Wielka Nagroda Jerozolimy">
Wielka Nagroda Jerozolimy



</doc>
<doc id="867667" url="https://pl.wikipedia.org/wiki?curid=867667" title="Bazylika katedralna Wniebowzięcia Najświętszej Maryi Panny w Pelplinie">
Bazylika katedralna Wniebowzięcia Najświętszej Maryi Panny w Pelplinie

Bazylika katedralna Wniebowzięcia Najświętszej Maryi Panny w Pelplinie – gotycki kościół, pierwotnie świątynia klasztoru cystersów, od 1824 siedziba miejscowego biskupa. Z dawnego zespołu klasztornego zachowała się katedra oraz część zabudowań zakonnych skupionych wokół czworobocznego wirydarza. Katedra jest jedną z największych świątyń gotyku ceglanego w Polsce (swego czasu druga w Polsce po bazylice Mariackiej w Gdańsku). Posiada bogaty wystrój z XV–XVIII wieku, m.in. monumentalny, 25-metrowy ołtarz główny, liczne ołtarze boczne, zespół stalli, ambonę, organy boczne.
Historia.
Dawny zespół klasztorny, którego główną częścią jest katedra, jest rdzeniem obecnego miasta Pelplina. W 1258 książę Mszczuj II sprowadził z Doberanu cystersów do pobliskich Pogódek, a następnie w 1276 konwent został przeniesiony do Pelplina. Pierwotny niewielki kompleks budynków zastąpiono w XIV wieku obecnym, monumentalnym założeniem. Budowa opactwa rozpoczęła się w II ćwierci XIV wieku, trwała do około 1400 roku. Oprócz zabudowań skupionych wokół wirydarza w części zachodniej kompleksu wzniesiono zabudowania gospodarcze z browarem, w części wschodniej wzniesiono niewielki kościół Bożego Ciała. W XVII i XVIII nastąpiła gruntowna przebudowa świątyni, szczególnie jej wnętrza, które otrzymało barokowy charakter poprzez bogaty wystrój m.in. ołtarze, organy i ambonę. W XIX wieku wykonano nowe sterczyny większości szczytów, zbudowano obecne maswerki, wykonano witraże, wymieniono profile węgarkowe okien, gzymsy cokołowe i podokienne, zbudowano nowe parapety i daszki na przyporach. Zmieniono część ościeży okiennych, wstawiając płyciny podokienne z namalowanymi przeźroczami, zbudowano nowe hełmy wieżyczek ze schodami oraz powiększono okna. W 1823 miała miejsce kasata zakonu cysterskiego na tutejszych ziemiach, a rok późnej świątynia otrzymała status katedry poprzez ustanowienie w Pelplinie siedziby diecezji chełmińskiej, która z kolei po reformie w 1992 roku, zmieniła nazwę na pelplińską.
Cały zespół został gruntownie odnowiony i regotyzowany w latach 1894-1899.
Architektura katedry.
Zbudowana z cegły katedra jest trójnawową bazyliką na planie krzyża łacińskiego, z pięcioprzęsłowym korpusem nawowym, dwuprzęsłowym transeptem i czteroprzęsłowym, zamkniętym prostokątnie prezbiterium, które flankują nawy boczne. Ustawienie ołtarza głównego pomiędzy drugą od wschodu parą filarów tworzy iluzję ambitu. Transept ma układ halowy, składa się z dwóch naw; architektura ramion transeptu jest odmienna od reszty kościoła, za sprawą sieciowych sklepień; pozostałe części świątyni nakryte są sklepieniem gwiaździstym (sześcioramiennym w nawie głównej i prezbiterium, czteroramiennym w nawach bocznych). Sklepienia wspierają ośmioboczne w planie filary międzynawowe, które na wysokości ścian nawy głównej są częściowo wtopione w lico i tworzą ostrołukowe arkady. Strefa okien umieszczona jest wysoko ponad gzymsem; ponad którym ściany poszczególnych przęseł, przybierają ostrołukową formę. Częściowo zachowały się ceramiczne wsporniki sklepienne o motywach antropomorficznych (główki, popiersia, figurki atlantów) i zoomorficznych.
Na zewnątrz ściany są oszkarpowane, zachowały częściowo dekorację zendrówkową. Ściany wieńczą fryzy arkadkowe i fryzy z motywem czteroliścia. Ściany frontowe transeptu, oraz elewacji zachodniej i wschodniej (które mają wielkie, ostrołukowe okna na osi) są zwieńczone bogato zdobionymi szczytami schodkowymi; do ścian elewacji wschodniej i zachodniej przylegają niskie ośmioboczne wieże schodkowe, flankujące elewacje nawy głównej. Na skrzyżowaniu naw późnobarokowa wieżyczka na sygnaturkę.
Portale.
Do katedry prowadzą trzy wejścia, od strony zachodniej, północnej i południowej (od strony krużganków). Ostatnie dwa zachowały gotyckie portale. Portal południowy zachował część dekoracji rzeźbiarskiej z motywami roślinnymi w ościeżach i archiwoltach. Datowany na przełom XIV i XV wieku portal północnego ramienia transeptu charakteryzuje się bogatą dekoracją figuralną wykonaną ze sztucznego kamienia, którą tworzą półpostacie proroków w strefie kapitelowej, aniołki i święci w archiwoltach i głowa Chrystusa w kluczu arkady. Tympanon z przedstawieniem "Maiestas Domini" neogotycki z 1898.
Wnętrze i jego wystrój.
Ołtarze.
W katedrze znajdują się 23 ołtarze rozmieszczone przy filarach międzynawowych oraz w nawach bocznych. Dwadzieścia z nich pochodzi z XVII i XVIII w., dwa są neogotyckie, jeden (posoborowy) powstał w 1971 r. Dziewiętnaście wykonano z drewna, dwa z marmuru i dwa ze stiuku. Wszystkie skonstruowane są w sposób klasyczny: na mensie spoczywa predella, na niej nastawa i zwieńczenie.
Ołtarz główny.
Ołtarz główny, z 1623-24 ufundowany przez opata Leonarda II, tworzy sięgająca wysokości sklepień wielokondygnacyjna nawiązująca do form architektonicznych nastawa w stylu wczesnego baroku. Podzielony jest na pięć osi, z szerszą środkową, zwieńczony jest trzema ozdobnymi szczytami. Zdobi ją bogata dekoracja rzeźbiarska i malarska z obrazami pędzla Hermana Hana; "Koronacją Marii" (z 1623) i "Wizją świętego Bernarda". W dolnej strefie znajdują się repozytoria na relikwie. W osiach bocznych nisze w których umieszczono rzeźby. Dekoracją rzeźbiarską tworzą figury apostołów i patronów cystersów oraz liczne aniołki. Ponad "Koronacją Marii" w okrągłym kartuszu umieszczone zostało imię Boże w formie hebrajskiego tetragramu JHWH. Na szczytach figury Chrystusa Zmartwychwstałego w asyście aniołów z narzędziami Męki Pańskiej.
Malarstwo ołtarzowe.
W ołtarzach zachowały się cenne dzieła malarstwa głównych przedstawicieli baroku gdańskiego i pomorskiego:
Stalle.
W katedrze zachował się zespół późnogotyckich stalli z bogatą dekoracją snycerską – maswerkową, ornamentalną, roślinną i figuralną. Wykonane zostały w XV w. Zespół późnogotycki tworzą dwie pary stalli chórowych, tron celebransa, stalla przeora i stalla opacka. W korpusie nawowym znajdują się stalle manierystyczne z XVII wieku.
Pozostałe dzieła.
Przy filarze w narożniku nawy głównej i transeptu (od strony południowej) znajduje się barokowa ambona, której podstawa przedstawiająca Samsona rozdzierającego paszczę lwa (będącego herbem rodowym Błędzkich) została w 1682 roku ufundowana przez rodzinę Błędzkich herbu Samson-Watta (ambona jest dziełem snycerza gniewskiego Mateusza Schollera). Dalej, na emporze organowej w południowym ramieniu transeptu, umieszczono monumentalny prospekt organowy z 1678-70, również dzieło Schollera. Instrument jest dziełem gdańskiego organomistrza Jana Jerzego Wulffa. W tej części świątyni znajdują się ponadto: epitafium wojewody Jana Kosa (+1622) oraz obrazy m.in. portrety książąt Sambora I i Mszczuja II oraz "Darowanie Pogódek Cystersom przez Sambora II" pędzla Andrzeja Stecha.
Dzwony.
W sygnaturce znajdują się 4 zabytkowe dzwony: 
Dawne zabudowania klasztorne.
Przylegający od strony południowej zespół zabudowań klasztornych jest zintegrowany krużgankiem otaczającym czworoboczny wirydarz. Skrzydło wschodnie krużganków (najstarsze) nakryte jest sklepieniem krzyżowo-żebrowym pozostałe sklepieniem gwiaździstym. Zachowały się częściowo wsporniki kamienne i ceramiczne o motywach roślinnych i figuralnych. Z gotyckiego malarstwa ściennego zachowało się malowidło w południowym ramieniu krużganków przedstawiające Grupę Ukrzyżowania z postaciami proroków Izajasza i Jeremiasza oraz opata i mnicha, w niższej strefie scena Obmycia nóg apostołów, datowane na XIV wiek, przemalowane w XIX wieku, w latach 90. XX wieku konserwowane. W krużgankach zachowały się manierystyczne ławy z ozdobnymi zapleckami z 1609 r. W górnej strefie ścian zawieszono ostrołukowe obrazy, z których 17 są dziełami Andrzeja Stecha i jego warsztatu, powstałe w latach 1689-96.
Do skrzydła wschodniego przylega kapitularz nakryty gotyckim sklepieniem wspartym na trzech filarach. Sklepienie to charakteryzuje się gwiaździstym układem w części środkowej, w skrajnych zastosowano układ trójdzielny. Kapitularz poprzedza sień, którą zdobi portal oraz wsporniki sklepienne z maskami. Na osi portalu sieni w obrębie kapitularza, na wprost wejścia do refektarza, znajduje się gotyckie lawatorium (za czasów cystersów pomieszczenie ze studnią) na planie sześcioboku, zrekonstruowane w 1899 r. na odkrytych fundamentach, które po odbudowie służyło przez jakiś czas jako kaplica pogrzebowa. Obok kapitularza mieści się wolno stojący XIII-wieczny budynek oratorium. Zabudowania wielokrotnie przebudowywano w XIX wieku na potrzeby Collegium Marianum utworzonego w 1836, które było jedyną w zaborze pruskim polską szkołą średnią. Obecnie w budynkach klasztornych mieści się m.in. Wyższe Seminarium Duchowne.

</doc>
<doc id="867668" url="https://pl.wikipedia.org/wiki?curid=867668" title="Skinienie">
Skinienie

Skinienie głową – gest, który w większości kultur oznacza przyzwolenie, zgodę, a także powitanie.
Są jednak kręgi kulturowe, gdzie gest ten ma zgoła odmienne znaczenie, jak to ma miejsce w Bułgarii, Turcji, Albanii, Grecji lub w Indiach, gdzie oznacza zaprzeczenie.
W slangu funkcjonuje również określenie "nodding", pochodzące od angielskiego słowa "nod" (skinienie, pochylenie głowy), które oprócz tego może oznaczać drzemkę, przysypianie, częste zmiany pomiędzy snem a świadomością (w szczególności te występujące po zażyciu zwiększonej dawki opioidów).

</doc>
<doc id="867669" url="https://pl.wikipedia.org/wiki?curid=867669" title="Diodotos I">
Diodotos I

Diodotos I – satrapa Baktrii z ramienia Seleucydów w połowie III w. p.n.e., po uniezależnieniu się założył królestwo Greko-Baktryjskie.
Dokładna data rewolty Diodotosa przeciwko Selucydom jest kwestią sporną, i u poszczególnych historyków waha się pomiędzy 256 p.n.e. a 239 p.n.e. Aktualnie jednak większość uczonych umiejscawia ją około 250 p.n.e. Oprócz mało wiarygodnych źródeł klasycznych znamy Diodotosa głównie z jego monet. Dzielą się one wyraźnie na trzy grupy. Do pierwszej należą monety bite w imieniu Antiocha II, z jego portretem na awersie i Apollem (bóstwem opiekuńczym dynastii Seleucydów) na rewersie. Na drugiej z nich, pozostawiając imię swojego suwerena, Diodotos zastąpił portret Antiocha II swoim, a przedstawienie Apolla na rewersie przedstawieniem Zeusa. W ten sposób Diodotos podkreślił swoje pretensje do niezależności, nie zrywając ostatecznie z Seleucydami. Na trzeciej grupie monet również imię Seleukidy jest zastąpione imieniem Diodotosa, co oznacza jego pełną niezależność. Stało się to gdzieś około 239 p.n.e./238 p.n.e. Niedługo potem Diodotos zmarł, pozostawiając władzę swojemu synowi Diodotosowi II.

</doc>
<doc id="867670" url="https://pl.wikipedia.org/wiki?curid=867670" title="Macierz BCG">
Macierz BCG

Macierz BCG, także growth share matrix – metoda analizy portfelowej oraz instrument controllingu strategicznego. Nazwa pochodzi od amerykańskiej firmy consultingowej Boston Consulting Group, która jako pierwsza zastosowała to narzędzie w 1969 roku.
Metoda pozwala na ocenę możliwości rozwojowych przedsiębiorstwa i określenie jego pozycji strategicznej. Dzięki jej zastosowaniu przedsiębiorstwo może ustalić, które towary (domeny) powinny zostać wycofane z asortymentu, a które powinny przynieść większy zysk w przyszłości.
Struktura macierzy.
Za pomocą macierzy BCG można przedstawić w sposób graficzny w przestrzeni dwuwymiarowej rezultaty wzajemnego oddziaływania na siebie czynników kontrolowanych przez firmę i niekontrolowanych. Kontrolowane znajdują się na osi odciętych i stanowią relatywny udział w rynku, czyli stosunek udziału w rynku badanej jednostki do udziału w rynku najważniejszego konkurenta; czynniki niekontrolowane zaś mieszczą się na osi rzędnych i określają tempo wzrostu rynku danej jednostki organizacyjnej.
Macierz BCG, usługi świadczone przez dane jednostki organizacyjne lokuje w czterech obszarach strategicznych, wyodrębnionych na podstawie stopy wzrostu rynku oraz udziału posiadanego przez organizację w rynku. 
Te obszary to:
1. Gwiazdy mają duży udział w szybko rozwijającym się rynku w przodujących sektorach. Mogą one przynieść organizacji wysokie dochody, ale należy w nie inwestować w warunkach wysokiej dynamiki otoczenia. Produkty są rozwojowe i konkurencyjne, a inwestowanie w gwiazdę daje dużą gwarancję zysków. Gwiazdy z biegiem czasu mogą przekształcić się w dojne krowy. Możemy wyróżnić tu: 
2. Dojne krowy są to produkty, będące żywicielami jednostki organizacyjnej. Mają one wysoki udział w wolno rozwijającym się rynku. Przynoszą przedsiębiorstwu nadwyżkę dochodu, mogą więc finansować inwestycje, pozostałe wyroby, czy być źródłem dofinansowania rozwijających się gwiazd.
3. Znaki zapytania – inaczej "dylematy", są to produkty deficytowe, charakteryzują się niskim udziałem w szybko rozwijającym się rynku. Są to produkty, których możliwości są trudne do określenia, przynoszą przedsiębiorstwu niskie dochody, jednak w dłuższej perspektywie jeżeli zostaną doinwestowane, mogą stać się gwiazdami.
4. Psy – inaczej "kule u nogi", są to produkty, nie przynoszące znaczącej nadwyżki i niemające perspektyw rozwoju. Są one rezultatem przegranej walki konkurencyjnej na rynku, który został już w pełni nasycony danym rodzajem usług. Należy więc rozważyć możliwość wycofania się z danego sektora rynku, gdyż produkty te pochłaniają zbyt dużo środków finansowych, przynosząc w zamian znikome dochody.
Zastosowanie.
Jak wskazują B. Nogalski, J. Rybicki i J. Gacek-Bielec, "idealny program asortymentowy przedsiębiorstwa powinien się charakteryzować odpowiednio dużym udziałem produktów ustabilizowanych na rynku - dojnych krów , finansujących obecnie rozwój innych wyrobów, oraz produktów rozwojowych - gwiazd, które w przyszłości przekształcą się w dojne krowy. Systematycznie prowadzona analiza BCG pozwala również ocenić rozwój produktu w czasie. Pożądany schemat tego rozwoju zakłada przekształcenie się produktów kolejno ze znaków zapytania w gwiazdy, a następnie w dojne krowy" 
Wzorcowy program asortymentowy przedsiębiorstwo osiągnie wtedy, gdy znaki zapytania będą przynosić 10% dochodów, gwiazdy zagwarantują 30% dochodów, dojne krowy będą stanowić o 40-50% dochodów, psy zaś będą przynosić około 10-20% dochodów. 
Aby poprawić wyniki analizy portfelowej przeprowadzonej za pomocą macierzy BCG należy:
Zaletą metody jest prostota jej zastosowania, natomiast wady wynikają ze zbytniego uproszczenia rzeczywistości poprzez uwzględnienie tylko dwóch wymiarów. Metoda jest także krytykowana za nadmierny nacisk na udział w rynku.
Opracowanie macierzy BCG dla danej jednostki strategicznej służy wyznaczeniu jej pozycji na rynku w stosunku do największego konkurenta.

</doc>
<doc id="867677" url="https://pl.wikipedia.org/wiki?curid=867677" title="Michał Bylina">
Michał Bylina

Michał Bylina (ur. 18 stycznia 1904 w Worsówce koło Kijowa, zm. 5 sierpnia 1982 w Warszawie) – polski malarz, grafik, ilustrator, uczestnik wojny obronnej 1939 i powstania warszawskiego, profesor ASP.
Życiorys.
Syn Wacława oraz Izabeli z Grodzieckich. Uczeń Władysława Skoczylasa i Tadeusza Pruszkowskiego. Kształcił się w warszawskiej Szkole Sztuk Pięknych. W latach 1928–1938 odpowiedzialny był za stronę artystyczną dziecięcych czasopism „Płomyczka” i „Płomyka”. 
We wrześniu 1939 brał udział w wojnie obronnej w szeregach 1 pułku szwoleżerów. Ranny w brzuch w pierwszym dniu wojny w bitwie pod Mławą; po krótkim leczeniu wrócił do Grupy Operacyjnej Kawalerii pod dowództwem gen. Władysława Andersa, w skład której wchodził teraz 1 pułk szwoleżerów; w 1944 na Mokotowie w czasie powstania warszawskiego był dowódcą OS V w stopniu porucznika. Od 1956 był profesorem warszawskiej Akademii Sztuk Pięknych. 
Malował głównie sceny batalistyczne sławiące dzieje oręża polskiego i historyczne. Zajmował się również ilustrowaniem książek. Jego grafiki zawiera polskie opracowanie Kalevali dla dzieci autorstwa Janiny Porazińskiej. 
Zaprojektował Order Budowniczych Polski Ludowej. Jego prace można oglądać m.in. w Muzeum Wojska Polskiego. Pochowany na cmentarzu wojskowym na Powązkach. Z powodu prac ekshumacyjnych na Łączce szczątki Michała i jego żony Stanisławy zostały ekshumowane, skremowane i złożone w grobie na Cmentarzu Centralnym w Gliwicach, u boku jego brata Wacława. 
Odznaczenia i upamiętnienie.
Otrzymał nagrodę Prezesa Rady Ministrów i Spraw Wewnętrznych w Salonie Malarskim 1937. W 1954 w 10. rocznicę Polski Ludowej odznaczony Krzyżem Kawalerskim Orderu Odrodzenia Polski. W 1980 otrzymał Order Sztandaru Pracy I klasy. Odznaczony również: Krzyżem Komandorskim i Oficerskim Orderu Odrodzenia Polski, Krzyżem Armii Krajowej oraz Warszawskim Krzyżem Powstańczym.
9 maja 1984 jego imię przyjęła Szkoła Podstawowa nr 310 w Warszawie na Ursynowie.

</doc>
<doc id="867680" url="https://pl.wikipedia.org/wiki?curid=867680" title="Zanokcica murowa">
Zanokcica murowa

Zanokcica murowa ("Asplenium ruta-muraria" L.) – gatunek należący do rodziny zanokcicowatych. Nazwa zwyczajowa: zanokcica ruta skalna. Występuje w Europie, Azji i Ameryce Północnej. W Polsce rośnie na obszarze całego kraju, z wyjątkiem części północno-wschodniej.

</doc>
<doc id="867702" url="https://pl.wikipedia.org/wiki?curid=867702" title="Bąblowiec">
Bąblowiec

Bąblowiec może oznaczać:
Zobacz też: bąblowica (echinokokoza) – choroba wywoływana przez tasiemce.

</doc>
<doc id="867707" url="https://pl.wikipedia.org/wiki?curid=867707" title="Hanna Adamczewska-Wejchert">
Hanna Adamczewska-Wejchert

Hanna Adamczewska-Wejchert (ur. 29 lipca 1920 w Radomiu, zm. 2 stycznia 1996 w Tychach) – polska urbanistka i architektka, doktor nauk technicznych i doktor habilitowana oraz profesor nadzwyczajna Politechniki Warszawskiej, gdzie była wykładowczynią. Członkini i rzeczoznawczyni SARP, wchodziła w skład zarządu Okręgu Warszawskiego w latach 1950−1951. Honorowa członkini Towarzystwa Urbanistów Polskich. Uzyskała status architekta twórcy i autorytet w dziedzinie kształtowania przestrzennego miast w Polsce.
Życiorys.
Od 1938 studiowała na Wydziale Architektury Politechniki Warszawskiej, po wybuchu II wojny światowej kontynuowała naukę na tajnych wykładach. W 1944 została aresztowana i uwięziona w Ravensbrück, przebywała tam do wyzwolenia obozu 30 kwietnia 1945. 
Po powrocie do Warszawy podjęła pracę w Biurze Odbudowy Stolicy, równocześnie w 1946 ukończyła studia i pracowała jako asystentka w Katedrze Urbanistyki. Później zaczęła wykładać na Wydziale Komunikacji Politechniki Warszawskiej. Została pracownicą, wykładowczynią i profesorem Wydziału Architektury Politechniki Warszawskiej. Pracę architekta rozpoczęła w 1948 w pracowni naukowo-produkcyjnej Politechniki Warszawskiej, w 1950 stanęła na czele pracowni "Miastoprojektu – ZOR". 
W 1959 uzyskała tytuł doktora nauk technicznych, a w 1963 ukończyła habilitację. W 1970 nadano jej stopień profesora nadzwyczajnego, a w 1975 mianowano profesorem zwyczajnym.
Od 1964 do 1970 była docentem w Katedrze Urbanistyki PW, równocześnie od 1965 kierowała Zakładem Realizacji Urbanistycznych (później przekształconym w Zakład Projektów Urbanistycznych). W 1979 objęła stanowisko zastępcy dyrektora Instytutu Urbanistyki i Planowania Przestrzennego, które zajmowała przez dwa lata. 
Od 1980 wchodziła w skład Komisji Urbanistyki i Architektury Polskiej Akademii Nauk, od 1985 należała do Komisji Nagród Państwowych i Rady ds. Mieszkalnictwa.
Pochowana na cmentarzu parafialnym przy kościele pw. Marii Magdaleny w Tychach.
Twórczość.
"W całej Europie widać wyraźnie jeden kierunek − jest to budownictwo niewysokie, zacierające granicę między zabudową jedno- i wielorodzinną. Olbrzymią wagę przywiązuje się do indywidualizacji rozwiązań architektonicznych""."Na przełomie lat 40. i 50. wraz z mężem Kazimierzem Wejchertem zajmowała się koncepcjami zagospodarowania przestrzennego, w tym jednym planem szczegółowym i trzydziestoma planami ogólnymi. Były to głównie miasta na tzw. Ziemiach Odzyskanych, głównie na obszarze Śląska, np. Chorzów, Katowice, Ruda Śląska, ale też Starachowice, Pawłowice, Olsztyn czy Poznań. Wygrywali też konkursy projektowe na zagospodarowanie przestrzenne Częstochowy, Zabrza oraz placu Teatralnego, Dzierżyńskiego czy centrum Pragi w Warszawie. 
W 1951 małżeństwo Wejchertów wygrało konkurs na zagospodarowanie przestrzenne powstającego miasta Nowe Tychy, które w założeniu miało pomieścić 100 tysięcy mieszkańców. Była to rozbudowa Tychów (zamieszkanych przez 13 tysięcy osób) która miała na celu odciążenie pobliskich Katowic i stanowić zaplecze mieszkalne dla pracowników Górnośląskiego Okręgu Przemysłowego. Początkowo projekt miał spełniać ideały socrealizmu i być analogiczny w stosunku do powstającej w tym samym okresie Nowej Huty. Wejchertom udało się jednak oprzeć go w większości o ideały modernistyczne. Sama realizacja rozciągnęła się do lat 80., więc doktryny socrealistyczne obowiązywały tylko przez kilka pierwszych lat. Pomimo że poszczególne osiedla były dziełem różnych projektantów, Wejchertowie mieli nadzór ogólny nad Nowymi Tychami i tym samym największą kontrolę nad ich ostatecznym kształtem."Wyszliśmy z założenia, że musi to być miasto zakładane od podstaw, mające czytelny schemat, który można zapamiętać, który się rozumie."Dla przedsięwzięcia powołano osobną pracownię "Miastoprojekt Nowe Tychy", w skład której wchodziła Adamczewska-Wejchert. Założenie stanowiło niemal wzorową realizację modernistyczną, zaprojektowaną w dużej mierze na surowym korzeniu ze zwróceniem uwagi na makro- i mikroskalę. Układ Nowych Tychów podzielony został na strefy: kolejową, mieszkalną, rekreacyjną, użyteczności publicznej i zieloną. Spośród wszystkich osiedli najwięcej znamion socrealizmu nosi osiedle B, nazywane także "romantycznym", ze względu na swobodną linię zabudowy dostosowaną do terenu oraz osie widokowe skoncentrowane na dawnym kościele. Również budynki o dwuspadowych dachach i z miejsce na handel w przyziemiu nawiązywały do polskiej małomiasteczkowej architektury. Do tradycyjnych rozwiązań Wejchertowie nawiązują także na osiedlu C, posiadającym pierzeje i dwuspadowe dachy. Obiekty w pełni modernistyczne pojawiają się na osiedlu E - budynek Klubu Górniczego NOT oraz szkoły. Po okresie socrealizmu głównym polem do modernistycznych eksperymentów stały się osiedla mieszkalne, oparte na wolnostojących budynkach w układzie rozproszonym w zieleni. Tylko osiedle A i B wznoszone było w sposób tradycyjny, późniejsze zaś produkowane metodą uprzemysłowioną z prefabrykatów. Mimo typizacji architektom zależało na zróżnicowaniu kolejnych osiedli i budynków. Jak mówiła Adamczewska-Wejchert:"Prefabrykacja nie wyklucza indywidualności miasta. Można ustawiać budynki w sposób mechaniczny, można również tworzyć przestrzeń o bardzo indywidualnych cechach."
Dydaktyka i "Warszawska Szkoła Projektowania Urbanistycznego".
Kariera akademicka Hanny Adamczewskiej-Wejchert wiązała się z Politechniką Warszawską, której była zarówno absolwentką, jak i ostatecznie profesor nadzwyczajną. Ogrom strat materialnych Polski po II wojnie światowej skutkował dużym zapotrzebowaniem na projekty odbudowy i plany zagospodarowania przestrzennego, co pociągało za sobą konieczność wykształcenia licznej kadry urbanistów, w czym aktywnie uczestniczyła Adamczewska-Wejchert. Przez wiele lat wykładała zasady budowy miast, które konsekwentnie rozwijała. Jej praktyka naukowa była kontynuacją i rozwinięciem wcześniejszych działań prof. Tadeusza Tołwińskiego i jego Zakładu Urbanistyki. Razem z mężem Kazimierzem Wejchertem prowadziła autorskie wykłady: „Zasady budowy miast”, „Elementy kompozycji urbanistycznej” oraz różnorodne ćwiczenia projektowe. Część z nich, jak "Zasady budowy miast", została oparta na przedwojennych wykładach, ale rozbudowana o kwestie ekonomiczne i finansowe.
Praktyki Wejchertów i architektów skupionych wokół ich Instytutu Urbanistyki, ale i zespołów projektowych zaczęto określać mianem "warszawskiej szkoły projektowania urbanistycznego". Dużo czerpała z doświadczeń eksperymentów architektonicznych w Nowych Tychach. Dominowało w niej traktowanie miasta jako struktury, którą można komponować według zasad estetycznych. Podział na architekturę i urbanistykę był zaś tylko organizacyjny i wynikał ze sposobu podziału zajęć. W praktyce studenci Wejchertów mieli świadomość głębokiego powiązania obu dziedzin. W pracach studenckich dominowało projektowanie na otwartym, niezabudowanym terenie. Nie zwracano uwagi na problemy realizacyjne, takie jak typizacja i prefabrykacja, czy na parcelację gruntów, uważaną za problem miast kapitalistycznych, nie zaś socjalistycznych. Duży nacisk kładziono na rzeźbę terenu i usytuowanie obiektów względem stron świata.
W praktyce idee Wejchertów łatwiej było wprowadzać w dzielnicach historycznych ze zwartą zabudową, trudniej zaś wśród nowo powstających osiedli ograniczonych normatywami mieszkaniowymi. W dydaktyce największym problemem okazały się deficyty w analizach problemów przestrzennych miast. Brakowało również aktualnych materiałów mapowych. Próby nadrobienia owych braków poprzez inwentaryzację na wakacyjnych praktykach często okazywały się niewystarczające.
Z biegiem czasu nauczanie urbanistyki zaczęło się specjalizować. Zakład prowadzony przez Adamczewską-Wejchert zajmował się głównie małymi i średnimi miastami. Dzięki mniejszej skali miasta te były łatwiejsze w planowaniu, więc dydaktyka obejmowała całą problematykę przestrzenną.
Życie prywatne.
Jej mężem był architekt i urbanista Kazimierz Wejchert, który wspólnie z nią zaprojektował Nowe Tychy, jedno z ich najbardziej rozpoznawalnych dzieł. W 1982 zostali odznaczeni Honorową Nagrodą SARP. Są uważani za twórców "warszawskiej szkoły projektowania urbanistycznego". Matka Doroty Wejchert-Gajczyk (1958), również architektki.
Publikacje.
Od lat 70. w Polsce Ludowej nastąpił okres wzmożonego finansowania projektów badawczych, na czym skorzystał Instytut Urbanistyki i Planowania Przestrzennego Politechniki Warszawskiej. Adamczewska-Wejchert wchodziła w skład jego redakcji, dokumentującej prace naukowe i podręczniki dla urbanistów, nad którymi architektka sprawowała nadzór merytoryczny. 
Sama również była autorką wielu publikacji, zwłaszcza "Zasad budowy miast" stanowiących skrypt jej wykładów. Został on podzielony na 18 zagadnień, takich jak projektowanie zgodnie z normatywami PRL, strefowanie funkcjonalne miasta czy warsztat pracy urbanisty oparty o doświadczenia Adamczewskiej-Wejchert. Wśród innych publikacji wymienić należy: 
Odznaczenia i nagrody.
Patronka (wraz z Kazimierzem Wejchertem) Technikum nr 4 w Zespole Szkół nr 5 w Tychach.

</doc>
<doc id="867712" url="https://pl.wikipedia.org/wiki?curid=867712" title="Worms open warfare">
Worms open warfare



</doc>
<doc id="867713" url="https://pl.wikipedia.org/wiki?curid=867713" title="Karotaż">
Karotaż

Karotaż (inaczej profilowanie, ang. well logging) – wiertniczy zespół badań geofizycznych, opartych na sprawdzaniu fizycznych własności skał tworzących ścianę otworu wiertniczego. Pierwszego profilowania dokonali w 1926 r. bracia Schlumberger.

</doc>
<doc id="867716" url="https://pl.wikipedia.org/wiki?curid=867716" title="Zanokcica zielona">
Zanokcica zielona

Zanokcica zielona ("Asplenium viride" Huds.) – gatunek należący do rodziny zanokcicowatych. Występuje w Europie, Azji południowej i wschodniej oraz w Ameryce Północnej. W Polsce na południowym niżu i w górach nierzadka.
Biologia i ekologia.
Zarodnikuje od lipca do sierpnia. Rośnie w szczelinach zacienionych skał. Gatunek charakterystyczny związku "Cystopteridion". Liczba chromosomów 2n = 72.

</doc>
<doc id="867720" url="https://pl.wikipedia.org/wiki?curid=867720" title="Koksownia Radlin">
Koksownia Radlin

Koksownia Radlin – koksownia należąca do JSW KOKS S.A. Oddział Radlin, będącego częścią grupy kapitałowej JSW. Jest trzecią koksownią w Polsce pod względem rocznej produkcji koksu. Położona w Radlinie koło Wodzisławia Śląskiego.
Historia.
Zakład powstał w 1911 r. jako oddział Kopalni Węgla Kamiennego „Emma”, uruchomiono wtedy dwie baterie 45-komorowe, szamotowe typu Otto – Hoffman I i II o łącznej mocy 40 tys. ton rocznie. W 1913 r. wybudowano baterie III, typ Koppers, była ona szamotowa i opalana bocznie z produkcją 7 ton koksu z komory. W 1920 r. koksownia usamodzielniła się zachowując nazwę „Koksownia Kopalni Emma”. W 1951 r. przekształcona w przedsiębiorstwo państwowe zmieniła nazwę na „Zakład Koksochemiczny Radlin”. Baterię II rozebrano w 1953 r., a I w 1957 r. Trzecią baterie wycofano w 1966 r. Dwa lata później uruchomiono baterię IV, krzemionkową typu Collin. Dwie następne baterie nr V i VI wybudowano w latach 1928/29. Były to baterie krzemionkowe, typu Otto. W 1938 r. na roczną zdolność produkcyjną wszystkich baterii w Polsce wynoszącą ok. 2,3 mln ton, koksownia w Radlinie produkowała 540 tysięcy ton koksu. W latach 1952–1953 zmodernizowano baterie IV, V i VI, oraz wybudowano nową węglownię.
W 1966 r. wybudowano baterię typu PTU-57 o 56 komorach. Jako ostatnią wyłączono w 1981 r. baterię nr V. Wybudowanie instalacji odsiarczania gazu w Koksowni „Radlin” pozwoliło na eliminację dwutlenku siarki z kominów baterii koksowniczych w ilości ok. 80 – 90%. Uruchomienie w 1995 r. biologicznej oczyszczalni ścieków pozwoliło na zamknięcie wszystkich obiegów wodnych w zakładzie. W latach 1975–1997 zakład nosił nazwę „Koksownia Radlin w Wodzisławiu Śląskim”.
Dzisiaj Koksownia „Radlin” eksploatuje dwie baterie koksownicze typu PTU – 57 oraz posiada jedną z najnowocześniejszych w Europie instalacji do odsiarczania gazu koksowniczego. W Koksowni Radlin produkowany jest wysokiej jakości koks wielkopiecowy i odlewniczy. Odbiorcą tego koksu jest hutnictwo żelaza i stali w Europie Zachodniej i Środkowej (np. w Austrii).
Obecne zdolności koksowni to 750 tys. ton koksu oraz 12 tys. ton benzolu rocznie. W połowie 2015 r. produkcja w zakładzie prowadzona była na poziomie 700–750 tys. ton koksu na rok, a zakład wykorzystuje praktycznie całą zdolność produkcyjną.
W 2011 r. kombinat przejęła Jastrzębska Spółka Węglowa.
Koksownia w 2015 r. zatrudniała 233 pracowników, a ze spółkami zależnymi ok. 400 osób.

</doc>
<doc id="867725" url="https://pl.wikipedia.org/wiki?curid=867725" title="Zanokcica skalna">
Zanokcica skalna

Zanokcica skalna ("Asplenium trichomanes" L.) – gatunek należący do rodziny zanokcicowatych. Występuje w Europie, Azji, Afryce, Australii, Nowej Zelandii i Ameryce Północnej. W Polsce częsta na południowym niżu i w górach.
Biologia i ekologia.
Zarodnikuje od lipca do sierpnia. Rośnie w szczelinach zacienionych skał. Gatunek charakterystyczny klasy "Asplenietea rupestria". Liczba chromosomów 2n = 72.
Zastosowanie.
Ziele zanokcicy skalnej ("Herba Adianthi rubri") zawiera rzadki aminokwas N-acetylornitynę. Było ono stosowane w medycynie naturalnej jako środek wykrztuśny.

</doc>
<doc id="867726" url="https://pl.wikipedia.org/wiki?curid=867726" title="Ksawery Sporzyński">
Ksawery Sporzyński

Ksawery Sporzyński (ur. 3 grudnia 1863 w Warszawie, zm. 11 lipca 1922 w Warszawie) - nauczyciel, podróżnik, popularyzator wiedzy przyrodniczej i technicznej, autor podręczników szkolnych. Był synem Marcina Jana, warszawskiego urzędnika, i Aleksandry z Mińskich. 
Dzieciństwo spędził rodzinnym majątku Krasew na Podlasiu. Następnie uczył się w III Gimnazjum w Warszawie. Studia przyrodnicze na Wydziale Fizyczno-Matematycznym Uniwersytetu Warszawskiego, które połączył ze studiami w klasie wiolonczeli w Konserwatorium Warszawskim. Od r. 1890 uczył fizyki i chemii w szkołach Cecylii Plater-Zyberkówny, Gimnazjum Wojciecha Górskiego w Warszawie i im. Tomasza Niklewskiego, jednocześnie pracując na Uniwersytecie.
W 1893 r. uczestnik Wszechświatowej Wystawy w Chicago. Podróżował na Islandię dla przeprowadzenia badań nad gejzerami. Od r. 1896 przez kilka lat wyjeżdżał do północnej Norwegii (m.in. wyspy Lofoty i Przylądek Północny), gdzie obserwował zorzę polarną, a także zjawisko całkowitego zaćmienia słońca. Wreszcie w r. 1902, delegowany został w czerwcu na Martynikę, gdzie prowadził obserwacje i badania wulkanologiczne.
Wygłaszał wiele odczytów na temat swych podróży, a także z zakresu zagadnień przyrodniczo-technicznych, ilustrowanych własnymi zdjęciami i rysunkami wyświetlanymi przy pomocy epidiaskopu. 
W 1893-1901 redagował dział przyrodniczo-techniczny "Podręcznej encyklopedii powszechnej" Adama Wiślickiego. Był autorem haseł do "Wielkiej encyklopedii powszechnej ilustrowanej" (W. 1890-1914). Opublikował kilka prac popularnonaukowych, m.in. "Podręcznik dla fotografa-amatora" (1892), "Z ostatniej doby wulkanizmu" (1903), "Dziwy elektryczności" (1904).
Pochowany na Starych Powązkach w Warszawie (kwatera 79-2-8).

</doc>
<doc id="867729" url="https://pl.wikipedia.org/wiki?curid=867729" title="Symblepharon">
Symblepharon

Symblepharon – stan w którym powieki są przyrośnięte do gałki ocznej. Może to być cecha nabyta lub wada wrodzona i zwykle jest rezultatem bliznowacenia i utworzenia łącznotkankowych zrostów między spojówką powieki a spojówką gałki ocznej.

</doc>
<doc id="867730" url="https://pl.wikipedia.org/wiki?curid=867730" title="Bodenmais">
Bodenmais

Bodenmais – uzdrowiskowa gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 10 km na północ od miasta Regen, nad rzeką Inn, przy linii kolejowej Bodenmais – Zwiesel, ok. 10 km od granicy państwa z Czechami.
Oświata.
W gminie znajduje się 75 miejsc przedszkolnych (89 dzieci) oraz szkoła podstawowa (21 nauczycieli, 320 uczniów).

</doc>
<doc id="867733" url="https://pl.wikipedia.org/wiki?curid=867733" title="Zielony Romanów">
Zielony Romanów

'Zielony Romanów – osiedle w Łodzi, w dzielnicy Bałuty
Osiedle znajduje się na granicy miasta, w pobliżu dawnej podłódzkiej wsi Romanów (obecnie wchodzącej w skład miasta)
Budowa osiedla Zielony Romanów rozpoczęta została w ostatnich latach XX wieku i w zasadzie trwa ze względu na wciąż dobudowywane są kolejne budynki. 
Zielony Romanów składa się obecnie z dziesięciu bloków mieszkalnych zbudowanych w "zdrowej technologii". W planach jest dalsza rozbudowa osiedla o budynki kilkurodzinne oraz jednorodzinne.

</doc>
<doc id="867735" url="https://pl.wikipedia.org/wiki?curid=867735" title="Henry Holt">
Henry Holt

Henry E. Holt (ur. 27 września 1929 w Richwood, zm. 5 maja 2019 w Tempe) – amerykański geolog i astronom, odkrywca licznych planetoid i kilku komet.
Życiorys.
W 1962 uzyskał stopień doktora w dziedzinie geologii na Uniwersytecie Kolorado w Boulder. Pracował jako geolog planetarny dla United States Geological Survey i Uniwersytetu Północnej Arizony. Jako członek zespołów naukowych w programach kosmicznych Surveyor i Apollo badał właściwości geologiczne i fotometryczne powierzchni Księżyca. W 1986 przeszedł na emeryturę. Zajął się wówczas obserwacjami planetoid i komet w Lowell Observatory i Obserwatorium Palomar. 
Odkrycia.
W latach 1989–1993 odkrył 690 planetoid (684 samodzielnie oraz 6 wspólnie z innymi astronomami). Jest również współodkrywcą komet okresowych: 121P/Shoemaker-Holt, 127P/Holt-Olmstead i 128P/Shoemaker-Holt oraz komet nieokresowych: C/1988 J1 (Shoemaker-Holt) i C/1988 L1 (Shoemaker-Holt-Rodriquez).
Upamiętnienie.
W uznaniu jego zasług jedną z planetoid nazwano (4435) Holt, z kolei nazwa planetoidy (4582) Hank upamiętnia jego syna – Henry’ego Reida Holta.

</doc>
<doc id="867738" url="https://pl.wikipedia.org/wiki?curid=867738" title="Gillingham F.C.">
Gillingham F.C.

Gillingham Football Club – angielski klub piłkarski z siedzibą w Gillingham, grający obecnie w League Two.
Obecny skład.
"Stan na 31 stycznia 2023."

</doc>
<doc id="867743" url="https://pl.wikipedia.org/wiki?curid=867743" title="Aysheaia">
Aysheaia

Aysheaia pedunculata jest nazwą wymarłego zwierzęcia, najprawdopodobniej pazurnicy (Onychophora), którego 19 okazów odkryto w środkowokambryjskich pokładach łupków z Burgess w kanadyjskiej Kolumbii Brytyjskiej. Podobne skamieniałości znane są też ze stanowiska Maotianshan w Chinach.
Tryb życia.
Szczątki "Aysheaii" odkryto w bezpośrednim sąsiedztwie kambryjskich gąbek, na których, według opinii badaczy, zwierzę pasożytowało. Drążyła w nich prawdopodobnie jamy, w których kryła się przed drapieżnikami. Możliwe jest także, że używała swych pazurkowatych odnóży do rozdzierania twardych tkanek swoich żywicieli, by żywić się ich miękkimi częściami.

</doc>
<doc id="867746" url="https://pl.wikipedia.org/wiki?curid=867746" title="Abbeville (Karolina Południowa)">
Abbeville (Karolina Południowa)

Abbeville – miasto w Stanach Zjednoczonych i siedziba władz hrabstwa Abbeville, położona w północno-zachodniej części stanu Karolina Południowa.
Historia.
Abbeville zostało założone w 1764 roku przez francuskich hugenotów, nazwane przez Johna de la Howe identycznie jak miejscowość we Francji. Uznawane niekiedy za "kolebkę i grób Konfederacji", tu odbyło się 22 listopada 1860 spotkanie secesjonistów na wzgórzu obecnie nazwanym Wzgórzem Secesji. Prezydent Konfederacji Jefferson Davis zwołał w Abbeville ostatnie posiedzenie swojego gabinetu 2 maja 1865. Na farmie pod miastem urodził się John C. Calhoum.
Abebeville jest miastem samorządowym od 1895 r. i ośrodkiem, w którym dominuje gospodarka oparta na produkcji wyrobów tekstylnych. W pobliżu znajdują się chronione obszary leśne – Sumater National Forest.

</doc>
<doc id="867752" url="https://pl.wikipedia.org/wiki?curid=867752" title="Gunnar Landtman">
Gunnar Landtman

Gunnar Landtman (ur. 1878, zm. 1940) - fiński filozof, socjolog, etnolog, antropolog. W 1910 r. prowadził badania na Papui wśród Kiwajów. Prowadził badania porównawcze religii.

</doc>
<doc id="867753" url="https://pl.wikipedia.org/wiki?curid=867753" title="Zanokcica (paproć)">
Zanokcica (paproć)

Zanokcica ("Asplenium" L.) – rodzaj roślin należących do rodziny zanokcicowatych ("Aspleniaceae"). Rodzaj liczy ponad 720 gatunków. Są to paprocie naziemne i epifityczne o kosmopolitycznym zasięgu. Liczne gatunki uprawiane są jako rośliny ozdobne w ogrodach skalnych, szklarniach i jako rośliny pokojowe (najczęściej zanokcica gniazdowa "Asplenium nidus").
Systematyka.
Rodzaj jest we współczesnych ujęciach systematycznych jednym tylko z dwóch w obrębie rodziny. Włączono do niego szereg rodzajów dawniej wyodrębnianych, w tym m.in.: śledzionkę ("Ceterach") i języcznik ("Phyllitis").
Jako gatunek przejściowo dziczejący w Polsce wymieniana jest zanokcica śledzionka ("Asplenium ceterach" ).

</doc>
<doc id="867762" url="https://pl.wikipedia.org/wiki?curid=867762" title="Wojciech Ciężkowski">
Wojciech Ciężkowski

Wojciech Ciężkowski (ur. 15 maja 1952 w Lądku-Zdroju) – polski hydrogeolog, specjalizujący się w hydrogeochemii, hydrogeologii, wodach mineralnych oraz zagrożeniach środowiska wodnego; nauczyciel akademicki związany z Politechniką Wrocławską.
Życiorys.
Urodził się w 1952 r. w Lądku‑Zdroju jako syn geologa Mariana Ciężkowskiego. Po ukończeniu kolejno szkoły podstawowej i średniej oraz pomyślnie zdanym egzaminie maturalnym, podjął studia na ówczesnym Wydziale Górniczym Politechniki Wrocławskiej, które ukończył w 1974 roku. Następnie kontynuował dalsze kształcenie w ramach studiów doktoranckich na swojej macierzystej uczelni, zostając jej pracownikiem naukowo-dydaktycznym. Stopień naukowy doktora otrzymał w 1978 roku, a w 1990 roku habilitował się na podstawie rozprawy nt. "Studium hydrogeochemii wód leczniczych Sudetów polskich". W 1995 roku został profesorem nadzwyczajnym. W 2009 roku prezydent Polski Lech Kaczyński nadał mu tytuł profesora nauk technicznych.
Poza działalnością naukowo-dydaktyczną pełnił wiele ważnych funkcji organizacyjnych na wrocławskiej politechnice. W 1990 roku został kierownikiem Zakładu Geologii w Instytucie Geotechniki i Hydrotechniki, a w 1998 roku Zakładu Geologii i Wód Mineralnych w Instytucie Górnictwa. W latach 2005-2008 był członkiem Senatu Politechniki Wrocławskiej, a w kadencji 2008-2012 pełnił funkcję prodziekana ds. nauki i rozwoju kadry naukowej na Wydziale Geoinżynierii, Górnictwa i Geologii. W 2012 roku wybrano go na stanowisko dziekana tego wydziału.
Poza uczelnią jest członkiem wielu gremiów m.in.: Komitetu Górnictwa PAN, Komisji Hydrogeologii Komitetu Nauk Geologicznych PAN, Komisji Nauk Górniczych oraz Komisji Nauk o Ziemi Oddziału PAN we Wrocławiu, Komisji Dokumentacji Hydrogeologicznych oraz Głównej Geologicznej Komisji Egzaminacyjnej przy Ministrze Środowiska, Rady Naukowej Parku Narodowego Gór Stołowych, Wojewódzkiej Komisji ds. Ocen Oddziaływania na Środowisko, Komisji ds. Zagrożeń Wodnych Wyższego Urzędu Górniczego. Ponadto jest wieloletnim członkiem i przewodniczącym Rady Naukowo-Społecznej Śnieżnickiego Parku Krajobrazowego oraz Naukowego Komitetu Opiekuńczego (obecnie Zespołu Opiniodawczo-Doradczego Dyrektora Regionalnej Dyrekcji Ochrony Środowiska we Wrocławiu) Jaskini Niedźwiedziej w Kletnie. Należy do wielu krajowych i międzynarodowych towarzystw i organizacji, m.in.: International Association of Hydrogeologists, Polskiego Towarzystwa Geologicznego, Polskiego Towarzystwa Balneologii i Medycyny Fizykalnej, Stowarzyszenia Inżynierów i Techników Górnictwa, Polskiego Klubu Ekologicznego.
Dorobek naukowy i odznaczenia.
Wojciech Ciężkowski tworzy naukową szkołę górnictwa wód leczniczych. Głównym kierunkiem jego zainteresowań jest poszukiwanie, eksploatacja i ochrona wód leczniczych Polski, z wykorzystaniem najnowocześniejszych metod badań wód podziemnych, w tym metod znacznikowych ochroną środowiska w zakresie przyrody nieożywionej. Ostatnimi czasy podjął prace w Arktyce. Znaczące wyniki badań uzyskał dzięki współpracy z ośrodkami naukowymi w kraju i za granicą, w tym m.in. z Międzynarodową Agencją Energii Atomowej w Wiedniu. Jest autorem i współautorem ponad 250 prac naukowych, z czego 143 opublikowano (w tym dziewięć książek, sześć pod jego redakcją naukową).
Odznaczenia.
Za swoje zasługi na polu nauki został nagrodzony licznymi odznaczeniami i wyróżnieniami, do których należą: Złota Odznaka „Zasłużony dla polskich uzdrowisk”, Złota Odznaka Politechniki Wrocławskiej, odznaka honorowa „Zasłużony dla Górnictwa RP”, Złoty Krzyż Zasługi, Medal Komisji Edukacji Narodowej, Złoty Medal za Długoletnią Służbę, odznaka honorowa „Za Zasługi dla Ochrony Środowiska i Gospodarki Wodnej”".

</doc>
<doc id="867763" url="https://pl.wikipedia.org/wiki?curid=867763" title="Jerome Karle">
Jerome Karle

Jerome Karle (ur. 18 czerwca 1918 w Nowym Jorku, zm. 6 czerwca 2013 w Annandale w stanie Wirginia) − amerykański fizykochemik, laureat Nagrody Nobla w dziedzinie chemii w 1985 wspólnie z Herbertem A. Hauptmanem.
Ukończył Harvard University w 1938 a stopień doktora otrzymał na University of Michigan w 1944.
Wspólnie z żoną (polskiego pochodzenia) – dr Isabellą Karle (1921–2017) brał udział w projekcie Manhattan.
Zmarł w wieku 94 lat w hospicjum w Annandale w stanie Wirginia.

</doc>
<doc id="867765" url="https://pl.wikipedia.org/wiki?curid=867765" title="Wietlica (roślina)">
Wietlica (roślina)

Wietlica ("Athyrium" Roth) – rodzaj paproci należących do rodziny wietlicowatych. Liczy ok. 200–230 gatunków. Zasięg rodzaju obejmuje wszystkie kontynenty (z wyjątkiem Antarktydy). W Polsce występują dwa gatunki – wietlica alpejska ("Athyrium distentifolium") i wietlica samicza ("Athyrium filix-femina"). Do gatunków uprawianych jako ozdobne należy zwłaszcza wietlica samicza z setkami odmian różniących się modyfikacjami blaszki liściowej, poza tym wietlica alpejska i wietlica japońska ("Athyrium nipponicum").
Systematyka.
Do rodzaju w systemie PPG I (2016) włączone zostały rodzaje "Cornopteris" i "Anisocampium" wyodrębniane w rodzinie "Athyriaceae" w systemie Christenhusza, Zhanga i Schneidera z 2011.

</doc>
<doc id="867768" url="https://pl.wikipedia.org/wiki?curid=867768" title="Wołodymyr Kłyczko">
Wołodymyr Kłyczko

Wołodymyr Wołodymyrowycz Kłyczko (ukr. Володимир Володимирович Кличко), "Władimir Władimirowicz Kliczko" (ros. Владимир Владимирович Кличко), (ur. 25 marca 1976 w Semipałatyńsku) – ukraiński bokser wagi ciężkiej, były mistrz świata organizacji IBF, WBO, IBO oraz superczempion WBA. W swojej karierze pokonał 23 zawodników o tytuł mistrza świata wagi ciężkiej, najwięcej w historii boksu. Młodszy brat pięściarza Witalija Kłyczki. 
Kariera amatorska.
Największym sukcesem Kłyczki w boksie amatorskim był złoty medal w wadze superciężkiej zdobyty na Igrzyskach Olimpijskich w Atlancie w 1996 (pokonał reprezentanta Tonga Paeę Wolfgramma). Kłyczko był też pięciokrotnym mistrzem Ukrainy, wicemistrzem Europy z 1996, mistrzem Europy juniorów z 1993 oraz srebrnym medalistą mistrzostw świata juniorów z 1994. Jego bilans walk amatorskich to 112 walk wygranych i tylko 6 porażek.
W latach 90. był zawodnikiem m.in. Gwardii Warszawa.
Kariera zawodowa.
Karierę zawodową rozpoczął w Niemczech, razem ze swoim starszym o pięć lat bratem, Witalijem. W swoim debiucie znokautował w pierwszej rundzie Fabiana Mezę. W ciągu dwóch następnych lat stoczył łącznie 24 pojedynki. Wszystkie wygrał, większość kończąc nokautem w pierwszych rundach.
5 grudnia 1998 doznał pierwszej, zaskakującej porażki – z przeciętnym amerykańskim pięściarzem Rossem Puritty. Kłyczko miał znaczną przewagę, lecz pod koniec walki zupełnie stracił siły. W dziesiątej rundzie dwukrotnie leżał na deskach, a w jedenastej, po kolejnych silnych ciosach Amerykanina, trener Wołodymyra wbiegł na ring i przerwał walkę.
W 1999 wygrał wszystkie siedem walk, w tym z Axelem Schulzem o mistrzostwo Europy.
Kolejny rok był dla Kłyczki bardzo udany. Najpierw pokonał przed czasem trzech kolejnych rywali: Paea Wolfgramma (nokaut w pierwszej rundzie), Davida Bostice (w drugiej rundzie, wcześniej Amerykanin był cztery razy liczony) oraz Monte Barretta (pięć razy na deskach, techniczny nokaut w siódmej rundzie). W październiku dostał szansę walki o mistrzostwo świata organizacji WBO z Chrisem Byrdem. Amerykanin wywalczył ten tytuł pół roku wcześniej, wygrywając ze starszym bratem Wołodymyra, Witalijem. Wołodymyr miał w tej walce znaczną przewagę i wygrał zdecydowanie na punkty, a Byrd dodatkowo zaliczył dwa upadki – w dziewiątej i jedenastej rundzie.
W 2001 Kłyczko stoczył dwie walki w obronie mistrzowskiego pasa. Nie dał w nich swoim rywalom żadnych szans, pokonując technicznym nokautem najpierw Derricka Jeffersona (druga runda), a następnie Charlesa Shufforda (szósta runda).
W 2001 wystąpił również w filmie .
Następny rok to kolejne trzy udane obrony – z Francois Bothą, ponad czterdziestoletnim byłym mistrzem świata Rayem Mercerem oraz z Jameelem McCline. Także te walki wygrał przed czasem.
Tytuł mistrzowski stracił 8 marca 2003, w swojej szóstej obronie, z południowoafrykańskim bokserem Corrie Sandersem. Walkę przegrał zaskakująco szybko, przez techniczny nokaut w drugiej rundzie, ale już w pierwszym starciu był dwa razy liczony.
Po dwóch kolejnych łatwo wygranych walkach w Niemczech, Kłyczko zmierzył się z Lamonem Brewsterem o wakujący tytuł mistrza świata organizacji WBO, ponieważ Corrie Sanders zrzekł się go aby móc walczyć z Witalijem Kłyczko o pas mistrzowski organizacji WBC. Walka odbyła się 10 kwietnia 2004 w Las Vegas. Przez cztery pierwsze rundy Ukrainiec miał znaczną przewagę. W czwartej rundzie po ciosie Kłyczki Brewster leżał na deskach. Jednak w następnej rundzie sytuacja diametralnie się odwróciła. Po serii silnych ciosów Wołodymyr był liczony, a po zakończeniu piątej rundy najpierw upadł, a później nie mógł dojść o własnych siłach do swojego narożnika. Sędzia był zmuszony zakończyć walkę.
Po pokonaniu w dwóch następnych potyczkach DaVarryla Williamsona i Eliseo Castillo Kłyczko stanął do walki eliminacyjnej o pozycję numer jeden w rankingu organizacji IBF i WBO. Jego rywalem był Nigeryjczyk Samuel Peter. Ukrainiec wygrał ten pojedynek na punkty, mimo że trzy razy leżał na deskach i był liczony.
22 kwietnia 2006 Kłyczko stoczył kolejną walkę o tytuł mistrza świata, tym razem organizacji IBF. Jego rywalem był po raz drugi Chris Byrd. Pojedynek miał jednostronny przebieg i zakończył się zwycięstwem Kłyczki po technicznym nokaucie w siódmej rundzie. W listopadzie 2006 w siódmej rundzie zwyciężył z Calvinem Brockiem.
10 marca 2007 przez techniczny nokaut już w drugiej rundzie pokonał Raya Austina, a 7 lipca tego samego roku udanie zrewanżował się Lamonowi Brewsterowi, pokonując go w szóstej rundzie.
23 lutego 2008 w Nowym Jorku w Madison Square Garden stoczył walkę unifikacyjną z mistrzem WBO, Sułtanem Ibragimowem. Kłyczko po nudnej walce wygrał pojedynek na punkty. 12 lipca tego samego roku pokonał przez techniczny nokaut w jedenastej rundzie Tony Thompsona. W ostatniej walce w 2008 roku w grudniu pokonał przez techniczny nokaut w siódmej rundzie Hasima Rahmana, mając dużą przewagę przez całą walkę.
20 marca 2010 podczas gali w Düsseldorfie znokautował w dwunastej rundzie Amerykanina Eddiego Chambersa lewym sierpowym. 11 września 2010 we Frankfurcie znokautował w dziesiątej rundzie Samuela Petera.
2 lipca 2011 w walce unifikacyjnej jednogłośnie na punkty pokonał mistrza świata organizacji WBA Davida Haye’a. Sędziowie punktowali: Adalaide Byrd (117:109), Michael Pernick (118:108) oraz Stanley Christodoulou (116:110) na korzyść Kłyczki. 3 marca 2012 zmierzył się z byłym mistrzem wagi junior ciężkiej Jean-Marc Mormeckiem, pokonując go przez techniczny nokaut w czwartej rundzie. 7 lipca 2012 skrzyżował rękawice z Tonym Thompsonem, w rewanżu za walkę sprzed czterech lat. Pokonał go przez techniczny nokaut w szóstej rundzie.
Na 10 listopada 2012 zakontraktowano walkę Kłyczki z Polakiem, Mariuszem Wachem. Zwycięzcą walki został Kłyczko, pokonując Wacha na punkty.
4 maja 2013 pokonał w szóstej rundzie przez techniczny nokaut Włocha Francesca Pianete.
5 października 2013 w Moskwie zwyciężył na punkty w walce z Aleksandrem Powietkinem. Walka zakończyła się jednogłośną decyzją sędziów 119:104.
26 kwietnia 2014 roku wygrał walkę z Aleksem Leapaiem nokautując go w piątej rundzie.
15 listopada 2014 roku wygrał walkę z Kubratem Pulewem nokautując go w piątej rundzie.
25 kwietnia 2015 w nowojorskiej Madison Square Garden, broniąc kolejny raz z rzędu tytułu, Kliczko wygrał jednogłośnie na punkty 118:109, 116:111 i 116:111 z Amerykaninem Bryantem Jenningsem (19-1, 10 KO).
28 listopada 2015 roku przegrał na punkty walkę z Tysonem Fury (115:112, 115:112, 116:111 na korzyść Fury’ego).
29 kwietnia 2017 w Londynie przegrał przez techniczny nokaut w jedenastej rundzie z Brytyjczykiem Anthonym Joshuą (19-0, 19 KO). Stawką pojedynku były trzy pasy mistrzowskie federacji IBF, IBO i superczempiona WBA.
30 lipca 2017 ogłosił zakończenie kariery.
Życie prywatne.
W roku 2009 bokser zaczął spotykać się z amerykańską aktorką Hayden Panettiere. Dwa lata później para ogłosiła rozstanie. Niespodziewanie w 2013 Kłyczko oświadczył się aktorce. W grudniu 2014 roku przyszła na świat ich córka Kaya Evdokia Kłyczko. W roku 2018 matka aktorki potwierdziła informacje o rozstaniu pary. Córka pozostała pod opieką ojca.

</doc>
<doc id="867770" url="https://pl.wikipedia.org/wiki?curid=867770" title="Most przez zatokę Hangzhou">
Most przez zatokę Hangzhou

Most przez zatokę Hangzhou – częściowo podwieszany most zbudowany nad zatoką Hangzhou na wschodnim wybrzeżu Chin. Łączy Jiaxing z miastem Cixi w aglomeracji Ningbo.
Budowę mostu rozpoczęto 8 czerwca 2003, a do użytku oddano go 1 maja 2008. Cały most ma długość 36 km. Poprowadzone jest po nim 6 pasów drogi ekspresowej (po 3 pasy w każdym kierunku). Ma dwa główne przęsła o długości 448 i 318 metrów. Koszt budowy wyniósł 11,8 miliarda juanów. 35% tej kwoty uzyskano od prywatnych firm w Ningbo, natomiast 59% stanowią kredyty w chińskich bankach.
Pośrodku mostu zlokalizowano centrum obsługi pasażerów z restauracją, stacją benzynową, hotelem, salą konferencyjną i punktem widokowym.
Początkowe plany zakładały budowę mostu z miejscowości Jinshan na przedmieściach Szanghaju, jednak po proteście wniesionym przez lokalne władze, lokalizację przeniesiono na południe do prowincji Zhejiang.

</doc>
<doc id="867778" url="https://pl.wikipedia.org/wiki?curid=867778" title="Ruhmannsfelden">
Ruhmannsfelden

Ruhmannsfelden – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen, siedziba wspólnoty administracyjnej Ruhmannsfelden. Leży w Lesie Bawarskim, około 10 km na zachód od miasta Regen, przy drodze B11 i linii kolejowej Deggendorf – Cham.
Oświata.
W gminie znajduje się 75 miejsc przedszkolnych (80 dzieci) oraz szkoła podstawowa z Hauptschule (30 nauczycieli, 442 uczniów).

</doc>
<doc id="867779" url="https://pl.wikipedia.org/wiki?curid=867779" title="Maciej Pastuszka">
Maciej Pastuszka

Maciej Pastuszka (ur. 3 marca 1977 w Kielcach) – polski piłkarz grający na pozycji obrońcy w Wiernej Małogoszcz.
Wychowanek Korony Kielce. W 1999 roku został zawodnikiem Lecha Poznań. 24 lipca zadebiutował w jego barwach w I lidze w zremisowanym 1:1 meczu z Pogonią Szczecin. Jeszcze w rundzie jesiennej sezonu 1999/2000 przeszedł do Petro Płock, w którym występował do 2002 roku. Następnie przebywał na wypożyczeniu w Górniku Łęczna. W styczniu 2004 powrócił do Korony Kielce, z którą podpisał dwuipółletni kontrakt. Później występował w Świcie Nowy Dwór Mazowiecki, Kolejarzu Stróże i AKS-ie Busko-Zdrój.
W styczniu 2007 roku został graczem Hetmana Zamość. Następnie występował w Pelikanie Łowicz, w którym był pewnym punktem defensywy, choć problemy zdrowotne uniemożliwiły mu grę w rundzie jesiennej sezonu 2008/2009. W latach 2009–2011 był zawodnikiem Juventy Starachowice, następnie przeszedł do Orła Wierzbica.
Jest absolwentem VI Liceum Ogólnokształcącego im. Juliusza Słowackiego w Kielcach. W styczniu 2011 roku został zdyskwalifikowany na rok przez Polski Związek Piłki Nożnej za popełnienie czynów o charakterze korupcyjnym (okres gry w Koronie Kielce).
9 grudnia 2013 roku Maciej Pastuszka został skazany za udział w aferze korupcyjnej w sprawie Korony Kielce. Piłkarz usłyszał wyrok 1,5 roku więzienia w zawieszeniu na 3 lata, a także karę grzywny w wysokości 6 tys. zł. Zawodnik miał uczestniczyć w ustawianiu meczów kieleckiej drużyny w sezonie 2003/04. Prowadzona wówczas przez Dariusza Wdowczyka Korona Kielce - awansowała do II ligi. Niektórzy piłkarze zdecydowali się za pieniądze ze swoich premii przekupywać sędziów i obserwatorów PZPN

</doc>
<doc id="867782" url="https://pl.wikipedia.org/wiki?curid=867782" title="Ján Pivarník">
Ján Pivarník

Ján Pivarník (ur. 13 listopada 1947 w Cejkovie) – czechosłowacki piłkarz narodowości słowackiej występujący na pozycji obrońcy, reprezentant Czechosłowacji w latach 1968–1977, trener piłkarski.
Kariera klubowa.
Grę w piłkę nożną na poziomie seniorskim rozpoczął w FK Slavoj Trebišov. W dalszej części kariery reprezentował TJ VSS Košice, Slovan Bratysława oraz FK Dukla Bańska Bystrzyca. W latach 1979–1981 grał w klubach zagranicznych: w ASV Kittsee i SC Neusiedl am See z Austrii oraz Cádiz CF (Primera División).
Kariera reprezentacyjna.
W reprezentacji Czechosłowacji wystąpił 39 razy, zdobywając 1 gola. Wystąpił na Mistrzostwach Europy 1976, gdzie Czechosłowacja wywalczyła złoty medal oraz na Mistrzostwach Świata 1970.
Kariera trenerska.
Jako trener piłkarski pracował w klubach z Kuwejtu, Arabii Saudyjskiej, Omanu i Zjednoczonych Emiratów Arabskich. Był także asystentem trenera w Austrii Wiedeń i Sporting CP. Z klubem Al-Qadsiah FC zdobył w roku 1994 roku Puchar Emira Kuwejtu.
Życie prywatne.
Jest mężem aktorki Jarmily Koleničovej i stryjem piłkarza i trenera Romana Pivarníka.

</doc>
<doc id="867783" url="https://pl.wikipedia.org/wiki?curid=867783" title="Anodoncja">
Anodoncja

Anodoncja (agenezja zębów, łac. "anodontia, anodontia congenita", ang. "tooth agenesis") – wada wrodzona polegająca na całkowitym braku zębów i ich zawiązków. Ma charakter malformacji i jest najrzadszą wadą powodującą zmniejszenie liczby zębów. Spowodowana jest uogólnionymi zmianami w tkankach pochodzenia ektodermalnego.

</doc>
<doc id="867784" url="https://pl.wikipedia.org/wiki?curid=867784" title="Sytuacja homoseksualistów w Szwajcarii">
Sytuacja homoseksualistów w Szwajcarii



</doc>
<doc id="867785" url="https://pl.wikipedia.org/wiki?curid=867785" title="Louis Pierre de Montbrun">
Louis Pierre de Montbrun

Louis Pierre Montbrun (1 marca 1770, Florensac - 7 września 1812, Borodino) - francuski generał kawalerii, uczestnik wojen napoleońskich.
W 1800 roku dostał pod dowództwo własny regiment kawalerii. Po bitwie pod Austerlitz został awansowany do stopnia generała brygady. W 1808 wziął udział w kampanii hiszpańskiej Napoleona, gdzie pod Somosierrą została przypisana mu, w 13. Biuletynie Armii Hiszpanii, zwycięstwo nad wojskami San Juana. Wkrótce potem dostał awans na generała dywizji i został oddelegowany do walki z Austriakami. Jego kawaleria miała znaczący wpływ na zwycięstwa pod Eckmühl i Raab. W latach 1810-11 walczył na Półwyspie Iberyjskim. W 1812 wziął udział w wyprawie na Rosję, gdzie w bitwie pod Borodino zginął dowodząc kawalerią w głównej fazie bitwy. 

</doc>
<doc id="867787" url="https://pl.wikipedia.org/wiki?curid=867787" title="I liga paragwajska w piłce nożnej (1941)">
I liga paragwajska w piłce nożnej (1941)

Mistrzem Paragwaju został klub Cerro Porteño, natomiast wicemistrzem Paragwaju – Club Olimpia.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi spadł klub Atlético Corrales, a ponieważ nikt nie awansował, liga zmniejszona została z 11 do 10 klubów.

</doc>
<doc id="867789" url="https://pl.wikipedia.org/wiki?curid=867789" title="Jan Pivarnik">
Jan Pivarnik



</doc>
<doc id="867791" url="https://pl.wikipedia.org/wiki?curid=867791" title="Paprotnica krucha">
Paprotnica krucha

Paprotnica krucha ("Cystopteris fragilis") – gatunek należący do rodziny paprotnicowatych.
Morfologia.
Roślina trwała o wysokości od 10 do 40 cm. Kłącze krótkie, pokryte licznymi resztkami ogonków zeszłorocznych liści. Liście podługowate lub podługowato lancetowate, 2-krotnie piłkowano-wcinane o ogonkach bardzo kruchych i krótszych od blaszki. Odcinki 1 rzędu jajowatopodługowate lub jajowatolancetowate, dolna para odcinków krótsza od sąsiednich. Odcinki 2 rzędu krótko i tępo ząbkowane, u nasady zwężone. Kupki zarodni obok siebie stojące, nie zlewają się. 
Biologia i ekologia.
Występuje w leśnych parowach, na cienistych skałach, jak również na zacienionych wapiennych zboczach.

</doc>
<doc id="867794" url="https://pl.wikipedia.org/wiki?curid=867794" title="Herbert Hauptman">
Herbert Hauptman

Herbert Aaron Hauptman (ur. 14 lutego 1917 w Nowym Jorku, zm. 23 października 2011 w Buffalo) – amerykański matematyk i chemik, profesor biofizyki i nauk informatycznych na Nowojorskim Uniwersytecie Stanowym w Buffalo, laureat Nagrody Nobla w dziedzinie chemii w roku 1985, wspólnie z Jeromem Karle.
Życiorys.
Syn Israela Hauptmana i Leah Rosenfeld. Ukończył Columbia University w roku 1939. Wprowadził i rozwinął metody matematyczne, które stały się podstawą rentgenograficznej analizy strukturalnej i umożliwiły przewidywanie struktury molekularnej kryształów.
Wyróżniony sześcioma doktoratami honoris causa (w tym tytułem doktora HC Politechniki Łódzkiej, 1992) oraz wieloma innymi nagrodami i medalami, m.in. nagrodą im. A.L. Pattersona. Pełnił funkcję prezesa "Medical Foundation of Buffalo" (USA).

</doc>
<doc id="867795" url="https://pl.wikipedia.org/wiki?curid=867795" title="Teisnach">
Teisnach

Teisnach – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 12 km na północny zachód od miasta Regen, nad rzeką Regen, przy linii kolejowej Deggendorf – Cham.
Oświata.
W gminie znajduje się 75 miejsc przedszkolnych (74 dzieci) oraz szkoła podstawowa (22 nauczycieli, 386 uczniów).

</doc>
<doc id="867800" url="https://pl.wikipedia.org/wiki?curid=867800" title="Roślina żyworodna">
Roślina żyworodna



</doc>
<doc id="867803" url="https://pl.wikipedia.org/wiki?curid=867803" title="Echinococcus granulosus">
Echinococcus granulosus



</doc>
<doc id="867806" url="https://pl.wikipedia.org/wiki?curid=867806" title="Bone Thugs-n-Harmony">
Bone Thugs-n-Harmony

Bone Thugs-n-Harmony – grupa muzyczna tworząca w gatunku hip-hop, horrorcore i R&amp;B. Powstała w 1993 roku w Cleveland. Tworzą ją: Bizzy Bone, Flesh'n'Bone, Krayzie Bone, Wish Bone i Layzie Bone. Kojarzeni z szybkim i melodyjnym rapowaniem, swą karierę rozpoczęli od konkursów młodych talentów. Pierwszy kontrakt podpisał z nimi członek grupy muzycznej N.W.A - Eazy-E. Dotychczas grupa sprzedała około 30 milionów egzemplarzy w Stanach Zjednoczonych i ponad 50 mln na całym świecie.
Kariera.
Początki.
Skład Bone Thugs początkowo tworzyli bracia: Layzie Bone (Steven Howse), Flesh'n'Bone (Stanley Howse), ich kuzyn Wish Bone (Curtis Scruggs) oraz ich przyjaciele Bizzy Bone (Bryon McCane) i Krayzie Bone (Anthony Henderson). Każdy z obecnych członków Bone Thugs rapował już od początku drugiej połowy lat osiemdziesiątych, ale jako grupa, rozpoczęli działalność od przeglądów młodych talentów, w których uczestniczyli na przełomie lat osiemdziesiątych i dziewięćdziesiątych. Nie udało im się odnieść większych sukcesów. Wkrótce zmienili swój styl na szybszy i bardziej melodyjny. Wtedy też nagrali swój pierwszy materiał, zatytułowany "Faces of Death". Składa się na niego dziesięć utworów, jednak również nie zdobył uznania i wciąż pozostawali bez sponsorów. Rozczarowani niepowodzeniem, lecz wciąż chcący zrobić karierę, młodzi raperzy zebrali udali się do Los Angeles, do biur wytwórni Ruthless Records, prowadzonej przez ich idola, Eazy'ego-E, członka formacji N.W.A. Eazy, początkowo niechętny, zgodził się, by Bone Thugs zaprezentowali mu swoje umiejętności, po czym uznał, że Bone kryją w sobie ogromny talent. Ustalił datę drugiego przesłuchania, tym razem w Cleveland, rodzinnym mieście raperów. Wkrótce po tym podpisali swój pierwszy kontrakt płytowy.
Creepin on Ah Come Up.
Grupa rozpoczęła prace nad swoim pierwszym albumem. Eazy-E, choć przekonany o ogromnych możliwościach zespołu, miał wątpliwości, czy ich styl rapowania spodoba się odbiorcom muzyki. Zapadła decyzja, by debiutancka płyta Bone Thugs-n-Harmony została wydana jako minialbum. W ten sposób powstał album "Creepin on Ah Come Up", na którym znalazło się siedem utworów. Mimo obaw Eazy'ego, kompozycja promowana dwoma przebojowymi singlami "Thuggish, Ruggish Bone" i "Foe tha Love of $", osiągnęła status poczwórnej platyny. Podkłady zostały skomponowane przez producenta DJ-a U-Neeka, którego raperzy z grupy poznali za pośrednictwem Eazy'ego-E. Niespodziewanie wielki sukces "Creepin on Ah Come Up" sprawił, że grupa zabrała się za nagrywanie nowego materiału, tym razem przeznaczonego na długogrający album. W międzyczasie niewielka, niezależna wytwórnia wydała "Faces of Death".
E. 1999 Eternal.
W 1995 roku został wydany ich kolejny album pt. "E. 1999 Eternal", który zawierał 17 piosenek, z których największym hitem stało się "Tha Crossroads". Również kolejny singel, "1st of tha Month" okazał się być przebojem. Płyta sprzedała się w nakładzie 6 milionów egzemplarzy w Stanach Zjednoczonych, a na całym świecie liczba ta przekroczyła 10 milionów. Tego samego roku umiera przyjaciel grupy i pionier gangsta-rapu – Eazy-E. Cały album został mu dedykowany.
W tym roku grupa nagrywa utwór "Everyday Thang", który trafia na ścieżkę dźwiękową do filmu "The Show".
W roku 1996, Bone Thugs-n-Harmony nagrywają piosenkę "Days of Our Livez", która trafia na ścieżkę dźwiękową do filmu "Set It Off" i staje się wielkim hitem. Ten sam utwór możemy usłyszeć także na składance "The Collection: Volume One".
The Art of War.
W międzyczasie, w przerwach między koncertami i załatwianiem formalności związanych z wytwórnią Mo Thugs Records, Bone Thugs-n-Harmony pracowali nad nową płytą. Bazując na sukcesie "Crossroads" i "Dayz of Our Lives" raperzy zdecydowali, że będzie to podwójny album. Podporządkowali go, podobnie jak "Family Scriptures", swojej nowej filozofii "żołnierzy Boga". Pierwsza płyta zatytułowana jest "World War I", druga zaś "World War II". Na tym albumie znalazł się jeden z ostatnich nagranych przez 2Paca utworów, "Thug Luv" oraz druga część "Everyday Thang". Premiera "Art of War", początkowo planowana na pierwsze zimowe miesiące 1997 roku, przesunięta została na lipiec z powodu Flesha, który 15 stycznia 1997 roku oddał się w ręce policji, po zlekceważeniu obowiązku uczęszczania na zajęcia resocjalizujące. Flesh opuścił więzienie na początku lipca i wraz z resztą grupy wyruszył na trasę promującą ich nowy album. Album "Art of War" osiągnął mniejszy sukces komercyjny sprzedając się w nakładzie 4 milionów egzemplarzy w samych Stanach.
BTNHResurrection.
Po wydaniu składanki "The Collection, Vol. 1" zaczęły krążyć plotki o rozpadzie Bone Thugs-n-Harmony, dlatego ich kolejny album został zatytułowany "BTNHRessurection". Ponownie produkcją podkładów zajął się DJ U-Neek (tym razem wspólnie z Jimmym "JT" Thomasem). Promują go single "Resurrection (Paper, Paper)", "Can't Give It Up" i "Change the World". "BTNHRessurection" osiągnął jeszcze mniejszy sukces komercyjny niż poprzedni album i sprzedał się w nakładzie dwóch milionów egzemplarzy.
Thug World Order.
Pod koniec października 2002 roku Bone Thugs wracają na scenę muzyczną z płytą "Thug World Order". Znajduje się na niej 16 utworów. Album promują single "Money, Money" i "Home" (w którym wykorzystano sample z piosenki Phila Collinsa "Take Me Home"). "Thug World Order" został nagrany bez udziału Flesh'n'Bone, który odbywał wyrok w więzieniu. Podobnie jak poprzednia produkcja grupy (którą była "The Collection: Volume Two"), ten album również otrzymuje złotą płytę.
Beefy.
Grupa rapowa z Memphis - Three 6 Mafia nagrała utwór "Live by yo rep" będący dissem skierowany do Bone Thugs-N-Harmony. Zarzucali oni młodym raperom z Cleveland, że kopiują ich szybki styl rapowania. Kontrargumentem była piosenka "Ready 4 War". Dissy zawierające podobne zarzuty wydali także Twista, Do or Die i Crucial Conflict. Bone Thugs odpowiedzieli "U Ain't Bone" i "Look Into My Eyes". Spór między nimi został zażegnany.

</doc>
<doc id="867809" url="https://pl.wikipedia.org/wiki?curid=867809" title="Paprotnica">
Paprotnica

Paprotnica ("Cystopteris" Bernh.) – rodzaj paproci należących do rodziny paprotnicowatych. Obejmuje 20 gatunków szeroko rozprzestrzenionych na świecie, rzadziej rosnących w strefie tropikalnej. Do polskiej flory należą cztery gatunki rodzime: paprotnica górska "C. montana", królewska "C. alpina", krucha "C. fragilis" i sudecka "C. sudetica", jeden mieszaniec – paprotnica Christa "C. ×christii" oraz jeden gatunek przejściowo dziczejący (efemerofit) – paprotnica żyworodna "C. bulbifera".
Systematyka.
W systemie PPG I z 2016 jeden z trzech rodzajów w rodzinie paprotnicowatych "Cystopteridaceae".

</doc>
<doc id="867811" url="https://pl.wikipedia.org/wiki?curid=867811" title="Timmy Simons">
Timmy Simons

Timmy Simons (ur. 11 grudnia 1976 w Diest) – belgijski piłkarz występujący najczęściej na pozycji defensywnego pomocnika, rzadziej jako obrońca.
Kariera klubowa.
Timmy Simons zawodową karierę rozpoczął w 1994 roku w KTH Diest. Następnie w 1998 roku przeszedł doLommel SK. W pierwszym sezonie w Lommel rozegrał 30 meczów w Eerste Klasse, a w kolejnych rozgrywkach wziął udział w 31 ligowych meczach. W 2000 roku Simons podpisał kontrakt z Club Brugge. W nowym zespole od razu wywalczył sobie miejsce w podstawowej jedenastce i w pierwszym sezonie występów na Stadionie Jana Breydela wystąpił w 34 pojedynkach. W 2002 i 2004 razem z drużyną wywalczył tytuł mistrza kraju, natomiast w 2003 i 2005 zdobył Puchar Belgii. Dla Club Brugge przez 5 lat Simons rozegrał łącznie 162 spotkania w Jupiler League i strzelił 23 gole. Najlepszą skuteczność prezentował podczas sezonów 2002/2003 i 2004/2005, kiedy to zdobył po 7 bramek. W 2002 Simons został wybrany najlepszym piłkarzem ligi belgijskiej.
29 czerwca 2005 były piłkarz Lommel przeniósł się do holenderskiego PSV Eindhoven i w nowym klubie od razu zaczął grywać w wyjściowym składzie. Razem z nim w 2006, 2007 i 2008 zwyciężał w rozgrywkach Eredivisie. W 2007 Simons został nowym kapitanem PSV zastępując odchodzącego do Al-Jazira Club Phillipa Cocu. W sezonie 2008/2009 Belg zaliczył swój 100. ligowy występ w barwach „Boeren”. W Eindhoven Simons spędził łącznie 5 lat, w których był podstawowym zawodnikiem swojego klubu.
W lipcu 2010 Simons został zawodnikiem niemieckiego 1. FC Nürnberg. Karierę kończył w 2018 roku w Club Brugge.
Kariera reprezentacyjna.
W reprezentacji Belgii Simons zadebiutował w 2001. Następnie Robert Waseige powołał go do 23–osobowej kadry na Mistrzostwa Świata 2002. Belgowie w 1/8 finału zostali wyeliminowani przez późniejszych triumfatorów turnieju – Brazylijczyków, z którymi przegrali 0:2. Simons na boiskach Korei Południowej i Japonii wystąpił we wszystkich 4 spotkaniach. Od początku gry w kadrze narodowej były piłkarz PSV jest jej podstawowym graczem, a obecnie pełni funkcję kapitana.

</doc>
<doc id="867817" url="https://pl.wikipedia.org/wiki?curid=867817" title="František Veselý">
František Veselý

František Veselý, (ur. 7 grudnia 1943 w Pradze, zm. 30 października 2009) – czeski piłkarz, występujący na pozycji napastnika. Karierę zaczynał w Slavii Praga, w której grał w latach 1953–1962. Następnie do roku 1964 grał w Dukli Praga i wrócił do Slavii, w której grał do roku 1980, kiedy to podjął decyzję o wyjeździe do Austrii, gdzie grał w Rapidzie Wiedeń (1980–1981), Sparkasse Zwettl (1981–1983) i First Vienna. W 1984 zakończył karierę sportową.
Zmarł nagle 30 października 2009 w Pradze. Został pochowany na cmentarzu Malvazinky.
W reprezentacji Czechosłowacji wystąpił 34 razy, zdobywając 3 gole. Wraz z Czechosłowacją uczestniczył w MŚ 1970 i Euro 1976, gdzie Czechosłowacja wywalczyła złoty medal. W meczu półfinałowym z Holandią zdobył dwa gole w dogrywce.

</doc>
<doc id="867819" url="https://pl.wikipedia.org/wiki?curid=867819" title="Ogromne okno">
Ogromne okno

Ogromne okno (ang. "The Wide Window") – powieść dla dzieci i trzecia z książek z "Serii niefortunnych zdarzeń", napisanych przez Daniela Handlera pod pseudonimem Lemony Snicket. Sieroty Baudelaire mają zamieszkać z Józefiną Anwhistle, która boi się praktycznie wszystkiego. Gdy dzieci zaczynają przyzwyczajać się do ekscentrycznej opiekunki, pojawia się Hrabia Olaf w kolejnym przebraniu.

</doc>
<doc id="867820" url="https://pl.wikipedia.org/wiki?curid=867820" title="Frantisek Vesely">
Frantisek Vesely



</doc>
<doc id="867821" url="https://pl.wikipedia.org/wiki?curid=867821" title="Achslach">
Achslach

Achslach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen, wchodzi w skład wspólnoty administracyjnej Ruhmannsfelden. Leży około 15 km na zachód od miasta Regen.
Oświata.
W gminie znajduje się 25 miejsc przedszkolnych (22 dzieci).

</doc>
<doc id="867822" url="https://pl.wikipedia.org/wiki?curid=867822" title="Bitwa pod Nekmierzem">
Bitwa pod Nekmierzem

Bitwa pod Nekmierzem – starcie zbrojne, które miało miejsce w grudniu 1419 roku podczas powstania husyckiego, w okresie wojen husyckich.
Bitwa była efektem jednego z zagonów poprowadzonych przez Bohuslava ze Schwanberga (stojącego na czele tych wojsk czeskich, które popierały Zygmunta Luksemburczyka) przeciwko oddziałom husyckim Jana Žižki.
Biorące udział w zagonie wojska liczące 2 000 jazdy napotkały siły husyckie będące w trakcie oblężenia leżącej na północ od Pilzna twierdzy Nekmierz.
Husyckie wojska liczące tylko 400 piechoty dzięki artylerii umieszczonej na wozach taborowych złamały linie oddziałów Bohuslava i zmusiły je do odwrotu.
Skutek tej bitwy był taki, że husyci przekonali się do wyjątkowego talentu ich przywódcy Jana Žižki w sprawach dotyczących działań wojennych. Dlatego później Husyci z Pragi wezwali Jana Žižkę, by bronił ich miasta przed inwazyjną armią Zygmunta Luksemburczyka, i to pomimo tego, że wcześniej wzgardzili nim i po początkowym sporze husycko-katolickim, jaki wcześniej miał miejsce w Pradze, przyjęli żądania zwolenników Luksemburczyka.

</doc>
<doc id="867823" url="https://pl.wikipedia.org/wiki?curid=867823" title="Tartak tortur">
Tartak tortur

Tartak Tortur (ang. "The Miserable Mill") – powieść dla dzieci i czwarta z książek z "Serii niefortunnych zdarzeń", napisanych przez Daniela Handlera pod pseudonimem Lemony Snicket. Sieroty Baudelaire mają zamieszkać z właścicielem tartaku, który zmusza ich do pracy razem z drwalami. Sytuacja pogarsza się, gdy pojawia się Hrabia Olaf w kolejnym przebraniu. 

</doc>
<doc id="867825" url="https://pl.wikipedia.org/wiki?curid=867825" title="Gotteszell (Bawaria)">
Gotteszell (Bawaria)

Gotteszell – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen, wchodzi w skład wspólnoty administracyjnej Ruhmannsfelden. Leży około 12 km na zachód od miasta Regen, przy drodze B11 i linii kolejowej Deggendorf – Klatovy.

</doc>
<doc id="867828" url="https://pl.wikipedia.org/wiki?curid=867828" title="Nerecznica">
Nerecznica

Nerecznica ("Dryopteris") – rodzaj paproci należących do rodziny nerecznicowatych ("Dryopteridaceae"). Obejmuje ok. 400 gatunków (348 jest zweryfikowanych według "Plants of the World online"). Są to średniej wielkości paprocie naziemne. Rodzaj jest kosmopolityczny. W Polsce udokumentowano występowanie 11 gatunków. 
Niektóre gatunki (zwłaszcza nerecznica szerokolistna) uprawiane są jako rośliny ozdobne. Niektóre wykorzystywane są także jako lecznicze.
Rozmieszczenie geograficzne.
Zasięg rodzaju obejmuje wszystkie kontynenty (z wyjątkiem Antarktydy), ale nieliczne gatunki rosną na nizinach w strefie tropikalnej i pustynnych, brak rodzimych przedstawicieli rodzaju na Nowej Zelandii, a w Australii rośnie tylko jeden. Największe zróżnicowanie gatunkowe znajduje się w Azji Wschodniej na obszarze od Himalajów po Japonię (w Chinach rośnie 167 gatunków, z czego 60 to endemity).
W Polsce stwierdzono 11 gatunków dziko rosnących z tego rodzaju (w tym jeden wymarły w naturze).
Systematyka.
Jeden z sześciu rodzajów z podrodziny "Dryopteridoideae" z rodziny nerecznicowatych ("Dryopteridaceae"). Już w XXI wieku włączono do tego rodzaju kilka rodzajów zwykle wyodrębnianych w XX wieku, a które okazały się być w nim zagnieżdżone. Dotyczy to rodzajów: "Acrophorus" , "Dryopsis" , "Nothoperanema" , "Peranema" . W węższym ujęciu liczył ok. 250 gatunków, w szerszym należy do niego ok. 400.
Rodzajem siostrzanym jest "Arachniodes".
Nazewnictwo.
Nazwa nerecznica wywodzi się od nerkowatego kształtu kupek zarodni na dolnej stronie liści. Bardzo często stosowana jest (nawet w botanicznej literaturze naukowej) niepoprawna nazwa rodzajowa narecznica. Jest ona wynikiem błędu drukarskiego w kluczu do oznaczania "Rośliny polskie", wielokrotnie potem powielanego w bazujących na nim opracowaniach.

</doc>
<doc id="867836" url="https://pl.wikipedia.org/wiki?curid=867836" title="Zachenberg">
Zachenberg

Zachenberg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen, wchodzi w skład wspólnoty administracyjnej Ruhmannsfelden. Leży około 10 km na zachód od miasta Regen, przy drodze B11 i linii kolejowej Deggendorf – Klatovy.
Dzielnice.
W skład gminy wchodzą dzielnice: Auerbach, Auhof, Bruckberg, Bruckhof, Brumbach, Eckersberg, Fratersdorf, Furth, Gaisruck, Giggenried, Gotteszell, Göttleinsberg, Gottlesried, Haberleuthen, Hafenried, Hasmannsried, Hausermühle, Hinterdietzberg, Hochau, Kirchweg, Kleinried, Klessing, Köckersried, Lämmersdorf, Leuthen, Lobertsried, Muschenried, Ochsenberg, Pointmannsgrub, Reisachmühle, Triefenried, Vorderdietzberg, Wandelmühle, Weichselsried, Wolfsberg, Zachenberg, Zierbach.

</doc>
<doc id="867837" url="https://pl.wikipedia.org/wiki?curid=867837" title="Peter Bosz">
Peter Bosz

Peter Sylvester Bosz (ur. 21 listopada 1963 w Apeldoorn) – holenderski trener i piłkarz, który występował na pozycji obrońcy lub pomocnika.
Kariera klubowa.
Bosz pierwsze lata kariery spędził w małych amatorskich klubach z rodzinnego miasta Apeldoorn o nazwach OBV Apeldoorn oraz Apeldoornse Boys. Jego pierwszym poważnym klubem było Vitesse Arnhem, z miasta leżącego niedaleko Apeldoornu. Vitesse grało wówczas w Eerstedivisie, a Bosz zadebiutował w niej 20 września 1981 w przegranym 0:3 meczu z Excelsiorem Rotterdam. W Vitesse grał przez 3 sezony, jednak nie zdołał awansować z tym klubem do Eredivisie. Potem na rok przeszedł do AGOVV Apeldoorn, a w 1985 roku trafił do RKC Waalwijk. W RKC spędził 3 sezony grając w drugiej lidze i wtedy dość niespodziewanie zgłosił się po niego klub francuskiej Ligue 1, Sporting Toulon Var. W zespole z Tulonu był podstawowym zawodnikiem linii obrony i rozegrał w tym klubie blisko 100 meczów.
Latem 1991 Bosz wrócił do Holandii, a jego dobra postawa została zauważona w Rotterdamie i właśnie tamtejszy Feyenoord ściągnął Petera do siebie. Zawodnik miał pewne miejsce na prawej obronie zespołu, a czasem grał też w pomocy. Już w pierwszym sezonie gry w Feyenoordzie osiągnął sukces, jakim było zdobycie Pucharu Holandii. W mistrzowskim sezonie rozegrał 27 meczów i zdobył 2 gole. W 1993 roku natomiast Bosz wywalczył swój pierwszy i jedyny tytuł mistrza Holandii. Natomiast w latach 1994 i 1995 ponownie został zdobywcą krajowego pucharu. W sezonie 1996/1997 Bosz nie miał już pewnego miejsca w składzie i zdecydował się opuścić Feyenoord.
Latem 1996 Peter przystał na propozycję japońskiego JEF United Ichihara. Zespół był jednak typowym średniakiem i w 1996 Bosz zajął z nim 9. miejsce (rozegrał 9 meczów), a w 1997 13. miejsce (24 mecze, 1 gol). Zimą 1998 roku Bosz wrócił do Europy i został zawodnikiem Hansy Rostock. W Bundeslidze zadebiutował 31 stycznia w wygranym 3:0 meczu z TSV 1860 Monachium, a łącznie zagrał w 14 meczach ligowych i zajął z Hansą 3. miejsce w lidze. W sezonie 1998/1999 Bosz grał w NAC Breda, gdzie rozegrał 26 meczów, zdobywając gola, a po sezonie ponownie trafił do JEF United, gdzie zakończył piłkarską karierę meczem z Gambą Osaka (27 listopada 1999, 1:0 dla JEF).
Kariera reprezentacyjna.
W reprezentacji Holandii Bosz zadebiutował 4 grudnia 1991 w wygranym 2:0 wyjazdowym meczu z Grecją (w 85. minucie zmienił Wima Kiefta. W 1992 roku został powołany przez Rinusa Michelsa do kadry na Mistrzostwa Europy w Szwecji. Tam zagrał w jednym meczu, wygranym 3:1 z Niemcami (wszedł na boisko w 88. minucie), a z Holandią doszedł do półfinału tego turnieju. Swój ostatni mecz w kadrze Bosz rozegrał 26 kwietnia 1995, a Holandia przegrała na wyjeździe z Czechami 1:3. Ogółem w kadrze zagrał w 8 meczach i nie zdobył gola.
Kariera trenerska.
Po zakończeniu kariery piłkarskiej Bosz został trenerem. Najpierw szkolił zawodników z klubu z rodzinnej miejscowości, AGOVV Apeldoorn. Następnie był trenerem piłkarzy De Graafschap, a w latach 2004–2006 prowadził pierwszoligowy Heracles Almelo. W latach 2006–2009 pracował na stanowisku dyrektorskim w Feyenoordzie. W 2010 roku wrócił do prowadzenia zespołu Heraclesa, w którym pracował do 2013. Przed sezonem 2013/14 został mianowany trenerem Vitesse Arnhem. W styczniu 2016 roku zrezygnował z tego stanowiska i został trenerem izraelskiego klubu Maccabi Tel Awiw. Na początku sezonu 2016/17 został trenerem Ajaxu Amsterdam. W czerwcu 2017 podpisał dwuletni kontrakt z Borussią Dortmund.

</doc>
<doc id="867846" url="https://pl.wikipedia.org/wiki?curid=867846" title="Społeczeństwo militarne">
Społeczeństwo militarne

Społeczeństwo militarne – społeczeństwo, którego struktura społeczna, system wartości, charakter społeczny jednostek kształtowane są przez działalność antagonistyczną i podporządkowane wymogom skutecznego prowadzenia wojny tak obronnej, jak zaczepnej.
Pojęcie wprowadzone przez Herberta Spencera, przeciwieństwo społeczeństwa produkcyjnego. Spencer wychodził z założenia, że w sytuacji konfliktów między społeczeństwami charakteryzującej zwłaszcza dawniejsze dzieje ludzkości, to społeczeństwo zwycięży, które najlepiej przystosuje swą organizację do walki. Oznacza to m.in.:
Społeczeństwo to charakteryzuje się systemem współdziałania przymusowego, opartego na podporządkowaniu. Przykładem takiego społeczeństwa jest ludność starożytnej Sparty.

</doc>
<doc id="867849" url="https://pl.wikipedia.org/wiki?curid=867849" title="Linia sukcesji prezydenckiej w USA">
Linia sukcesji prezydenckiej w USA



</doc>
<doc id="867850" url="https://pl.wikipedia.org/wiki?curid=867850" title="Maksymilian Habsburg-Este">
Maksymilian Habsburg-Este

Maksymilian Józef Habsburg-Este (ur. 14 lipca 1782, w Modenie – zm. 1 czerwca 1863, w zamku Ebenzweier, w Altmünster am Traunsee) – arcyksiążę austriacki, wielki mistrz zakonu krzyżackiego w latach 1835-1863.
Życiorys.
Arcyksiążę Maksymilian urodził się 14 lipca 1782 roku i pochodził z bocznej linii Habsburgów. Był czwartym synem Ferdynanda Habsburga i Marii Beatrice d'Este, córki Ercole III d'Este. Jego starszym bratem był Franciszek IV, książę Modeny. Młodość spędził w Monzy skąd zmuszony został wraz z rodziną do ucieczki przed nacierającymi wojskami francuskimi. Przeznaczony do służby wojskowej rozpoczął służbę w armii austriackiej. Dał się poznać jako zdolny inżynier o specjalności fortyfikacja wojskowa. Zaczął opracowywać różne, nieraz fantastyczne projekty fortyfikacji, m.in. w Linzu, Wiedniu, Weronie czy na wyspie Sant'Erasmo pod Wenecją polecał wznosić murowane forty artyleryjskie, które nazywano później wieżami maksymiliańskimi. Brał udział w walkach z Francuzami na terenie Górnych Włoch. W 1807 roku awansował na marszałka piechoty. W 1809 roku dowodził obroną Wiednia. 
Maksymilian wstąpił do zakonu krzyżackiego w 1801 roku. Odbył nowicjat i 1805 roku został komturem krajowym Frankonii. Wielkim i niemieckim mistrzem Zakonu został w kwietniu 1835 roku po śmierci swego poprzednika arcyksięcia Antoniego Wiktora. Dokonał wiele ważnych zamian w życiu zgromadzenia. W 1839 roku przyczynił się do przyjęcia nowych Statutów, które zapewniły wpływ dynastii habsburskiej. Przywrócony został katolicki charakter bractwa. Działania Maksymiliana przysporzyły zakonowi nowych nowicjuszy. Arcyksiążę wspomagał finansowo Jezuitów, Siostry Miłosierdzia czy Redemptorystów.

</doc>
<doc id="867851" url="https://pl.wikipedia.org/wiki?curid=867851" title="Nerecznica grzebieniasta">
Nerecznica grzebieniasta

Nerecznica grzebieniasta, paprotnik grzebieniasty ("Dryopteris cristata" (L.) A. Gray) – gatunek rośliny należący do rodziny nerecznicowatych.
Rozmieszczenie geograficzne.
Występuje w Europie i Ameryce Północnej. Przez Polskę przebiega południowa granica zwartego zasięgu tego gatunku i na obszarze nizin i pasma wyżyn występuje dość często, zwłaszcza we wschodniej i północno-wschodniej części kraju. W kierunku południowo-zachodnim jest coraz bardziej rozproszony. W górach występuje na kilku oderwanych, reliktowych stanowiskach w Karpatach: na Polanie Biały Potok pod Tatrami, na dwóch stanowiskach w Kotlinie Orawsko-Nowotarskiej, w Kotlinie Jeleśniańskiej i w widłach potoków Kalnica i Wetlina w Bieszczadach Zachodnich.
Biologia i ekologia.
Bylina, hemikryptofit. W Polsce zarodnikowanie odbywa się w sierpniu i wrześniu. Występuje na torfowiskach, w lasach olsowych oraz łozowiskach. Kłącze nerecznicy ("Rhizoma Filicis") zawiera pochodne floroglucyny (aspidyna, aspidynol, albaspidyna, kwas flawaspidowy i filiksowy), olejek eteryczny, garbniki. Gatunek charakterystyczny klasy "Alnetea glutinosae". Liczba chromosomów 2n = 164.
Zagrożenia.
Roślina umieszczona na Czerwonej liście roślin i grzybów Polski z 2006 w grupie gatunków narażonych na wyginięcie (kategoria zagrożenia V). W wydaniu czerwonej listy z 2016 nie została uznana za gatunek zagrożony w skali kraju.

</doc>
<doc id="867852" url="https://pl.wikipedia.org/wiki?curid=867852" title="Jaroslav Plašil">
Jaroslav Plašil

Jaroslav Plašil (ur. 5 stycznia 1982 w Opočnie) – czeski piłkarz grający na pozycji pomocnika, reprezentant kraju. Od 2009 roku zawodnik francuskiego Girondins Bordeaux.
Kariera klubowa.
Na co dzień Plašil występuje w klubie Ligue 1 – Girondins Bordeaux. Do Girondins Bordeaux trafił latem 2009 roku za 3 miliony euro. Wcześniej występował m.in. w hiszpańskiej Osasunie Pampelunie i francuskim AS Monaco. Przebywał również na wypożyczeniu we włoskie Catanii Calcio.
Kariera reprezentacyjna.
Grał na Euro 2004, na których doszedł z zespołem do półfinału i Mistrzostwach Świata w Niemczech w 2006 roku, gdzie nie wyszli z grupy.

</doc>
<doc id="867857" url="https://pl.wikipedia.org/wiki?curid=867857" title="Bolesław Lesman">
Bolesław Lesman



</doc>
<doc id="867859" url="https://pl.wikipedia.org/wiki?curid=867859" title="Nasięźrzał">
Nasięźrzał

Nasięźrzał ("Ophioglossum" L.) – rodzaj roślin z rodziny nasięźrzałowatych ("Ophioglossaceae"). Obejmuje ok. 25–30 do 34 gatunków. Zasięg występowania rodzaju jest rozległy – są to rośliny niemal kosmopolityczne, przy czym w większości rosną w strefie tropikalnej i subtropikalnej i na półkuli północnej. W Ameryce Północnej rośnie 7 gatunków, w Chinach – 9, w Europie – 3. W Polsce spotykany jest jeden gatunek – nasięźrzał pospolity "O. vulgatum", nasięźrzał azorski "O. azoricum" uznawany jest za błędnie stwierdzony w Polsce, a nasięźrzał wielolistny "O. polyphyllum" ma niejasny status.
Rośliny te rosną na ogół w zbiorowiskach trawiastych, przy czym ze względu na niewielkie rozmiary i podobieństwo do siewek roślin jednoliściennych – często są przeoczane. W większości to rośliny naziemne, rzadziej epifityczne. Niektóre gatunki lokalnie są użytkowane jako jadalne lub lecznicze, np. "O. petiolatum" na Tajwanie. Rzadko bywają uprawiane jako ozdobne, zwłaszcza "O. palmatum". Gatunek "O. reticulatum" w wyniku zwielokrotnienia zestawu chromosomów może ich zawierać od 140 do 1440 (96-ploid) – co jest rekordem wśród znanych organizmów żywych.
Systematyka.
Rodzaj nasięźrzał "Ophioglossum" jest jednym z kilku wyróżnianych w obrębie rodziny nasięźrzałowatych ("Ophioglossaceae"), przy czym tradycyjnie wyróżnia się ich cztery, ale w przypadku podzielenia "Botrychium" na pięć mniejszych rodzajów, a rodzaju "Ophioglossum" na trzy lub cztery mniejsze – odpowiednio więcej. W obrębie rodziny "Ophioglossum" jest taksonem siostrzanym dla grupy obejmującej rodzaje podejźrzon "Botrychium" i "Helminthostachys", a bazalnym dla całej rodziny rodzajem jest "Mankuya".
W obrębie rodzaju "Ophioglossum" wyróżnia się trzy lub cztery podrodzaje, czasem podnoszone do rangi osobnych rodzajów (np. w systemie PPGI z 2016):
Nazwa.
W dawnych tekstach łacińskich rośliny z tego rodzaju, zwłaszcza nasięźrzał pospolity, określane są nazwą "flos letitiae" lub "flos laetitiae". 
W biologicznym nazewnictwie zwyczajowym w wielu europejskich językach występuje lub występowała nazwa nawiązująca do kształtu języka węża. Nazwy "ophioglossum" miał jako pierwszy użyć Hieronim Bock w 1530. W podobnym czasie zaczęto używać wersji łacińskiej – "lingua serpentina", stąd również w polskich przekładach zaczęły się pojawiać nazwy "wężowy język". Sporadycznie pojawiająca się nazwa nawiązująca do języka wołu prawdopodobnie była zapisana omyłkowo. Podobne tłumaczenia dały początek nazwom w języku niemieckim ("Natterzunge"), francuskim ("langue de serpent"), angielskim ("adder’s-tongue"), rosyjskim (), ukraińskim (, ), serbsko-chorwackich ("gadji jezik", "zmijinski jezik"), słowackim ("hadi jazyk", "hadi jazicek"), czeskim ("hadi jazyk"). 
Polska nazwa w postaci "nassya szrz(cz)ą" (razem z łacińską "flos leticie") znana jest z zapisu z XV wieku. W tym samym wieku Jan Stanko zapisał ją jako "nassyeszrzye". Od XVI wieku w polskich zielnikach pojawia się forma "nasięzrał" i "nasięźrzał", następnie w gwarach przekształcana do postaci m.in. "nasiźrał", "nasizdrzał", "masierżoł", "masier-ziele" czy "maszerdon". Słowo „nasięźrza” w języku staropolskim oznaczało eliksir miłosny. Pojawienie się na końcu głoski „ł” jest uważane za wtórną zmianę językową. Według Aleksandra Brücknera etymologicznie nazwa wskazuje na wiarę w moc afrodyzjaku, dzięki której osoby będą na siebie wzajemnie patrzeć (na się źrzeć). W gwarach czeskich funkcjonowały nazwy wskazujące magiczną moc w postaci "obrdtka, osńdenica, sńdenićka, st’astnâ zelinka".
Ze względu na przypisywane magiczne, zwłaszcza miłosne, właściwości, czasem tą samą nazwą "masier-ziele" określano lubczyk. Nieco zbliżoną nazwą "podejrzał" określano również pokrewny rodzaj podejźrzon. Z rzadka również ją określano jako "nasięźrzał", ale teksty zwykle podkreślały odrębność tych dwóch rodzajów. Skądinąd funkcjonuje pogłoska, jakoby w znanej Klukowi taksonomii ludowej nazwy "nasięźrzał" i "podejźrzon" oznaczały odpowiednio "Botrychium" i "Ophioglossum", ale on zamienił te nazwy, co miałoby utrudnić praktykowanie guseł.

</doc>
<doc id="867864" url="https://pl.wikipedia.org/wiki?curid=867864" title="Ikarus 256">
Ikarus 256

Ikarus 256 – autobus międzymiastowy i turystyczny, produkowany przez 28 lat w węgierskich zakładach Ikarus.

</doc>
<doc id="867866" url="https://pl.wikipedia.org/wiki?curid=867866" title="Grafik">
Grafik



</doc>
<doc id="867875" url="https://pl.wikipedia.org/wiki?curid=867875" title="Marian Szwarc">
Marian Szwarc

Marian Szwarc (ur. 1939, zm. 10 marca 2002) – polski oficer żeglugi śródlądowej, twórca prawa wodnego, egzaminator, nauczyciel przedmiotów zawodowych (nawigacji i żeglugi) w Technikum Żeglugi Śródlądowej we Wrocławiu.
Życiorys.
Marian Szwarc swoją przygodę z żeglugą śródlądową rozpoczął w roku 1953 w Technikum Żeglugi Śródlądowej we Wrocławiu. W roku 1957 na zaproszenie dyrektora szkoły Tadeusza Cieśli otrzymał propozycję pracy w szkole na stanowisku bosmana na statku szkolnym „Małgorzata Fornalska”.
Po odbyciu służby wojskowej w Marynarce Wojennej powrócił do szkoły już jako nauczyciel przedmiotów zawodowych: locji, teorii prowadzenia statków, nawigacji i innych. Początki pracy zawodowej łączył ze studiami na Politechnice Wrocławskiej, które ukończył. Jako pasjonat żeglugi, przez cały okres swojego życia dokształcał się i doskonalał w zawodzie, co owocowało zaliczeniem go do ekspertów w tematyce żeglugi śródlądowej oraz morskiej. Często występował jako rzeczoznawca sądowy w sprawach wypadków żeglugowych. W latach sześćdziesiątych prowadził wykłady w Technikum Żeglugi Śródlądowej w Giżycku, Warszawie i Bydgoszczy a także odbywał zajęcia ze słuchaczami wydziału zaocznego we Wrocławiu. Od roku 1963, gdy Państwową Komisję Egzaminacyjną na stopnie oficerskie w żegludze śródlądowej umiejscowiono w szkole, egzaminował kandydatów na kapitanów, mechaników i pilotów żeglugi śródlądowej. Przeprowadzał liczne kursy doskonalące w zawodach żeglugowych, opracowywał testy egzaminacyjne, programy szkoleń materiały dla ministerstwa właściwego w sprawach transportu, Zjednoczenia Żeglugi Śródlądowej i innych instytucji branżowych.
W roku 1977 na statku szkolnym „Westerplatte II” dopłynął z uczniami TŻŚ do Schönebeck (Elbe) nad Łabą rozpoczynając w ten sposób współpracę szkoły wrocławskiej z siostrzaną szkołą w NRD. W ten sam sposób nawiązał współpracę w roku 1978 z Děčínem w Czechosłowacji a w roku 1980 ze szkołą w Budapeszcie.
W latach osiemdziesiątych był kierownikiem organizowanych przez Ministerstwo Komunikacji obozach przysposobienia obronnego odbywających się na statkach szkolnych, gdzie w trakcie rejsu młodzież z różnych szkół resortowych odbywała kurs kończony egzaminem na tytuł sternika motorowodnego. W latach osiemdziesiątych został wicedyrektorem szkoły Technikum Żeglugi Śródlądowej we Wrocławiu.
Po odejściu na emeryturę w roku 1987 organizował i odbywał liczne rejsy na szkolnym statku „Westerplatte II” m.in. z muzealnikami, dziennikarzami, gośćmi z Niemiec oraz z młodzieżą: z TŻŚ, innych szkół średnich a także szkół podstawowych.

</doc>
<doc id="867878" url="https://pl.wikipedia.org/wiki?curid=867878" title="Nerecznica krótkoostna">
Nerecznica krótkoostna

Nerecznica krótkoostna, nerecznica ciernista, paprotnik ciernisty ("Dryopteris carthusiana" (Vill.) H. P. Fuchs) – gatunek rośliny należący do rodziny nerecznicowatych. Szeroko rozprzestrzeniony na półkuli północnej w strefie umiarkowanej. W Polsce w całym kraju pospolity. 
Biologia i ekologia.
Występuje w cienistych, wilgotnych i świeżych iglastych i mieszanych borach. Jest to trująca roślina.
Zastosowanie.
Kłącze nerecznicy krótkoostnej ("Rhizoma Filicis spinulosi") zawiera floroglucydy (aspidyna, dezaspidyna), niekiedy stosowana jak nerecznica samcza ("Dryopteris filis-mas").

</doc>
<doc id="867880" url="https://pl.wikipedia.org/wiki?curid=867880" title="Wawrzyniec Habsburg-Este">
Wawrzyniec Habsburg-Este

Wawrzyniec, książę Belgii, właśc. Wawrzyniec Habsburg-Este, (pozostałe imiona: "Otto Karol Amadeusz Tadeusz Maria Pius Andrzej Marek z Aviano"), niem. "Lorenz Otto Carl Amadeus Thadeus Maria Pius Andreas Marcus d’Aviano von Habsburg-Lotharingen d'Este", fr., flam., wł. (ur. 16 grudnia 1955 w Boulogne-Billancourt) – austriacko-belgijski arystokrata, książę Belgii jako mąż Astrydy, od 1996 pretendent do tronu byłego Księstwa Modeny, tytularny arcyksiążę Austrii oraz książę krwi królewskiej Czech i Węgier. 
Życiorys.
Urodził się we Francji jako pierworodny syn spośród czwórki dzieci Roberta Habsburga-Este (1915–1996) i Małgorzaty Sabaudzkiej-Aosta (1930–2022). Ma dwie siostry: starszą Marię Beatrycze (ur. 1954) i młodszą Izabelę Marię (ur. 1963), oraz młodszych braci: Gerarda Tadeusza (ur. 1957) i Marcina Karola (ur. 1959).
22 września 1984 w Brukseli poślubił Astrydę (ur. 1962), księżniczkę Liège, jedyną córkę Alberta (ur. 1934), późniejszego króla Belgów i Pauliny Ruffo di Calabria (ur. 1937). Z małżeństwa tego pochodzi pięcioro dzieci:
W 1995 otrzymał tytuł księcia Belgii. W 2004 został honorowym przewodniczącym Królewskiego Belgijskiego Towarzystwa Historii Rodowej. W 2005 został patronem Europae Thesauri, organizacji zrzeszającej muzea, biblioteki i archiwa kościelne. W 2015 został członkiem Królewskiej Rady Korony Rumunii.
Jest kawalerem Orderu Złotego Runa.

</doc>
<doc id="867881" url="https://pl.wikipedia.org/wiki?curid=867881" title="Messier 88">
Messier 88

Messier 88 (znana również jako M88 lub NGC 4501) – galaktyka spiralna z grupy galaktyk Seyferta w gwiazdozbiorze Warkocza Bereniki. Należy do Gromady w Pannie.
Odkrycie i obserwacje.
M88 odkrył 18 marca 1781 roku francuski astronom Charles Messier. Opisał ją jako "„mgławicę bez gwiazd”" i jeden z najsłabiej świecących obiektów w swoim katalogu oraz stwierdził, że jest podobna z wyglądu do M58.
Tej samej nocy Messier odkrył sześć innych galaktyk oraz gromadę kulistą M92. M88 jest jedną z pierwszych galaktyk sklasyfikowanych jako spiralne. Lord Rosse skatalogował ją jako jedną z 14 „spiralnych mgławic” odkrytych do 1850 roku.
Charakterystyka fizyczna.
Odległość galaktyki od Ziemi wynosi około 60 milionów lat świetlnych. Dystans ten rośnie w tempie 2281 km/s. Średnica galaktyki wynosi około 130 tysięcy lat świetlnych (ok. 40 kpc).
Jasność obserwowana M88 według różnych źródeł wynosi od 9,6 do ok. 10,4 wielkości gwiazdowych, natomiast jej wymiary obserwowane od 7' × 4' do 8' × 3', z czego jądro ma około 1,1' × 0,55'.
Supernowe.
Dotychczas w M88 zaobserwowano jedną supernową, SN 1999cl odkrytą 28 maja 1999 roku. Należała do typu Ia, osiągnęła jasność 13,6.

</doc>
<doc id="867882" url="https://pl.wikipedia.org/wiki?curid=867882" title="EMD SW1200MG">
EMD SW1200MG

EMD SW1200MG czteroosiowa manewrowa lokomotywa elektryczna produkowana w latach 1963-1971 przez Electro-Motive Diesel. Była to napędzana silnikami elektrycznymi wersja lokomotywy spalinowej EMD SW1200. Powstało 9 lokomotyw SW1200MG.

</doc>
<doc id="867884" url="https://pl.wikipedia.org/wiki?curid=867884" title="Nemapogon granella">
Nemapogon granella



</doc>
<doc id="867885" url="https://pl.wikipedia.org/wiki?curid=867885" title="Jaroslav Plasil">
Jaroslav Plasil



</doc>
<doc id="867887" url="https://pl.wikipedia.org/wiki?curid=867887" title="USS Tarawa">
USS Tarawa

Okręty US Navy o nazwie USS "Tarawa", pochodzącej od wyspy Tarawa – miejsca krwawych walk w czasie II wojny światowej:

</doc>
<doc id="867892" url="https://pl.wikipedia.org/wiki?curid=867892" title="Sąd kościelny">
Sąd kościelny

Sąd kościelny – sąd działający w imieniu Kościoła, którego wyroki opierają się na prawie kanonicznym. Sądy kościelne zostały ustanowione w początkach Kościoła, rozwinęły się od strony procedury w średniowieczu wraz z rozwojem doktryny prawa kanonicznego, która korzystała z kodeksu Justyniana opartego na tradycji prawa rzymskiego oraz pozostałych części Corpus Iuris Civilis oraz leges Romanae Barbarorum. Sądy kościelne rozstrzygały spory w ramach instytucji kościelnych, a na poziomie społecznym pełniły funkcje współczesnych sądów cywilnych, karnych i administracyjnych zwłaszcza tam, gdzie jurysdykcja świecka nie istniała lub nie miała możliwości faktycznego działania.
W średniowieczu papieże ustanowili szczególny rodzaj sądów kościelnych podlegających im bezpośrednio. W ten sposób powstały trybunały Inkwizycji. Sądy kościelne miały w średniowieczu bardzo szeroki zakres jurysdykcji.
Na wzór instytucji kościelnych w Europie rozwinęło się sądownictwo świeckie podlegające władzy państwowej. W efekcie jurysdykcja sądów kościelnych została znacznie ograniczona. Wprowadzenie zasady rozdziału kościoła od państwa zawęziło zakres prawa kościelnego do wewnętrznych sporów w instytucji religijnej (causae spirituales). Egzekucja wyroków sądów kościelnych została znacznie ograniczona wyłącznie do sankcji, które mógł zastosować kościół (ekskomunika, pozbawienie urzędów i tytułów kościelnych, itp). W wieku XX przeprowadzono reformę prawa kanonicznego, która ukształtowała współczesne zasady funkcjonowania sądów kościelnych.
Współczesne kodyfikacje.
Sądy kościelne w Kościele rzymskokatolickim opierają swoje wyroki na prawie kanonicznym wywodzącym się z tradycji tej instytucji. W roku 1983 papież zatwierdził nowy kodeks składający w jedną całość zmiany prawa kanonicznego dokonane w wieku XX. Katolickie Kościoły wschodnie posługują się swoim kodeksem prawa kanonicznego, które zostało ujednolicone w roku 1991.
Katolickie sądy kościelne.
Sądy diecezjalne.
Najniższą instancję sądów kościelnych stanowią sądy biskupie związane z daną diecezją lub eparchią w kościołach prawosławnych. Kościół nie uznaje zasady trójpodziału władzy i dlatego najwyższym sędzią jest biskup, pełniący równocześnie funkcje wykonawcze i prawodawcze. Swoją władzę biskup ceduje na wikariusza sądowego, choć w szczególnych sprawach sam może rozstrzygać. Sędziowie rozstrzygający sprawy w sądach kościelnych muszą się wykazać znajomością prawa kanonicznego potwierdzoną odpowiednimi dyplomami uczelni kościelnych.
Biskup wyznacza dla postępowań przed sądem duchownym promotora sprawiedliwości, który reprezentuje diecezję na podobnej zasadzie jak prokurator działający w imieniu państwa. Powód w procesie może powołać adwokata przemawiającego w jego imieniu.
Niektóre sprawy nie mogą być rozpatrywane przez sądy diecezjalne:
Sądy apelacyjne.
Apelacyjne sądy kościelne mają w swojej jurysdykcji metropolię kościelną i są ustanawiane przez metropolitę. Apelacje z sądów diecezjalnych są rozpatrywane w metropolii odpowiadającej każdej diecezji. Jeżeli sprawa dotyczy archidiecezji, trafia przed sąd apelacyjny innej metropolii, aby ten sam sąd nie rozpatrywał apelacji od własnego wyroku. W niektórych przypadkach apelacja jest rozpatrywana niezależnie od wniosków składanych przez obie strony procesu, np. w przypadkach stwierdzenia nieważności ślubu kościelnego.
Najwyższa instancja.
Od wyroków sądów metropolitarnych można się odwołać do Roty Rzymskiej, która pełni funkcję sądu. Jeżeli sąd apelacyjny podtrzyma wyrok sądu diecezjalnego, apelacja do Roty Rzymskiej nie jest możliwa. W sprawach, które rozstrzygał papież, żadna apelacja nie jest przewidziana.
Inne trybunały kościelne.
W Kurii Rzymskiej ustanowiono dwa inne trybunały. Pierwszy z nich stanowi Sygnatura Apostolska, która rozpatruje spory dotyczące jurysdykcji między sądami kościelnymi. Papież może przekazać z innego sądu niektóre sprawy do Sygnatury Apostolskiej. W trybie odwoławczym od decyzji sądów diecezjalnych nie przysługuje prawo do apelacji do tego trybunału.
Trzeci trybunał w Kurii Rzymskiej stanowi Penitencjaria Apostolska. Nie rozpatruje ona apelacji od wyroków sądów diecezjalnych ani metropolitarnych. W Kościele katolickim duchowni w sakramencie pokuty mają prawo do udzielania odpuszczenia za grzechy. W niektórych przypadkach prawo do odpuszczenia grzechu ma tylko papież. Penitencjaria Apostolska rozstrzyga w takich sprawach, udzielając pokuty penitentowi, którego grzech może zostać odpuszczony po jej spełnieniu. Sprawę do tego trybunału zgłasza spowiednik. Wyrok oraz cały przebieg sprawy są objęte tajemnicą spowiedzi, kiedy grzech ma charakter prywatny (np. zbezczeszczenie eucharystii). Jeżeli grzech popełniony przez wiernego dotyczy innej osoby, postępowanie oraz wyrok są jawne dla pokrzywdzonego, a w sprawach publicznych dla wszystkich.
Kontrowersje.
W średniowieczu sądy kościelne wydały wiele wyroków, które dzisiaj uznaje się za niesprawiedliwe. Wraz z pojawieniem się herezji papieże ustanowili podlegające im bezpośrednio sądy kościelne, które nazwano Inkwizycją. Krytycy twierdzą, że heretycy lub osoby posądzone o konszachty z mocami piekielnymi, byli torturowani i paleni na stosie na mocy wyroków sądów kościelnych. W konflikt z prawem kanonicznym weszło wielu postaci historycznych, którzy stanęli przed trybunałami Inkwizycji lub sądami biskupimi. Krytycy przypominają wyroki przeciw Galileuszowi, Giordano Bruno oraz Joannie d’Arc.
Apologeci sądów kościelnych twierdzą, że w porównaniu do innych średniowiecznych instytucji sądowniczych, zapewniały one oskarżonym więcej praw, stosując tortury tylko w ostateczności. Herezje stanowiły zagrożenie dla ładu społecznego panującego w średniowiecznej Europie, a sądy kościelne zarówno papieskie jak biskupie przyczyniały się do sprawiedliwego osądzenia osób podważających powszechnie przyjęte normy.
Anglikańskie sądy kościelne.
W kościele anglikańskim sądy kościelne są zorganizowane analogicznie do sądów katolickich. Głową kościoła anglikańskiego jest król Wielkiej Brytanii, który tytularnie sprawuje nadzór nad sądami kościelnymi. Zakres ich jurysdykcji odnosi się do spraw dyscyplinarnych wewnątrz kościoła oraz sporów dogmatycznych.
Sądy pierwszej i drugiej instancji.
Jurysdykcja poszczególnych sądów kościelnych jest podzielona terytorialnie oraz zależy od charakteru sprawy. Na najniższym poziomie sprawy nie dotyczące doktryny wiary rozstrzyga Sąd Archidiakoński (ang. " Archdeaconry Court"), który ustanawia lokalny archidiakon. Kolejną instancję stanowi sąd biskupi. W archidiecezji Canterbury jest określany jako Sąd Komisaryczny (ang. "Commissary Court"), któremu przewodzi komisarz generalny (ang. "commissiary-general"). Sąd biskupi w innych diecezjach stanowi Konsystorz (ang. "Consistory Court") zbierający się pod przewodnictwem kanclerza (ang. "chancellor").
Sądy trzeciej instancji.
Z dwoma brytyjskimi archidiecezjami w Canterbury oraz w Yorku związane są dwa sądy archidiecezjalne rozpatrujące apelacje od wyroków sądów niższych instancji. W Canterbury apelacje rozstrzyga "Arches Court", któremu przewodniczy "Dean of Arches", a w Jorku sąd określany jest jako "Chancery Court", któremu przewodniczy "Auditor".
Nad sprawami dotyczącymi doktryny, ceremonii i rytuałów jurysdykcję ma tylko specjalny trybunał określany jako "Court of Ecclesiastical Causes Reserved", który składa się z trzech biskupów diecezjalnych oraz dwóch sędziów apelacyjnych. Apelacje od wyroków sądów archidiecezjalnych można składać do Komitetu Sprawiedliwości Rady Królewskiej (ang. "Judicial Committee of the Privy Council"), która rozpatruje je w imieniu głowy kościoła anglikańskiego. Sprawy przeciw arcybiskupom rozstrzyga specjalna komisja "Commissions of Convocation".
W Kościele Episkopalnym w Stanach Zjednoczonych należącym do wspólnoty kościołów anglikańskich, funkcjonują tylko sądy dyscyplinarne rozpatrujące sprawy przeciw duchownym. Funkcjonują dwa systemy trybunałów. Pierwszy ma jurysdykcję nad pastorami oraz diakonami, a drugi rozstrzyga sprawy dotyczące biskupów.

</doc>
<doc id="867893" url="https://pl.wikipedia.org/wiki?curid=867893" title="Nerecznica szerokolistna">
Nerecznica szerokolistna

Nerecznica szerokolistna ("Dryopteris dilatata" (Hoffm.) A. Gray) – gatunek należący do rodziny nerecznicowatych.
Biologia i ekologia.
Występuje w cienistych lasach i zaroślach, na niżu rzadko, w górach dość pospolita. Jest to roślina trująca. Kłącze nerecznicy szerokolistnej zawiera floroglucydy (aspidyna, aspidynol, dezaspidyna, ślady kwasu flawaspidowego).

</doc>
<doc id="867899" url="https://pl.wikipedia.org/wiki?curid=867899" title="Kung-Fu">
Kung-Fu



</doc>
<doc id="867900" url="https://pl.wikipedia.org/wiki?curid=867900" title="Kanałowe leczenie zębów">
Kanałowe leczenie zębów



</doc>
<doc id="867901" url="https://pl.wikipedia.org/wiki?curid=867901" title="Eintopf">
Eintopf

Eintopf (wym. ajntopf – niem. dosł. „jeden garnek”) – potrawa jednogarnkowa; treściwy posiłek przygotowany w jednym naczyniu, zastępujący cały obiad.
Składnikiem dania może być boczek lub inne mięso, warzywa, ziemniaki, ryż lub kasza albo inne dostępne w danej chwili dodatki.
W kuchniach narodowych i regionalnych (m.in. bałkańskich) potrawy te są na ogół pochodzenia wiejskiego lub pasterskiego jako pierwotnie przygotowywane w zawieszonym nad ogniskiem kociołku (por. węgierski gulasz, bułgarska kawyrma, bałkański giuwecz) i przyprawiane dziko rosnącymi ziołami (np. cząbrem, lebiodką). Stanowiąc najczęściej jedyny posiłek w ciągu dnia, jadło to musiało być wyjątkowo sycące.
Potrawa w zależności od składników może przypominać zupę, gulasz lub potrawkę. Gospodynie przygotowywały "Eintopf", gdy brakowało czasu na gotowanie większych posiłków, np. podczas „wielkiego prania” albo żniw.
W okresie narodowego socjalizmu w Niemczech propagowano, aby raz w miesiącu rezygnować z obfitszego obiadu niedzielnego i zastępować go Eintopfem (tzw. Eintopfsonntag). Zaoszczędzone w ten sposób pieniądze miały być przekazywane na potrzeby ubogich.

</doc>
<doc id="867902" url="https://pl.wikipedia.org/wiki?curid=867902" title="Wiceprezydenci USA">
Wiceprezydenci USA



</doc>
<doc id="867906" url="https://pl.wikipedia.org/wiki?curid=867906" title="Chaahat">
Chaahat

Chaahat (, cāhat; tj.: „tęsknota, pragnienie”) – bollywoodzki komediodramat, film akcji i musical wyreżyserowany w 1996 roku przez Mahesh Bhatta. W rolach głównych występują sławni indyjscy aktorzy: Shah Rukh Khan, Anupam Kher i Naseeruddin Shah. Tematem filmu jest miłość i zemsta. Przedstawia on miłość między ojcem a synem i zakochanie się dwojga młodych. Na ich drodze stanie żądza rozkapryszonej kobiety, a skutkiem wynikłej z tego krzywdy będzie krwawa zemsta.
Fabuła.
Roopa (Shah Rukh Khan) i jego owdowiałego ojca Sambutha Rathore (Anupam Kher) łączy ze sobą wielka przyjaźń. Codziennie razem zarabiają na życie śpiewając i tańcząc przed ludźmi. Opiekują się sobą wzajemnie, żartują z siebie. Stan zdrowia ojca wymaga operacji, więc Roop namawia go na wyjazd do Bombaju, do szpitala. Młodziutki naiwny prowincjusz czuje się zagubiony w wielkim mieście, ale jego życie zmienia się pod wpływem spotkania z Pooją (Pooja Bhatt). Niestety Roop swoim czarem niewinności nie tylko wzbudza miłość w Pooji, ale też rozpala żadzę w aroganckiej zepsutej Reshmie, siostrze despotycznego bogacza Ajaya Naranga (Naseeruddin Shah). Żąda ona od rozpieszczającego ją brata nowej zabawki: Roopa, którego śpiew ją oczarował. Radość Roopa z powodu zaaranżowania przez ojca jego małżeństwa z Pooją zamienia się w rozpacz, gdy dowiaduje się, że jedyną szansą na zdobycie pieniędzy na ratującą ojca operację jest poddanie się woli Naranga i zaspakajanie pragnień Reshmy. Musi teraz wybierać między miłością do ojca a miłością do Pooji stawiając na szali szacunek do siebie.
Muzyka filmowa.
Autorem muzyki i piosenek jest – Anu Malik, twórca muzyki do takich filmów jak: "Duplicate" 1998, "Baadshah" 1999, "Namiętność" 2000, "Aśoka Wielki" 2001, "Lajja" 2001, "Jestem przy tobie" 2004, "Fida" 2004, "Umrao Jaan" 2006 i "Jaan-e-Mann" 2006.

</doc>
<doc id="867915" url="https://pl.wikipedia.org/wiki?curid=867915" title="1 Dywizja (Księstwo Warszawskie)">
1 Dywizja (Księstwo Warszawskie)

1 Dywizja – związek taktyczny Księstwa Warszawskiego.
Formowanie i zmiany organizacyjne.
Od 1806 funkcjonowała jako Legia Warszawska. Organizując ją, sformowano sześć batalionów w departamencie warszawskim i dwa w płockim.
Barwy Legii to: wyłogi, lampasy, wypustki i guziki żółte z numerem pułku, kołnierz i wyłogi przy rękawach pąsowe
W 1808 roku przeorganizowano Legię i sformowano 1 Dywizję. Jej dowódcą został dotychczasowy dowódca Legii Warszawskiej – gen. Józef Poniatowski.
Struktura organizacyjna w 1808.
Po reorganizacji i przesunięciach kadrowych stan dywizji w połowie 1808 roku przedstawiał się następująco:
Dowództwo:
Oddziały:

</doc>
<doc id="867918" url="https://pl.wikipedia.org/wiki?curid=867918" title="Zachylnik błotny">
Zachylnik błotny

Zachylnik błotny, nerecznica błotna ("Thelypteris palustris") – gatunek należący do rodziny zachylnikowatych. Występuje w północnej Eurazji i Ameryce Północnej. W Polsce gatunek pospolity.
Morfologia.
Roślina osiąga od 30 do 60 cm wysokości.
Kłącze czołgające się. Liście dwukrotnie pierzaste, w zarysie lancetowate, u nasady słabo zwężone, jasnozielone, młode pod spodem pokryte rzadkimi łuskami i gruczołowatymi włoskami, rozwinięte gładkie i bez włosów. Odcinki pierwszego rzędu równowąskolancetowate, u nasady silnie zwężone, głęboko pierzastosieczne. Odcinki drugiego rzędu całobrzegie, lancetowate. Na dychotomicznie rozgałęzionych nerwach końcowych osadzone są kupki. Zawijki drobne. 
Ekologia.
Jest to roślina trwała. Występuje od lipca do sierpnia na bagnach, bagnistych łąkach, w olszynach, częsta na niżu, w górach rzadsza. Wraz z trzciną lub pałką jest gatunkiem charakterystycznym zespołu szuwaru paprociowego (pła nerecznicowego) "Thelypteridi-Phragmitetum".

</doc>
<doc id="867927" url="https://pl.wikipedia.org/wiki?curid=867927" title="Fan Noli">
Fan Noli

Theofan Stilian „Fan” Noli (ur. 6 stycznia 1882 w İbriktepe we wschodniej Tracji, zm. 13 marca 1965 w Fort Lauderdale) – albański polityk, prawosławny biskup, działacz niepodległościowy, tłumacz, dziennikarz, kompozytor. Ukończył greckie gimnazjum. W 1906 przyjechał do USA, gdzie w 1912 ukończył studia na Uniwersytecie Harvarda. Studiował także w Konserwatorium w Nowej Anglii i na uniwersytecie bostońskim.
Od 1906 działał w albańskiej diasporze w Bostonie. Tam też wydawał jedno z pierwszych pism albańskiego ruchu narodowego – "Kombi" ("Naród"). W 1908 został wyświęcony na pierwszego biskupa Albańskiego Autokefalicznego Kościoła Prawosławnego w Ameryce. W Bostonie zakładał jedną z najważniejszych organizacji kulturalnych Albańczyków w USA – Pan-Albańską Federację Vatra. Przyjechał do Albanii w 1920 jako przedstawiciel diaspory amerykańskiej w parlamencie albańskim. W latach 1920–1921 wielokrotnie występował na forum Ligi Narodów broniąc interesów albańskich. W 1922 w rządzie Xhafera Ypiego pełnił funkcję ministra spraw zagranicznych. W 1924 dokonał zamachu stanu, w wyniku którego przejął na krótko władzę w kraju, tworząc tzw. rząd rewolucyjny. Obalił go Ahmed Zogu, jego główny przeciwnik polityczny. Okres 1925–1930 Noli spędził głównie w Austrii i we Włoszech, tworząc największą wówczas organizację albańskiej emigracji politycznej, KONARE. W 1930 opuścił Europę powracając do Bostonu. W 1945 odrzucił propozycję Envera Hodży objęcia stanowiska przewodniczącego parlamentu albańskiego. Od 1950 pochłaniał go spór z bp Markiem Lipą, skierowanym do USA przez patriarchę Konstantynopola z zadaniem przejęcia kontroli nad Albańskim Kościołem Prawosławnym i odsunięcia Nolego, uważanego za heretyka.
Działalność literacką rozpoczął w 1907 roku od dramatu „Izraelici i Filistyni” ("Israilitë e Filistinë"), pisał także poezję o tematyce biblijnej. Jego dziełem są tłumaczenia Szekspira, Ibsena, Cervantesa, a także Edgara Alana Poe na język albański. Komponował muzykę cerkiewną, a także rapsodię poświęconą Skanderbegowi. Pochowany na cmentarzu Forest Hill w Bostonie.

</doc>
<doc id="867928" url="https://pl.wikipedia.org/wiki?curid=867928" title="Zachylnik">
Zachylnik

Zachylnik ("Thelypteris" Schmidel, 1763) – rodzaj paproci należących do rodziny zachylnikowatych. W przypadku wąskiego ujęcia systematycznego są tu klasyfikowane tylko dwa gatunki, a rodzaj jest wówczas jednym z 27 w obrębie podrodziny "Thelypteridoideae". W ujęciu szerokim zaliczanych jest tu ponad 1 tys. gatunków i wówczas jest to jeden rodzaj w obrębie podrodziny "Thelypteridoideae". W Polsce występuje zachylnik błotny "T. palustris" – z racji statusu gatunku typowego reprezentujący rodzaj w każdym ujęciu. W szerokim ujęciu rodzaju zaliczana jest tu także zaproć górska "Oreopteris limbosperma" lub "Thelypteris limbosperma".
Systematyka.
Jeden z 27 rodzajów podrodziny "Thelypteridoideae" z rodziny zachylnikowatych "Thelypteridaceae" .

</doc>
<doc id="867930" url="https://pl.wikipedia.org/wiki?curid=867930" title="Hiroyuki Itō">
Hiroyuki Itō

 – japoński projektant gier, scenarzysta, twórca efektów dźwiękowych, pracujący dla Square Enix. Najbardziej znany ze swojej pracy przy produkcji serii gier jRPG "Final Fantasy".

</doc>
<doc id="867937" url="https://pl.wikipedia.org/wiki?curid=867937" title="USS Tarpon">
USS Tarpon

Okręty US Navy o nazwie USS "Tarpon", pochodzącej od ryby z rzędu tarponokształtnych:

</doc>
<doc id="867939" url="https://pl.wikipedia.org/wiki?curid=867939" title="Alfred Vulpian">
Alfred Vulpian

Edmé Félix Alfred Vulpian (ur. 5 stycznia 1826 w Paryżu, zm. 18 maja 1887 tamże) – francuski neurolog. 
Życiorys.
W swoich badaniach zajmował się głównie nadnerczami. Był jednym z odkrywców stwardnienia zanikowego bocznego, określanego niekiedy na jego cześć zespołem Vulpiana-Bernhardta.

</doc>
<doc id="867941" url="https://pl.wikipedia.org/wiki?curid=867941" title="Edmé Félix Alfred Vulpian">
Edmé Félix Alfred Vulpian



</doc>
<doc id="867942" url="https://pl.wikipedia.org/wiki?curid=867942" title="Zachyłka oszczepowata">
Zachyłka oszczepowata

Zachyłka oszczepowata ("Phegopteris connectilis" (Michx.) Watt) – gatunek należący do rodziny zachylnikowatych. Występuje w strefie umiarkowanej i okołobiegunowej na półkuli północnej w Ameryce Północnej, Europie i Azji. W Polsce jest częsty w górach, na pogórzu i wyżynach, rozproszony na zachodzie i północy, bardzo rzadki w Wielkopolsce i na Mazowszu.
Morfologia.
Jest to roślina trwała o wysokości od 15 do 30 cm. Kłącze około 0,3 cm grubości. Liście w zarysie trójkątnie jajowate, podwójnie pierzaste, najniższa para odcinków 1 rzędu prawie zawsze skierowana w dół, nie większa od innych nad nią położonych, wierzchołkami zwróconymi ku przodowi. Brzeg blaszek oraz nerwy górnej i dolnej strony białawo owłosione. Główna oś liścia z wierzchu gęsto owłosiona, spodem pokryta brunatnymi włoskami. Zarodnie z kilku (1–3) włoskami. 
Biologia i ekologia.
Występuje w cienistych, świeżych lub wilgotnych lasach, zwykle na zboczach.

</doc>
<doc id="867947" url="https://pl.wikipedia.org/wiki?curid=867947" title="Goździk postrzępiony wczesny">
Goździk postrzępiony wczesny

Goździk postrzępiony wczesny, synonimy: g. wczesny, g. wonny ("Dianthus plumarius" L. subsp. "praecox" (Kit.) Pawł.) – podgatunek goździka postrzępionego. Endemit karpacki – występuje wyłącznie w Karpatach. W Polsce występuje w Tatrach i Pieninach, gdzie jest rośliną dość częstą.
Zagrożenia i ochrona.
Od 2014 roku roślina jest objęta w Polsce ochroną częściową, jako podgatunek objętego ochroną goździka postrzępionego. Zakazy dotyczą także gospodarki rolnej, leśnej i rybackiej. W latach 1983–2014 roślina znajdowała się pod ochroną ścisłą. Nie jest zagrożona.

</doc>
<doc id="867948" url="https://pl.wikipedia.org/wiki?curid=867948" title="Zachyłka">
Zachyłka

Zachyłka ("Phegopteris" ) – rodzaj paproci należących do rodziny zachylnikowatych ("Thelypteridaceae" Pic.Serm.). Według "The Plant List" w obrębie tego rodzaju znajduje się 15 gatunków o nazwach zweryfikowanych i zaakceptowanych, podczas gdy aż 248 kolejnych taksonów ma status gatunków niepewnych (niezweryfikowanych). Według części źródeł rodzaj w wąskim, monofiletycznym ujęciu obejmuje tylko 3–4 gatunki. Przedstawiciele rodzaju występują naturalnie w strefie umiarkowanej Eurazji i Ameryki Północnej. Jedynym przedstawicielem we florze Polski jest zachyłka oszczepowata ("Phegopteris connectilis"). Nazwa naukowa pochodzi od greckich słów "phegos" oznaczającego buka i "pteris" oznaczającego paproć.
Biologia i ekologia.
Najlepiej rośnie na stanowiskach wilgotnych, częściowo zacienionych. Preferuje gleby dobrze przepuszczalne, bogate w próchnicę. Rozmnażanie następuje poprzez wysiew zarodników lub podział pędów. 
Systematyka.
Rodzaj klasyfikowany jest do rodziny zachylnikowatych "Thelypteridaceae" z rzędu paprotkowców "Polypodiales". Ujęcie systematyczne rodzajów w tej rodzinie jest bardzo zróżnicowane i waha się w zależności od 5 do 30, przy czym różnice skutkują znacząco klasyfikacją gatunków do rodzaju zachyłka "Phegopteris".
W dawniejszych ujęciach systematycznych do rodzaju tego zaliczano gatunki wyodrębniane obecnie w rodzaj cienistka "Gymnocarpium", m.in. występujące w Polsce: cienistkę trójkątną (zachyłkę trójkątną) "Gymnocarpium dryopteris" (syn. "Phegopteris dryopteris" ) i cienistkę Roberta (zachyłkę Roberta) "Gymnocarpium robertianum" (syn. "Phegopteris robertianum" ).
Zastosowanie.
Zachyłka oszczepowata ("P. connectilis") uprawiana jest jako roślina ozdobna.

</doc>
<doc id="867950" url="https://pl.wikipedia.org/wiki?curid=867950" title="Goździk wczesny">
Goździk wczesny



</doc>
<doc id="867955" url="https://pl.wikipedia.org/wiki?curid=867955" title="Mediolan-San Remo 2007">
Mediolan-San Remo 2007

98. edycja Mediolan-San Remo odbyła się 24 marca 2007. Wyścig rozegrano na trasie o długości 294 km, a czas przejazdu zwycięzcy wyniósł blisko 7 godzin. Triumfatorem po sprincie z peletonu został po raz drugi Hiszpan Oscar Freire. 

</doc>
<doc id="867959" url="https://pl.wikipedia.org/wiki?curid=867959" title="Antonio McDyess">
Antonio McDyess

Antonio Keithflen McDyess (ur. 7 września 1974 w Quitman) – amerykański koszykarz występujący na pozycji silnego skrzydłowego.
College.
W swoim drugim sezonie na uniwersytecie Antonio McDyess zdobywał średnio 13,9 pkt. i zbierał ponad 10 piłek w meczu. Poprowadził swój zespół do drugiej rundy turnieju finałowego ligi NCAA. Zdobył 71 punktów i miał 36 zbiórek. Po tym wyjątkowo udanym roku przeszedł do NBA.
Draft.
Antonio McDyess wybrany został z numerem drugim draftu w 1995 roku przez ekipę Los Angeles Clippers. Niechciany wraz z kolegą z drużyny Randym Woodsem przeszedł do Denver Nuggets w wymianie za Brenta Barry’ego i Rodneya Rogersa.
NBA.
W swoim pierwszym sezonie Antonio grał bardzo dużo. W sezonie zasadniczym rozegrał 76 spotkań, w tym 75 w wyjściowej piątce. Zdobywał średnio 13,4 pkt i miał 7,5 zbiórek. W następnym sezonie było podobnie, McDyess rozegrał ponad 70 spotkań i tylko w jednym był zmiennikiem. Zdecydowanie poprawił statystyki, rzucał o 5 punktów więcej. Kolejną stacją była gra w drużynie Phoenix Suns. Antonio opuścił w całym sezonie zasadniczym tylko jeden mecz, we wszystkich startował w pierwszej piątce. Średnio zdobywał ponad 15 punktów, a w fazie play-off, w czterech meczach uzyskał średnią zbiórek ponad 13. Długo w Phoenix Suns nie pozostał i powrócił do Denver Nuggets. Grał tam jeszcze przez trzy sezony. Wszystkie mecze rozpoczynał w wyjściowym składzie. Przez pierwsze dwa zdobywał około 20 punktów na mecz, ale sezon 2000-2001, to poważna kontuzja. Zdążył rozegrać tylko 10 spotkań. McDyess leczył kontuzję ponad sezon. W 2003 roku przeszedł do New York Knicks, gdzie zagrał 18 spotkań. Następnie ponownie zagościł w ekipie Phoenix Suns, tam był tylko już rezerwowym. Na sezon 2004-2005, zdecydował się przenieść do Detroit Pistons, gdzie grał do 2009. Przed sezonem 2009-2010 podpisał kontrakt z San Antonio Spurs.
20 grudnia 2011 oficjalnie zakończył karierę.
Igrzyska Olimpijskie w 2000 roku.
Podczas Olimpiady w Sydney, McDyess występował w drużynie Stanów Zjednoczonych. Amerykanie zdobyli złoty medal pokonując w finale Francję 85:75.

</doc>
<doc id="867966" url="https://pl.wikipedia.org/wiki?curid=867966" title="Seria E.636 FS">
Seria E.636 FS

Seria E.636 – seria lokomotyw elektrycznych używanych przez włoskie Ferrovie dello Stato, produkowana w latach 1940–1962. Lokomotywy tego typu zostały wycofane z użytkowania w 2006 roku.
Historia.
E.636 miały zastąpić wprowadzone w latach 30. lokomotywy uniwersalne FS E.626 i pasażerskie FS E.326. E.636 była pierwszą włoską lokomotywą z układem osi Bo-Bo-Bo i dwuczęściowym pudłem z przegubem nad środkowym wózkiem. Układ taki był później stosowany także w lokomotywach FS E.645/E.646 i FS E.656. Przyjęty układ osi był związany z położeniem znacznej części włoskich tras kolejowych w górach. Lokomotywy E.636 mogły być wyposażone w przekładnie o przełożeniu 21:65 zapewniające prędkość maksymalną 95 km/h (lokomotywy obsługujące ciężkie składy towarowe) lub 28:65 zapewniające prędkość maksymalna 120 km/h (lokomotywy obsługujące pociągi pasażerskie).
Lokomotywy E.626 wyprodukowano w trzech seriach:
Pierwsza lokomotywa E.636 weszła do służby w maju 1940 roku. Łącznie zbudowano 469 lokomotyw tej serii. Sześć z nich zostało zniszczonych w czasie działań wojennych i w wypadkach kolejowych po wojnie. 
Lokomotywy serii E.636 były używane jeszcze na początku XXI wieku. Pomimo że były już wówczas przestarzałe, nadal obsługiwały składy towarowe na Sycylii. Część z nich została także przekazana mniejszym włoskim przedsiębiorstwom kolejowym. Ostatnie lokomotywa serii została wycofana z użycia w maju 2006 roku.

</doc>
<doc id="867967" url="https://pl.wikipedia.org/wiki?curid=867967" title="Taksila">
Taksila

Taksila (urdu, pers. ٹیکسلا, sanskryt तक्षशिला = "Takszaśila") – kompleks archeologiczny w północno-wschodnim Pakistanie, od 1980 roku wpisany na listę światowego dziedzictwa UNESCO. W starożytności ważny buddyjski ośrodek uniwersytecki, położony u zbiegu kilku szlaków handlowych regionu.
Historia.
Na miejscu kompleksu istniało w starożytności kilka kolejno wznoszonych miast. Najstarsze, istniejące już w V wieku p.n.e., powstało na nieregularnym planie, a budynki wznoszono z nieociosanych kamieni łączonych gliną. W III wieku p.n.e. miasto zdobyli Maurjowie, po czym przeszło ono na własność Greko-Baktrów, którzy jednak opuścili je już w kolejnym stuleciu.
W I wieku p.n.e. osiedlili się tu Śakowie, zakładając niedaleko Taksili miasto Sirkap - regularnie rozplanowane, z prostokątną siatką ulic. Miasto otoczone było murami obronnymi i posiadało bogaty pałac i świątynię buddyjską. 
Pod koniec II wieku n.e. nieopodal powstało miasto Sirsukh, zniszczone w V wieku przez Heftalitów.
Stanowisko archeologiczne.
Na rozległym terenie kompleksu archeologicznego, obejmującego lokalizacje istniejących tu wcześniej miast, zachowały się pozostałości świątyni Dżandijal, stupa Dharmaradżika, klasztory Dżaulijan i Mohra Moradu. Znaleziono tu też kamienne i stiukowe rzeźby w stylu greko-baktryjskim. 

</doc>
<doc id="867969" url="https://pl.wikipedia.org/wiki?curid=867969" title="Sirkap">
Sirkap



</doc>
<doc id="867970" url="https://pl.wikipedia.org/wiki?curid=867970" title="Woda transcelularna">
Woda transcelularna



</doc>
<doc id="867971" url="https://pl.wikipedia.org/wiki?curid=867971" title="Płyn transcelularny">
Płyn transcelularny



</doc>
<doc id="867972" url="https://pl.wikipedia.org/wiki?curid=867972" title="Sirsukh">
Sirsukh



</doc>
<doc id="867973" url="https://pl.wikipedia.org/wiki?curid=867973" title="Taxila">
Taxila



</doc>
<doc id="867974" url="https://pl.wikipedia.org/wiki?curid=867974" title="Delphyne Burlet">
Delphyne Burlet

Delphyne Heymann-Burlet, z d. Burlet (ur. 24 listopada 1966 w Chamonix) – francuska biathlonistka, brązowa medalistka igrzysk olimpijskich i trzykrotna medalistka mistrzostw świata.
Kariera.
W Pucharze Świata zadebiutowała 19 grudnia 1991 roku w Hochfilzen, zajmując 32. miejsce w biegu indywidualnym. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 18 stycznia 1992 roku w Ruhpolding, gdzie w sprincie zajęła 25. miejsce. Pierwszy raz na podium zawodów pucharowych stanęła 12 marca 1992 roku w Fagernes, kończąc rywalizację w sprincie na drugiej pozycji. W zawodach tych rozdzieliła Rosjankę Anfisę Riezcową i Niemkę Petrę Behle. W kolejnych startach jeszcze 3 razy stawała na podium: 20 marca 1993 roku w Kontiolahti była trzecia w sprincie, 21 stycznia 2001 roku w Anterselvie zajęła drugie miejsce w biegu masowym, a 7 marca 2001 roku w Lake Placid ponownie była trzecia w sprincie. Najlepsze wyniki osiągnęła w sezonie 1992/1993, kiedy była szósta w klasyfikacji generalnej.
Podczas mistrzostw świata w Borowcu w 1993 roku wspólnie z Nathalie Beausire, Anne Briand i Corinne Niogret wywalczyła złoty medal w biegu drużynowym. Parę dni później razem z Briand, Niogret i Véronique Claudel zdobyła srebrny medal w sztafecie. Na tej samej imprezie była też piąta w biegu indywidualnym i sprincie. Na rozgrywanych sześć lat później mistrzostwach świata w Kontiolahti/Oslo reprezentacja Francji w składzie: Delphyne Burlet, Florence Baverel-Robert, Christelle Gros i Corinne Niogret zdobyła brązowy medal w sztafecie.
W 1992 roku wystąpiła na igrzyskach olimpijskich w Albertville w 1992 roku, gdzie była szósta w biegu indywidualnym i dziewiąta w sprincie. Na rozgrywanych dwa lata później igrzyskach w Lillehammer wywalczyła brązowy medal w sztafecie, startując razem z Briand, Claudel i Niogret. W biegu indywidualnym była jedenasta, a w sprincie nie wystąpiła. Brała też udział igrzyskach w Salt Lake City w 2002 roku, zajmując 26. miejsce w biegu indywidualnym, 23. w sprincie, 33. w biegu pościgowym oraz dziewiąte w sztafecie.
Jej mężem był niemiecki biathlonista Andreas Heymann, jednak rozwiedli się.

</doc>
<doc id="867975" url="https://pl.wikipedia.org/wiki?curid=867975" title="Delphyne Heymann - Burlet">
Delphyne Heymann - Burlet



</doc>
<doc id="867977" url="https://pl.wikipedia.org/wiki?curid=867977" title="Wiercenia odprężające">
Wiercenia odprężające

Wiercenia odprężające – jedna z metod aktywnej profilaktyki tąpaniowej. Powoduje ona odprężenie strefy pokładu w pobliżu ociosu i oddalenie od niego strefy wzmożonych naprężeń. Polega na wykonaniu w ociosie chodnika wielkośrednicowych otworów o określonej długości i określonej odległości od siebie.
W trakcie wykonywania wierceń w wyrobisku może dojść do odprężenia, co wymaga dodatkowych zabezpieczeń w czasie wykonywania robót. W Polsce metoda ta jest stosowana od późnych lat 60.

</doc>
<doc id="867978" url="https://pl.wikipedia.org/wiki?curid=867978" title="Anny Ondra">
Anny Ondra

Anny Ondra (właśc. Anna Sophie Ondráková; ur. 15 maja 1902 w Tarnowie, zm. 28 lutego 1987 w Hollenstedt) – czeska aktorka filmowa. 
Ondráková była córką austro-węgierskiego oficera. Dzieciństwo spędziła w Pradze. W 1919 zadebiutowała w czechosłowackim filmie "Palimpsest". Wkrótce stała się jedną z najbardziej znanych czeskich aktorek czeskiego kina niemego lat 20. XX wieku. Odnosiła również duże sukcesy za granicą. Występowała w filmach niemieckich i austriackich, a później brytyjskich, m.in. w reżyserii Alfreda Hitchcocka (filmy "Człowiek z wyspy" i "Szantaż" z 1929). Wprowadzenie dźwięku do filmu sprawiło jej pewien kłopot ze względu na jej wyraźny akcent. Film Hitchcocka "Szantaż" był nakręcony z użyciem technologii dźwiękowej, a głos Anny Ondry dubbingowała Joan Barry. W erze dźwięku Ondry nagrała jeszcze kilkadziesiąt filmów; ostatecznie zrezygnowała z aktorstwa na początku lat 50.
W 1933 wyszła za mąż za boksera Maxa Schmelinga, z którym żyła aż do śmierci w 1987.

</doc>
<doc id="867982" url="https://pl.wikipedia.org/wiki?curid=867982" title="Rozstania i powroty">
Rozstania i powroty

Rozstania i powroty (ang. "Breaking and Entering") – film z gatunku dramatu, kryminału i romansu produkcji amerykańsko-brytyjskiej w reżyserii Anthony’ego Minghella z 2006 roku.
Fabuła.
Akcja filmu toczy się w Londynie. Film zaczyna się od włamania muzułmańskiego złodziejaszka do biura zamożnego architekta – Willa. Gdy okradziony architekt trafia na trop złodzieja poznaje jego matkę, z którą nawiązuje romans. Związek architekta i bośniackiej emigrantki sprawia wiele kłopotów, szczególnie że Will jest już związany z inną kobietą.
Obsada.
i inni

</doc>
<doc id="867983" url="https://pl.wikipedia.org/wiki?curid=867983" title="Płyn transkomórkowy">
Płyn transkomórkowy



</doc>
<doc id="867985" url="https://pl.wikipedia.org/wiki?curid=867985" title="Delphyne Heymann-Burlet">
Delphyne Heymann-Burlet



</doc>
<doc id="867986" url="https://pl.wikipedia.org/wiki?curid=867986" title="Bachorowice">
Bachorowice

Bachorowice – część wsi Marcyporęba położona w województwie małopolskim, w powiecie wadowickim, w gminie Brzeźnica. Leży na Pogórzu Wielickim.
W latach 1975–1998 miejscowość należała do województwa bielskiego.
Sołectwo to stanowi przysiółek wsi Marcyporęba. Położone jest na grzbiecie wzgórza, stanowiącego około czterokilometrową odnogę Pasma Draboża.
W Bachorowicach rozciąga się zachodnie Pasmo Draboża, ze szczytami Niedźwiedzia Góra (423 m) i Trawna Góra (wschodnia – 426m, zachodnia – 418 m, Przełęcz Trawna – 393 m). Całe pasmo wieńczy wydatny grzbiet zwany Bochorzem lub Bachórzem. Południowo-zachodnia część sołectwa jest zalesiona. Na południowych zboczach Trawnej Góry bierze swój początek rzeka Brodawka, która za Brzeźnicą wpada do Wisły.
Pierwsza datowana wzmianka o wsi Bachorowice pochodzi z 1758 roku, a dotyczy sprzedaży tej osady.

</doc>
<doc id="867991" url="https://pl.wikipedia.org/wiki?curid=867991" title="Anu Malik">
Anu Malik

 
Anu Malik (hindi: अनू मलिक, Anū Malik; też अन्नू मलिक, Annū Malik, ur. 2 listopada 1960 w Bombaju (Mumbaj)) – indyjski muzyk, kompozytor muzyki filmowej do filmów w języku hindi (Bollywood). Otrzymał w Indiach nagrodę National Film Award za muzykę do filmu "Refugee". Jego piosenkę "Chamma Chamma" z filmu "China Gate" 1998 wykorzystano w amerykańskim filmie "Moulin Rouge!", z Nicole Kidman w roli głównej, a piosenkę "Chunari Chunari" z "Biwi No.1" można usłyszeć w filmie "Monsunowe wesele". Międzynarodową popularność przyniosła mu muzyka do filmu "Bride and Prejudice". Śpiewa też własne piosenki w filmach (playback).
Muzyka filmowa.
W ciągu ostatnich 20 lat skomponował muzykę m.in.do następujących filmów:

</doc>
<doc id="867994" url="https://pl.wikipedia.org/wiki?curid=867994" title="Nawadnianie pokładu">
Nawadnianie pokładu

Nawadnianie pokładu – Jedna z metod aktywnej profilaktyki tąpaniowej.
Polega ona na wtłaczaniu w pokład wody, która powoduje:
Nawadnianie filtracyjne.
Woda wtłaczana jest pod niskim (ok. 2 MPa) ciśnieniem. Metoda ta stosowana jest dość rzadko, najczęściej jako faza wstępna lub kontynuacja nawadniania zruszającego. Po pewnym czasie od zakończenia nawadniania pokład wysycha i przynajmniej częściowo odzyskuje skłonność do tąpań.
Nawadnianie zruszające.
Woda wtłaczana jest pod ciśnieniem około 25MPa. Podczas wtłaczania wody początkowo następuje systematyczny wzrost ciśnienia, a kiedy środowisko skalne zostaje zruszone, ciśnienie spada. Proces ten może być przerwany i kontynuowany jako nawadnianie filtracyjne.

</doc>
<doc id="867996" url="https://pl.wikipedia.org/wiki?curid=867996" title="Ralf Lau">
Ralf Lau

Ralf Lau (ur. 19 października 1959 w Bremie) – niemiecki szachista, arcymistrz od 1986 roku.
Kariera szachowa.
Do początku lat 80. odnosił sukcesy głównie w rozgrywkach drużynowych, kilkakrotnie zdobywając mistrzostwo Republiki Federalnej Niemiec w barwach klubu "Solinger SG 1868". Następnie rozpoczął zawodową karierę szachową, po kilku latach osiągając arcymistrzowski poziom. W latach 1985 i 1986 dwukrotnie zwyciężył w Budapeszcie, oprócz tego zajął II lokaty w Nowym Jorku (1985) i Solingen (1986) oraz podzielił III miejsce w memoriale Akiby Rubinsteina w Polanicy-Zdroju (1986). W 1987 zdobył wraz z Vlastimilem Hortem w Bad Neuenahr tytuł mistrza RFN (tytuły przyznano obu zawodnikom po nierozstrzygniętej dogrywce). W 1992 podzielił I miejsce w Kolonii (wspólnie z Romualdem Mainką), a w 1993 – w Dortmundzie (wspólnie z Aleksandrem Oniszczukiem). W połowie lat 90. zakończył profesjonalną karierę i zamieszkał w Austrii. W 2002 podzielił I miejsce w kołowym turnieju w St. Pölten.
Trzykrotnie (w latach 1984–1988) reprezentował barwy RFN na szachowych olimpiadach, zdobywając 14½ pkt w 23 partiach. Oprócz tego, w 1983 r. wystąpił w narodowym zespole na drużynowych mistrzostwach Europy rozegranych w Płowdiwie.
Najwyższy ranking w karierze osiągnął 1 lipca 1987 r., z wynikiem 2555 punktów dzielił wówczas 42-48. miejsce na światowej liście FIDE, jednocześnie zajmując 3. miejsce (za Robertem Hübnerem i Vlastimilem Hortem) wśród szachistów Republiki Federalnej Niemiec.

</doc>
<doc id="867999" url="https://pl.wikipedia.org/wiki?curid=867999" title="Bree Van De Kamp">
Bree Van De Kamp

Bree Mason Van De Kamp Hodge Weston – postać fikcyjna, główna bohaterka serialu "Gotowe na wszystko". Grała ją Marcia Cross.
Przeszłość.
Bree Mason urodziła się w 1962. W 1972 jej matka nauczyła ją pojęcia "emocjonalnej maski", czyli ukrywania swoich uczuć przed bliskimi. Krótko potem pani Mason zginęła, w Wigilię Bożego Narodzenia, z powodu potrącenia przez samochód. Bree została i zmyła krew ofiary z podjazdu przez co poczuła emocjonalną ulgę. Bree zamknęła się dla świata, chcąc, by ten widział w niej tylko perfekcyjną dziewczynę, nastolatkę i w końcu kobietę.
Ojciec Bree, Henry Mason poświęcił czas córce i wychował ją tak, by była damą. Mimo tego, straciła dziewictwo na tylnym siedzeniu samochodu. Henry ożenił się powtórnie, z Eleanor. Ona i jej pasierbica żyły w ciągłym nieporozumieniu.
Bree na pierwszym tygodniu studiów poznała swego przyszłego męża Rexa, na spotkaniu Młodych Republikanów. Po jednym z kolejnych zebrań, weszli do restauracji, gdzie rozmawiali aż do godziny drugiej nad ranem o imigrantach i dostępie do broni. Bree była już wtedy zaręczona z Ty Grantem. Pomimo tego oraz sprzeciwu ojca, zgodziła się na ślub z Rexem, który odbył się w 1987. Rok po ślubie, urodził się Andrew, a w 1989 przyszła na świat Danielle.
Pięć lat później Van De Kampowie sprowadzili się do Fairview, 4354 Wisteria Lane. Tam też Bree i Rex poznali Mary Alice Young i Susan Mayer.
W tym samym roku na uliczce, w domu obok, przy 4356 Wisteria Lane pojawiła się Katherine Davis. Mieszkała tam przez rok, ale panie nie poznały się ze sobą.
W 1998 do grona przyjaciół Bree, Mary Alice i Susan doszła Lynette Scavo. Panie obawiały się mieć w niej wroga. Trzy lata później Bree z Rexem poznali swojego aptekarza George’a Williamsa. W 2003 do Fairview sprowadziła się była modelka Gabrielle Solis, którą kwartet przyjął do swojego grona.
Eli Scruggs zachował notatki na przepisy Bree. Ta chciała wydać książkę kucharską co Rex wyśmiał, przez co kobieta wyrzuciła je wcześniej do śmieci.
Historia.
Sezon 1.
Kilka dni od śmierci Mary Alice Young, Rex Van De Kamp oświadczył Bree, po siedemnastu latach małżeństwa, że chce się rozwieść. Bree namówiła go na terapię małżeńską u doktora Alberta Goldfine’a. Sesja się udała dopóki Rex nie został przyłapany z kochanką, dotychczas szanowaną Maisy Gibbons. Plotka o tym szybko się rozniosła, głównie dzięki Tish Atheron.
Bree, w zemście, zaczęła się spotykać z George’em Williamsem. Zerwała z nim, ponieważ potwierdziły się zastrzeżenia męża, że George się w niej podkochuje. Van De Kamp wybaczyła Rexowi, mimo wszczętego już rozwodu, bo go kochała. Rex wykorzystał to i pokazał swojej żonie swoje pudło do seksu masochistycznego. Bree niechętnie, ale się zgodziła.
Natomiast George podtruwał Rexa, o czym Bree nie wiedziała. Gorzkim owocem tego procederu była śmierć Rexa. Na kilka minut przed śmiercią, dzięki Lee Craigowi, mąż Bree napisał kartkę, która rzuciła podejrzenia na żonę jako trucicielkę.
Tymczasem Bree miała też problemy z synem Andrew i córką Danielle. Syn oświadczył jej, że jest gejem. Potrącił matkę Carlosa, przez co ona z Rexem pozbyli się narzędzia zbrodni, samochodu. Później, Andrew wyznał u pastora Sykes, w spowiedzi, że zniszczy matkę. Danielle natomiast chciała stracić dziewictwo z Johnem Rowlandem.
Sezon 2.
Do Bree przyjechała jej teściowa, Phyllis Van De Kamp. Obie pochowały Rexa. Zanim została wyrzucona, zdążyła rzucić podejrzenie na synową o zamordowanie jej syna do ubezpieczyciela (Daniel Roebuck).
Eli Scruggs zwrócił Bree przepisy, które wyrzuciła do kosza jeszcze za życia Rexa.
Sama zaczęła się spotykać ponownie z George’em. Wdowa zwróciła w końcu uwagę na jego mroczną osobowość i zerwała z nim zaręczyny. W międzyczasie detektyw Barton prowadził śledztwo w sprawie śmierci Rexa. Wykazało ono, że to George był sprawcą podtruwania Rexa, a na łożu śmierci przyznał się do tego, że truł doktora Van De Kamp.
Gdy Andrew dowiedział się o tym, rozpoczął wojnę z matką, której zarzewie tliło się już od roku. Oskarżył Bree o pobicie, w obecności chłopaka Justina o molestowanie. Zatrudnił adwokata Samuela Bormanisa, próbował przeprowadzić się do dziadków, Eleanor i Henry’ego, a w końcu przespał się z chłopakiem matki, Peterem McMillanem. Bree wyrzuciła go z domu i oświadczyła mu, że wygrał z nią.
Z powodu problemów z synem, Bree wpadła w alkoholizm, a po wyrzuceniu Andrew i ucieczce Danielle z Matthew, w depresję. Dobrowolnie zgłosiła się do lokalnego szpitala psychiatrycznego. Tam poznała bliżej Orsona Hodge.
Gdy Betty Applewhite powiedziała Bree, że Matthew zabił swą poprzednią dziewczynę, dokonała brawurowej ucieczki z placówki. Zastała młodych zakochanych w domu i próbowała ich rozdzielić. Danielle nie chciała jednak rozstać się z chłopakiem, jednak Bree nie ustąpiła. Matthew wycelował rewolwer w jej czoło, ale policyjny snajper zdążył go wcześniej zastrzelić.
Orson pogratulował jej ucieczki z ośrodka i razem zaczęli się spotykać.
Sezon 3.
Sześć miesięcy później Orson i Bree zaręczyli się. Ogłosili to całej ulicy, wszystkim znajomym i przyjaciołom. Na przyjęcie przyszła też Carolyn Bigsby, która wyjawiła, że Orson zabił swą pierwszą żonę, Almę. Bree jej nie uwierzyła i półtora roku po śmierci Rexa, wyszła za niego za mąż, mimo ostrzeżeń Susan.
Wkrótce potem do jej życia wkroczył ponownie syn Andrew. Pojawiła się demoniczna nowa teściowa Gloria a wspomnienia po martwej kochance Orsona z czasów małżeństwa z Almą, Monique Polier, zaczęły zatruwać atmosferę. Ponoć miał ją zabić Mike Delfino, wybudzony dopiero co z półrocznej śpiączki. W końcu przybyła też Alma Hodge i zamieszkała w domu pod numerem 4351 Wisteria Lane. Matka Orsona oraz jego była żona zaczęły spiskować przeciwko małżeństwu Bree i Orsona.
Alma podstępnie zmusiła eks małżonka do seksu, by mieć z nim potomstwo a gdy to się nie udało Gloria – wbrew Almie – próbowała zabić Bree. Nieskutecznie, bo Andrew i Orson pokrzyżowali jej plany. Próba morderstwa obróciła się przeciwko niej. Wyszło też na jaw, że Gloria zabiła ojca Orsona i Monique, a teraz sama została całkowicie sparaliżowana. Jej działania doprowadziły do śmierci Almy, gdyż ta spadła z dachu. Dowody, podsunięte przez Orsona, wskazały właśnie Almę jako morderczynię Monique, co uniewinniło Mike’a.
Bree, zmęczona wydarzeniami, wyjechała do rodziców a później, na upragniony miesiąc miodowy z Orsonem. Krótko potem okazało się, że jej córka zaszła w ciążę z Austinem McCannem. Bree zabrała ją ze sobą i umieściła w lokalnym zakonie w Fairview.
Przyjechała dopiero na ślub Gabrielle z Victorem Langiem. Miała na sobie sztuczny brzuch o którym nikt nie wiedział, imitujący ciążę. Zdecydowała się na adopcję dziecka córki, by chronić jej reputację.
Sezon 4.
Bree nadal udawała ciążę. Tajemnicę, przez przypadek, odkryła jej była teściowa, Phyllis. Nie zdradziła sekretu, ale zabrała Danielle z zakonu. Jej knowania przeciw Bree spełzły na niczym, ponieważ Danielle, została przekonana, przez matkę, że przebywanie w ośrodku dla emerytów nie jest ciekawym zajęciem dla rozrywkowej nastolatki. Danielle wróciła na Wisteria Lane, ale musiała się ukrywać, by nikt nie widział jej ciąży. Córka Bree pojawiła się przebrana za matkę na imprezie u Boba i Lee z okazji Halloween. Na niej odeszły jej wody płodowe i po ewakuacji rodziny do kuchni swojego domu, Danielle urodziła zdrowego chłopczyka. Dziewczyna wyjechała nazajutrz na studia, a wnuk został adoptowany przez Bree i dano mu imiiona Benjamin Tyson.
Po porodzie córki, Bree poddała wnuka obrzezaniu co oburzyło Orsona, z którym doszła do porozumienia. Kilka nierozważnych słów usłyszanych przez Andrew, doprowadziło do jego wyprowadzenia się. Bree chciała, by wrócił, ale on powiedział „nie”, wybaczył jej i podziękował, że pomogła mu dojrzeć.
Wisteria Lane nawiedziło tornado. Bree gościła Sylvię Greene, od której dowiedziała się prawdy o powodach przyjazdu Mayfair’ów na Wisteria Lane. Tak też stała się przyjaciółką Katherine, ale żywioł zniszczył dach jej domu.
Bree i Orson przenieśli się do domu Delfino. Susan chciała spłacić dług wdzięczności, gdyż Bree półtora roku wcześniej przyjęła ją i Julie, gdy jej dom został spalony przez Edie. Orson zaczął lunatykować i przez sen powiedział Julie, że przeprasza za przejechanie Mike’a. Wiadomość przeszła kolejno od niej, do ojczyma i jego żony. Tuż po tym jak Bree i Orson wrócili do swojego domu, wściekła Susan wykrzyczała prawdę Bree.
Sąsiadka wyrzuciła męża z domu. Ogłosiła separację i pozwoliła wrócić pod warunkiem, że zgłosi się na policję. Orson chciał wrócić do Bree. Pewnej nocy nawet do niej przyjechał, ale Edie Britt zabrała go do swojego domu na prośbę Bree. Ta nie była zadowolona, że Orson przenocował u Edie. Wkrótce wybuchła wojna między obiema paniami. Edie dowiedziała się przy tym, kto jest ojcem Benjamina z kartki napisanej przez Orsona w jego apartamencie w motelu. Edie zaszantażowała Bree zmuszając ją do wyznania prawdy przyjaciółkom. Gabrielle, Susan, Lynette i Bree poszły do Edie. Ogłosiły, że będą ją ignorować oraz rozpowszechnią prawdę o postępkach Edie. Zmusiło to do wyjazdu Edie z Wisteria Lane.
Tymczasem Orson próbował wrócić do Bree i bronił nawet jej honoru przed napastującym ją pastorem Green (Bill Smitrovich) oraz pomógł jej zawieść lodową rzeźbę na miejsce ślubu Boba z Lee. Przyrzekł, że będzie jej pomagać, by tak zapracować sobie na jej wybaczenie.
Na Wisteria Lane przyjechała po 12 latach przerwy przyjaciółka Susan i Mary Alice, Katherine Mayfair. Obie panie ze sobą rywalizowały, do czasu tornada, wizyty Sylvii i odejścia jej męża, Adama oraz „Balu Fundatorów”, na którym Bree spowodowała zatrucie pokarmowe u Katherine.
Przez zblizenie relacji Bree poznała prawdziwy i mroczniejszy sekret Katherine. Były mąż sąsiadki, Wayne Davis, wciągnął Bree do ich osobistej rozgrywki. Gdy Katherine wyznała mu prawdę o śmierci swojej córki, Adam ocalił ich a sama zastrzeliła Wayne’a. Dzięki Bree jej przyjaciółkom, które zeznały, że była to obrona konieczna, Katherine uniknęła więzienia.
Rok po ślubie homoseksualnych sąsiadów, Bree zaprosiła ich do siebie. Wraz z Andrew oraz Katherine pożegnali w żartach i przy szampanie swojego sąsiada Orsona, który nazajutrz miał być zabrany przez policję, na trzy lata do więzienia. Po tym jak się sam dobrowolnie do nich zgłosił. W takiej atmosferze poprosił Bree o kolejny kieliszek szampana. Ta, za jego plecami, przerwała abstynencję od alkoholu. Nazajutrz funkcjonariusze wyprowadzili Orsona na oczach Benjamina.
Danielle wyszła za mąż za Leo Katza i odebrała Bree dwuletniego Benjamina. Żona Orsona przestała się więc ograniczać z ilością spożywanego alkoholu. Pomocną dłoń wyciągnęła do niej dopiero Katherine. Bree złożyła swoją pierwszą wizytę w więzieniu, dopiero gdy spotkała Edie Britt. Wygnana agentka nieruchomości sama odwiedzała go co tydzień. Bree nie wspomniała Orsonowi o swym problemie. Odwiedziny u Edie Britt, która nadal mieszkała poza Fairview, dały jej odwagę do złożenia pierwszej wizyty Orsonowi w więzieniu. Przeprosiła go za to, że zmusiła męża do udania się do tego „strasznego miejsca” i ma prawo jej nienawidzić. Orson nie był zły, bo odpowiedział tylko, by czekała na niego jak wyjdzie z więzienia.
Sezon 5.
Bree wydała książkę kucharską i umieściła w niej niektóre przepisy Katherine, których później nie potrafiła wykonać, gdy doszło do telewizyjnej relacji z jej kuchni. Jej małżeństwo z Orsonem przetrwało więzienie, ale otrzymała gorzką lekcję, że musi też przebywać z mężem i jemu także gotować kolację, gdy nie wymieniła go w audycji radiowej, promującej książkę.
Po wizycie swego wnuka Benjamina i zięcia Leo z córką Danielle, Bree zaprezentowała sąsiadkom pierwszą wersję swej książki. Odkryła też, że Orson jest bezrobotny bo nikt nie chce zatrudnić byłego więźnia.
Zaproponował jej, że będzie wspólnikiem, ale sama musiała uwzględnić stanowisko Katherine. Bree zawiodła też Lynette, gdy zatrudniła Stu Durbera do pomocy w kampanii reklamowej książki. Dopiero po 70. urodzinach Karen McCluskey sytuacja między Orsonem, Bree a Katherine się unormowała.
Bree w takim układzie, mogła umówić Katherine z Peterem Hickey, ale wkrótce tego pożałowała. Katherine zaczęła się spotykać z byłym mężem Susan, Mike Delfino o czym Bree i Orson z Andrew dowiedzieli się na podstawie kamer w zewnętrznej kuchni.
Do Bree przyszła dziennikarka Sandra Birch (Rachael Harris), przed którą Bree usiłowała roztoczyć obraz idealnej rodziny. Sandra dowiedziała się o więziennej przeszłości Orsona, orientacji seksualnej Andrew i alkoholizmie Bree. W klubie „biały koń”, Bree przyznała się Sandrze do swoich upadków i ofiarowaniu nadziei innym kobietom, że zawsze jest szansa, że coś im się uda. Birch przystała na pracę w tym kierunku.
Po spaleniu klubu, Orson zaczął przez krótki czas chrapać. Był to skutek złamania nosa w trakcie ewakuacji z miejsca pożaru. Tak Bree poznała chłopaka swego syna, doktora Alexandra Cominisa. Zaprosiła go do swojego życia, co wiązało się też z krótką wizytą jego matki, Meliny. Pod jej wpływem, Bree kupiła synowi i Alexowi dom przy 4350 Wisteria Lane.
Po pogrzebie Eliego Scruggsa, Bree kupiła nowego Lexusa LS. Zainwestowała też pieniądze w pizzerię Scavo, lecz zaczęła się tam rządzić. Lynette pokłóciła się z Bree i przez przypadek zarysowała jej nowe auto po czym zwróciła pieniądze Bree. W zamian za to, perfekcjonistka zorganizowała Lynette i Tomowi spotkanie z Bruce’em, swoim wydawcą. Okazało się klęską, ale Tom w swoim domu, zgodził się zamknąć własną, podupadającą już pizzerię.
Orson natomiast wpadł w kleptomanię po tym jak odkrył, że zarabia mniej niż Andrew. Choroba męża zebrała żniwo na całym Wisteria Lane. Bree udała się nawet do terapeuty, doktora Bernsteina (Ken Lerner). Tam Orson powiedział mu, że robi to dlatego, iż lubi jak Bree się denerwuje, gdyż nie może go kontrolować. Wyznał to też jej i starał się przekonać ją, że wszystko się skończy, gdy sprzeda firmę.
Bree przeszła krótką rozmowę z Andrew, przez co nie zrobiła tego o co prosił ją mąż. W odwecie, Orson okradł Rose Kemper, ale staruszka poradziła sobie z nim. Nie mniej sam spowodował wypadek Edie Britt.
Bree udała się z prochami Edie do jej syna, Traversa, ale ten ustalił z nimi, by same zdecydowały o prochach. Podzieliły się nimi i pochowały Edie w swoich ogródkach.
Stosunki między Bree a Orsonem popsuły się tak dalece, że Bree wynajęła Karla Mayera jako swojego adwokata rozwodowego. Orson dowiedział się o tym, że oboje schowali rzeczy z ich domu oraz upozorowali włamanie by nie zyskał połowy jej majątku. Zgłosił kradzież do towarzystwa ubezpieczeniowego i zaszantażował Bree o wyłudzenie odszkodowania. W akcie zemsty, Karl nawiązał romans z Bree.
Sezon 6.
Dwa miesiące później Bree kontynuowała romans z Karlem, mimo formalnego małżeństwa z Orsonem. Zwolniła Katherine z firmy kateringowej, gdy ta zaczęła się dziwnie zachowywać w związku z porzuceniem przez Mike’a. W jej miejsce zatrudniła Angie Bolen. Susan dowiedziała się o romansie i mimo tego im pobłogosławiła. Natomiast Angie pomogła nawet Bree zatuszować go przed Orsonem, ale zmusiła do wyboru: mąż i związane z nim wspólne przeżycia oraz zainteresowania, czy kochanek i emocjonalne przeżycia seksualne. końcu oświadczyła Orsonowi o rozwodzie i zaprezentowała mu zdjęcia z nim i Lamarem Banjaminem. Orson orzekł, że jego szantaż sprzed kilku miesięcy był zwykłym oszustwem i powiedział, że się dobrowolnie wyprowadzi. Zanim to nastąpiło, Karl wyznał Orsonowi o tym, że on jest kochankiem Bree. Panowie zaczęli się bić i Bree próbowała to przerwać. Wybrali jednak fatalny moment, ponieważ w domek Świętego Mikołaja, gdzie przebywali, uderzyło skrzydło awionetki.
Bree wyszła z tego z zadrapaniem, Orson został sparaliżowany od pasa w dół a Karl zmarł w szpitalu. Bree ruszyło sumienie i zaprosiła Orsona do swojego domu. Roztoczyła nad nim opiekę, mimo wzajemnych animozji. Wkrótce potem sprawy zaczęły się pogarszać. Jej mąż nie mówił „proszę”, co denerwowało Bree i chciał nawet popełnić samobójstwo. Dzięki Robin Gallagher, znalazła sposób na ponowne zbliżenie się do męża.
Niedługo potem zatrudniła do swego kateringu młodego mężczyznę, Sama Allena. Odkryła, że jest synem pierwszego męża Rexa i do tego kłamał na temat swej matki, Lillian (Linda Purl). Po wspólnej, rodzinnej kolacji zaszantażował byłą macochę. Miał na tyle mocne argumenty, że Bree oddała mu swą firmę, którą budowała przez ostatnie 6 – 7 lat.
Po wszystkim, w rozmowie z Orsonem, potwierdziła, że nie wysłała, by Andrew do więzienia. Orson przypomniał jej o swoim pobycie w tym miejscu. W jego oczach, nie zdała testu z moralności, za jaką ją podziwiał. Dlatego też wyprowadził się. Gdy Andrew dowiedział się o wszystkim, Bree wyznała mu, że była hipokrytką i sam zgodził się, by matka wyznała sąsiadom prawdę. Tuż po pożegnaniu Susan, Bree podeszła do Gabi.
Sezon 7.
Bree wyjawiła prawdę Gabrielle o tamtej nocy gdy potrącono jej teściową i od Karen dowiedziały się, że Paul Young wrócił.
Trwające osiem i pół roku małżeństwo z Orsonem formalnie zakończyło się. Mężczyzna zabrał ostatnie rzeczy z domu dotychczasowej żony. Doradził jej, by się czymś zajęła. Odwróciłoby to ją od powrotu do alkoholizmu. Chwilę potem Bree zaczęła zdzierać tapetę ze ścian. Zatrudniła przy tym Keitha Watsona, młodego dekoratora wnętrz.
Gdy, w momencie podpisania rozwodu, dowiedziała się, że Orson już chodzi z inną dziewczyną, Judy (Michelle Duffy), zaczęła wiązać swe nadzieje z Keithem. Wkrótce ona i dekorator stali się parą. Pomimo kilku kłopotów, związanych z jego matką Mary Wagner (Nancy Travis) a zwłaszcza ojcem Richardem, oboje zamieszkali ze sobą.
Wbrew chwilowemu powrotu Orsona, związek trwał dopóki w ich życiu nie pojawiła się eks-dziewczyna Keitha, Amber James. Wiele lat temu zaszła w ciążę z dekoratorem i dlatego go opuściła. Bree postanowiła, po niemałych oporach, powiedzieć mu o tym fakcie i oboje uznali, że jego związek z synem będzie ważniejszy, niż ten z Bree.
Watson udał się na Florydę, a Bree, znów jako singielka, za radą pastora Sykes’a, zorganizowała badania wśród mieszkańców uliczki, by znaleźć dawcę nerki dla Susan. Wyniki dały jednoznaczny rezultat, że zarówno ona, jak i Beth Young, mogły być dawczyniami. Bree chciała oddać swą nerkę, ale Beth ją ubiegła, ponieważ oddała odpowiedni formularz i zastrzeliła się w szpitalu.
Krótko potem Bree pomogła własnemu synowi, który wpadł w alkoholizm i przez to opuścił go jego stały partner-mąż, dr Alex Cominis. Bree podsunęła mu program „12 kroków pozostania w trzeźwości”, ale jednym z nich było przeproszenie skrzywdzonych ludzi.
Na liście Andrew, pierwszym był Carlos, któremu się przyznał, mimo oporu Bree, do potrącenia jego matki, Juanity Solis. Carlos mu wybaczył, bo był dzieckiem, ale skupił swój gniew na Bree, która była dorosła i kryła kryminalistę. Wiedziała więc co robi. Gabi wybrała Bree i z nią zamieszkała.
Krótko przed tym jak Gabrielle wróciła do domu, do swego męża, Bree związała się z detektywem Chuckiem Vance. Tuż po tym jak upewniła się, że jednak jest heteroseksualny, zorganizowała przyjęcie na cześć powrotu Susan z mężem i synem, na Wisteria Lane. Zabawa zakończyła się dość niespodziewanie. Bree, Susan, Lynette, Gabi i Carlos ukryli zwłoki Alejandra w skrzyni Solis’ów, co spoiło na nowo przyjaźń kobiet. Carlos wybaczył Bree za to, że nie wydała go policji.
Sezon 8.
Bree pomogła przenieść i zakopać zwłoki Alejandra wraz z innymi dziewczynami. Wymusiła też na nich, by złożyły przysięgę, że nikomu o tym nie powiedzą.
Miesiąc później Bree nadal sypiała z Chuckiem, który zaczął coś podejrzewać, ponieważ jej przyjaciółki dziwnie się zachowywały w jego obecności. Zdołała też pozbyć się samochodu ojczyma Gabi, przez zupełny przypadek, ponieważ został on ukradziony na jej oczach. Krótko potem Bree otrzymała krótką przesyłkę, taką jak Mary Alice Young, jej przyjaciółka zza żywopłotu, 12 lat wcześniej.
Przerażona, ale zdecydowana wykryć kto to wysłał, dzięki wizycie u Paula Younga, dowiedziała się wkrótce, że o napisie na oryginalnej kartce wiedział jej chłopak Chuck z racji wykonywanego zawodu. Treścią listu podzieliła się natomiast z Gabrielle. Sąsiadka doradzała jej, by zerwała z Chuckiem, ale nie było to teraz łatwe. Obie przystały więc na to, że poszperają w jego rzeczach. Gdy odkryły, że on chciał się jej oświadczyć, Bree zerwała z nim. Stwierdził, że popełniła ogromny błąd i nie będzie jej chronić, w przeciwieństwie do osób na którym mu zależy.
Po krótkiej wizycie swej córki z wnukiem, Danielle i Benjamina, od których odszedł Leo, Bree starając się oddalić wyrzuty sumienia, zaczęła pomagać Benowi Faulknerowi w kuchni dla ubogich.
Miejsce to szybko zmieniło się w renomowany lokal. Bree oprzytomniała dopiero wtedy gdy pastor Sykes ją upomniał. Wygłosiła przemowę na temat tego miejsca, które powinno służyć tym, którym się mniej powiodło. Ben był pod wrażeniem tych słów. Poprosił ją, by przekonała ratusz na pozwolenie budowy domu dla ubogich. Osiągnęła sukces, ale z przerażeniem odkryła, że budynek powstanie w miejscu, gdzie pogrzebały Alejandro.
W Halloween ona, Gabi i Lynette pojechały przenieść ciało, ale zastały pusty grób. Pracownicy Bena odnaleźli zwłoki za pomocą badań gruntu. Ben szybko zgodził się na rozpaczliwą prośbę Bree, by zachować wszystko w tajemnicy pod wpływem zachowania Chucka. Detektyw zaczął powoli składać całość elementy rozsypanki sugerujące, że Alejandro został zabity przez nie.
Zachowanie faktu listu z szantażem przed dziewczynami, doprowadziło do jednostronnego zerwania przez nie przyjaźni z Bree. Rudowłosa sąsiadka w konsekwencji po raz wtóry zerwała z abstynencji i wróciła do picia alkoholu. Chuck w międzyczasie zaczął dręczyć sąsiadki Bree, by zadać byłej dziewczynie, dotychczas twardej jak skała, jak najdotkliwszy cios.
Zawiodło to Bree do motelowego pokoju do którego przywiozła rewolwer i chardonnay. Widziała nawet ducha Mary Alice, który na jej pytanie czy jest szczęśliwa, odparła, że nie jest nieszczęśliwa. Bree napisała list pożegnalny i już miała przyłożyć rewolwer do głowy, gdy uratowała ją Renee Perry.
Sąsiadka sądziła, że Bree i Ben mają romans za jej plecami. Z zazdrości pojechała za Bree, a tej samej nocy Chuck zginął, potrącony przez samochód. Tym samym uratowała rudowłosą perfekcjonistkę. Renee wprowadziła się do domu wdowy po Rexie na kilka dni i wyjawiła przy okazji, że jej własna matka też popełniła samobójstwo. Dlatego nie dopuściła, by do śmierci najlepszej przyjaciółki. Wieść o śmierci byłego chłopaka przyniosła ulgę Bree, ale za nią pojawił się drugi anonimowy list z napisem
Głębsza znajomość z Renee zaowocowała wciągnięciem Bree w nocne życie miasta, seksualne przygody z mężczyznami na jedną noc aż do, pomimo upomnień pastora Sykes, do ogłoszenia miastu, że jest się nową miejską jawnogrzesznicą. Z tej czarnej dziury swojego życia wyciągnął ją dopiero Orson Hodge, były mąż Bree.
Miał on jednak ukryty motyw. Chciał oddzielić Bree od jej przyjaciółek i przenieść się z nią do Maine. Natomiast Bree przez przypadek odkryła, że to on stał za anonimowymi listami i szantażem. Wyrzuciła go ostatecznie ze swojego życia i pogodziła się z przyjaciółkami.
Karen, u której rak wrócił, prosiła Bree, by pomogła jej popełnić samobójstwo. Bree ociągała się z tym, pomimo obietnicy, że to zrobi. W końcu przekonała starszą sąsiadkę, by tego nie robiła, bo jej śmierć przysłoni wszystko to kim była na uliczce. Była żona Orsona została poproszona na komisariat w trakcie przygotowań do wyjazdu na pogrzeb Mike’a. W jego trakcie przypomniała sobie to czego nauczyła ją jej matka. Detektyw (Jose Zuniga) odpytywał ją o zabójstwo Ramona Sanchez, ale ta skłamała, że o niczym nie wie. Zostawiła jednak nieświadomie swoje odciski palców na kubku, które policjanci wykorzystali.
Po krótkiej wizycie syna z byłą narzeczoną Mary Beth, Bree pozwoliła Andrew zamieszkać u siebie. Sama została natomiast oskarżona o zabójstwo Ramona Sanchez, znanego jej jako Alejandro. Dowody przeciwko niej podłożył przyjaciel Chucka, detektyw Murphy. Proces jaki się wkrótce rozpoczął, zaprowadził Bree do biura adwokata Tripa Westona, zarekomendowanego przez Boba Huntera. Kobieta nie podała mu jednak pełnej wersji wydarzeń. Po rozpoczęciu oficjalnego procesu, podjęła się opieki nad umierającą już na raka Karen McCluskey. Staruszka, w zamian za to, ocaliła Bree przed więzieniem. Przez przypadek podsłuchała rozmowę Gabrielle z Carlosem o procesie Bree z powodu śmierci ojczyma Gabrielle. Skłamała przed sądem, że zabiła Alejandro Pereza, za to, że molestował Gabi i obawiała się, że zrobi to samo jej dzieciom. Bree została oczyszczona z podejrzeń o morderstwo a Karen nie wytoczono zarzutów, ze względu na chorobę. Po zwycięstwie, Bree i Trip na krótko ze sobą zerwali. Ostatnim aktem życia Karen McCluskey było pogodzenie ich.
Bree w przeciągu następnych trzech lat została sama na Wisteria Lane, bez najbliższych jej przyjaciółek. Susan Delfino sprzedała swój dom tuż po ślubie Renee i Bena, kobiecie o imieniu Jennifer. Sama zamieszkała z synem i wnuczką u Julie. Scavo wyprowadzili się cztery tygodnie później do Nowego Jorku. Rok po nich, Solisowie przenieśli się do słonecznej Kalifornii. W pewnym momencie, w trakcie trzech lat od momentu jak się poznali, Trip i Bree pobrali się. Po upłynięciu tego czasu, przenieśli się do Louisville w Kentucky. Bree, pod wpływem trzeciego męża, zaangażowała się w lokalną politykę. Wybrano ją do legislatury stanu.
Powiązane z postacią.
Albert Goldfine.
dr Albert Goldfine (Sam Lloyd) to najlepszy seksuolog w mieście Fairview.
Był terapeutą Mary Alice Young do czasu gdy się zastrzeliła i Van De Kampów, gdy Rex postanowił się rozwieść. Rex „nie chciał żyć w reklamie detergentu”, jak to sam ujął. Goldfine, po krótkiej sesji z Bree, uświadomił jemu, że powinien jej podziękować za usługiwanie mu przez tyle lat. Bree ukradła z gabinetu terapeuty taśmę z sesji Mary Alice, na której zmarła sąsiadka przyznała się, że ma koszmary i miała na imię „Angela”. Goldfine próbował otworzyć Bree na seksualne potrzeby męża, które później Rex ujawnił jako sado-maso.
Bree zwróciła się do niego ponownie, by pomógł jej poukładać emocje na temat wdowieństwa i relacji z George’em Williamsem, po tym jak zaręczyła się z aptekarzem. Dowiedział się od niej, że zgodziła się wyjść za mąż, by dzielić z nim wspólne zainteresowania, a nie z miłości. Doradził jej, by posuwała się małymi krokami, za co został później pobity i zrzucony z mostu przez Williamsa. Doktor przeżył upadek ze złamana ręka i nogą, ale przekazał Bree, że jego napastnik miał niebieski rower. Bree widziała George’a na nim przed jej domem. Wtedy zrozumiała jak obsesyjnym uczuciem darzy ją Williams.
Amber James.
Amber James (Rochelle Aytes) to była dziewczyna Keitha. Rozstała się z nim 7 lat wcześniej, gdy – w tym samym czasie – tajemnica Katherine Mayfair ujrzała światło dzienne. Ze związku obojga ludzi zrodził się chłopiec imieniem Charlie (Sayeed Shahidi). Była zdecydowana oddać dziecko, a on by na to nie pozwolił, a sama zmieniła zdanie po porodzie. Gdy Charlie zaczął zadawać coraz więcej pytań na temat ojca, Amber przyjechała na Wisteria Lane, do konstruktora.
Chciała odnowić dawny związek. Wyjawiła Bree, że ma z nim syna. Bree, mimo obietnicy złożonej Amber, nie mogła się przełamać, by przekazać informacje o potomku do Keitha. Dlatego też okłamała Amber, że to Keith zdecydował, że nie nawiąże z nią kontaktu. Wręczyła też kobiecie czek i sama odjechała. Amber nie opuściła Fairview, ponieważ rachunki czekały do zapłaty, a realizacja czeku trwałaby 5 dni. Bree zaproponowała, by spotkały się w restauracji naprzeciwko banku. Sytuacja zmusiła Bree do zaopiekowania się chłopcema. Gdy widziała jak Keith dobrze się z nim bawi i dobrze spędzają czas, wyjawiła mężczyźnie prawdę o ich pokrewieństwie. Amber z synem wróciła na Florydę a krótko potem Keith podążył za nimi, by być blisko swojej rodziny.
Bruce.
Bruce (Christopher Rich) to były wydawca książek Bree.
Pojawił się na kolacji u niej, gdy szukał specjalisty od reklamy. Bree zaaranżowała wspólne spotkanie między nim a małżeństwem Scavo. W jej trakcie, wyraził ochotę zatrudnienia Toma i kusił go dodatkami. Lynette Scavo także spodobała się jego oferta. Przyznała się, że sama też ma doświadczenie w reklamie. Wtedy dopiero Tom przystąpił do ataku po posadę. Ostatecznie Bruce nie wybrał żadnego z nich, ponieważ dowiedział się o wielu sprawach z przeszłości pary. Bruce padł też ofiarą kradzieży swego dyktafonu. Obraził Orsona a Bree znalazła przyrząd w spodniach męża i dyskretnie mu go zwróciła.
Rok później, Bree planowała wydać drugą książkę kucharską. Przed próbną kolacją, Bruce przyznał jej, że sporo ryzykuje, bo nikt jej nie chce. Wyraził też głośno życzenie, by goście byli oczarowani potrawą. Mięso, które miano podać, Sam Allen podlał octem. Zrzucił winę na niedawno zwolnionego Andrew. Bree zdołała to odkryć zanim ludzie skosztowali potrawy na sali. Przerwała pokaz, uruchamiając alarm przeciwpożarowy, co zalało jadalnię deszczem ze zraszaczy sufitowych.
Carolyn Bigsby.
Carolyn Bigsby (Laurie Metcalf) to nieżyjąca przyjaciółka Almy Hodge i druga żona Harveya Bigsby. Uczyła w szkole niedzielnej.
Carolyn była sąsiadką Orsona i Almy. To ona zauważyła, że zniknęła jego małżonka. Gdy Orson przeprowadził się do Wisteria Lane, podejrzenie, że Orson zabił Almę stało się obsesją Carolyn. Ostrzegała wiele razy Bree przed ślubem i kontynuacją związku z Hodgem. Susan Mayer, bojąc się wciąż o życie przyjaciółki, poszła do banku gdzie pracowała Carolyn. Kobieta powiedziała jej, że policja przeszukała dom i nic nie znaleźli, nawet śladów DNA. Tuż po ślubie Bree i Orsona, na prośbę detektywa Ridleya, Carolyn miała zidentyfikować ciało jakie znaleźli. Potwierdziła, że to nie Alma. Bree ugięła się, gdy dostrzegła, że Tish Atherton – bliska znajoma Carolyn – z nią nie rozmawia. Bigsby, z inicjatywy męża Harveya i nowa pani Hodge udali się z mężami na wspólną kolację. W łazience Carolyn pokazała Bree zdjęcie pobitej Almy i raporty policyjne, o tym, że Orson był napastnikiem. Tymczasem Harvey powiedział Orsonowi, że miał romans z Monique Polier. Bree dowiedziała się o tym od Orsona. Gdy Carolyn nadal naciskała na Bree, by odeszła od męża, Bree przekazała jej prawdę o Harveyu. Niezadowolona z telefonicznej odpowiedzi męża, Carolyn udała się do jego supermarketu, by go zabić. Zamiast tego, uśmierciła Norę Huntington. Celując do Lynette, została powalona puszką od farby przez Arthura Shepherda. Siłując się z Austinem McCann o broń, została zastrzelona przez inną zakładniczkę, Mayę (Kathleen Gati).
Chuck Vance.
Charles „Chuck” Vance (Jonathan Cake) to nieżyjący detektyw i były chłopak Bree.
Przeszłość„Chuck” urodził się w Pensylwanii. Na studiach z kryminologii uwielbiał grać w piłkę. Po zdobyciu dyplomu, ożenił się w 1998 roku z Doreen (Anita Barone). Doczekał się z nią dwójki dzieci. Osiem lat później, w 2006 roku, poznał swego oddanego przyjaciela Petera Crowleya. Ich braterska przyjaźń skończyła się podczas wspólnego wypadu do lasu. Pete oświadczył, że od 6 miesięcy ma romans z jego żoną. Po powrocie przestali ze sobą rozmawiać a Pete poprosił o przeniesienie. Państwo Vance natomiast zdecydowali się na rozwód.
„Chuck” został przydzielony do przyglądania się Felicii Tilman, która wróciła na uliczkę po śmierci córki, Beth Young. Carlos Solis powiedział swej córce Juanicie, że Bree chroniła osobę, która potrąciła ich babcię, „Mamę” Solis. Dziewczynka spała w domu Bree, gdy gospodyni chciała poprawić jej poduszkę. Sądziła, że kobieta ją udusi, co skończyło się krzykiem dziewczynek. Po wyjaśnieniu, „Chuck” dał jej swój numer telefonu. Bree, poprzez Renee, dowiedziała się, że wciąż jest żonaty, ale w trakcie separacji trwającej od roku. Bree poszła z nim na kolację i na miejscu detektyw złożył wyjaśnienia. Nie pozostał jej dłużny bo przeczytał jej akta w komisariacie i drwiąco pytał się o potrącenie Mike’a przez Orsona oraz o aptekarzu, który zabił się, gdy razem się spotykali. Randka się nie udała i Bree zażądała, by policjant odwiózł ją do domu. Po drodze, „Chuck” wziął z ulicy prostytutkę Violet (Malese Jow). Zabrał ją do centrum pomocy kobietom. Z rozmowy wynikało, że oboje dobrze się znali. „Chuck”, przekonał młodą kobietę, która wierzyła, że zawsze będzie pracować na ulicy, przykładem Bree. Skłamał jej, że Bree kiedyś też była prostytutką, ale zmieniła się i poszła do szkoły, po czym otworzyła firmę z kateringiem. Van De Kamp, widząc spojrzenie funkcjonariusza, przytaknęła, ale nie chciała o tym rozmawiać. Violet zrozumiała to i, ale też była pod wrażeniem tej historii. Para, po kolejnej randce w domu Bree, uzgodniła, że nie będzie się kochać, aż rozwód mężczyzny się nie sfinalizuje. Gdy żegnał się z Bree, Lee zauważył go. Nazajutrz odwiedził Bree i powiedział, że „Chuck” jest gejem. Bree nie chciała mu uwierzyć, ale rozpad małżeństwa „Chucka” i to, że nie uprawiali jeszcze seksu, przemawiały na korzyść historii Lee. Bree w końcu poznała tajemnicę „Chucka” związaną z jego polityką rozwodową w barze dla gejów, gdzie pracował pod przykryciem i upewniła się, że jest on heteroseksualny. Bree przez przypadek podsuneła Doreen informację, że „Chuck” spotyka się z kimś. Ta zażądała, do całej ugody, dodatkowo domku nad jeziorem. Na przyjęciu na cześć powrotu Susan i Mike’a na Wisteria Lane, „Chuck” był wściekły. Zgodził się jednak na żądania Doreen, byle się tylko od niej uwolnić.
Podczas zatrzymania Paula Younga, „Chuck” przesłuchiwał go. Usłyszał o treści listu jaki jego pierwsza zmarła żona otrzymała od Marthy Huber. Tymczasem Bree kontynuowała związek z policjantem, ale coraz bardziej denerwowała się tym, że może odkryć ich tajemnicę. „Chuck” oświadczył się Bree, ale ta odmówiła i zerwała z nim. W swym biurze otrzymał teczkę dotyczącą zaginiecia Ramona Sanchez, urodzonego jako Alejandro Perez. „Chuck” wszczął dochodzenie. Przypomniał sobie, że widział mężczyznę tej samej nocy, gdy odbywało się mobilne przyjęcie dla Susan i Mike’a. Skojarzył, że Bree mogła mieć coś z tym wspólnego. Zaczął nachodzić Bree i jej przyjaciółki tak, że poczuły się zagrożone oraz by sama niedoszła narzeczona cierpiała. Był blisko rozwiązania zagadki. Nawet dotarł do takiego szczegółu jak prawdziwe imię zaginionego oraz jego relacja do Gabrielle. W przeddzień wszczęcia oficjalnego śledztwa, Orson Hodge potrącił go swoim autem. „Chuck” zmarł na miejscu o czym kobiety z Wisteria Lane dowiedziały się poprzez środki komunikacji, bądź osobiście. Postać pojawiła się milcząco jeszcze raz na Wisteria Lane, ubrana w biel. Była jednym z duchów obserwujących Susan Delfino, gdy opuszczała Wisteria Lane wraz z dziećmi i wnuczką, by rozpocząć nowy rozdział w życiu poza uliczką.
Detektyw Barton.
Detektyw Barton (Kurt Fuller) to były prowadzący śledztwo w sprawie śmierci Rexa Van De Kampa.
Od Phyllis dowiedział się o spotkaniach Bree z George’em i dlatego ekshumował ciało jej męża. Bree odmówiła zeznań, oznajmiając tylko, że Rex zmarł na atak serca i zawsze go kochała. Zeznawała przy dzieciach na wariografie, które dwa razy zarejestrowało, że kłamie na pytanie „czy kocha pani pana Williamsa?”. Bree była w szoku, a Andrew i Danielle rozczarowani. Detektyw oddał ciało Rexa, ale wyjawił wdowie list od niego napisany na łożu śmierci, że Rex „wie i jej wybacza”. Barton nakłaniał bezskutecznie bree, by przyznała się do winy. Bree wyszłą z ciałem Rexa i pochowała męża w innym miejscu, niż pierwotnie zaplanowała. Później, kobieta zgłosiła przestępstwo, które George Williams popełnił na Goldfine’u na policję. Dom aptekarza przeszukano i funkcjonariusze zabezpieczyli dowody, które wskazały na to, że George był mordercą Rexa. Detektyw przekazał tę nowinę Bree, która następnie była przy śmierci George’a, o czym nikt nie wiedział. Następnie, tuż po tym jak Curtis Monroe zmarł pod domem Betty Applewhite, Bree poprosiła Bartona o zbadanie sprawy. Chciał, by poszli na randkę, ale w końcu aresztował ją bo wypiła zbyt dużo alkoholu, po czym prowadziła auto. W ramach przeprosin, przekazał jej telefonicznie nieco informacji o zmarłym sprzed domu Applewhite’ów.
Detektyw Murphy.
Detektyw Murphy (Michael Dempsey) przejął sprawę śmierci Chucka Vance, swego przyjaciela. Do tego wziął też rozpoczętą przez niego kwestię śmierci Alejandra Pereza, znanego im jako Ramon Sanchez.
Zignorował konflikt między Susan Delfino a Katherine Mayfair. Gdy Susan głośnym tonem zapytała czy ktokolwiek rozumie, że kobieta też może być psychopatką. Zgłosiła się detektyw Denise Lapera (Kathy Najimy), nienawidząca Susan, jej koleżanka z liceum i przejęła tę sprawę.
Wyjawił Bree jak Pet Crowley uwiódł żonę „Chucka” (Anita Barone) i dlatego razem nie pracują.
Bree zerwała z „Chuckiem” w wieczór gdy ten oświadczył się jej. Murphy widział jak Chuck to przeżył. Usłyszał, że nie lubi być oszukiwany i upokarzany. Kilka dni później przyniósł przyjacielowi akta osób zaginionych, w tym Ramona Sanchez. Po śmierci „Chucka”, to właśnie Gabi odwiedziła detektywa Murphy. Chciała wysondować co policja wie. Upewniono ją, że to nie był wypadek bo sprawca nie hamował. Musiał polować na ofiarę a sama martwiła się czy sprawcą aby nie był jej mąż. Murphy zapewnił ją w jednym: skoro ktoś zabił policjanta, to będzie on złapany. Murphy, po śmierci Vance’a, przejął jego niechęć do Bree. Orson wysłał anonimowo list na policję. Murphy zainteresował się wątkiem głównie dlatego, że nazwisko „Van De Kamp” widniało na liście. Miał przeczucie wystarczająco silne, by sprawdzić budowę rozpoczętą przez Bena Faulknera. Dzięki temu detektywi Murphy i Heredia (Jose Zuniga) odkryli gdzie pochowany został Sanchez. Heredia przesłuchał w tej sprawie Bree. Skłamała, że nie znała denata, ale zostawiła odciski palców na kubku. Zdjęte z kubka i te znalezione na zwłokach były zgodne. Murphy zdecydował, by wstrzymać się z aresztowaniem. Chciał mieć więcej dowodów. Ben został wezwany na komisariat w sprawie zwłok. Uwierzyli w wersję, że sam nic nie wiedział. Renee Perry dodała później w rozmowie z Bree, że jej przyszłego męża oczyszczono z zarzutów bo zmarły leżał w grobie na miesiąc przed rozpoczęciem budowy. Bree zadzwoniła do sąsiada a Murphy podsłuchał ją odpowiednim sprzętem gdzie wspomnieli o zakopanym ciele. Bree została aresztowana. Dzięki Bobowi Hunterowi, który zawnioskował o kaucję dla niej, wróciła do domu. Adwokat zdradził Susan, Gabi i Lynette, że Bree zostawiła swój odcisk palca na koszuli zmarłego. Murphy natomiast był wściekły z powodu jej wypuszczenia i zdeterminowany znaleźć niepodważalne dowody przeciwko niej. Razem z detektywem Heredia odwiedzili motel w którym zatrzymał się Ramon. Prowadząca go (Mary Jo Catlett) zachowała rzeczy zmarłęgo ojczyma Gabrielle, ale nie było w nich czegokolwiek co by ją obciążało. Murphy wziął mapę na które Ramon zaznaczył Wisteria Lane. Heredia podkreślił, że nie łączy to bezpośrednio Bree ze zmarłym. Murphy, gdy jego towarzysz nie patrzył, dopisał pod zakreśleniem numer „4354”, adres Bree. Rudowłosa rezydentka ulicy została ponownie wezwana na komisariat. Detektyw Murphy pokazał jej dowód, który spreparował. Wykorzystał też to, że jej adwokata Boba Huntera nie było i zaczął delikatnie naciskać, by mu wszystko powiedziała. Trip Weston wszedł do pokoju przesłuchań za Bree i przejął jej sprawę. Przesłuchiwanie bez adwokata było łamaniem prawa i jeśli będzie chciał rozmawiać z podejrzaną to tylko przez niego.
Detektyw Ridley.
Detektyw Ridley (Ernie Hudson) to były prowadzący śledztwo w sprawie śmierci Monique Polier.
Gdy na budowie odkryto dobrze zachowane, ale bezzębne, ciało kobiety, Ridley poprosił Orsona i Carolyn Bigsby o identyfikację. Oboje zaprzeczyli jakoby była to Alma Hodge. Denatka miała na ręce wypisany tuszem numer telefonu, który jak potwierdzili, należał do Mike’a Delfino. Ridley złożył mu wizytę, lecz Mike, dopiero co wybudzony z półrocznej śpiączki po wypadku, nic nie pamiętał. Do detektywa zadzwonił niebawem Orson z anonimową informacją. Wyjawił mu, że nieznana „Jane Doe” to Monique Polier. Była kochanką Harveya Bigsby, po czym odłożył słuchawkę. Ridley pojechał do Harveya a ten przyznał się do sprawy. Po strzelaninie w supermarkecie, Ridley zdobył nakaz przeszukania domu Mike’a. Delfino używał drogiego narzędzia hydraulicznego, którym to uderzono Monique. Okazało się, że miała go Karen McCluskey, która poprosiła Mike’a o umycie klucza. Detektywi obserwowali jego dom. Po nieprzyjemnej rozmowie z nimi, Mike próbował zakopać skrzynkę, ale nakrył go na tym Ridley. Susan Mayer zadzwoniła do detektywa. Powiedziała mu o tym, że Orson miał romans z kobietą rzekomo zamordowaną przez Mike’a i spędził rok w szpitalu psychiatrycznym. Detektyw przyszedł z policjantem do domu małżeństwa Hodge. Zabrał Orsona na przesłuchanie. Gdy Alma Hodge spadła z dachu i zginęła na miejscu, to ją obarczono wszystkimi zarzutami, Detektyw znalazł w jej domu zaszetkę z zębami Monique oraz spreparpwany przez Almę list samobójczy, podrzucony przez Orsona kilka godzin wcześniej. Zarzuty przeciwko Mike’owi, który wyszedł z więzienia za kaucją wpłaconą przez syna Zacha, wycofano.
Eleanor Mason.
Eleanor Mason (Carol Burnett) to macocha Bree i druga żona Henry’ego. Bree nigdy nie miała dobrych relacji ze swą macochą, ze względu na jej wysokie standardy i wieczne niezadowolenie z czegokolwiek co Bree zrobiła. Eleanor zawsze doceniała jednak jej determinację w osiągnięciu celu. Według Eleanor jej pasierbica miała szczęście, gdyż otrzymała urodę, inteligencję, przebiegłość i umiejętność szybkiego poznania ludzi. Są to cztery niezbędne bronie, których kobieta potrzebuje aby przetrwać.
Danielle zadzwoniła do Eleanor, gdy Andrew pozwał matkę do sądu. Ona i Henry próbowali pogodzić Bree ze swoim wnukiem, ale zaniemówili, gdy usłyszała do czego doszło zanim przyjechali: spoliczkowanie Andrew przez Bree, alkoholizmie wdowy po Rexie oraz uczęszczaniu przez nią na spotkania AA, potrąceniu matki sąsiada i jej śmierci, zgonie chłopaka Bree, który to okazał się być mordercą ich zięcia oraz oskarżeniu Bree przez Andrew o molestowanie. Eleanor zamierzała z mężem zabrać przybranego wnuka do swojego domu. Po tym jak nazajutrz zobaczyli magazyny z homoseksualną pornografią, pożyczone do Justina przez Bree, cofnęli Andrew jego fundusz powierniczy i wrócili do domu.
Rok później Bree wyjechała do nich, by odpocząć, tuż po tym jak Glorii nie udało się jej zabić. Następnie udała się z drugim mężęm na zaległy miesiąc poślubny. Bree, wraz ze swoim drugim mężem, utrzymywali z nimi dobre stosunki.
Fern Mason.
Fern Mason (Fiona Hale) to siostra ojca Bree. Żyje w Filadelfii.
Była obecna na ślubie Bree z Orsonem. Ma jaskrę i podczas wesela kazała Carlosowi odwieźć swoje auto oraz złożyła życzenia nowożeńcom.
George Williams.
George Williams (Roger Bart) to farmaceuta lokalnej apteki.
PrzeszłośćZostał restrykcyjnie wychowany przez Francine (Linda Dano). Wiele razy miał dziewczyny, ale zawsze odmawiały skonsumownaia związku. Nie miał szczęścia w miłości. Zaręczył się jeden raz, z Leilą Mitzman (Mia Wesley). Zerwała z nim, gdy zrobił jej awanturę o spotkanie towarzyskie z byłm chłopakiem i tajemniczym spłonięciu auta mężczyny. Pracował w swojej aptece przynajmniej od 2001 roku. Trzy lata przed śmiercią Mary Alice, Bree kupiła w jego aptece farbę do włosów dla 12 – letniej Danielle. Bree i Rex kłócili się o to, że ona za bardzo kontroluje swoje dzieci co się kiedyś na niej odbije, ale George ją poparł bo jemu matka robiła to samo i „wyrósł na porządnego człowieka”, jak to zauważyła Bree.
Pół roku po pogrzebie Mary Alice, Bree zaczęła się spotykać z George’em, na złość Rexowi. Odkryła bowiem, że Rex miał romans z Maisy Gibbons. George podarował kobiecie stary niemiecki pistolet. Udali się na odludzie by rekreacyjnie strzelać do butelek. Gdy George próbował ja pocałować, ta odstrzeliła mu przez przypadek środowy palec od lewej stopy. Rex poczuł się zazdrosny o aptekarza i obraził go w jego własnej aptece. George, w zamian za to, podmienił mu leki na osierdzie, na takie, które zwiększały ilość potasu w jego organizmie. Na zaproszenie Bree, Williams udał się z domniemaną dziewczyną, Ginger (Lauren Cohn), na przyjęcie do Solisów. Bree przedstawiła mężowi Ginger a on w to nie uwierzył. Ostatecznie popchnął George’a do basenu, a ten pociągnął Bree za sobą. Bree nadal spotykała się z George’em, tym razem juz potajemnie. Na jednym z takich spotkań grali w minigolfa. Bree przeszkadzała George’owi, a ten doznał erekcji. Bree była zła i zrozumiała, że on ją kocha. Zerwała z nim przyjaźń. W rewanżu, George włamał się do domu. Zrobił zdjęcia bielizny bree i przedmiotów Rexa do sado-maso. Bree przekazał jej, że Rex rozpowiada szczegóły ich życia erotycznego. Krótko potem Rex zmarł, po kłótni z Bree, jaka się z tego powodu wywiązała.
George przyjechał do Bree dodać jej otuchy. Przytulił ją, co widziała z oknna matka zmarłego. Phyllis zasugerowała agentowi ubezpieczeniowemu (Daniel Roebuck), że Bree spotykała się z kimś jeszcze za życia Rexa. Bree pozbyła się teściowej i odwiedziła aptekarza, dlatego że wykrywacz kłamstw pokazał, że Bree kocha George’a. Zażądała, by też się poddał badaniom, które przeszedł pomyślnie. George został zaproszony do domu Van De Kampów na współną kolację. Andrew udał, że dobrze sie bawi. Ddy Bree wyszła na chwilę do kuchni, pytania od chłopaka o tematyce seksualnej, doprowadziły do wybuchu George’a, że wyszeł z domu. Bree wysłała Andrew na obóz wychowawczy, po tym jak chłopak rzucił się na aptekarza, który sprowokował go obściskiwaniem Bree. Matka Danielle, wciąż czując się żoną Rexa, doznała wysypki gdy miała skonsumować swój związek z George’em. W końcu zagroził, że odejdzie. Wtedy poszli razem do łóżka. George, pod pretekstem wyprzedaży garażowej, zaprowadził Bree do domu który kupił. Przedstawił też Bree swoją matkę oraz agentkę Ceal (Maree Cheatham), która sprzedała dom. Gdy wyszły, George oświadczył, że kupił ten dom dla nich i poprosił Bree o rękę. Van De Kamp zgodziła się bez przekonania. Jednakże podczas wieczornego przyjęcia w nowym domu postawiła na metodę małych kroków, za radą doktora Goldfine. Williams postanowił usunąć doktora i pobił go, po czym zrzucił z mostu. Następnie odjechał na granatowym rowerze. Bree była wściekła na farmaceutę za przyspieszenie ogłoszenia o zaręczynach. Leila Mitzman ostrzegła ją przed mężczyzną, ale Bree ją wyprosiła. Mężczyzna wyjawił Bree, że Leila jest niepoczytalna. Bree schowała jednak do torebki pierścionek zaręczynowy. Wieczorem George zażądał od wdowy po Rexie by założyła pierścionek. Po incydencie z udziałem Tyem Grantem, zerwała zaręczyny. George próbował ją odzyskać, ale po tym jak widziała się z doktorem Goldfine w szpitalu, zrozumiała, że to George napadł na niego. Zgłosiła go na policją a ta przeszukała jego dom. Bree doradziła mu leczenie. W hotelu, gdzie Bree prowadziła akcję dobroczynną, detektyw Bartona przekazał Bree przez telefon, że George otruł Rexa tabletkami z potasem. Sam aptekarz zaprosił ją na ostatnie pożegnanie, po czym zażył mnóstwo tabletek. Bree przyszła i wymusiła na nim przyznanie się do winy. Gdy usłyszała prawdę, zasnał na chwilę, przez co okłamała go, że wezwała karetkę.
Postać pojawiła się milcząco jeszcze raz na Wisteria Lane, ubrana w biel. Była jednym z duchów obserwujących Susan Delfino, gdy opuszczała Wisteria Lane wraz z dziećmi i wnuczką, by rozpocząć nowy rozdział w życiu poza uliczką.
Henry Mason.
Henry Mason (Ronny Cox) to ojciec Bree. Emerytowany prawnik z 45−letnim stażem pracy. Zdradzał pierwszą żonę z sekretarką. Został wdowcem w 1972 roku, gdy Bree miała 10 lat. Wychował jednak córkę na damę, a ona robiła wszystko, by był z tego dumny. Ożenił się ponownie z Eleanor.
Przyjechał do córki gdy Andrew zaczął czynić jej problemy. Zadzwoniła do nich Danielle. Próbowali pogodzić Bree z wnukiem, ale zaniemówił, gdy usłyszał do czego doszło zanim, przyjechali: spoliczkowanie Andrew przez Bree, alkoholizmie wdowy po Rexie oraz uczęszczaniu przez nią na spotkania AA, potrąceniu matki sąsiada i jej śmierci, śmierci chłopaka Bree, który to okazał się być mordercą ich zięcia oraz oskarżeniu Bree przez Andrew o molestowanie. Zamierzał z żoną nawet zabrać wnuka do swojego domu. Ostatecznie cofnęli mu jego fundusz powierniczy, po tym jak dowiedzieli się, że Andrew jest gejem i wrócili do domu.
Rok później Bree wyjechała do nich, by odpocząć, tuż po tym jak Glorii nie udało się jej zabić. Bree, wraz ze swoim drugim mężem, utrzymywali z nimi dobre stosunki. Siedem lat po swym ślubie razem z Orsonem pojechali do nich na brunch.
Keith Watson.
Keith Watson (Brian Austin Green) to dekorator wnętrz i były chłopak Bree. Jest 17 lat młodszy od Bree. Był związany z Amber James, ale rozstali się i wyjechał z Florydy na północ. Trafił też na krótko do więzienia, gdyż zbyt agresywnie obronił honor kolejnej swojej dziewczyny w barze.
Keith miał tylko pomóc Bree zmienić wnętrze jej domu, gdyż rozstała się na dobre z Orsonem. Dopiero po jakimś czasie zaczęła widzieć w nim obiekt uczuć lub obiekt seksualny. Sezon 7 też zainteresowała się mężczyzną, więc wybuchłą między nimi rywalizacja. Keith umówił się raz z jedną raz z drugą, podczas gdy druga sabotowała randki drugiej. Do czasu, gdy Renee poddała się i wycofała. Postanowiła oddać mężczyznę Bree – przyjaciółce niż Bree – wrogowi. Ich związek stał się bardziej intymny. Gdy Bree zaprotestowała przeciw nieustannym maratonom seksualnym z inicjatywy Keitha, wyznał jej, że chciał zaimponować zbyt wyrafinowanej i konserwatywnej kobiecie. Uznali, że lubią siebie tak jak było dotychczas. W końcu wyznali swoje tajemnice z przeszłości. W trakcie ich związku Bree przeszła menopauzę co było ością w gardle ich związku, gdyż jego matka dr Mary Wagner (Nancy Travis) chciała wnuki a on, dzieci. Tymczasowo zrezygnował z tego pomysłu. Mary i jego ojciec, Richard rozwiedli się. Ten zaczął rozwijać nieodwzajemnione uczucia wobec Bree, która nie zgodziła się na zaręczyny od Keitha. Pozwoliła mu wprowadzić się do swojego domu, ale Keith zauważył awanse ojca i pobili się. Wystrzał z rewolweru, by ich rozdzielić stał się przyczyną zamieszek na Wisteria Lane, związanych z Paulem Young. Krótkie pojawienie się Orsona tylko umocniła tylko związek pani domu i „złotej rączki” dlatego, że Bree zerwała z przeszłością, z byciem „panią Hodge”. Ich w miarę udany związek przerwało pojawienie się Amber James z synem Charlie (Sayeed Shahidi). Keith chciał, by Bree przeprowadziła się z nim na Florydę, ale uznała, że musi jechać sam, co też zrobił.
Lee Craig.
dr Lee Craig (Terry Bozeman) to przyjaciel Rexa ze szpitala, równie dobry lekarz. Miał żonę Helen oraz był bratankiem Idy Greenberg.
To on poinformował przyjaciela o tym, że Bree prawdopodobnie go podtruwała. Zadzwonił także do Bree z wieścią o tym, że serce Rexa nie wytrzymało i pacjent zmarł przed operacją.
Po sekcji zwłok zadzwonił do Joego Flannery’ego (Daniel Roebuck), ubezpieczyciela u którego Rex podpisał polisę z informacją o swoich wątpliwościach co do pani Van De Kamp.
Dwa lata później stał się doktorem Mike’a, gdy ten był w śpiączce. Informował Susan, że prawdopodobnie mężczyzna się z niej nie wybudzi. Edie była świadkiem samoistnego wybudzenia Mike’a i wykrzyczała tę informację do pielęgniarki, która to przekazała wieść Craigowi. On natomiast zadzwonił do swej ciotki Idy Greenberg, która przekazała informację całej Wisteria Lane. Później wyjaśnił pannie Britt, że Mike zapomniał o wydarzeniach poprzednich dwóch lat.
Maisy Gibbons.
Maisy Gibbons (Sharon Lawrence) to mężatka, żona Harolda i matka jego dwójki dzieci oraz była kochanka Rexa.
Żeby zrozumieć Maisy Gibbons, trzeba wiedzieć jak spędza popołudnia. Rano załatwia sprawunki, wieczorami sprząta i pomaga dzieciom w lekcjach, za to popołudnia spędza w towarzystwie mężczyzn. Sfrustrowanych, niezrozumianych, samotnych, którzy chętnie zapłacą, by poczuć się mniej samotnie. Maisy Gibbons była skłonna im pomóc. Gdy bliźniaki Lynette przyjęto do Barcliff Academy, skonfliktowała się z Lynette Scavo o „humanitarne” zakończenie „Czerwonego Kapturka”. Lynette zaproponowała zwykłe zakończenie, ale Maisy skwitowała to tym, że od twórczych sugestii są matki silnie zaangażowane w przedstawienie. Wkrótce Lynette podjęła się szycia kostiumów i tym sposobem zmieniła zakończenie. Grożąc Maisy bójką, Scavo zyskała szacunek innych mam.
Rex był jednym z jej klientów dlatego, że chciał zaspokoić swe masochistyczne potrzeby seksualne. Podczas jednej z sesji, dostał ataku serca. Maisy odwiozła go do szpitala, a Bree dowiedziała się wreszcie z kim sypiał jej mąż, po podpisie na dokumentach. Porozmawiała z Maisy, ale nic nie powiedziała sąsiadkom, bo bała się upokorzenia. Maisy ponownie pojawiła się, gdy została przyłapana na swoim zakazanym procederze, przez policjanta (Glenn Taranto), który urządził prowokację. Niedługo potem, Van De Kampowie dowiedzieli się o tajnym notesie Maisy w którym spisała wszystkich swoich klientów od Tish Atherton. Później Edie Britt dodała, że dzięki umowie z prokuratorem wszystkie nazwiska zostaną ujawnione. Bree nie udało jej się przekupić Maisy, by wykreśliła nazwisko Rexa w zamian za spore pieniądze. Nigdy nie była sympatyczna dlatego nikt jej teraz nie odwiedził, co zauważyła Bree.
Melina Cominis.
Melina Cominis (Joanna Cassidy) to matka Alexa. Mąż odszedł od niej, ponieważ go ośmieszała i podważała jego męskość co wiele lat później wspomniał Alex do Bree
Melina okazała się bardzo szczerą kobietą i rywalizowała z Bree podczas swej wizyty o uwagę Andrew i syna. Niedawno straciła pracę i zaproponowała, by młodzi przenieśli się do Oakdale. Z góry podzieliła też święta kiedy będą u niej, a kiedy u Bree z Orsonem. W odpowiedzi na to, że Melina będzie się zajmować ewentualnymi dziećmi Andrew i Aleksa, skłamał im, że już kupiła dom przy 4350 Wisteria Lane, po czym Orson dyskretnie zadzwonił do Bree, by złożyć ofertę.
Pani Mason.
Pani Mason (Rebecca Wisocky) to nieżyjąca matka Bree. Mówienie czegoś pokrzepiającego, nawet jeśli nie było prawdziwe, było domeną matki Bree.
Matka Bree dowiedziała się o romansie męża. Dlatego też nauczyła 10-letnią „teorii maski”, czyli ukrywania tego co czuje, by mężczyzna nie miał nad nią władzy. Krótko potem żona Henry’ego zmarła w wyniku potrącenia przez auto. Był grudzień, tuż przed Wigilią Bożego Narodzenia 1972 roku.
Pastor Sykes.
Pastor Sykes (Dakin Matthews) to pastor lokalnego zboru prezbiterian w Fairview i przyjaciel Bree. W młodości nie dostał się na teologię na uniwersytecie Yale.
Bree, po tym jak usłyszała od własnego syna, że jest gejem, zaprosiła pastora na wspólną kolację. Na niej dowiedział się, że Andrew jest zdecydowanym gejem a jego ojciec to masochista. W końcu Andrew powiedział mu, w ramach spowiedzi, o tym, że zamierzał zranić matkę w najmniej spodziewanym momencie. Sykes nie mógł ostrzec Bree.
Krótko potem pastor pochował pierwszego męża Bree, Rexa. Był też świadkiem scysji między żoną a matką zmarłego. Zagroziła przy tym Sykesowi, że jeśli poprze on Phyllis w jej pretensjach, ona zorganizuje pogrzeb w pierwszej lepszej kaplicy. Do tego nie doszło, bo dzieci odwiodły matkę od tego zamysłu.
Szesnaście miesięcy później udzielił ślubu Bree z jej wybrankiem, Orsonem Hodge.
Rok później, gdy w Lynette Scavo odżyła wiara, po przebytym tornadzie i zwyciężonym raku, pastor zachęcił Bree do przyprowadzania swej przyjaciółki do zboru. Bardzo chciał odpowiadać na jej pytania i wątpliwości dotyczące Biblii.
Prawie siedem lat potem Bree powiedziała pastorowi, że miała romans z Karlem Mayerem. Od wypadku awionetki, Orson był sparaliżowany i nie wiedziała co z tą sytuacją zrobić. Sykes bez ogródek stwierdził, że jeśli zajmie się mężem, uniknie wyrzutów sumienia które mogły, by ją zniszczyć.
Kolejny rok później zaapelował do rozwiedzionej Bree, by podniosła na duchu Beth Young. Bree początkowo oponowała, ale poddała się, gdy usłyszała, że wie o Keithu Watsonie. Po tym jak Keith wyjechał na stałe na Florydę, by być prawdziwym ojcem dla syna Charliego (Sayeed Shahidi), Pastor przyszedł do Bree. Doskonale wiedział, że coś ją dręczy, gdyż jej wypieki były wręcz doskonałe w tym czasie. Czuła się jak Hiob, skoro każdy ją opuścił. Duchowny stwierdził jasno, że użalanie się nad utraconymi rzeczami lub ludźmi nic nie wniesie do jej życia, ale dawanie komuś czegoś z siebie, tak. Słowa te dały początek akcji zorganizowania nerki dla Susan.
Bree wyjaśniła, że straciła kontakt z Bogiem. Sykes doradził jej, by zaczęła się udzielać, tak jak jej sąsiad Ben Faulkner, w jadłodajni dla bezdomnych. Bree niezauważenie zmieniła lokal w inkluzywne miejsce spotkań studentów. Bezdomni nie chcieli już tam przychodzić i pastor delikatnie upomniał Bree. Sykes był też głosem rozsądku gdy zaczęła sypiać z napotkanymi mężczyznami (m.in. Brett Johnson czy Cameron Mathison). Duchowny szukał większej katastrofy u niej i zmusił do rezygnacji z funkcji przewodniczącej „służby kobiet”.
Peter McMillan.
Peter McMillan (Lee Tergesen) to opiekun anonimowych alkoholików i byłe zauroczenie Bree.
Bree poznała go na kolejnym spotkaniu AA. Nie pamiętała daty kiedy zerwała z uzależnieniem, ale Peter ją przejrzał na oczy, Zwłaszcza że nakrył ją, gdy zatrzasnęły się na jej ciele metalowe kraty centrum handlowego, gdzie zasnęła w przebieralni z powodu przedawkowania alkoholu. Bree powiedziała mu o Andrew i jego „wspomnieniach o molestowaniu”. Stwierdziła, że dlatego pije. Gdy pocałowała go w policzek, wyznał jej, że uczęszcza też do anonimowych seksoholików. Obawiając się konsekwencji, chciał zastąpić siebie nową opiekunką AA, Donną. Bree nie zaakceptowała tego a gdy odrzucił jej towarzyskie zaproszenie na zaręczyny Edie Britt z Karlem Mayerem, upiła się w barze. Peter znalazł ją i odwiózł do domu. Claude (Mike Connor Gainey), opiekun Petera w AS, ostrzegł ją, by nie wiązała się z Peterem. W odpowiedzi, wykorzystała fakt, że Claude opiekuje się uzależnionymi od kokainy. Posiadł właśnie torebkę z proszkiem od podopiecznego (Gary Wolf), więc policja aresztowała mężczyznę. Bree zaproponowała, że będzie jego opiekunką od AS. Peter miał wątpliwości i pokazał jej źródło problemu, ale kobieta uznała, że zniesie to, jeśli będzie szczery. Kobieta zaprosiła Petera na kolację. W podsłuchanej rozmowie telefonicznej przez Andrew poruszyli temat jego uzależnień. Od samego Petera usłyszał, że sypiał też z mężczyznami. Andrew uwiódł go w sypialni matki, a Bree widziała ich nagich po wejściu do sypialni.
Phyllis Van De Kamp.
Phyllis Van De Kamp (Shirley Knight) to matka Rexa i jego rodzeństwa. Bree Van De Kamp zawsze martwiło roztargnienie teściowej. Luki w pamięci były coraz częstsze. Coraz bardziej jaskrawe. Coraz bardziej niebezpieczne. Bree martwiło zapominalstwo Phyllis. Z przyjemnością więc odświeżała jej pamięć, zwłaszcza gdy w grę wchodziły ważne sprawy. Phyllis po każdym takim zdarzeniu udawała chwilową niepamięć i udawaną troskę o matkę swoich wnucząt.
Phyllis przyjechała ponownie do Fairview, 4354 Wisteria Lane po śmierci syna. W przeciwieństwie do Bree, była bardzo wylewna i płaczliwa. Będąc wciąż uszczypliwą do Bree, kazała pochować syna w innym krawacie niż kazała Bree co ta zmieniła w kościele nad trumną. Jej emocjonalne zachowanie w końcu sprowokowało Bree do tego, że synowa spoliczkowała ją na oczach Lynette. Zadzwoniła do Joego Flannery (Daniel Roebuck), ubezpieczyciela u którego Rex podpisał polisę. Poinformowała go, że jej synowa spotyka się z kimś. Przyjechał po czym przekazała mu wszystko co wie. Gdy razem odwiedziły cmentarz, zastały wykopaną dziurę i brak trumny. Bree martwiło zapominalstwo Phyllis i gdy ta „przypomniała” sobie o wszczętym śledztwie w sprawie zabójstwa Rexa, Bree przejrzała na oczy. Teściowa miała znakomitą pamięć, tylko jej dusza szwankowała. Nazajutrz Bree spakowała teściową jak tylko ta zeszła po kawę i wepchnęła do taksówki.
Dwa lata później przysłała dla Danielle skuter. Andrew zaprosił ją domu Bree i Orsona na przyjęcie pępkowe Bree z zemsty, że nie zatrzymają pojazd. Panie pokłóciły się o futro a Phyllis poszła je odebrać, przez co odkryła tajemnicę Bree oraz to, że będzie prababcią od strony Danielle. Zamiast obnażać tajemnicę wszystkim, pożegnała się z gości i zabrała Danielle od sióstr zakonnych do siebie. Dziewczyna jednak została przekonana przez Bree i ojczyma wizją nudnego życia w domu dla starców. Otrzymałaby też kabriolet jeśli zamieszka z nimi i uda się do college’u bez dziecka. Danielle wybrała drugą opcję, zostawiając babcię. Bree widziała, że Phyllis jest samotna i obiecała teściowej, że może widzieć dziecko w piątki. Przyjaciółki wiedziały, że Bree, nie przepadała za teściową, więc wmówiła im, że Phyllis jest bankrutem i dorabia jako niania.
Rex Van De Kamp.
dr Rex Van De Kamp (Steven Culp) to pierwszy mąż Bree oraz ojciec Andrew i Danielle.
PrzeszłośćUrodził się w 1962 roku. W szkole wyższej Rex grywał w piłkę i był przewodniczącym samorządu. Zabawny i pełen gracji. W 1987 roku poznał Lilian Allen (Linda Purl). Zaszła w ciążę, ale była zbyt dumna, by przyjąć pomoc finansową Rexa. Z czasem zakazała też jemu, by wizytował syna, Sama Allena. W tym samym roku poznał Bree Mason, na pierwszym tygodniu studiów, na spotkaniu Młodych Republikanów. Pomimo że była narzeczoną Ty Granta, zgodziła się wyjść za Rexa, wbrew stanowisku swego ojca. W 1994 roku, w dniu kiedy wprowadzili się do Fairview, 4354 Wisteria Lane, Rex był świadkiem tego jak jego drugi syn, Andrew, został zmuszony przez swą matkę do przeproszenia nowej sąsiadki, Mary Alice Young za to, że ukradł jej ceramiczną żabę z ogródka. W 2001 roku Rex upominał małżonkę, by nie strofowała ich dzieci ponieważ jej kiedyś za to sowicie odpłacą. Para poznała wspólnego farmaceutę George’a Williamsa. W po 2002 roku, wyśmiał pomysł żony dotyczący spisania przez nią książki kucharskiej, gdyż chciała zarobić na nowy sprzęt AGD, co słyszał Eli Scruggs.
Trzy lata później Rex odkrył, czemu jest nieszczęśliwy. Nawiązał romans z Maisy Gibbons, opierający się na zasadach BDSM. Bree zarzucił natomiast, że chce rozwodu. Nie chciał plastikowej żony w perłach, ale tej dawnej Bree, roześmianej i przypalającej grzanki. Poszli do najlepszego specjalisty od terapii małżeństw, doktora Alberta Goldfine’a. W międzyczasie razem odkryli, że Andrew potrącił „Mamę” Solis i wkrótce pozbyli się auta syna, który Rex sam mu kupił nieco wcześniej. Romans doprowadził Rexa do pierwszego zawału serca, dzięki któremu Bree dowiedziała się kim jest kochanka Rexa. Bree obawiała się wstydu, więc nie rozdmuchała sprawy. Rexowi zagroziła krwawym rozwodem. Rex przyznał się synowi do zdrady, ale usłyszał od Bree, by Andrew nie nienawidził ojca, bo sama zawdzięcza mu wspaniałe 18 lat małżeństwa. Drugi zawał Rexa uzmysłowił jego żonie, że powinni być dla siebie mili w czasie, który im pozostał. Andrew, sprawiający problemy wychowawcze, został wysłany na obóz dla młodzieży. Na nim odrzekł im, że jest gejem bo Rex przyjął ze zrozumieniem, a Bree szokiem. Próbowała wyperswadować taka myśl, po tym jak zabrała go z obozu i sprowadziła pastora Sykesa, ale poniosła sromotną klęskę. Sama zaczęła się spotykać z farmaceutą, George’em Williamsem. Po to, by zranić Rexa, ale też do czasu, gdy dała się przekonać do sado-masochistycznego seksu. George zaczął jednak darzyć Bree obsesyjną miłością. Podmienił nawet leki Rexa, co doprowadziło do trzeciego, fatalnego zawału serca. Rex zmarł, przekonany przez swego kolegę, że żona truła go i chwilę przed śmiercią napisał do niej list w którym rozumie i wybacza jej.
Rex został pochowany w gustownym krawacie Toma Scavo, nie w pomarańczowym krawacie ze swej szkoły wybranym przez matkę. Ciało zostało jednak ekshumowane ze względu na podejrzenia policji, że Rex mógł być otruty. Zwłoki zostały poddane badaniom. Bree pochowała ponownie Rexa w zupełnie innym miejscu niż początkowo leżał, po tym jak dowiedziała się o liście z wybaczeniem od męża. Na oczach Lynette, Gabrielle, Susan i Edie rzuciła w wykopany dół swoją obrączkę.
Półtora roku po zgonie miał możliwość prowadzić swoje przemyślenia na temat mężczyzn z Wisteria Lane, Carlosa Solis, Toma Scavo, Mike’a Delfino, Orsona Hodge’a i Iana Hainswortha.
Postać pojawiła się milcząco jeszcze raz na Wisteria Lane, ubrana w biel. Była jednym z duchów obserwujących Susan Delfino, gdy opuszczała Wisteria Lane wraz z dziećmi i wnuczką, by rozpocząć nowy rozdział w życiu poza uliczką.
Richard Watson.
Richard Watson (John Schneider) to ojciec Keitha. Emerytowany wojskowy oraz były mąż matki Keitha i doktor ginekologii, Mary Wagner (Nancy Travis).
Bree poznała Richarda podczas wspólnej kolacji z ich synem, ale on z żoną pokłócili się. W Święto Dziękczynienia Mary zdecydowała się rozwieść. Richard przeprowadził się do mieszkania syna, a Bree powiedział, że nie układało się im od dawna, i że sama jest wyjątkowa. Bree próbowała odsunąć od siebie potencjalnego teścia, umawiając go np. z rozwiedzioną Stacy Miller (Cynthia Watros). Plan nie udał się. Sam sabotował próbę oświadczyn syna wobec Bree bo widział ją z kimś o bardziej ustabilizowanej pozycji i podobnego do niej. Podkreślił, jakby od niechcenia, że to „dzieciak”, ale Bree tylko kazała przekazać, że była u niego. Bree zaproponowała Keithowi wspólne mieszkanie. Gdy wyprowadzał się z mieszkania, Richard zasiał wątpliwości w synu. Sam podjął działania zaczepne i otwarcie chciał zbliżyć się do Bree. Keith przejrzał na oczy i zaatakował ojca. Wystrzał z rewolweru, by ich rozdzielić stał się przyczyną zamieszek na Wisteria Lane, związanych z Paulem Youngiem.
Sam Allen.
Sam Allen, ewentualnie Sam Van De Kamp (Samuel Page) to były pasierb Bree od strony Rexa oraz przyrodni brat Andrew Van de Kamp i Danielle Van De Kamp–Katz. Sam urodził się w 1987. Jego matką była Lilian Allen (Linda Purl), która poznała Rexa w barze. Lilian była zbyt dumna, by przyjąć pomoc finansową Rexa. Rex, nawet po zaręczynach i po ślubie z Bree, odwiedzał syna. Lilian w końcu zakazała Rexowi tych odwiedzin, gdyż za bardzo je przeżywał. W miarę jak dorastał, chłopak przyjeżdżał niekiedy pod dom Van De Kampów i obserwował swoje, niczego nieświadome rodzeństwo z macochą. Uznał, że byli idealni i dlatego Rex wybrał ich. Też chciał taki być. Rex napisał list do matki swego pierwszego, nieślubnego syna. Zawierał on obietnicę lepszego życia dla niego. Lekarz wystąpił nawet z żądaniem do pełnej opieki. Lilian odrzuciła ofertę, ale kilka miesięcy później 4-letni chłopak odkrył list. Wpadł we wściekłość, a gdy osiągnął pełnoletniość, zerwał całkowicie kontakty z matką i traktował ją jak zmarłą.
Sam przyszedł do Bree i po tym jak podsunął jej pomysł rewelacyjnego pozbycia się nadmiaru zamówionych kwiatów, został przez nią zatrudniony w firmie cateringowej. Pomimo ostrego sprzeciwu ze strony Andrew. Wkrótce Sam zaproponował Bree tytuł nowej książki kucharskiej i Bree zdecydowała się go awansować na drugiego wiceprezesa swojej firmy. Po tym jak Andrew go zaatakował, przyjechała do niego z przeprosinami, ale odkryła prawdę o swym powinowactwie z Samem. Przyjęła go do rodziny i przedstawiła drugiemu mężowi oraz swym dzieciom. Andrew ciągle mierzył się z nim i matką na utarczki słowne, a pijana Danielle wyjawiła mu w tajemnicy przed innymi, że Andrew potrącił 11 lat wcześniej „Mamę” Solis. Bree i Andrew uznali natomiast, że trzeba prześwietlić przeszłość Sama. Chłopak uknuł plan, by pozbyć się Andrew z firmy. Zalał octem jej popisową potrawę, przeznaczoną m.in. dla krytyka kulinarnego Bruce do drugiej książki. Orson naprowadził ją jednak na to, że to Sam mógł to zrobić. Wdowa po Rexie odkryła wkrótce prawdę o tym, że matka Sama żyje, wbrew temu co twierdził. Przeprosiła syna i wyznała, że zaczęła się bać mężczyzny. Całą trójka zdecydowała się pozbyć Allena pieniędzmi lub delikatną groźbą. Sam pieniędzy nie przyjął i zażądał przepisania firmy kateringowej byłej macochy z wyposażeniem. Wyjawił jej jak dowiedział się prawdy o bracie i zagroził, że wyda Andrew policji. Bree zgodziła się na taki układ, co doprowadziło do odejścia od niej Orsona i zmusiło do wyznania Gabrielle prawdy sprzed lat. Sam dotrzymał przyrzeczonego słowa i zniknął z jej życia.
Tish Atherton.
Tish Atherton (Jill Brennan) to członkini Klubu Tenisa w Fairview, a przez to znajoma Bree.
Była drugą osobą, która dowiedziała się o aresztowaniu Maisy Gibbons. Przekazała Bree i Rexowi Van De Kamp nowinę, że Maisy miała notes, w którym spisywała nazwiska swoich klientów i była pewna, że ujrzy światło dzienne. Krótko potem dowiedziała się co łączyło Rexa z Maisy.
Tish przyjaźniła się z Moną Clark. Tish była obecna na kolacji wyprawionej przez Bree. Przerwała ją nieproszona wizyta George’a Williamsa, a u Maxine Bennet (Jane Lynch) widziała jak aresztowano gospodynię za więzienie Chinki Xiao Mei.
Tish ignorowała Bree za to, że wyszła za mąż za Orsona pomimo ostrzeżeń Carolyn Bigsby, swej przyjaciółki. Bree zamówiła stolik pośrodku klubu tenisowego, by pokazać Tish, że żyje w zgodzie z Carolyn.
Trip Weston.
Trip Weston (Scott Bakula) to adwokat i obrońca Bree w sprawie morderstwa Ramona Sancheza oraz jej trzeci mąż. Możliwe, ze ma brata – Olivera Weston, lub jest to tylko zbieżność nazwisk.
Trip i Bree spotkali się dzięki Bobowi Hunterowi. Trip nie chciał przyjąć jej sprawy z początku, bo była zbyt prosta. Każdy wątek łączący ją ze zmarłym potrafił logicznie wyjaśnić. Bree przedstawiała się jako konserwatystka, dopóki pani prokurator Emily Stone (Christina Chang) przedstawiła mu listę byłych kochanków Bree, w czasach gdy nadużywała alkoholu. Wobec tego otworzyła się i opowiedziała mu swą przeszłość. Ubolewała też nad tym, że Trip się na niej zawiódł a Gabrielle uświadomiła ją, że zakochała się w swym adwokacie. Bree oponowała, ale zaczęła być zazdrosna o Lindsay (Brit Morgan). Była to młoda fotograficzka pracująca dla Tripa. Ten usłyszał od Gabrielle, gdy przekomarzała się z Bree o proces, słowo „Alejandro” w kontekście zabójstwa Ramona Sancheza. Trip usłyszał podczas list samobójczy Bree z motelu w którym zamierzała się zastrzelić. W dniu, kiedy zamordowano detektywa Vance, że „nie może znieść trzymania tej tajemnicy”. Zlecił Lindsay prywatne śledztwo. Ta dostarczyła mu teczkę z wyjaśnieniem, że zamordowany Ramon Sanchez to Alejandro Perez, były ojczym Gabrielle. Trip bezskutecznie namawiał Bree, by powiedziała mu prawdę, co pozwoli jej uniknąć więzienia. Bree odrzekła, że musiałaby zdradzić przyjaciół. Zeznania Bena Faulknera i Renee obciążały Bree. Trip chciał powołać Gabrielle na świadka, ale Bree powstrzymywała go. Dopiero Karen McCluskey zeznała, że sama zabiła Alejandra, ale zły stan zdrowia nie pozwolił na skazanie jej. To oczyściło Bree z zarzutów, ale niedoszła skazana miała żal do niego, że podstępem wydobył od niej informacje. Karen McCluskey pogodziła parę. Bree z adwokatem udali się na ślub Renee i Bena, przerwany śmiercią Karen do której nie zdążyli dojechać. Trip i Bree pobrali się a trzy lata później przenieśli do Louisville. Tam, pod wpływem trzeciego męża, Bree zaangażowała się w lokalną politykę. Wybrano ją do legislatury stanu Kentucky.
Ty Grant.
Ty Grant (John Bradley) to były narzeczony Bree sprzed jej małżeństwa z Rexem.
Pojawił się 19 lat później, tuż po tym jak Bree zaręczyła się z George’em Williamsem. Zatańczyła z nim, co wzbudziło wściekłą zazdrość George’a. Ujawnił on przez to swój charakter, co otworzyło oczy Bree. Zerwała z nim, a on spalił jego samochód.

</doc>
<doc id="868004" url="https://pl.wikipedia.org/wiki?curid=868004" title="Pociąg płciowy">
Pociąg płciowy



</doc>
<doc id="868009" url="https://pl.wikipedia.org/wiki?curid=868009" title="Podbijarka torowa">
Podbijarka torowa

Podbijarka torowa - samojezdna maszyna wyrównująca przebieg i płaszczyznę toru kolejowego. W trakcie podbijania, tor (szyny z podkładami) ustawiany jest w planie i w profilu przez agregat podnosząco-nasuwający wyposażony w kleszcze i haki, a następnie pod podkładem zagęszczany jest tłuczeń, w wyniku działającej asynchronicznie siły zwierania wywołanej siłownikami hydraulicznymi oraz wibracji (35 Hz), przenoszonej na tłuczeń przez agregat podbijający za pomocą podbijaków.

</doc>
<doc id="868010" url="https://pl.wikipedia.org/wiki?curid=868010" title="Mól">
Mól



</doc>
<doc id="868012" url="https://pl.wikipedia.org/wiki?curid=868012" title="Tomasz Leżeński">
Tomasz Leżeński

Tomasz Leżeński (ur. ok. 1603 roku, zm. w 1675 roku) – polski duchowny rzymskokatolicki, cysters, biskup chełmski i łucki, archidiakon sandomierski w latach 1633-1648, prepozyt łęczycki i kanonik warszawski w 1640 roku, kanonik krakowski w 1645 roku, opat komendatoryjny wąchocki w 1648 roku, sekretarz królewski od 1639 roku.
Pochodził ze szlacheckiej rodziny herbu Nałęcz. Był synem Jerzego Grzegorza i bratem Feliksa, dworzanina królewskiego.
Wdowiec, który został księdzem, był proboszczem w Łęczycy, w 1634 r. kanonikiem płockim, sekretarzem królewskim w 1640 r. oraz kanonikiem warszawskim i opatem wąchockim. Później został biskupem pomocniczym chełmskim (1658 - 1667) z zachowaniem opactwa.
W 1648 roku był elektorem Jana II Kazimierza Wazy z ziemi czerskiej. Będąc biskupem chełmskim przekazał srebra kościelne królowi Janowi Kazimierzowi Wazie na potrzeby państwa. Na sejmie abdykacyjnym 16 września 1668 roku podpisał akt potwierdzający abdykację Jana Kazimierza.
Obejmując diecezję chełmską podjął dzieło odnowy życia kościelnego w diecezji. Później był biskupem łuckim (1667 - 1675), ale urzędował w Janowie Podlaskim. Był członkiem konfederacji generalnej zawiązanej 5 listopada 1668 roku na sejmie konwokacyjnym. Elektor Michała Korybuta Wiśniowieckiego w 1669 i Jana III Sobieskiego z województwa wołyńskiego w 1674 roku. Podpisał "pacta conventa" Michała Korybuta Wiśniowieckiego w 1669 roku. 
11 sierpnia 1673 r. wydał dokument zatwierdzający fundację kościoła i klasztoru w Węgrowie.
W roku 1675 ufundował nowy kościół w Głowaczowie. 

</doc>
<doc id="868014" url="https://pl.wikipedia.org/wiki?curid=868014" title="WMF (Württembergische Metallwarenfabrik)">
WMF (Württembergische Metallwarenfabrik)

WMF (Württembergische Metallwarenfabrik) – niemiecka firma produkująca wyroby metalowe
Historia firmy.
WMF powstała w 1880 w wyniku fuzji, dwóch fabryk: założonej w 1853 fabryki Daniela Strauba, który w kilka lat później wszedł w spółkę z braćmi Friedrichem i Louisem Schweizer, przyjmując nazwę Straub &amp; Schweizer (później Straub &amp; Sohn), oraz cieszącej się dużym uznaniem, często nagradzanej na wystawach (Wiedeń, Monachium, Filadelfia) firmy Ritter &amp; Co. Około 1900 Württembergische Metallwarenfabrik, była już największym na świecie producentem i eksporterem domowych wyrobów metalowych głównie wytwarzanych w stylu secesyjnym. Znakiem firmowym fabryki był struś (znak heraldyczny rodziny Straub). Posiadała kilka przedstawicielstw w Niemczech, Austrii oraz Polsce. Powszechnie znana z cechowania wyrobów inicjałami WMF, dążyła do stworzenia własnego wyróżniającego ją stylu, poszukiwała własnych proporcji piękna, czego efektem było założenie przy fabryce pracowni sztuki. W 1886 firma przejęła fabrykę Plewkiewicz &amp; Co z Warszawy, a w 1900 firmę Albert Köhler u. Cie z Wiednia, produkującej wyroby WMF pod znakiem AK&amp;Cie. Złoty okres fabryki skończył się wraz z wybuchem wojny 1914, kiedy to zamknięto wszystkie jej oddziały. Firma działa do dnia dzisiejszego.

</doc>
<doc id="868017" url="https://pl.wikipedia.org/wiki?curid=868017" title="Piotr II Katolicki">
Piotr II Katolicki

Piotr II Katolicki, hiszp. "Pedro II de Aragón, el Católico" – król Aragonii w latach 1196–1213, hrabia Barcelony, Girony, Osony, Besalu, Cerdagne i Roussillon.
Urodzony między rokiem 1174 a 1176. Syn króla Aragonii Alfonsa II i Sanczy, córki króla Kastylii Alfonsa VII . Po śmierci ojca objął władzę w królestwie Aragonii i w pozostałych dziedzicznych hrabstwach.
Będąc osobą głęboko religijną w 1204 r. wyruszył w podróż do Rzymu, gdzie został koronowany przez papieża Innocentego III, jednocześnie król oddał królestwo Aragonii w lenno papieżowi. Po powrocie do kraju starał się wzmocnić swoją władzę, poszerzając uprawnienia sędziów królewskich. Wobec silnej polityki króla stany aragońskie sprzymierzyły się przeciw niemu, wskutek czego król zagwarantował poprzednie przywileje i prawa. W polityce zagranicznej Piotr II początkowo dążył do zawarcia porozumienia z Kastylią, wobec wrogiego mu sojuszu królestw Nawarry i Leónu z muzułmańskimi Almohadami. Piotr II wraz z królem Kastylii Alfonsem VIII (który dowodził całością wojsk chrześcijańskich), królem Nawarry Sanczem VII i królem Portugalii Alfonsem II wziął udział w decydującej bitwie przeciwko muzułmanom pod Las Navas de Tolosa w 1212 r., gdzie Almohadzi ponieśli dotkliwą klęskę.
Będąc suwerenem swych wasali (min. hrabiego Foix), których ziemie znajdowały się na terenie Langwedocji, król Piotr II zaangażował się w konflikt zbrojny, jaki toczył się na tym obszarze między katarami i ich sprzymierzeńcami a krzyżowcami pod dowództwem Szymona de Monfort. Piotra II zaniepokoiły sukcesy zdolnego i bezwzględnego Szymona, który prowadząc krucjatę przeciwko albigensom w imieniu króla Francji łatwo sobie radził ze skłóconymi panami Langwedocji. W tej sytuacji Piotr II postanowił czynnie wspomóc swego szwagra hrabiego Tuluzy Rajmunda VI (jego żona Eleonora była siostrą Piotra II) oraz pozostałych panów, sympatyzujących z herezją katarów. Początkowo król zajął pozycję rozjemcy, zobowiązał się wobec papieża, że skłoni Rajmunda VI do rezygnacji z hrabstwa Tuluzy na rzecz syna Rajmunda VII, którego opiekunem prawnym (i jego ziem) miałby zostać właśnie król Aragonii, nadto król zażądał, by krzyżowcy zaprzestali pustoszenia ziem należących do jego wasali i do niego osobiście. Okazało się jednak, że król Piotr II nie potrafił zapobiec śmierci swego wasala Rajmunda Rogera Trencavela wicehrabiego Carcassonne i Béziers (1209), który został podstępnie pojmany przez Szymona de Monfort, a potem najprawdopodobniej zgładzony. Po śmierci Trencavela jego dziedziny przejął Szymon, zdobywając i niszcząc przy okazji inne ziemie wasali Piotra II, gdzie katarów nie było, na co król Aragonii nie mógł się zgodzić. Wtedy Piotr II postanowił wystąpić zbrojnie przeciwko krzyżowcom, co było niespodziewaną wiadomością dla papieża, który nakłaniał króla do krucjaty do Ziemi Świętej. W dalszych planach król Aragonii zamierzał połączyć pod swym berłem całość ziem Langwedocji oraz Prowansji z jego posiadłościami na półwyspie Pirenejskim, co miało doprowadzić do zjednoczenia ziem zamieszkanych przez ludność mówiącą językami katalońskim i oksytańskim ("langue d’oc"), które były bliższe sobie niż językowi francuskiemu. Piotr II zdołał zjednoczyć wokół siebie panów Langwedocji i wraz ze swoim bratankiem hrabią Prowansji, ruszył przeciwko Szymonowi. Choć papież chcąc załagodzić konflikt ogłosił zakończenie krucjaty przeciwko katarom, obie strony parły do bitwy. Doszło do niej w dniu 12 września 1213 pod Muret, gdzie wojska aragońskie i ich sprzymierzeńców poniosły całkowitą porażkę, a sam król poległ.
Śmierć Piotra II w bitwie pod Muret oznaczała zmianę sytuacji geopolitycznej w tym regionie Europy. Od tego czasu władcy Aragonii i Barcelony zaprzestali ekspansji na północ od Pirenejów, katarska herezja została zlikwidowana, hrabstwo Tuluzy, a w późniejszych wiekach także Prowansja, zostały ostatecznie podbite przez Francuzów z Północy. Oznaczało to kres odrębności ustrojowej, kulturowej i językowej obszarów Langwedocji.
Małżeństwo.
Żoną Piotra II była poślubiona w 1204 r. Maria de Montpellier (zm. 1218), córka Wilhelma VIII z Montpellier i Eudoksji Komneny (wnuczki cesarza Bizancjum Jana II Komnena). Król Piotr II był 3. mężem Marii, jej poprzedni małżonkowie to: Barral I de Baux, wicehrabia Marsylii (zm. 1192) oraz Bernard IV de Comminges (to małżeństwo zostało uznane za nieważne, ponieważ w tym samym czasie żyły dwie inne żony Bernarda IV).
Jedynym synem Piotra II i Marii był urodzony w 1208 Jakub, następca Piotra II na tronie Aragonii i Barcelony (późniejszy Jakub I Zdobywca).
Z pozamałżeńskiego związku król miał też córkę Konstancję de Aragon (zm. po 1250), której mężem był Guillen Ramon de Moncada, seneszal Katalonii.

</doc>
<doc id="868018" url="https://pl.wikipedia.org/wiki?curid=868018" title="Ukierunkowane hydroszczelinowanie skał">
Ukierunkowane hydroszczelinowanie skał

Ukierunkowane hydroszczelinowanie skał (UHS) – Jedna z metod aktywnej profilaktyki tąpań, jedna z nielicznych metod zapobiegających tąpaniom stropowym.
Polega ona na odwierceniu w warstwie wstrząsogennej otworów i wykonaniu w nich tzw. szczelin zarodnikowych, następnie, po uszczelnieniu wtłaczaniu wody pod wysokim ciśnieniem (ok 25-40 MPa). W wierzchołku szczeliny zarodnikowej występują wówczas wysokie naprężenia rozciągające, co powoduje zwiększenie zasięgu szczeliny w promieniu 15-30m. W momencie wytworzenia się szczeliny następuje spadek ciśnienia. Przy dalszym wtłaczaniu wody następuje nawadnianie filtracyjne lub zruszające. Następnie otwór można pogłębić i wykonać kolejne szczeliny.
Pochodną metody UHS jest ukierunkowane szczelinowanie skał metodą strzelniczą

</doc>
<doc id="868019" url="https://pl.wikipedia.org/wiki?curid=868019" title="Eddy Mazzoleni">
Eddy Mazzoleni

Eddy Mazzoleni (ur. 29 lipca 1973 w Bergamo) – włoski kolarz występujący w sezonie 2007 w Team Astana. Jego największym sukcesem jest 3. miejsce w Giro d'Italia w 2007. Mazzoleni jest szwagrem Ivana Basso.
30 czerwca 2007] Eddy Mazzoleni został zwieszony przez Astanę w związku z podejrzeniem o stosownie środków dopingujących oraz kontakty z doktorem Carlo Santuccione.
16 lipca 2007 postanowił zakończyć karierę sportową.

</doc>
<doc id="868020" url="https://pl.wikipedia.org/wiki?curid=868020" title="UHS">
UHS



</doc>
<doc id="868022" url="https://pl.wikipedia.org/wiki?curid=868022" title="Airbus A350">
Airbus A350

Airbus A350 XWB – seria szerokokadłubowych samolotów pasażerskich, średniej wielkości, dalekiego zasięgu. A350 powstał jako następca modelu A340 oraz odpowiedź na konkurencyjne samoloty Boeing 777 i 787 Dreamliner. A350 XWB jest oferowany wraz z mniejszym A330neo.
Samolot występuje w trzech wersjach:
Trzy odmiany mogą pojawić się w przyszłości:
Historia.
Kiedy Boeing ogłosił projekt 7E7 Dreamliner (obecnie znany jako 787) twierdził, że niższe koszty eksploatacyjne tego samolotu spowodują, iż stanie się poważnym zagrożeniem dla Airbusa A330. Airbus początkowo odrzucił to twierdzenie, utrzymując, że 787 był sam w sobie odpowiedzią na A330 i nie trzeba żadnej reakcji na 787.
Linie lotnicze pchnęły Airbusa do zapewnienia rywala, gdy Boeing zadeklarował, że 787 ma 20 procent niższe zużycie paliwa niż A330. Początkowo Airbus zaproponował prostą pochodną A330, opatrzoną kryptonimem A330-200lite z ulepszoną aerodynamiką i silnikami. Linie lotnicze nie były zadowolone i Airbus przeznaczył 4 miliardy € na nowy projekt zwany A350. Oryginalna wersja A350 powierzchownie przypominała A330 w związku z niezmienioną średnicą kadłuba. Nowe skrzydło, silniki i usterzenie poziome zostały połączone z nowymi materiałami i metodami produkcji kadłuba, aby stworzyć A350 jako prawie w całości nowy samolot.
16 września 2004 roku, ówczesny prezes Airbusa i CEO Noel Forgeard potwierdził, że rozważany jest nowy projekt, ale nie nadał mu nazwy i nie potwierdził czy będzie to całkowicie nowy model czy modyfikacja istniejącego produktu. Forgeard zaznaczył, że Airbus zakończy pomysł do końca 2004 roku, rozpocznie konsultacje z liniami na początku roku 2005 i zamierza prowadzić nowy program rozwojowy pod koniec tegoż roku. 10 grudnia 2004 roku zarządy EADS i BAE Systems (sprzedała swoje udziały w 2006), a następnie udziałowcy Airbusa dały firmie prawo do ofert (ATO) i oficjalnie nazwały go A350.
6 października 2005 roku zostało ogłoszone pełne przemysłowe wprowadzenie programu z utrzymaniem kosztów rozwoju około 3,5 miliarda euro. Ta wersja A350 została zaplanowana jako 250-300 miejscowa, dwusilnikowa, szerokokadłubowa jednostka pochodna od projektu istniejącego A330. Według tego planu A350 miał mieć zmodyfikowane skrzydła i nowe silniki równocześnie posiadając taki sam przekrój kadłuba jak jego poprzednik. Miał ukazać się w 2010 roku w 2 wersjach; A350-800 – zdolny do przelotu 8800 mil (16 300 km) z typową pojemnością 253 pasażerów w 3-klasowej konfiguracji i 300-siedzeniowy (w 3 klasach) A350-900 z 7500 milami (13 890 km) zasięgu. Był zaprojektowany jako konkurent dla 787-9, proponowanego 787-10 i 777-200ER. 14 lipca 2006 na Farnborough w odpowiedzi na oczekiwania klientów program przemianowano na A350 XWB ("Xtra-Wide-Body"/„Ekstra Szeroki Kadłub”) – projekt nie bazował już na A330, ale był całkowicie nowym samolotem zaprojektowanym od zera z kabiną pasażerską szerszą o 33 cm w stosunku do poprzednich Airbusów oraz o 12 cm szerszy od 787. A350 XWB ma przekrój poprzeczny kadłuba szerszy niż oryginalny A350, który miał mieć identyczną szerokość kadłuba jak rodzina A340/A330 i wcześniejszy A300 (5,96 zamiast 5,64 m). Wszystkie modele pasażerskie A350 XWB będą miały zasięg przynajmniej 13 000 km. Samolot w 53% składa się z włókien węglowych, dzięki czemu jest o 25% bardziej ekonomiczny niż Boeing 777. Pojemność w konfiguracji 3-klasowej wynosi 325 miejsc w wersji A350-900 i 366 w A350-1000.
W styczniu 2009 rozpoczęto budowę linii finalnego montażu A350 na terenie zakładów w Tuluzie-Blagnac, 500 metrów obok linii A330. Obiekt otwarto 23 października 2012, kiedy w fazie montażu znajdowały się egzemplarz do testów statycznych i pierwszy z pięciu samolotów do testów w locie. 17 lipca 2010 na terenie ośrodka badawczego Rolls-Royce w Derby po raz pierwszy uruchomiono silnik Trent XWB. Silnik zamontowany na firmowym A380 oblatano 18 lutego 2012. W listopadzie 2011 Airbus poinformował o pierwszym opóźnieniu terminu dostarczenia pierwszego samolotu dla Qatar Airways o sześć miesięcy, a w lipcu 2012 o kolejne trzy miesiące na drugą połowę 2014 roku. Montaż końcowy pierwszego A350-900 "MSN1" rozpoczęto 5 kwietnia 2012, w grudniu samolot bez silników Rolls-Royce Trent XWB wytoczono po raz pierwszy z hali montażowej. W lutym 2013 skompletowano pełne pokrycie niepomalowanego kadłuba, a 19 lutego zamontowano winglety dające mu 64,8 m rozpiętości. Samolot rozpoczął próby naziemne 26 lutego 2013. Silniki Trent i pomocniczy zespół napędowy (APU) zamontowano na pierwszym prototypie 26 marca 2013. Jednym z głównych poddostawców Airbusa jest UTC Aerospace Systems (do 2012 jako "Goodrich"), producent gondoli silników, odwracaczy ciągu, kół, karbonowych hamulców i zewnętrznego systemu video. Honeywell dostarcza APU HGT1700. Producentem podwozia głównego dla wersji A350-900 jest firma "Messier-Bugatti-Dowty" z grupy Safran, a dla wersji -1000 Goodrich. Producentem podwozia przedniego jest firma Liebherr Aerospace z Lindenbergu (Niemcy).
W odróżnieniu od 787 Airbus nadal stosuje instalacje hydrauliczne zamiast w pełni elektrycznej Z tego powodu A350 w przeciwieństwie do 787 używa klasyczną instalację zasysającą powietrze przez silniki ze sprężarki do instalacji (Bleed Air). System wentylacji wymienia powietrze co trzy minuty, które odpowiada atmosferze na wysokości 1800 metrów i 20% wilgotności.
Wersje.
A350-900.
Pierwszy kompletny egzemplarz A350-900 w pełnym malowaniu zaprezentowano 13 maja 2013. 14 czerwca 2013 A350-900 o rejestracji F-WXWB wystartował do swojego pierwszego lotu ok. 10:00 CET z pasa 32L lotniska w Tuluzie, załoga składała się z sześciu osób, a lot nad południową Francją trwał 4 godziny i 5 minut. Maszynę w locie filmował samolot dyspozycyjny Aérospatiale SN-601 Corvette, a wydarzenie pokazano na żywo w internecie. W fazie testów w locie producent wykorzysta pięć egzemplarzy testowych, które powinny wylatać 2500 godzin. 21 czerwca podczas zaledwie trzeciego lotu testowego samolot wykonał niski przelot nad Międzynarodowym Salonem Lotniczym w Paryżu. Prace projektowo-konstrukcyjne nad A350 trwały 8 lat (2005-2013) oraz kosztowały do tego czasu 15 mld USD (14 mld euro). Drugi egzemplarz przedseryjny nr MSN3 (F-WZGG) oblatano 14 października 2013. W styczniu 2014 A350 MSN3 przebywał w Boliwii na testach w położonych wysoko Cochabamba i La Paz. 28 stycznia 2014 samolot MSN3 rozpoczął kilkudniowe testy w klimacie arktycznym w Iqaluit, Kanada. 2 stycznia 2014 roku zaprezentowano samolot testowy MSN2 (F-WWCF) w nowym karbonowym malowaniu i z kompletną kabiną pasażerską, przeznaczony do próbnych lotów długodystansowych z pasażerami. Samolot MSN4 (F-WZNW) z aparaturą pomiarową przeznaczony do lotów certyfikacyjnych zaprezentowano w lutym, przód egzemplarza pomalowano w barwy pierwszego użytkownika – Qatar Airways. Obie maszyny oblatano 26 lutego 2014 roku w odstępie 2 h, aby następnie wykonały wspólny lot. W maju 2014 MSN4 wykonał kołowanie na drodze pokrytej wodą. 22 kwietnia 2014 MSN3 wykonał najbardziej niebezpieczny z testów, start z minimalną prędkością VMU z lotniska w Bazylei. 2 i 3 czerwca 2014 MSN2 wykonał pierwsze loty z kompletem pasażerów, którymi byli pracownicy Airbusa. 20 czerwca 2014 oblatano ostatni, piąty przedseryjny A350-900 nr MSN5 (F-WWYB), maszyna w konfiguracji produkcyjnej z kompletną kabiną posłuży do lotów długodystansowych na planowanych trasach, analizy zasięgu i badań eksploatacyjnych. 3 lipca 2014 MSN001 rozpoczął próby startów i lądowań przy bocznym wietrze w Keflavík na Islandii. 19 lipca MSN001 zakończył testy hamowania po przerwanym starcie przy maksymalnej masie. 24 lipca 2014 MSN005 rozpoczął w Tuluzie ostatnią fazę certyfikacji w czasie której na czterech trasach w ciągu trzech tygodni odwiedzi 14 portów lotniczych na sześciu kontynentach, w tym pięć lotnisk na trasie dookoła świata. W czasie tourneé testowano gotowość operacyjną samolotów z lotnisk na dużej wysokość, podejścia z autopilotem, rozładowanie oraz obsługę naziemną
15 października 2014 oblatano pierwszego seryjnego Airbusa XWB MSN6 w malowaniu Qatar Airways. 22 grudnia 2014 odbyło się przekazanie pierwszego Airbusa A350-900 dla linii Qatar Airways. Pierwszy komercyjny lot odbył się 15 stycznia 2015. 30 czerwca 2015 Vietnam Airlines stały się drugim w świecie użytkownikiem A350. Program zaliczył cztery lata opóźnienia w stosunku do planów sprzed 10 lat, kiedy zakładano rozpoczęcie dostaw w 2010 roku, a uruchomienie produkcji wielkoseryjnej w 2012 roku. 26 lipca 2017 przekazano 100. A350-900, samolot odebrały China Airlines.
W październiku 2015 roku Airbus wprowadził do oferty wersję o zwiększonym zasięgu A350-900ULR ("Ultra-Long Range"), a pierwszym nabywcą na siedem sztuk zostały Singapore Airlines. Samolot posiada zmodernizowany układ paliwowy zabierając dodatkowe 24 tys. litrów paliwa (165 000 zamiast 141 000 l) bez konieczności montowania dodatkowych zbiorników paliwa, zasięg wzrósł z 15 000 do 17 900 km, a długotrwałość lotu wzrosła z 15 do 20 h. Pierwszy egzemplarz A350-900ULR (MSN216) zmontowano w lutym 2018, a pierwszy lot odbył się 23 kwietnia 2018. Dzięki tej maszynie Singapore wznowił najdłuższe bezpośrednie połączanie lotnicze z Singapuru do Nowego Jorku. W latach 2004–2013 18 h trasę obsługiwał Airbus A340-500.
A350-1000.
Dostawy A350-1000 w 2011 roku opóźniono o dwa lata z 2015 do drugiej połowy 2017 z powodu opóźnienia w rozwoju silnika. 25 września 2015 rozpoczęto montaż kadłuba pierwszego A350-1000. Maszyna jest napędzana silnikami Rolls-Royce Trent XWB-97. Silnik został po raz pierwszy wyniesiony w powietrze 5 listopada 2015 roku na samolocie Airbus A380, będącym platformą testową do badania nowego silnika w locie. Montaż końcowy prototypu rozpoczęto 10 lutego 2016. Samolot bez silników opuścił halę 15 kwietnia 2016. Prototyp A350-1000 o numerze seryjnym MSN059 (nr rejestr. F-WMIL) oblatano 24 listopada 2016. Samolot przeznaczono do badań dopuszczalnego obciążenia, własności lotnych i hamowania. W fazie testów i certyfikacji w 2017 roku wezmą udział trzy egzemplarze A350-1000. Samolot jest o siedem metrów dłuższy i zabiera 40 osób więcej od wersji bazowej -900. Wizualnie samolot różni się sześcioma kołami głównych goleni podwozia zamiast czterech w A350-900. Drugi prototyp nr MSN071 (F-WWXL) oblatano 10 stycznia 2017, samolot służy do testów instalacji pokładowych, silników i automatycznego pilota oraz do testów w klimacie arktycznym. Trzeci testowy A350-1000 nr MSN065 (F-WLXV) oblatany 7 lutego 2017, przeznaczono do testów kabiny pasażerskiej i klimatyzacji. Na początku marca 2017 MSN059 wykonał testy mające na celu określenie minimalną prędkość oderwania od ziemi oraz optymalnego ustawienia klap i slotów. W marcu 2017 MSN071 wykonał testy operowania w klimacie arktycznym w Iqaluit, Kanada, a następnie w terenach wysokogórskich w El Alto (La Paz) i Cochabamba w Boliwii. Od 27 marca do 5 kwietnia 2017 dokonano pomiaru hałasu z użyciem MSN065 na terenie Hiszpanii. MSN071 3 i 4 maja 2017 uczestniczył w testach instalacji paliwowej w Cardiff. 11 maja 2017 MSN065 wykonał 12 h lot z pasażerami nad Europą. 21 listopada 2017 roku Airbus uzyskał europejski i amerykański certyfikat typu dla A350-1000. 20 lutego 2018 dostarczono pierwszy A350-1000 dla Qatar Airways.
A350-800.
We wrześniu 2014 roku koncern zawiesił rozwój najmniejszej wersji A350 XWB wersji A350-800, po ogłoszeniu w lipcu 2014 roku na targach Farnborough rozwoju zmodernizowanej wersji A330-800neo/900neo wyposażanej w silniki Rolls-Royce Trent 7000, oferowany w segmencie 250-300 miejsc pasażerskich. A330-900neo trafi do TAP Portugal w 2018 roku, dwa lata później niż planowano dostarczyć A350-800. Producent nigdy nie rozpoczął pracy nad wersją -800. W szczytowej koniunkturze w 2008 roku Airbus dysponował portfelem zamówień na 182 sztuki A350-800, z których większość anulowano lub zamieniono na A350-900 i A330neo.
A350F.
W lipcu 2021 r. zarząd Airbusa ogłosił rozpoczęcie prac nad wersją towarową. Frachtowiec opiera się na wersji A350-1000 o ładowności powyżej 90 ton. Dziewiczy lot jest planowany na 2024 r., a wejście do użytku na 2025 r. A350F będzie miał taką samą maksymalną masę startową jak A350-1000 319t MTOW, skróconą przestrzeń ładunkowa, ale nadal o 6,9 m (23 stopy) dłuższą niż Boeing 777F dla 10% większej objętości ładunkowej przy 695 m³ (24 500 stóp sześciennych) w porównaniu do 633 m³ (22 400 stóp sześciennych) dla 777F. Z drzwiami ładunkowymi na głównym pokładzie za skrzydłem i wzmocnionymi aluminiowymi belkami stropowymi na głównym pokładzie, jego ładowność 109 t (240 000 funtów) jest wyższa niż 103,7 t (229 000 funtów) w 777F, a jego masa własna jest o 30 t (66 000 funtów) lżejsza niż A350-1000, 20 t (44 000 funtów) mniej niż 777F. Podczas Dubai Air Show w listopadzie 2021 r., amerykański leasingodawca Air Lease Corporation został klientem startowym z zamówieniem na siedem sztuk A350F, które mają zostać dostarczone około 2026 r. Do 31 stycznia 2022 zamówionych zostało 11 frachtowców. 
Zamówienia.
1 Przedsiębiorstwa leasingowe.

</doc>
<doc id="868023" url="https://pl.wikipedia.org/wiki?curid=868023" title="Inflacja wewnętrzna">
Inflacja wewnętrzna

Inflacja wewnętrzna – inflacja, której przyczyny tkwią w gospodarce danego kraju – w instytucjonalnych i strukturalnych zjawiskach, charakterystycznych dla tej gospodarki.

</doc>
<doc id="868025" url="https://pl.wikipedia.org/wiki?curid=868025" title="Barbara Mori">
Barbara Mori



</doc>
<doc id="868028" url="https://pl.wikipedia.org/wiki?curid=868028" title="Oscar dla najlepszego aktora pierwszoplanowego">
Oscar dla najlepszego aktora pierwszoplanowego

Oscar dla najlepszego aktora pierwszoplanowego "(The Academy Award for Best Actor)" – nagroda przyznawana aktorom, pracującym w przemyśle filmowym, przez Amerykańską Akademię Sztuki i Wiedzy Filmowej; nominacje są przyznawane przez aktorów i aktorki – członków Akademii. Zwycięzcy są wybierani przez wszystkich jej członków.
Ranking.
Z wyjątkiem dwóch wypadków, nagroda przyznawana jest za występ w jednym filmie. W 1929 i 1930 roku, aktorzy zostali nominowani za ich pracę w ponad jednym filmie.
Najliczniej nagrodzonym aktorem dotychczas jest Daniel Day-Lewis, który otrzymał 3 statuetki (1989, 2007 i 2012).
Natomiast dziewięciu mężczyzn wygrało Oscara dla najlepszego aktora pierwszoplanowego dwukrotnie; w kolejności chronologicznej byli to:
Spencer Tracy i Tom Hanks byli jedynymi zwycięzcami, którzy otrzymywali swoje nagrody dwa lata z rzędu.
Aktorzy, którzy otrzymali największą liczbę nominacji w tej kategorii to:
Nicholson wygrał swoje statuetki w rekordowym odstępie czasowym – 22 latach. Nicholson oprócz 8 nominacji do Oscara dla najlepszego aktora pierwszoplanowego, otrzymał także 4 nominacje do Oscara dla najlepszego aktora drugoplanowego, co czyni go najczęściej nominowanym aktorem w historii Akademii.
Do O’Toole’a należy rekord w czasie, który minął od przyznania pierwszej i ostatniej nominacji – 44 lata, jego rekordem jest również liczba nominacji (8) bez wygrania statuetki.
Sześciu aktorów wygrało dwie nagrody – dla najlepszego aktora pierwszoplanowego oraz dla najlepszego aktora drugoplanowego. Byli to:
W historii tej kategorii był tylko jeden „remis”. W 1932 roku, Fredric March prześcignął Wallace’a Beery’ego jednym głosem, jednak tego samego dnia Akademia zdecydowała, że obydwaj zdobędą nagrodę. Obecnie podwójne statuetki przyznawane są w wyjątkowych sytuacjach; takowa nie zdarzyła się nigdy więcej w kategorii najlepszego aktora pierwszoplanowego, ale miała miejsce w kategorii najlepszej aktorki pierwszoplanowej w 1968 roku.
Najmłodszym aktorem, który otrzymał statuetkę był Adrien Brody, który w wieku 29 lat wygrał rolą w "Pianiście" (2002). Najstarszym natomiast był Henry Fonda, który w wieku 76 lat otrzymał nagrodę za rolę w filmie "Nad Złotym Stawem" (1981). Najmłodszym nominowanym w tej kategorii aktorem był Jackie Cooper, który mając 9 lat został nominowany za grę w filmie "Skippy" (1930/31). Najstarszym nominowanym aktorem był Richard Farnsworth, który w wieku 79 lat, otrzymał nominację za występ w filmie "Prosta historia" (1999).
Peter Finch i Heath Ledger jako jedyni otrzymali pośmiertnie statuetkę; poza nimi James Dean, Spencer Tracy i Massimo Troisi byli jedynymi nieżyjącymi aktorami nominowanymi do Oscara.
Dwóch zwycięzców odmówiło przyjęcia nagrody, byli to: George C. Scott za rolę w filmie "Patton" w 1970 (Scott odmówił również przyjęcia nominacji dla najlepszego drugoplanowego aktora za rolę w "Bilardziście" w 1961 roku) oraz Marlon Brando, kiedy wygrał swojego drugiego Oscara za "Ojca chrzestnego" w 1972 roku.

</doc>
<doc id="868030" url="https://pl.wikipedia.org/wiki?curid=868030" title="Ukierunkowane szczelinowanie skał metodą strzelniczą">
Ukierunkowane szczelinowanie skał metodą strzelniczą

Ukierunkowane szczelinowanie skał metodą strzelniczą (USS) – jedna z metod aktywnej profilaktyki tąpań, pochodna ukierunkowanego hydroszczelinowania skał (UHS).
Polega ona na odwierceniu w warstwie wstrząsogennej otworów i wykonaniu w nich tzw. szczelin zarodnikowych, następnie zdetonowaniu materiału wybuchowego. Ciśnienie gazów powoduje powstanie wysokich naprężeń rozciągających w wierzchołku szczeliny zarodnikowej, która się rozprzestrzenia.
Skuteczność metody USS jest większa, gdy ładunki odpalone są w otworach wypełnionych wodą.

</doc>
<doc id="868032" url="https://pl.wikipedia.org/wiki?curid=868032" title="Inflacja importowana">
Inflacja importowana

Inflacja importowana – odmiana inflacji kosztowej, którą wywołuje wzrost cen towarów sprowadzanych z zagranicy. Wzrost cen produktów importowanych oprócz tego, że sam w sobie zwiększa wartość wskaźnika inflacji, to dodatkowo może powodować wzrost cen produktów krajowych (np. wzrost cen surowców importowanych z zagranicy przekładający się na wzrost cen wyrobu finalnego).
Przykładem inflacji importowanej jest wzrost cen w krajach wysoko rozwiniętych w latach 70. XX, spowodowany wzrostem cen ropy naftowej. Gwałtowny wzrost cen ropy naftowej spowodował podwyżkę cen benzyny i kosztów transportu (składowa kosztów całkowitych większości przedsiębiorstw), co przełożyło się na wzrost przeciętnego poziomu cen w całej gospodarce.

</doc>
<doc id="868033" url="https://pl.wikipedia.org/wiki?curid=868033" title="Airbus a350">
Airbus a350



</doc>
<doc id="868034" url="https://pl.wikipedia.org/wiki?curid=868034" title="Chamatkar">
Chamatkar

Chamatkar (hindi: चमत्कार, urdu: چمتکار, tzn. "Cud", niemiecki: "Der Himmel fuehrt uns zusammen") – indyjski komediodramat z elementami musicalu i fantastyki wyreżyserowany przez Rajiv Mehra, autora "Ram Jaane". W rolach głównych sławni indyjscy aktorzy Shah Rukh Khan i Naseeruddin Shah.
Fabuła.
Naiwny, rozbrajająco szczery Sunder Srivastava (Shah Rukh Khan) jest nauczycielem wiejskim w Jawaharpur. Uczy dzieci pod gołym niebem w cieniu drzew. Jego marzeniem jest spełnić wolę ojca budując we wsi prawdziwą szkołę. Brakuje mu jednak na to pieniędzy, więc gdy jego przyjaciel z dzieciństwa Prem odwiedziwszy go opowiada, ile może zarobić jako nauczyciel w Dubaju, Sundar decyduje się na wyjazd. Po drodze jeszcze w Bombaju, gdzie ma się spotkać z Premem, zostaje podwójnie oszukany. Zamiast Prema czeka na niego list z przeprosinami. Pieniądze, które Sundar pożyczył na ich wspólną podróż, Prem postanowił zużyć na swój start w Dubaju. Ponadto zbyt ufny Sundar zostaje okradziony z bagażu i pieniędzy. Włócząc się bez celu trafia na stary cmentarz chrześcijański. Przysiada na czyimś grobie i przepraszając właściciela za naruszenie spokoju żali mu się na swój los. Nie spodziewa się odpowiedzi, ale nagle ogarnia go przerażenie. Słyszy głos z ...grobu. Należy on do Amara Kumara (Naseeruddin Shah). Niegdyś znany jako Marco był on groźnym gangsterem, który z miłości do swojej żony Savitri Kaul stał się uczciwym człowiekiem. Ta zmiana przyczyniła się do jego śmierci. 20 lat temu zabił go jego własny podwładny Kunta. Bóg zapowiedział Marco, że wyzwoli go człowiek, który usłyszy jego głos. Głos człowieka umarłego. Tym człowiekiem okazał się Sunder. Stają się wspólnikami w zemście. Marco pomaga Sunderowi nie tylko uzyskać posadę trenera krykieta w college'u swego teścia, ale też zdobyć serce swojej córki Mali (Urmila Matondkar). Mala żyje pełna żalu w stosunku do ojca, przekonana, że porzucił rodzinę doprowadzając jej matkę do śmierci. Upewnia ją w tym zabójca ojca, który w jego imieniu nadal kieruje gangiem dokonując przestępstw na jego konto.

</doc>
<doc id="868041" url="https://pl.wikipedia.org/wiki?curid=868041" title="David Zabriskie">
David Zabriskie

David Zabriskie (ur. 12 stycznia 1979 w Salt Lake City) – amerykański kolarz szosowy, dwukrotny medalista Mistrzostw świata w kolarstwie szosowym, siedmiokrotny mistrz USA w jeździe indywidualnej na czas, zwycięzca etapowy Tour de France, Giro d'Italia i Vuelta a España. Zawodnik profesjonalnej grupy Garmin-Sharp.
Kariera zawodowa.
Zabriskie ukończył Olympus High School w 1997 roku, a jako profesjonalny kolarz zadebiutował w 1999 roku, w barwach drużyny Colorado. 
W 2001 roku podpisał kontrakt z grupą US Postal. W 2004 roku wygrał krajowe mistrzostwa oraz 11. etap Vuelta a España – po samotnej, 162-kilometrowej ucieczce. Było to jego pierwsze etapowe zwycięstwo w Grand tourze.
W 2005 roku przeniósł się do Team CSC, w barwach której zwyciężył w jeździe indywidualnej na czas na 8. etapie podczas Giro d'Italia. W tym samym roku wygrał prolog Tour de France, pokonując o 2 sekundy Lance'a Armstronga i uzyskując średnią prędkość 54,6 km/h. Tym samym stał się pierwszym Amerykaninem, który wygrał etap w każdym z Grand Tourów.
Był liderem Tour de France 2005 do 4. etapu – jazdy drużynowej na czas. Upadł na ostatnich dwóch kilometrach, a przyczyną był defekt łańcucha Z wyścigu wycofał się na 9. etapie, chcąc wyleczyć kontuzję. Jego rekonwalescencja została przerwana przez wypadek z drzwiami i uszkodzenie dłoni, co definitywnie zakończyło sezon.
W 2006 roku ściganie rozpoczął od drugiego miejsca w Tour of California. Następnie wygrał dwie czasówki podczas Critérium du Dauphiné Libéré. Po przejechaniu Tour de France stał się drugim (po Christianie Vande Velde) Amerykaninem, który ukończył wszystkie trzy Grand Toury. Sezon zakończył, zdobywając srebro na Mistrzostwa Świata w Salzburgu w jeździe indywidualnej na czas.
2007.
Zabriskie przejechał Giro d'Italia i Tour de France, a później po raz trzeci został mistrzem kraju w jeździe indywidualnej na czas. Na mistrzostwach świata zajął 12. miejsce.
2008.
Olimpijski sezon rozpoczął od wygranej drużynowej czasówki podczas Giro d'Italia. Wraz z nowym zespołem pokonał o 6 sekund swoją starą drużynę – Team. Jednak po kraksie na 2. etapie stwierdzono u niego złamanie kręgu i musiał wycofać się z wyścigu. Na letnich Igrzyskach w Pekinie zajął 12. miejsce, tracąc do zwycięskiego Fabiana Cancellary ponad 3 minuty. W Mistrzostwach Świata w Kolarstwie Szosowym, zdobył brązowy medal w jeździe indywidualnej na czas.
2009.
W sezonie 2009 wziął udział w Giro d'Italia i Tour de France, w obydwu imprezach pomagając drużynie w zajęciu drugiej lokaty podczas jazdy drużynowej na czas. We wrześniu podczas ostatniego startu wygrał Tour of Missouri, kończąc obie czasówki na pierwszej pozycji.
2011.
Zabriskie wygrał czasówkę podczas Tour of California. Podczas Tour de France był jednym z zawodników w drużynie Jonathana Vaughtersa. Drużyna Garmin-Cervélo wygrała 2. etap wyścigu, co pozwoliło jej na przejęcie koszulki lidera – żółty trykot do 9. etapu nosił Thor Hushovd. Zabriskie nie ukończył wyścigu, w wyniku kraksy na 9. etapie. W wyniku uszkodzenia nadgarstka musiał się wycofać, podobnie jak kilku innych zawodników, m.in. Aleksander Winokurow czy Jurgen Van Den Broeck.
Życie prywatne.
W 2005 roku poślubił Randi Reich.
Zabriskie ogłosił w 2010 roku, że jest weganinem.

</doc>
<doc id="868044" url="https://pl.wikipedia.org/wiki?curid=868044" title="Piotr II Aragoński">
Piotr II Aragoński



</doc>
<doc id="868053" url="https://pl.wikipedia.org/wiki?curid=868053" title="Aktywna profilaktyka tąpaniowa">
Aktywna profilaktyka tąpaniowa

Aktywna profilaktyka tąpaniowa – metody zapobiegania tąpaniom poprzez rozładowanie naprężeń w strefach ich koncentracji lub sprowokowanie tąpnięcia.

</doc>
<doc id="868054" url="https://pl.wikipedia.org/wiki?curid=868054" title="Tychowianie">
Tychowianie

Tychowianie – polski, świętokrzyski, wielopokoleniowy zespół folklorystyczny, działający głównie za terenie gminy Mirzec, o charakterze rozrywkowym. Powstał w roku 1970 (założony przez Wiesławę Spadło), swoją działalność wznowił w 2000. Liczy około 25 członków.
Stroje: opierające się na krakowskich strojach ludowych. Kobiety ubrane są w długie, czerwone spódnice z dwoma paskami (żółtym i zielonym) u dołu, ozdobne, białe bluzki z żabotami, czarne kamizelki ozdabiane kolorowymi cekinami oraz czerwone korale. Młode dziewczęta noszą również wianki. Mężczyźni natomiast ubrani są w eleganckie, szare garnitury z czerwonymi wstążkami.
Wykorzystywane instrumenty: są to głównie: akordeon, flet, Bęben, tamburyn oraz saksofon.
Działalność: zespół gra na okolicznościowych imprezach i festiwalach, a także występuje gościnnie na różnych koncertach. Ma na celu głównie propagowanie tradycji ludowych wśród młodzieży i przybliżanie jej innym.
Najpopularniejsze przeboje: „Przyjechali Tychowianie”, „Zasiała Kasia rozmaryn”, „Nasza kochana Kamienna”, „Mamo, moja mamo”, „Dobrze jest tym żonom”, „Wiła wianki”, „Maciek”, „Kukułeczka”, „Z poniedziałku na święto”, „Kochana matulu”, „Maryna, gotuj pierogi”, „Płynie woda ode dwora”.

</doc>
<doc id="868056" url="https://pl.wikipedia.org/wiki?curid=868056" title="Blood">
Blood



</doc>
<doc id="868057" url="https://pl.wikipedia.org/wiki?curid=868057" title="Chaitophorinae">
Chaitophorinae



</doc>
<doc id="868062" url="https://pl.wikipedia.org/wiki?curid=868062" title="Fergal O’Brien">
Fergal O’Brien

Fergal O’Brien (ur. 8 marca 1972 w Dublinie) – irlandzki snookerzysta. Obecnie notowany na 36 miejscu oficjalnej listy rankingowej. Plasuje się na 33 miejscu pod względem zdobytych setek w profesjonalnych turniejach, ma ich łącznie 239.
Jego największym osiągnięciem było jedyne dotychczas zwycięstwo w British Open w 1999 roku, gdzie pokonał w finale Anthony'ego Hamiltona 9-7. W roku 2001 doszedł do finału Masters (porażka z Paulem Hunterem), oraz do półfinałów w trzech innych turniejach rankingowych.
W 2007 roku, po ośmiu latach przerwy, ponownie dotarł do finału imprezy rankingowej (Northern Ireland Trophy), gdzie jednak przegrał ze Stephenem Maguire’em 5-9. Po drodze do finału wyeliminował jednak między innymi ówczesnego Mistrza świata Johna Higginsa oraz Ronniego O’Sullivana.

</doc>
<doc id="868064" url="https://pl.wikipedia.org/wiki?curid=868064" title="Blood (gra komputerowa)">
Blood (gra komputerowa)

Blood – strzelanka pierwszoosobowa wyprodukowana przez 3D Realms i Monolith Productions w 1997 roku i wydana przez GT Interactive. Gra została stworzona na silniku Build. Silnik ten obsługuje technologię 2.5D.
Fabuła.
Gracz wciela się w rolę Caleba, jednego z dawnych Wybrańców Tschernoboga. Powraca on zza grobu, aby odnaleźć pozostałych Wybrańców i dokonać zemsty za zdradę na samym bóstwie. Na jego drodze stają kultyści, zombie i liczne inne potwory.

</doc>
<doc id="868066" url="https://pl.wikipedia.org/wiki?curid=868066" title="Karol Martin">
Karol Martin

Karol Martin (ur. 8 lipca 1817 w Luxeuil, zm. 24 września 1891 w Sandomierzu) – polski budowniczy.
Życiorys.
Ukończył Państwową Wyższą Szkołę Sztuk Pięknych w Paryżu. W 1853 został profesorem budownictwa wiejskiego w Instytucie Gospodarstwa Wiejskiego i Leśnictwa w podwarszawskim Marymoncie.
Wykonał szereg budowli gospodarczych w Warszawie i Rudzie. Był również autorem wielu publikacji branżowych.

</doc>
<doc id="868071" url="https://pl.wikipedia.org/wiki?curid=868071" title="Erik Dekker">
Erik Dekker

Hendrik "Erik" Dekker (ur. 21 sierpnia 1970 w Hoogeveen) – kolarz szosowy, medalista olimpijski.
Kariera.
Pierwszy sukces w karierze Erik Dekker osiągnął w 1987 roku, kiedy zdobył srebrny medal w wyścigu ze startu wspólnego podczas szosowych mistrzostw świata juniorów. Pięć lat później wystartował na igrzyskach olimpijskich w Barcelonie, gdzie w tej samej konkurencji także zajął drugie miejsce. Wyprzedził go jedynie Włoch Fabio Casartelli, a trzecie miejsce zajął Łotysz Dainis Ozols. Był to jedyny medal wywalczony przez Dekkera na międzynarodowej imprezie tej rangi. Holender wziął udział jeszcze w trzech kolejnych igrzyskach, ale sukcesów. Najlepszy wynik osiągnął podczas igrzysk olimpijskich w Atlancie w 1996 roku, zajmując jedenastą pozycję w indywidualnej jeździe na czas. Poza tym wygrał między innymi: Postgirot Open w latach 1994 i 1995, Rund um Köln w 1995 roku, Ronde van Nederland w latach 1997, 2000 i 2004, Clásica de San Sebastián w 2000 roku, Amstel Gold Race w 2001 roku, Tirreno-Adriático w 2002 roku oraz Paryż-Tours w 2004 roku. Wielokrotnie zdobywał medale szosowych mistrzostw Holandii, w tym cztery złote. Nigdy jednak nie zdobył medalu na szosowych mistrzostwach świata seniorów. W sezonie 2001 zwyciężył za to w klasyfikacji generalnej Pucharu Świata, wyprzedzając Niemca Erika Zabela i Łotysza Romānsa Vainšteinsa.
Karierę kolarską zakończył w 2007 roku w ekipie Rabobank. W barwach tej ekipy ścigał się w latach 1992-2006. Poza kończeniu został menadżerem w Rabobanku.

</doc>
<doc id="868072" url="https://pl.wikipedia.org/wiki?curid=868072" title="Draco">
Draco

Draco – rodzaj jaszczurki z podrodziny Draconinae w obrębie rodziny agamowatych (Agamidae). 
Zasięg występowania.
Rodzaj obejmuje gatunki występujące w lasach południowej i południowo-wschodniej Azji (Chińska Republika Ludowa, Indie, Bangladesz, Mjanma, Laos, Wietnam, Kambodża, Tajlandia, Malezja, Singapur, Filipiny, Brunei, Indonezja i Timor Wschodni).
Charakterystyka.
Cechą charakterystyczną gatunków z tego rodzaju jest posiadanie błon lotnych, utworzonych z fałdów skórnych rozpiętych na znacznie przedłużonych ruchomych żebrach, tak iż z obu stron ciała powstaje mocno napięty żagiel. Poprzez ruch żeber mogą zwijać i rozwijać żagiel (fałdy) na kształt wachlarza, dzięki czemu te zwierzęta są zdolne do lotu ślizgowego, mogą nawet kontrolować kąt opadania. Z tego powodu nazywane są latającymi smokami. Osiągają 30 cm długości.
Systematyka.
Podział systematyczny.
Do rodzaju należą następujące gatunki:

</doc>
<doc id="868077" url="https://pl.wikipedia.org/wiki?curid=868077" title="Parafia Matki Boskiej Bolesnej w Strudze">
Parafia Matki Boskiej Bolesnej w Strudze



</doc>
<doc id="868079" url="https://pl.wikipedia.org/wiki?curid=868079" title="Mirosław Rzepkowski">
Mirosław Rzepkowski

Mirosław Tadeusz Rzepkowski (ur. 19 czerwca 1959 we Wrocławiu) – polski wojskowy, rolnik i sportowiec specjalizujący się w strzelectwie. Srebrny medalista Igrzysk Olimpijskich w Atlancie w strzelaniu śrutowym do rzutków (skeet).
Życiorys.
Od 1973 do 2000 pozostawał zawodnikiem Śląska Wrocław, gdzie trenował strzelectwo, koncentrując się na strzelaniu śrutowym do rzutków. Dziewięciokrotnie uzyskiwał tytuł Mistrza Polski. Największe sukcesy międzynarodowe odnosił w 1996, zdobył wówczas srebrny medal na igrzyskach olimpijskich, zajął w tym samym roku drugie miejsce w Pucharze Świata.
Z zawodu tokarz-frezer, ukończył Zespół Szkół Mechanicznych we Wrocławiu. Był zawodowym wojskowym (dosłużył się stopnia starszego sierżanta
sztabowego), zajął się rolnictwem, prowadząc własne gospodarstwo rolne o powierzchni 20 hektarów. Po zakończeniu kariery sportowej zamieszkał w Pisarzowicach. W 2011 był kandydatem PSL w wyborach do Sejmu w okręgu wrocławskim.
W 1996 odznaczony Złotym Krzyżem Zasługi.

</doc>
<doc id="868083" url="https://pl.wikipedia.org/wiki?curid=868083" title="Zamek w Płoninie">
Zamek w Płoninie



</doc>
<doc id="868095" url="https://pl.wikipedia.org/wiki?curid=868095" title="I liga paragwajska w piłce nożnej (1940)">
I liga paragwajska w piłce nożnej (1940)

Mistrzem Paragwaju został klub Cerro Porteño, natomiast wicemistrzem Paragwaju – Club Sol de América.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł i nikt do niej nie awansował.
Primera División.
Tabela końcowa sezonu 1940.
Przez 4 lata, od roku 1940 do 1944 w oficjalnej tabeli sezonu 1940 klub Club Olimpia z 14 zdobytymi punktami zajmował ostatnie miejsce. Zmieniło się to, gdy w roku 1944 cofnięto decyzję, która zabierała klubowi Club Olimpia 2 punkty i przyznawała je klubowi Atlántida SC. Odtąd klub Atlántida SC ma nie 17, a 15 punktów i w oficjalnej tabeli sezonu 1940 zajmuje ostatnie miejsce.

</doc>
<doc id="868096" url="https://pl.wikipedia.org/wiki?curid=868096" title="Kitzsteinhorn">
Kitzsteinhorn

Kitzsteinhorn – alpejski szczyt górski w Austrii o wysokości 3.203 m n.p.m. w masywie Wysokich Taurów (niem. "Hohe Tauern"). W kotle, pod szczytem, lodowiec o tej samej nazwie. 
Ośrodek narciarski.
Całoroczny ośrodek sportów zimowych na stokach góry jest najstarszym w Austrii i jedynym w Alpach Salzburskich zlokalizowanym na lodowcu. Otwarto go w 1965. Liczne wyciągi narciarskie Gletscherbahn Kaprun (1 kolej linowa, 3 koleje gondolowe, 4 wyciągi krzesełkowe, 11 wyciągów orczykowych). Restauracja "Top of Salzburg" oraz platforma widokowa tamże, są najwyżej położonymi tego typu obiektami na terenie prowincji salzburskiej. Razem z ośrodkami na Maiskogel i Schmittenhöhe tworzy tzw. Europa Sportregion. 
U podnóża leży miejscowość Kaprun będąca zapleczem noclegowym dla ośrodka.
Pierwszego wejścia dokonał Johann Entacher w 1828.

</doc>
<doc id="868100" url="https://pl.wikipedia.org/wiki?curid=868100" title="Okręg windawski">
Okręg windawski

Okręg windawski (łot.: "Ventspils rajons") – okręg w północno-zachodniej Łotwie, w Kurlandii, nad Morzem Bałtyckim, istniejący do 2009.
Graniczył z okręgami: lipawskim, Kuldīga oraz Talsi.

</doc>
<doc id="868101" url="https://pl.wikipedia.org/wiki?curid=868101" title="Hermann Nothnagel">
Hermann Nothnagel

Carl Wilhelm Hermann Nothnagel (ur. 28 września 1841 w Alt-Lietzegöricke, zm. 7 lipca 1905 w Wiedniu) – niemiecki internista, profesor chorób wewnętrznych w klinikach w Jenie i Wiedniu.
Po raz pierwszy w 1876 roku opisał nieregularne tętno występujące u osób z migotaniem przedsionków, które nazwał "delirium cordis".
Poszedł w ślady ojca i studiował medycynę w Berlinie, gdzie był uczniem Ludwiga Traubego i Rudolfa Virchowa. W latach 1865-1868 był asystentem Ernst Viktor von Leydena w Królewcu, gdzie w roku 1866 habilitował się. 
Był odkrywcą dwóch rzadkich chorób:

</doc>
<doc id="868102" url="https://pl.wikipedia.org/wiki?curid=868102" title="Okręg dyneburski">
Okręg dyneburski

Okręg dyneburski (łot. "Daugavpils rajons") – okręg w południowej Łotwie istniejący do 2009.
Graniczył z okręgami: Jēkabpils, krasławskim, Preiļi oraz z Litwą i Białorusią.
Narodowości

</doc>
<doc id="868103" url="https://pl.wikipedia.org/wiki?curid=868103" title="Carl Nothnagel">
Carl Nothnagel



</doc>
<doc id="868104" url="https://pl.wikipedia.org/wiki?curid=868104" title="Para alfa">
Para alfa



</doc>
<doc id="868105" url="https://pl.wikipedia.org/wiki?curid=868105" title="Carl Wilhelm Hermann Nothnagel">
Carl Wilhelm Hermann Nothnagel



</doc>
<doc id="868106" url="https://pl.wikipedia.org/wiki?curid=868106" title="Okręg lipawski">
Okręg lipawski

Okręg lipawski (łot. "Liepājas rajons") – okręg w zachodniej Łotwie istniejący do 2009.
Graniczył z okręgami: windawskim, Kuldīga, Saldus oraz z Litwą.

</doc>
<doc id="868108" url="https://pl.wikipedia.org/wiki?curid=868108" title="Okręg ryski">
Okręg ryski

Okręg ryski (łot. "Rīgas rajons") – okręg w centralnej Łotwie istniejący do 2009.
Graniczył z okręgami: Bauska, Cēsis, jełgawskim, Limbaži, Ogre oraz z miastami wydzielonymi Jurmała i Ryga.
Miasta okręgu.
Sigulda

</doc>
<doc id="868112" url="https://pl.wikipedia.org/wiki?curid=868112" title="Thomas Voeckler">
Thomas Voeckler

Thomas Voeckler (ur. 22 czerwca 1979 w Schiltigheim) – francuski kolarz szosowy, zawodnik profesjonalnej grupy Direct Énergie, w której rozpoczął karierę w 2001, gdy występowała pod nazwą Bonjour (kolejne nazwy drużyny to Brioches La Boulangère, Bouygues Télécom, Bbox Bouygues Télécom, Direct Énergie). W 2017 roku zakończył sportową karierę.
Specjalizował się w wyścigach jednodniowych oraz w ucieczkach. Jego zapał, wytrwałość i chęć walki do końca zjednały mu sympatię kibiców nie tylko we Francji, ale na całym świecie.
Do największych sukcesów Voecklera można zaliczyć jego występy w Tour de France. W czasie całej swojej dotychczasowej kariery nosił żółtą koszulkę lidera Tour de France przez 20 dni, co stawia go na drugim miejscu wśród wciąż jeżdżących zawodników (za Fabianem Cancellarą). Voeckler wygrał także cztery etapy: jeden w 2009, jeden w 2010 i dwa w 2012, a do widoku jego koszulki w ucieczkach przyzwyczaił się już cały peleton oraz fani kolarstwa.
Po raz pierwszy liderem Tour de France został niespodziewanie w 2004. Po ucieczce na 5. etapie (na mecie był drugi) zyskał przewagę i jechał jako lider aż do etapu 15., na którym ostatecznie oddał prowadzenie na rzecz Lance’a Armstronga. Fakt utrzymania żółtej koszulki przez tak długi okres, nawet podczas etapów, gdzie nie dawano mu szans na przetrwanie, zjednał mu sympatię tak kibiców jak i mediów.
Podczas Tour de France 2011 Voeckler odniósł swój życiowy sukces. Po udanej ucieczce na 9. etapie wyścigu założył maillot jaune i utrzymał ją aż do etapu 19., broniąc jej nawet podczas najcięższych górskich odcinków, gdzie teoretycznie nie miał najmniejszych szans. Utracił ją dopiero na przedostatnim etapie, wiodącym na L’Alpe d’Huez. Ostatecznie w Paryżu zajął 4. miejsce.

</doc>
<doc id="868121" url="https://pl.wikipedia.org/wiki?curid=868121" title="Swansea City F.C.">
Swansea City F.C.



</doc>
<doc id="868122" url="https://pl.wikipedia.org/wiki?curid=868122" title="Paweł Zawadzki">
Paweł Zawadzki

Paweł Zawadzki (ur. 31 października 1953 w Bydgoszczy) – polski piłkarz, pomocnik, potem trener.
Karierę sportową rozpoczął Zawiszy Bydgoszcz. Następnie przeszedł do bydgoskiego Zachemu. Później występował w I-ligowym Widzewie Łódź. Potem wyjechał do Radomia, by reprezentować barwy miejscowego Radomiaka. W 1984 roku wywalczył z radomskim zespołem awans do I ligi. Wówczas pełnił rolę kapitana swojej drużyny. Z radomianami w ekstraklasie uczestniczył przez jeden sezon, z którymi po rundzie wiosennej zajmował 5. miejsce, a w klasyfikacji generalnej uplasował się na 15. pozycji. Po występach w niższej klasie ligowej zakończył karierę.
Po zakończeniu gry na boisku zajął się pracą szkoleniową. W 1986 roku objął stanowisko II trenera Widzewa Łódź. Następnym klubem, w którym pracuje jako trener jest Start Łódź.

</doc>
<doc id="868123" url="https://pl.wikipedia.org/wiki?curid=868123" title="Queen's Park Rangers F.C.">
Queen's Park Rangers F.C.



</doc>
<doc id="868124" url="https://pl.wikipedia.org/wiki?curid=868124" title="Łowisko specjalne">
Łowisko specjalne

Łowisko specjalne - łowisko funkcjonujące na odrębnych zasadach od Regulaminu Amatorskiego Połowu Ryb PZW. Cechą takiego łowiska jest kilkakrotnie większe zarybianie, reglamentowany dostęp do łowiska, regulamin wprowadzający dodatkowe ograniczenia i obowiązki, oraz dodatkowe opłaty za zezwolenia na korzystanie z takiego łowiska.

</doc>
<doc id="868125" url="https://pl.wikipedia.org/wiki?curid=868125" title="Pasek rozrządu">
Pasek rozrządu



</doc>
<doc id="868126" url="https://pl.wikipedia.org/wiki?curid=868126" title="Czoga Zanbil">
Czoga Zanbil

Czoga Zanbil (pers. چُغازَنبیل, "Czogha Zanbil"), w starożytności Dur-Untasz-Napirisza - stolica królestwa Elam, obecnie stanowisko archeologiczne w Iranie około 50 kilometrów od Suzy, w pobliżu współczesnej wsi Czogha Zanbil, wpisane w 1979 roku na listę światowego dziedzictwa UNESCO. 
Znajdują się tu pozostałości elamickiego miasta, założonego przez Untasznapirisza w XIII wieku p.n.e. W centralnej części miasta zbudowany był ziggurat o podstawie o wymiarach 105 na 105 metrów. Ziggurat powstał w dwu etapach - początkowo został wzniesiony kompleks 28 pomieszczeń wokół kwadratowego dziedzińca o boku 67,2 metra. Na południowo-wschodnim rogu znajdowała się świątynia Inszuszinaka. Następnie budowla została przerobiona na ziggurat poprzez wzniesienie na środku dziedzińca wysokiej na 60 metrów wieży i dobudowanie dwu kolejnych stopni. W wyniku tych prac zniszczeniu uległa świątynia Inszuszinaka. 
Ziggurat otoczony był trzema murami. Mur wewnętrzny, o średnicy ok. 400 metrów, zwany był Świętym Kręgiem. Miał 7 bram, a z każdej z nich biegła wąska ścieżka wyłożona cegłami. W obrębie tego muru znajdowały się również 3 inne świątynie dedykowane następującym bóstwom:
Pomiędzy tym a kolejnym murem odkryte zostały dodatkowo trzy inne świątynie:
Trzeci, zewnętrzny mur miał natomiast ochraniać miasto. 
Miasto podupadło po klęsce Elamu zadanej przez wojska babilońskie dowodzone przez Nabuchodonozora I, jednakże pozostało miejscem pielgrzymek religijnych do około 1000 p.n.e. Ostateczny cios zadały mu natomiast w 640 roku p.n.e. wojska Asurbanipala. Do naszych czasów dotrwały m.in. ruiny pałacu i murów miejskich oraz trzy dolne kondygnacje starożytnego zigguratu.

</doc>
<doc id="868132" url="https://pl.wikipedia.org/wiki?curid=868132" title="Chogha Zanbil">
Chogha Zanbil



</doc>
<doc id="868133" url="https://pl.wikipedia.org/wiki?curid=868133" title="Tchogha Zanbil">
Tchogha Zanbil



</doc>
<doc id="868134" url="https://pl.wikipedia.org/wiki?curid=868134" title="Jérôme Pineau">
Jérôme Pineau

Jérôme Pineau (ur. 2 stycznia 1980 w Mont-Saint-Aignan) – były francuski kolarz, ostatnio występujący w profesjonalnej drużynie IAM Cycling.

</doc>
<doc id="868136" url="https://pl.wikipedia.org/wiki?curid=868136" title="Choghazanbil">
Choghazanbil



</doc>
<doc id="868139" url="https://pl.wikipedia.org/wiki?curid=868139" title="Smaki">
Smaki



</doc>
<doc id="868140" url="https://pl.wikipedia.org/wiki?curid=868140" title="Choqa Zanbil">
Choqa Zanbil



</doc>
<doc id="868143" url="https://pl.wikipedia.org/wiki?curid=868143" title="Jakub Adebar">
Jakub Adebar

Jakub Adebar (zm. 28 grudnia 1524 w Kołobrzegu) – szlachcic pomorski, wójt Kołobrzegu
Historia.
Był rajcą miejskim i wójtem z nadania biskupa kamieńskiego, Erazma Manteuffela. 
Przez wiele lat skonfliktowany z patrycjuszowską rodziną Schlieffenów. We wrześniu 1524 roku stanął na czele buntu mieszczan przeciwko władzy burmistrza i rady miejskiej. Po zwycięstwie został kapitanem miasta i przywódcą komuny, którą kierowała formalnie rada cechów. 
Pełniąc rzeczywiste rządy dyktatorskie dopuścił się licznych nadużyć. W grudniu został obalony przez bunt patrycjatu miejskiego. Po uwięzieniu i szybkim procesie, został ścięty pod ratuszem. 
Według legendy jego podobiznę wyrzeźbiono w XVI wieku na pręgierzu miejskim ku przestrodze dla innych, którzy chcieliby iść w jego ślady.

</doc>
<doc id="868144" url="https://pl.wikipedia.org/wiki?curid=868144" title="Choqazanbil">
Choqazanbil



</doc>
<doc id="868145" url="https://pl.wikipedia.org/wiki?curid=868145" title="Huddersfield Town A.F.C.">
Huddersfield Town A.F.C.



</doc>
<doc id="868146" url="https://pl.wikipedia.org/wiki?curid=868146" title="Dur-Untasz">
Dur-Untasz



</doc>
<doc id="868147" url="https://pl.wikipedia.org/wiki?curid=868147" title="Rinchnach">
Rinchnach

Rinchnach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 5 km na południowy wschód od miasta Regen, przy drodze B85.
Dzielnice.
W skład gminy wchodzą trzy dzielnice: Ellerbach, Kasberg, Rinchnach.
Oświata.
W gminie znajduje się 75 miejsc przedszkolnych (96 dzieci) oraz szkoła podstawowa (20 nauczycieli, 302 uczniów).

</doc>
<doc id="868148" url="https://pl.wikipedia.org/wiki?curid=868148" title="Bischofsmais">
Bischofsmais

Bischofsmais – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 8 km na południowy zachód od miasta Regen.
Dzielnice.
W skład gminy wchodzą trzy dzielnice: Bischofsmais, Habischried, Hochdorf.
Oświata.
W gminie znajduje się 100 miejsc przedszkolnych (68 dzieci) oraz szkoła podstawowa (20 nauczycieli, 282 uczniów).
Współpraca.
Miejscowość partnerska:

</doc>
<doc id="868149" url="https://pl.wikipedia.org/wiki?curid=868149" title="John de Wolf">
John de Wolf

John de Wolf (ur. 10 grudnia 1962 w Schiedam) – holenderski piłkarz grający na pozycji środkowego obrońcy. Nosił przydomki „Big John” i „Rambo”.
Kariera klubowa.
De Wolf jest wychowankiem klubu Schiedamse Boys, pochodzącego z rodzinnej miejscowości Schiedam. Pierwszym poważnym klubem Johna była Sparta Rotterdam, w barwach której zadebiutował w 1983 roku w Eredivisie i szybko stał się podstawowym zawodnikiem drużyny. W Sparcie grał przez pełne 2 sezony i latem 1985 zdecydował się na transfer do FC Groningen. Przez 4 lata gry w tym klubie de Wolf rozegrał ponad 100 meczów ligowych i był jednym z najbardziej rozpoznawalnych zawodników klubu i jednym z filarów linii obrony.
Latem 1989 roku de Wolf przeniósł się do Feyenoordu. W pierwszym sezonie nie zagrał tam ani jednego meczu z powodu kontuzji i do gry wrócił dopiero latem 1990. W tamtym sezonie wygrał z Feyenoordem Puchar Holandii, a niedługo potem superpuchar. W sezonie 1991/1992 de Wolf znów sięgnął z Feyenoordem po krajowy puchar, a w kolejnym był już podstawowym zawodnikiem drużyny, tworząc blok defensywny z Peterem Boszem, Johnem Metgodem oraz Henkiem Fräserem. Drużyna z Rotterdamu rozegrała udany sezon i po 9 latach odzyskała mistrzostwo Holandii. W mistrzowskim sezonie de Wolf rozegrał 28 meczów i zdobył 4 gole. W 1994 roku po raz trzeci zdobył z Feyenoordem Puchar Holandii, a w połowie sezonu 1994/1995 opuścił klub.
Zimą 1995 de Wolf podpisał kontrakt z Wolverhampton Wanderers, klubem angielskiej Division One, który zapłacił za niego 620 tysięcy guldenów. W Anglii de Wolf spędził półtora roku, ale nie osiągnął sukcesu z Wolves. Latem 1996 wrócił do ojczyzny i przez sezon grał w drugoligowym VVV Venlo. W 1997 roku John grał w izraelskim Hapoelu Aszkelon. Pobyt w Izraelu nie był udany i zawodnik zaliczył raptem 3 mecze, po czym wrócił do ojczyzny. Grał w drugoligowym Helmond Sport, a w 2000 roku przeszedł do amatorskiego Zwart Wit'28, w którym zaraz potem zakończył piłkarską karierę w wieku 38 lat.
Kariera reprezentacyjna.
W reprezentacji Holandii de Wolf zadebiutował 16 grudnia 1987 roku w wygranym 3:0 wyjazdowym meczu z Grecją. W 1994 roku był członkiem kadry na finały Mistrzostw Świata w USA. Tam był rezerwowym i nie zagrał ani minuty, a Holandia dotarła do ćwierćfinału mistrzostw. Ogółem w kadrze Holandii de Wolf rozegrał 6 meczów i zdobył 2 gole.
Kariera trenerska.
Po zakończeniu kariery piłkarskiej de Wolf został trenerem. Szkolił między innymi amatorskie kluby Zwart Wit'28, RKSV Halsteren, SVVSMC, Haaglandia, FC Türkiyemspor, Voorschoten '97, a od 2009 roku jest trenerem WKE Emmen. W chwili obecnej jest trenerem Sparty Rotterdam

</doc>
<doc id="868155" url="https://pl.wikipedia.org/wiki?curid=868155" title="Folikulina">
Folikulina



</doc>
<doc id="868156" url="https://pl.wikipedia.org/wiki?curid=868156" title="Pollachius pollachius">
Pollachius pollachius



</doc>
<doc id="868158" url="https://pl.wikipedia.org/wiki?curid=868158" title="Bayerisch Eisenstein">
Bayerisch Eisenstein

Bayerisch Eisenstein (do 1950 Eisenstein) – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 18 km na północny wschód od miasta Regen, przy B11, linii kolejowej Deggendorf – Klatovy i granicy Parku Narodowego Lasu Bawarskiego.
Bayerisch Eisenstein leży przy granicy niemiecko-czeskiej. Zlokalizowane tutaj było przejście graniczne Bayerisch Eisenstein – Železná Ruda (drogowe i kolejowe).

</doc>
<doc id="868159" url="https://pl.wikipedia.org/wiki?curid=868159" title="Dur Untasz">
Dur Untasz



</doc>
<doc id="868160" url="https://pl.wikipedia.org/wiki?curid=868160" title="Prospekcja przedwykopaliskowa">
Prospekcja przedwykopaliskowa



</doc>
<doc id="868162" url="https://pl.wikipedia.org/wiki?curid=868162" title="Boris Czatałbaszew">
Boris Czatałbaszew

Boris Czatałbaszew, bułg. Борис Чаталбашев (ur. 30 stycznia 1974 w Plewen) – bułgarski szachista, arcymistrz od 1997 roku. Aktualnie reprezentuje Danię.
Kariera szachowa.
Jest czterokrotnym mistrzem Bułgarii w kategorii seniorów, pierwszy tytuł zdobył w 1991, zostając najmłodszym w historii mistrzem. Drugi złoty medal wywalczył w 1998, trzeci – w 2007, a czwarty – w 2010 roku. Oprócz tego, dwukrotnie zdobył medale srebrne: w latach 2001 (za Aleksandyrem Dełczewem) oraz 2004 (za Iwanem Czeparinowem). W latach 1996–2004 trzykrotnie reprezentował barwy Bułgarii na szachowych olimpiadach oraz dwukrotnie (2003, 2007) na drużynowych mistrzostwach Europy.
Zwyciężył bądź podzielił I miejsca w wielu międzynarodowych turniejach (przede wszystkim otwartych), m.in. w Albenie (1992), Pawlikeni (1994), Chambéry (1996), Star Dojran (1996), Paryżu (1997), Saint-Affrique (1998), Cutro (1998, 2001), Porto San Giorgio (2000, 2003), Imperii (2001), Val Thorens (2001, 2004), Reggio Emilia (2001/02), Balatonlelle (2002, 2003), Agde (2002), La Rodzie (2004), Genui (2005), Słonecznym Brzegu (2005 i 2006) oraz Rijece (2007).
Najwyższy ranking w dotychczasowej karierze osiągnął 1 lipca 2010, z wynikiem 2613 punktów zajmował wówczas 5. miejsce wśród bułgarskich szachistów.

</doc>
<doc id="868165" url="https://pl.wikipedia.org/wiki?curid=868165" title="Stuczanka">
Stuczanka

Stuczanka – dawna osada leśna w Polsce położona w województwie podlaskim, w powiecie augustowskim, w gminie Augustów. 
W latach 1975–1998 miejscowość administracyjnie należała do województwa suwalskiego.
Nazwę zniesiono z 2023 r.

</doc>
<doc id="868173" url="https://pl.wikipedia.org/wiki?curid=868173" title="The Wednesday">
The Wednesday



</doc>
<doc id="868174" url="https://pl.wikipedia.org/wiki?curid=868174" title="Próbkowanie (archeologia)">
Próbkowanie (archeologia)



</doc>
<doc id="868175" url="https://pl.wikipedia.org/wiki?curid=868175" title="Riccardo Ricco">
Riccardo Ricco



</doc>
<doc id="868176" url="https://pl.wikipedia.org/wiki?curid=868176" title="The Wednesday F.C.">
The Wednesday F.C.



</doc>
<doc id="868178" url="https://pl.wikipedia.org/wiki?curid=868178" title="Dur Untash">
Dur Untash



</doc>
<doc id="868180" url="https://pl.wikipedia.org/wiki?curid=868180" title="Dur-Untash">
Dur-Untash



</doc>
<doc id="868182" url="https://pl.wikipedia.org/wiki?curid=868182" title="AZP">
AZP



</doc>
<doc id="868183" url="https://pl.wikipedia.org/wiki?curid=868183" title="Langdorf (Bawaria)">
Langdorf (Bawaria)

Langdorf – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 5 km na północ od miasta Regen.
Położenie.
Gmina Langdorf leży w centralnej części Lasu Bawarskiego mając na swoim terenie dwa jeziora Kleiner Arbersee oraz Großer Arbersee. Najwyższym wzniesieniem Langdorf jest góra Kronberg o wys. 984 m.
Dzielnice.
W skład gminy wchodzą następujące dzielnice: "Außenried", "Brandten", "Burgstall", "Froschau", "Froschmühle", "Klafferhof", "Klaffermühle", "Kohlnberg", "Langdorf", "Nebelberg", "Paulisäge", "Reisachmühle", "Schöneck", "Schwarzach" i "Waldmann".
Oświata.
W gminie znajduje się 50 miejsc przedszkolnych (56 dzieci) oraz szkoła podstawowa (6 nauczycieli, 110 uczniów).
Linki zewnętrzne.
oficjalna strona internetowa gminy Langdorf 

</doc>
<doc id="868184" url="https://pl.wikipedia.org/wiki?curid=868184" title="Darjeeling">
Darjeeling



</doc>
<doc id="868187" url="https://pl.wikipedia.org/wiki?curid=868187" title="Agata Rymarowicz">
Agata Rymarowicz

 
Agata Rymarowicz (ur. 4 listopada 1965 w Baligrodzie) – polska piosenkarka, autorka tekstów i kompozytorka, wykonawczyni piosenki poetyckiej i ludowej. 
Biografia.
Pochodzi z Bieszczadów, na stałe mieszka w Krakowie. Studiowała w Wyższej Szkole Pedagogicznej w Rzeszowie i tam stawiała pierwsze kroki na scenach klubów studenckich. Dwukrotna finalistka Studenckiego Festiwalu Piosenki w Krakowie (1986, 1987), laureatka II nagrody na Ogólnopolskim Przeglądzie Piosenki Beskidzkiej w Rzeszowie (1988). W latach była 1988–1991 związana z folkowym zespołem Varsovia Manta. Przez wiele lat współpracowała z Tadeuszem Krokiem. 

</doc>
<doc id="868188" url="https://pl.wikipedia.org/wiki?curid=868188" title="Duruntasz">
Duruntasz



</doc>
<doc id="868189" url="https://pl.wikipedia.org/wiki?curid=868189" title="Lindberg (Bawaria)">
Lindberg (Bawaria)

Lindberg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 12 km na północny wschód od miasta Regen, częściowo na terenie Parku Narodowego Lasu Bawarskiego, przy granicy państwowej z Czechami.
Dzielnice.
W skład gminy wchodzą 22 dzielnice.
Oświata.
W gminie znajduje się 50 miejsc przedszkolnych (53 dzieci) oraz szkoła podstawowa (8 nauczycieli, 155 uczniów).
Współpraca.
Miejscowość partnerska:

</doc>
<doc id="868190" url="https://pl.wikipedia.org/wiki?curid=868190" title="Wojewodowie gnieźnieńscy">
Wojewodowie gnieźnieńscy

Wojewodowie gnieźnieńscy – wojewodowie województwa gnieźnieńskiego I Rzeczypospolitej (1768–1793)

</doc>
<doc id="868191" url="https://pl.wikipedia.org/wiki?curid=868191" title="Vindolanda">
Vindolanda

Vindolanda – obóz rzymski położony na terenie Brytanii pomiędzy rzekami Tyne i Solway. Zbudowany w I wieku, a opuszczony najprawdopodobniej wiosną lub wczesnym latem 105 roku. Stacjonująca tam jednostka miała wzmocnić wyprawę wojenną cesarza Trajana do Dacji.
Odkrycie.
Wykopaliska były prowadzone w latach 70. XX wieku. Odkryto tam drewniane tabliczki z prywatnymi listami żołnierzy rzymskich do swych rodzin, co pozwoliło na bardzo dokładną analizę życia rzymskiego legionisty. 
Dodatkowo w pobliżu fortu odkryto ślady osady miejscowej ludności świadczącej usługi przebywającym w forcie żołnierzom oraz rozległego kompleksu drewnianego, który mógł być pozostałością tymczasowego pałacu wzniesionego dla cesarza Hadriana, który przybył na inspekcje budowy Muru Hadriana. 
Obecnie na terenie Vindolandy znajduje się muzeum starożytnego Rzymu.
Historia.
Pierwsze ślady rzymskiego osadnictwa datują się na 85 rok n.e. i wskazują na stacjonowanie w forcie I Kohorty Tungryjskiej. Pierwsza przebudowa i rozbudowa fortu została przeprowadzona w 97 roku - powierzchnia fortu osiągnęła wtedy 4 hektary i obsada została zwiększona o III Kohortę Batawiów. Po kolejnej przebudowie w 168 roku został zniszczony pod koniec II wieku. Odbudowany na początku III wieku przetrwał kolejne 100 lat, po kolejnej odbudowie fort został ostatecznie opuszczony na początku V wieku.

</doc>
<doc id="868192" url="https://pl.wikipedia.org/wiki?curid=868192" title="Indywidualne Mistrzostwa Europy Juniorów na Żużlu 1978">
Indywidualne Mistrzostwa Europy Juniorów na Żużlu 1978

Indywidualne Mistrzostwa Europy Juniorów na Żużlu 1978 – cykl turniejów żużlowych, mających wyłonić najlepszych żużlowców do lat 23 na świecie. Tytuł wywalczył Duńczyk Finn Rune Jensen. Oficjalnie zawody rozegrane zostały pod szyldem indywidualnych mistrzostw Europy juniorów.

</doc>
<doc id="868197" url="https://pl.wikipedia.org/wiki?curid=868197" title="Odwierty (archeologia)">
Odwierty (archeologia)



</doc>
<doc id="868198" url="https://pl.wikipedia.org/wiki?curid=868198" title="Singer">
Singer

Nazwisko:

</doc>
<doc id="868201" url="https://pl.wikipedia.org/wiki?curid=868201" title="Krukowo (województwo wielkopolskie)">
Krukowo (województwo wielkopolskie)

Krukowo – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.
Zobacz też.
Krukowo

</doc>
<doc id="868204" url="https://pl.wikipedia.org/wiki?curid=868204" title="László Lékai">
László Lékai

László Lékai (ur. 12 marca 1910 w Zalalövő, zm. 30 czerwca 1986 w Budapeszcie) – węgierski duchowny katolicki, kardynał, arcybiskup Ostrzyhomia i prymas Węgier w latach 1976–1986.
Życiorys.
László Lékai przyszedł na świat we wsi Zalalövő w komitacie Zala w rodzinie garncarza i zduna. Przyszły prymas uczęszczał do gimnazjum w Nagykanizsa, a następnie do gimnazjum pijarów w Veszprém, gdzie po maturze zgłosił się do seminarium duchownego Davidicum. Od 1928 był studentem Collegium Germanicum et Hungaricum w Rzymie. 28 października 1934 został w Rzymie wyświęcony na kapłana. Studia teologiczne ukończył 28 października 1934, uzyskując tytuł doktora. Początkowo był wikariuszem w miejscowości Ukk, a potem został przełożonym do spraw oświatowych w seminarium duchownym Davidicum w Veszprém, gdzie od 1937 był również profesorem. Jednocześnie z rozwiązywaniem coraz trudniejszych zadań diecezjalnych ks. László Lékai pozostawał proboszczem w Balatonlelle.
Ksiądz Lékai często jeździł do sąsiadującej z Balatonlelle miejscowości Balatonboglár, gdzie był gościem proboszcza dra Béli Varga oraz polskiego gimnazjum. Niejeden raz przyjeżdżał tu w towarzystwie hrabiny Erzsébet Szapáry, ks. prałata Miklósa Beresztóczyego, sekretarza Instytutu Polskiego Zdzisława Antoniewicza, dra Józefa Antalla seniora, prezesa polskiego Komitetu Obywatelskiego Henryka Sławika, dyrektora Instytutu Polskiego Zbigniewa Załęskiego i innych. Polskiemu gimnazjum w Balatonboglár do końca wojny udzielał dużej pomocy organizacyjnej, finansowej i moralnej, mobilizując do tej ważnej dla niego sprawy wielu innych księży i to nie tylko z diecezji vesprémskiej. Fakt ten nie pozostał w tajemnicy przed hitlerowcami.
W 1944 ks. László Lékai został radcą biskupim i proboszczem w Murakeresztúr. W latach 1944–1948 był już sekretarzem biskupa, m.in. w latach 1944–1945 Józsefa Mindszentyego. Kilka dni po zajęciu Węgier przez III Rzeszę razem z biskupem Mindszentym ks. László Lékai został uwięziony przez Gestapo w jednym z najsurowszych więzień na Węgrzech – w Sopronkőhida, skąd uwolniono ich dopiero w lipcu po interwencji regenta Miklósa Horthyego. Po przewrocie Szálasiego 27 listopada 1944 roku ks. Lékai i biskup Mindszenty znów zostali uwięzieni w Sopronkőhida.
Po zakończeniu działań wojennych ks. László Lékai wrócił do swojej parafii w Balatonlelle i do wcześniejszych obowiązków kurialnych. Po uwięzieniu kardynała Mindszentyego ks. Lékai został odsunięty na bok i z kurii biskupiej w Veszprém wrócił do Balatonlelle. Po latach oceniano w prasie: „potrafił znaleźć wspólne słowo z każdym wiernym i dlatego ludzie tłumnie przychodzili do niego ze swoimi troskami”. W 1972 został mianowany administratorem apostolskim diecezji veszprémskiej, a wkrótce po tym jej koadiutorem i biskupem tytularnym Girus Tarasii. Wtedy uruchomił wydział korespondencyjny Akademii Teologicznej w Budapeszcie.
12 lutego 1976 papież Paweł VI mianował bpa László Lékaia arcybiskupem budapeszteńsko-ostrzyhomskim, a 24 maja 1976 abp Lékai otrzymał kapelusz kardynalski. Jego tytularnym kościołem w Rzymie został znajdujący się poza murami kościół pod wezwaniem św. Teresy. Jako prymas abp László Lékai, mimo stałego nacisku ze strony komunistycznych władz, trzymał się linii prymasa Mindszentyego. Brał udział w obu konklawe w 1978 roku. To jemu przypadło w udziale uzyskać od papieża Pawła VI pomieszczenie w grocie pod bazyliką św. Piotra w Rzymie, gdzie dwadzieścia pięć lat później papież Jan Paweł II 8 października 1980 poświęcił kaplicę Najświętszej Pani Węgier ("Magyarok Nagyasszonya Kápolna").
Odznaczony Krzyżem Wielkim Orderu Zasługi Rzeczypospolitej Polskiej (pośmiertnie, 2010).

</doc>
<doc id="868205" url="https://pl.wikipedia.org/wiki?curid=868205" title="Filippo Pozzato">
Filippo Pozzato

Filippo Pozzato (ur. 10 września 1981 w Sandrigo) – włoski kolarz szosowy występujący w profesjonalnym zespole Southeast-Venezuela. 

</doc>
<doc id="868206" url="https://pl.wikipedia.org/wiki?curid=868206" title="Isadore Singer">
Isadore Singer

Isadore Manual Singer (ur. 3 maja 1924 w Detroit, zm. 11 lutego 2021) – amerykański matematyk, profesor Wydziału Matematyki Massachusetts Institute of Technology.
Jest znany przede wszystkim z udowodnienia (wspólnie z Michaelem Atiyahem) twierdzenia o indeksie. W roku 2004 został za to wyróżniony Nagrodą Abela.

</doc>
<doc id="868208" url="https://pl.wikipedia.org/wiki?curid=868208" title="Collegium Marianum na Kopcu">
Collegium Marianum na Kopcu



</doc>
<doc id="868210" url="https://pl.wikipedia.org/wiki?curid=868210" title="Suchy Las (powiat kolski)">
Suchy Las (powiat kolski)

Suchy Las – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.
Zobacz też.
Suchy Las

</doc>
<doc id="868213" url="https://pl.wikipedia.org/wiki?curid=868213" title="Gryglaki">
Gryglaki

Gryglaki – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.

</doc>
<doc id="868216" url="https://pl.wikipedia.org/wiki?curid=868216" title="21 Słowacka Brygada Zmotoryzowana">
21 Słowacka Brygada Zmotoryzowana



</doc>
<doc id="868218" url="https://pl.wikipedia.org/wiki?curid=868218" title="Rdzawiec">
Rdzawiec

Rdzawiec ("Pollachius pollachius") – gatunek morskiej ryby dorszokształtnej z rodziny dorszowatych (Gadidae).
Zasięg występowania.
Północny Atlantyk. W Bałtyku spotykany rzadko (najczęściej w jego zachodniej części).
Charakterystyka.
Prowadzi drapieżny tryb życia, poluje głównie na ryby ławicowe oraz skorupiaki. Osiąga długość od 30 cm do 100 cm (maksymalnie 130 cm), maksymalna masa ciała wynosi 18 kg.
Rozmnażanie.
Tarło odbywa się wiosną, na głębokości od 60 do 200 m.

</doc>
<doc id="868219" url="https://pl.wikipedia.org/wiki?curid=868219" title="Indywidualne Mistrzostwa Europy Juniorów na Żużlu 1979">
Indywidualne Mistrzostwa Europy Juniorów na Żużlu 1979

Indywidualne Mistrzostwa Europy Juniorów na Żużlu 1979 - cykl turniejów żużlowych mających wyłonić najlepszych żużlowców do lat 23 na świecie w roku 1979. Tytuł wywalczył Amerykanin Ron Preston. Oficjalnie zawody rozegrane zostały pod szyldem indywidualnych mistrzostw Europy juniorów.

</doc>
<doc id="868222" url="https://pl.wikipedia.org/wiki?curid=868222" title="Riccardo Riccò">
Riccardo Riccò

Riccardo Riccò (ur. 1 września 1983 w Formigine) – włoski kolarz występujący w barwach ekipy Vacansoleil.
W 2007 roku rozsławił się wygrywając dwukrotnie etapy na wyścigu Tirreno-Adriatico. W klasyfikacji generalnej zajął jednak dość odległe, 12. miejsce. Wygrał jednak klasyfikację punktową tego wyścigu. W 2007 roku wygrał etap na Giro d'Italia, a w całym wyścigu zajął 6. miejsce. W 2008 roku odniósł dwa etapowe zwycięstwa w Tour de France.
17 lipca 2008 w wyniku kontroli antydopingowej w jego organizmie wykryto erytropoetynę (EPO 3. generacji – CERA) a jego zespół wycofał się z Tour de France. Następnego dnia Ricco został usunięty z drużyny.
2 października 2008 Włoski Komitet Olimpijski podjął decyzję o jego dyskwalifikacji na dwa lata – jest to łączna kara za przewinienie dopingowe (18 miesięcy) oraz za pomoc doktorowi Carlo Santuccione (6 miesięcy).
W niedzielę 6 lutego 2011 r. podczas treningu Ricco poczuł się źle i poprosił narzeczoną Vanię Rossi o odwiezienie na pogotowie ratunkowe w miejscowości Pavullo. Tam przyznał się lekarzowi, że przetoczył sobie krew, którą przechowywał od 25 dni w swoim domu w lodówce. Kolarza w ciężkim stanie przewieziono z Pavullo do szpitala w Modenie. Za recydywę dopingową groziła mu dożywotnia dyskwalifikacja. 19 kwietnia 2012 kolarz został zdyskwalifikowany na 12 lat..

</doc>
<doc id="868229" url="https://pl.wikipedia.org/wiki?curid=868229" title="Józefowo (gmina Babiak)">
Józefowo (gmina Babiak)

Józefowo – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.

</doc>
<doc id="868231" url="https://pl.wikipedia.org/wiki?curid=868231" title="Tragedia w Columbine High School">
Tragedia w Columbine High School



</doc>
<doc id="868233" url="https://pl.wikipedia.org/wiki?curid=868233" title="Indywidualne Mistrzostwa Europy Juniorów na Żużlu 1980">
Indywidualne Mistrzostwa Europy Juniorów na Żużlu 1980

Indywidualne Mistrzostwa Europy Juniorów na Żużlu 1980 – cykl turniejów żużlowych mających wyłonić najlepszych żużlowców do lat 23 na świecie. Tytuł wywalczył Duńczyk Tommy Knudsen. Oficjalnie zawody rozegrane zostały pod szyldem indywidualnych mistrzostw Europy juniorów.

</doc>
<doc id="868234" url="https://pl.wikipedia.org/wiki?curid=868234" title="Kawęczyn (powiat kolski)">
Kawęczyn (powiat kolski)

Kawęczyn – część wsi Lubotyń w Polsce, położona w województwie wielkopolskim, w powiecie kolskim, w gminie Babiak.
W latach 1975–1998 Kawęczyn administracyjnie należał do województwa konińskiego.

</doc>
<doc id="868235" url="https://pl.wikipedia.org/wiki?curid=868235" title="Schmittenhöhe">
Schmittenhöhe

Schmittenhöhe - szczyt alpejski o wysokości 1.965 m n.p.m. położony w paśmie Alp Kitzbühelskich (niem. "Kitzbüheler Alpen") górujący nad miejscowością Zell am See.
Ośrodek sportów zimowych - 2 kolejki linowe, 4 kolejki gondolowe, 9 kolejek krzesełkowych, 7 wyciągów orczykowych. Razem z Kitzsteinhorn i Maiskogel tworzy ośrodek sportów narciarskich Europa Sportregion.

</doc>
<doc id="868238" url="https://pl.wikipedia.org/wiki?curid=868238" title="Prostownik tyrystorowy">
Prostownik tyrystorowy



</doc>
<doc id="868240" url="https://pl.wikipedia.org/wiki?curid=868240" title="Pollachius">
Pollachius

Pollachius – rodzaj ryb z rodziny dorszowatych (Gadidae).
Występowanie.
Północny Ocean Atlantycki i przyległe morza, głównie w strefie przybrzeżnej na głębokościach do 200 m.
Klasyfikacja.
Gatunki zaliczane do tego rodzaju:

</doc>
<doc id="868244" url="https://pl.wikipedia.org/wiki?curid=868244" title="Lucynowo (powiat kolski)">
Lucynowo (powiat kolski)

Lucynowo – wieś w Polsce położona w województwie wielkopolskim, w powiecie kolskim, w gminie Babiak.
Linki zewnętrzne.
Lucynowo

</doc>
<doc id="868245" url="https://pl.wikipedia.org/wiki?curid=868245" title="Olszak">
Olszak



</doc>
<doc id="868246" url="https://pl.wikipedia.org/wiki?curid=868246" title="Wim Koevermans">
Wim Koevermans

Wilhelmus ("Wim") Jacobus Koevermans (ur. 28 czerwca 1960 we Vlaardingen) – piłkarz holenderski grający na pozycji środkowego obrońcy.
Kariera klubowa.
Koevermans jest wychowankiem klubu Fortuny Vlaardingen. Następnie trafił do FC Vlaardingen, innego klubu z tego miasta i grał z nim w drugiej lidze Holandii. W 1980 roku Koevermans przeszedł do innego zespołu z tej ligi, Fortuny Sittard, z którą w 1982 roku awansował do Eredivisie. W sezonie 1982/1983 Fortuna była jedną z rewelacji sezonu i zajęła wysokie 8. miejsce w lidze, a dobrze spisała się też linia obrony z Koevermansem, która straciła 47 goli. W sezonie 1983/1984 doszedł z Fortuną do finału Pucharu Holandii, w którym klub z miasta Sittard przegrał 0:1 z Feyenoordem. Jednak rotterdamski klub wywalczył także mistrzostwo kraju, toteż Fortuna w sezonie 1984/1985 wystąpiła w Pucharze Zdobywców Pucharów, w którym dotarła do ćwierćfinału, po drodze pokonując m.in. Wisłę Kraków. Koevermans przez lata był jednym z lepszych zawodników Fortuny, która co roku plasowała się w pierwszej dziesiątce ligi. Indywidualnie największy sukces osiągnął on w sezonie 1987/1988, gdy zdobył aż 9 goli w lidze. To zaowocowało transferem do FC Groningen i tym samym Koevermans odszedł z Fortuny po 8 sezonach gry. Z Groningen w 1989 roku zagrał w finale Pucharu Holandii, przegranym z mistrzem kraju PSV Eindhoven, a w sezonie 1989/1990 dość niespodziewanie zakończył piłkarską karierę w wieku 30 lat.
Kariera reprezentacyjna.
W reprezentacji Holandii Koevermans zadebiutował 24 maja 1988 roku w przegranym 1:2 meczu z Bułgarią. W tym samym roku był członkiem kadry na Euro 1988. Nie wystąpił tam jednak ani jednego meczu w drużynie Rinusa Michelsa, która przywiozła z RFN złoty medal. W kadrze "Oranje" Koevermans wystąpił tylko w 1 meczu.
Kariera trenerska.
Koevermans po zakończeniu kariery piłkarskiej został trenerem. Najpierw był asystentem trenera w FC Groningen, a następnie prowadził kluby z Eredivisie i Eerstedivisie: RBC Roosendaal, NEC Nijmegen oraz MVV Maastricht.

</doc>
<doc id="868249" url="https://pl.wikipedia.org/wiki?curid=868249" title="GBH">
GBH



</doc>
<doc id="868251" url="https://pl.wikipedia.org/wiki?curid=868251" title="Zell am See">
Zell am See

Zell am See – miasto powiatowe w Austrii, w kraju związkowym Salzburg, siedziba powiatu Zell am See. Leży nad jeziorem Zeller See, które bierze swoją nazwę od miasta. Zell am See zamieszkują 9759 osoby (1 stycznia 2017). Po Saalfelden am Steinernen Meer jest drugim co do wielkości miastem powiatu.
Leży około 60 km na południowy zachód od Salzburga, ok. 100 km na wschód od Innsbrucka i ok. 30 km na północ od najwyższego szczytu Austrii – Großglockner, który osiąga 3798 m n.p.m. Miasto otoczone jest przez Alpy Kitzbühelskie na zachodzie, Alpy Salzburskie na północnym wschodzie oraz Wysokie Taury na południu.
Ważny ośrodek sportów zimowych. Rozgrywano tu zawody w ramach Pucharu Świata w narciarstwie alpejskim oraz Pucharu Świata w snowboardzie.
Kilka kilometrów na południowy wschód od Zell am See znajduje się zamek Fischhorn, w którym w 1945 roku Bohdan Urbanowicz odkrył kilkanaście tysięcy dzieł sztuki zrabowanych przez Niemców z Polski podczas II wojny światowej.
Współpraca.
Miejscowość partnerska:

</doc>
<doc id="868256" url="https://pl.wikipedia.org/wiki?curid=868256" title="Olszak (powiat kolski)">
Olszak (powiat kolski)

Olszak – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.

</doc>
<doc id="868260" url="https://pl.wikipedia.org/wiki?curid=868260" title="Iwan Czeparinow">
Iwan Czeparinow

Iwan Czeparinow, bułg. Иван Чепаринов (ur. 26 listopada 1986 w Asenowgradzie) – bułgarski szachista, arcymistrz od 2004 roku.
Kariera szachowa.
W szachy gra od piątego roku życia. W 2000 roku zdobył tytuł mistrza Bułgarii juniorów oraz zajął III miejsce w jednym z otwartych turniejów festiwalu "Corus" w Wijk aan Zee, m.in. pokonując arcymistrzów Borislava Ivkova i Alfonso Romero Holmesa. Na przełomie 2000 i 2001 roku uzyskał ponad 200 punktowy przyrost na liście rankingowej FIDE (z 2189 na 2411), co potwierdziło opinię, iż jest jednym z najbardziej utalentowanych bułgarskich szachistów. W 2002 podzielił II miejsce (z m.in. Robertem Kempińskim) w turnieju "open" w Linares oraz triumfował w Mondariz. W 2003 podzielił I lokatę w kołowym turnieju w Pančevie oraz ponownie zwyciężył (wraz z Mihai Subą) w Mondariz. W bardzo udanym dla niego 2004 roku zdobył w Sofii złoty medal mistrzostw Bułgarii oraz triumfował w turniejach rozegranych w Ferrol, Ortigueira, Mancha Real, Collado Villalba oraz Elgoibar. W kolejnym roku zwyciężył w turnieju "open" w Linares oraz po raz drugi stanął na najwyższym podium mistrzostw swojego kraju, rozegranych w Plewen. Wystąpił również w Pucharze Świata w Chanty-Mansyjsku, awansując do III rundy (po zwycięstwach nad Aleksiejem Fiodorowem i Wasilijem Iwanczukiem), w której uległ po dogrywce Magnusowi Carlsenowi. Na przełomie 2005 i 2006 roku osiągnął duży sukces, dzieląc II miejsce (za Rusłanem Ponomariowem, a wraz z Pentalą Harikrishna) w silnie obsadzonym turnieju w Pampelunie. W tym samym roku podzielił I m. w otwartym turnieju w Hoogeveen, natomiast w 2007 - w Morelii. Również w 2007 roku zwyciężył w turnieju "Sigeman &amp; Co" w Malmö, zajął II m. (za Siergiejem Karjakinem) w Amsterdame oraz awansował do ćwierćfinału Pucharu Świata w Chanty-Mansyjsk (uległ w nim Magnusowi Carlsenowi). W 2012 podzielił I m. (wspólnie z Ivanem Sokolovem i Jonny Hectorem) w turnieju "Politiken Cup" w Kopenhadze, zwyciężył w Burgasie oraz po raz trzeci w karierze zdobył tytuł indywidualnego mistrza Bułgarii. W 2014 zajął I m. w Albenie.
Wielokrotnie reprezentował Bułgarię w turniejach drużynowych, m.in.:
Jest stałym współpracownikiem Weselina Topałowa, będąc w sztabie byłego mistrza świata odpowiedzialnym jest za komputerowe analizy. Drugą pasją Czeparinowa, poza komputerami, jest piłka nożna.
Najwyższy ranking w karierze osiągnął 1 stycznia 2008, z wynikiem 2713 punktów zajmował wówczas 19. miejsce na światowej liście FIDE.

</doc>
<doc id="868261" url="https://pl.wikipedia.org/wiki?curid=868261" title="Newski Prospekt">
Newski Prospekt

Newski Prospekt (ros. Не́вский проспе́кт) – główna ulica Petersburga. Zaplanowana przez Piotra Wielkiego.
Aleja łączy budynek Admiralicji, Dworzec Moskiewski i sobór Aleksandra Newskiego. Przy Newskim Prospekcie znajdują się m.in. neoklasyczny sobór Kazańskiej Ikony Matki Bożej, Dom Knigi, monument Katarzyny II, Grand Hotel Europa, Rosyjska Narodowa Biblioteka.
Ulica przekracza rzekę Fontankę po zbudowanym w latach 1839-1841 moście Aniczkowskim, ozdobionym posągami koni dłuta Jerzego Klodta von Jürgensburga. Most ten udekorowano w 1842 dwiema identycznymi grupami jeźdźców prowadzących ujarzmione konie - brązowe rzeźby stanęły po stronie wschodniej mostu, a ich identyczne kopie z gipsu po stronie zachodniej. Rzeźby gipsowe dwukrotnie miano zastąpić brązowymi, jednak posągi cieszyły się tak ogromną popularnością, że dwukrotnie car ofiarował je w prezencie: cesarzowi Niemiec do Berlina oraz królowi Królestwa Obojga Sycylii do Neapolu. Ostatecznie autor wykonał na drugi kraniec mostu dwa zupełnie nowe posągi umieszczone na moście w 1851 roku. Zamiast grupy Dioskurów, powstał nowy temat – 4 etapy ujarzmienia konia.
W latach 1918–1944 Newski Prospekt nosił nazwę "Prospektu 25 Października", na cześć rewolucji październikowej.

</doc>
<doc id="868263" url="https://pl.wikipedia.org/wiki?curid=868263" title="Mandzuszir chijd">
Mandzuszir chijd

Mandzuszir chijd () – klasztor buddyjski w Mongolii, położony w ajmaku Töw (centralnym). 
Założony w 1733, rozbudowywany był przez dwa stulecia. Na początku XX wieku w obrębie klasztoru znajdowało się 21 świątyń, wystawiano w nim taniec "cam". Klasztor zniszczyli komuniści w latach trzydziestych XX wieku. Dopiero w 1989 odbudowano jedną ze świątyń – Pałac Lawiran – w której prezentowana jest ekspozycja muzealna; pozostałe obiekty znajdują się w stanie ruiny. 
W okolicy klasztoru znajdują się płaskorzeźby z przedstawieniami o tematyce religijnej, duże miedziane zbiorniki wykorzystywane niegdyś przez mnichów oraz zrekonstruowana w ostatnich latach stupa.

</doc>
<doc id="868264" url="https://pl.wikipedia.org/wiki?curid=868264" title="T92 HMC">
T92 HMC

T92 Howitzer Motor Carriage (HMC) – amerykańska haubica samobieżna opracowana w okresie II wojny światowej.
Pojazd powstał na nieco zmodyfikowanym podwoziu czołgu M26 Pershing, na którym zamontowano haubicę kalibru 240 mm M1. W marcu 1945 zamówiono krótką serię produkcyjną i pierwszy model testowy został zbudowany w lipcu tego roku. Równolegle prowadzono prace projektowe nad działem samobieżnym T93 Gun Motor Carriage (GMC) uzbrojonym w dłuższą, 8-calową (kaliber 203 mm) armatę.
Pierwotnie planowano, że T92 i T93 zostaną użyte w czasie inwazji na Japonię (operacja Downfall). Po wcześniejszej niż się spodziewano kapitulacji Japonii żaden z tych pojazdów nie wszedł jednak do produkcji seryjnej i nigdy nie zostały one użyte bojowo.

</doc>
<doc id="868265" url="https://pl.wikipedia.org/wiki?curid=868265" title="8in Gun Motor Carriage T93">
8in Gun Motor Carriage T93



</doc>
<doc id="868266" url="https://pl.wikipedia.org/wiki?curid=868266" title="Rewolucja parlamentarna w Anglii">
Rewolucja parlamentarna w Anglii



</doc>
<doc id="868268" url="https://pl.wikipedia.org/wiki?curid=868268" title="T92">
T92



</doc>
<doc id="868269" url="https://pl.wikipedia.org/wiki?curid=868269" title="T93">
T93



</doc>
<doc id="868270" url="https://pl.wikipedia.org/wiki?curid=868270" title="Chloroplastida">
Chloroplastida



</doc>
<doc id="868274" url="https://pl.wikipedia.org/wiki?curid=868274" title="Coach (zespół muzyczny)">
Coach (zespół muzyczny)

Coach – polski zespół country założony w 1985 roku w Krakowie. Wkrótce debiutował koncertem w Piwnicy pod Baranami. Zespół cechuje duży profesjonalizm twórczy i wykonawczy, co stawia go w czołówce polskich zespołów country. Na jego repertuar składają się standardy muzyki country oraz własne kompozycje wokalno-instrumentalne utrzymane w stylu country rock, pop i western swing.
Grupa występowała na wszystkich ważniejszych imprezach country w kraju, m.in. na "Pikniku Country" w Mrągowie, "Trucker Country" w Krakowie, "Country w Bieszczadach" w Lesku, "Konwoju Country" w Ostrołęce i "CROCK-u" w Ustrzykach Dolnych. Często koncertowała za granicą, m.in. w Austrii, Czechach, Niemczech, Szwecji, Szwajcarii, na Litwie, Łotwie i we Włoszech. Można ją było zobaczyć i usłyszeć w kilku programach TV, takich jak: "Scena Country" (TVP Polonia) i "Country Bar" (TV Katowice). W 1998 została uznana "Zespołem Roku" w plebiscytach magazynów "Dyliżans" i "Country Cousins".

</doc>
<doc id="868275" url="https://pl.wikipedia.org/wiki?curid=868275" title="Deewana">
Deewana

Deewana (tj. "Szalony, zwariowany", in. tytuł "Diwana", niem. "Im Zeichen der Liebe" lub "Verrückt", ang. "Crazy") – bollywoodzki dramat miłosny, film akcji i musical, reżyserowany przez Raj Kanwar. W filmie zadebiutował Shah Rukh Khan.
Fabuła.
Kajal (Divya Bharti), piękna dziewczyna z biednego domu, zakochuje się w piosenkarzu Ravi (Rishi Kapoor). Mężczyzna odwzajemnia uczucie i wkrótce poślubia Kajal. Wywołuje to wściekłość jego wuja, Dhiredra Pratap (Amrish Puri), który liczył na przejęcie rodzinnego dziedzictwa. Dochodzi do rodzinnej kłótni, podczas której Ravi, broniąc zaatakowanej Kajal, zabija syna Dhiredra Pratapa, za co sam płaci śmiercią. Aby umknąć przed gniewem wuja, matka Ravi z młodą synową uciekają do miasta. Tam spotykają Raju Sahay (Shah Rukh Khan), syna bogatego przemysłowca (Dalip Tahil). Spotkanie z Kajal zmienia życie hulaki, który przeciwstawia się ojcu odrzucającemu pomysł poślubienia wdowy. Raja dla swojej miłości opuszcza go i powoli zdobywa serce zranionej dziewczyny.
Piosenki.
Nagrodzonymi Nagrodą Filmfare twórcami muzyki jest debiut Nadeem-Shravan, który skomponował muzykę do takich filmów jak "Dil Hai Ki Manta Nahin" 1991, "Zamaana Deewana" 1995, "Raja" 1995, "Raja Hindustani" 1996, "Pardes (film)" 1997, "Judaai" 1997, "Hum Tumhare Hain Sanam" 2001 i "Raaz" 2002

</doc>
<doc id="868276" url="https://pl.wikipedia.org/wiki?curid=868276" title="Rekin kolczasty">
Rekin kolczasty

Rekin kolczasty ("Echinorhinus brucus") – gatunek ryby chrzęstnoszkieletowej z rodziny Echinorhinidae.
Taksonomia.
Rekin ten został opisany przez francuskiego przyrodnika Pierre’a Josepha Bonnaterre w 1788 roku na łamach "Tableau encyclopédique et méthodique des trois regnes de la nature" jako "Squalus brucus". Epitet gatunkowy pochodzi od greckiego "brux" lub "bruchios" oznaczającego „z głębi morza”. Okaz typowy zaginął. W 1816 roku Henri de Blainville stworzył dla tego gatunku nowy rodzaj "Echinorhinus". Aż do lat 60. XX wieku osobniki z gatunku "Echinorhinus cookei" zamieszkujące wody Oceanu Spokojnego uważane były za populację rekina kolczastego.
Zasięg występowania.
Gatunek rzadki, ale szeroko rozprzestrzeniony w wodach oceanicznych, na głębokościach od 10–900 m p.p.m. Występuje prawie we wszystkich tropikalnych wodach morskich z wyjątkiem wschodniego Oceanu Spokojnego, czasem można go spotkać w morzach strefy umiarkowanej.
Opis.
Jest to duży rekin – długość ciała dochodzi do 3 m, a masa do 230 kg. Jego ciało pokryte jest sterczącymi płytkami, zaopatrzonymi w dodatkowe kolce, stąd polska nazwa gatunku.
Żywi się mniejszymi rekinami, rybami kostnymi i krabami. Mimo dużych rozmiarów i drapieżnego trybu życia nie zanotowano ataków rekina kolczastego na ludzi.

</doc>
<doc id="868277" url="https://pl.wikipedia.org/wiki?curid=868277" title="Wilbert Suvrijn">
Wilbert Suvrijn

Wilbert Suvrijn (ur. 26 października 1962 w Sittard) – piłkarz holenderski grający na pozycji defensywnego pomocnika lub środkowego obrońcy.
Kariera klubowa.
Suvrijn pochodzi z miasta Sittard i tam też zaczynał piłkarską karierę w Fortunie Sittard. Do pierwszej drużyny trafił w 1981 roku i wtedy też zadebiutował w Eerste divisie. Pierwszy sezon w karierze był udany, bo w 1982 roku awansował z Fortuną do Eredivisie. W sezonie 1982/1983 Fortuna była jedną z rewelacji sezonu i zajęła wysokie 8. miejsce w lidze. W sezonie 1983/1984 Suvrijn doszedł z Fortuną do finału Pucharu Holandii, w którym klub ten przegrał 0:1 z Feyenoordem Rotterdam. Jednak rotterdamski zespół wywalczył także mistrzostwo kraju, toteż Fortuna w sezonie 1984/1985 wystąpiła w Pucharze Zdobywców Pucharów, w którym dotarła do ćwierćfinału, po drodze pokonując m.in. Wisłę Kraków. W Fortunie Suvrijn grał do lata 1986 i wtedy przeszedł do Rody Kerkrade. W 1988 roku po raz drugi w karierze wystąpił w finale Pucharu Holandii, w którym jednak po raz drugi schodził z boiska jako pokonany (Roda przegrała 2:3 po dogrywce z PSV Eindhoven. W zespole z Kerkrade Wilbert grał do 1989 roku i latem wyjechał do francuskiego Montpellier HSC. W 1990 roku osiągnął z nim swój największy sukces w piłce klubowej, jakim było zdobycie Pucharu Francji. W Montpellier grał do końca sezonu 1992/1993 i zakończył karierę w wieku 31 lat.
Kariera reprezentacyjna.
W reprezentacji Holandii Suvrijn zadebiutował 29 kwietnia 1986 roku w zremisowanym 0:0 meczu ze Szkocją. W 1988 roku był członkiem kadry na Euro 1988. Wystąpił tam jednak w 2 meczach drużyny Rinusa Michelsa: wygranym 3:1 z Anglią oraz półfinałowym wygranym 2:1 z RFN. Nie wystąpił w wygranym 2:0 finale z ZSRR. W kadrze „Oranje” Suvrijn wystąpił łącznie w 9 meczach.

</doc>
<doc id="868279" url="https://pl.wikipedia.org/wiki?curid=868279" title="Królowie Plemienia Durina">
Królowie Plemienia Durina

Królowie Plemienia Durina – władcy ze stworzonej przez J.R.R. Tolkiena mitologii Śródziemia.
Byli to przywódcy najważniejszego spośród plemion krasnoludzkich, plemienia Durina, którego dzieje Tolkien przedstawił stosunkowo najpełniej. Spośród nich kilku odgrywa ważną rolę w "Hobbicie" i "Władcy Pierścieni". Pozostali opisani są, krócej lub dłużej, w części trzeciej "Dodatku A" ("Plemię Durina"), dołączonego do "Powrotu króla" lub też w innych tekstach Tolkiena, zawartych w "Niedokończonych opowieściach" i "Historii Śródziemia".
Imiona wszystkich królów Plemienia Durina pochodzą z języka staronordyckiego. Tolkien świadomie zaczerpnął je z listy karłów, fragmentu "Völuspy", pieśni zawartej w " Eddzie poetyckiej". Pisarz przyjął konwencję, wedle której "Władca Pierścieni" ma być przekładem fikcyjnego źródła, "Czerwonej Księgi". Zatem miana staronordyckie użyte zostały jako tłumaczenia imion z języka ludzi z Dale, którego krasnoludowie używali na co dzień (imiona w ich własnej mowie są nieznane).
Historia.
Królowie Plemienia Durina pochodzili z rodu założonego przez Durina Nieśmiertelnego. Korona dziedziczona była w linii męskiej, z ojca na syna, ewentualnie na najbliższego męskiego potomka. Monarchowie ci byli zarazem władcami kolejnych siedzib plemienia: Khazad-dûm, gór Ered Mithrin i Ereboru. Pośród innych plemion krasnoludzkich cieszyli się sporym szacunkiem, jako że byli przywódcami najstarszego plemienia.
Nie ma pewnych informacji o zakresie ich władzy. Prawdopodobnie w czasach, kiedy Plemię Durina nie miało stałej siedziby (np. gdy zostali wypędzeni z Ereboru przez Smauga) władza królewska słabła. Od połowy Drugiej Ery do 2845 roku Trzeciej Ery w posiadaniu królów Plemienia Durina był najpotężniejszy z Siedmiu Pierścieni Władzy.
W okresie, gdy siedzibą Plemienia Durina był Erebor, królowie Plemienia Durina nosili tytuł "Króla pod Górą". Został on utworzony dla Thráina I. Wyjątkowo tytuł był użyty w innych okolicznościach: nosił go Thorin I wraz z czterema pokoleniami potomków, którzy rządzili ze zboczy Ered Mithrin, obwołał się nim również Smaug, który zawłaszczył sobie ten tytuł.
Lista znanych królów.
Durin Nieśmiertelny.
Najstarszy z Siedmiu Ojców krasnoludów, założyciel i pierwszy władca Khazad-dûm.
Durin III.
Postać wzmiankowana w "Dodatku A (Kronikach królów i władców)" do "Władcy Pierścieni" oraz w tekście "Historii Galadrieli i Celeborna".
Rządy sprawował w połowie Drugiej Ery. Wówczas to mieszkańcy Khazad-dûm utrzymywali bardzo przyjazne kontakty z elfami z Eregionu. Wedle tradycji krasnoludów to właśnie Durin III otrzymał od złotników z Gwaith-i-Mírdain jeden z Siedmiu Pierścieni Władzy.
W czasie wojny elfów z Sauronem (lata 1695–1701) Durin udzielił wsparcia sąsiadom. Jego poddani, wraz z grupą elfów z Lothlórien, zaatakowali wojska Władcy Ciemności od tyłu, dzięki czemu Elrond zdołał schronić się w Imladris (1697 rok). Krasnoludowie zaś obronili się przed odwetem Saurona, wycofując się w porę i zamykając za sobą bramy swej podziemnej siedziby.
Imię Durin ("durinn") znaczy po staronordycku "śpiący".
Durin VI.
Postać z "Dodatku A".
Urodzony w 1731 roku Trzeciej Ery, władał Khazad-dûm w dwudziestym stuleciu tej ery. Jego panowanie zakończyło się tragicznie. W 1980 roku krasnoludowie, eksplorując złoża mithrilu pod Caradhrasem, przypadkowo uwolnili z podziemnej kryjówki Balroga, dawnego sługę Morgotha, który zaatakował mieszkańców Khazad-dûm i zabił ich władcę, zyskując miano "Zguba Durina".
Następcą Durina VI był jego syn Náin I.
Náin I.
Postać z "Dodatku A".
Urodzony w 1832 roku Trzeciej Ery, tron objął po śmierci swego ojca, Durina VI. Jego rządy trwały bardzo krótko, bowiem już w 1981 roku został zabity przez Balroga, który wypędził wszystkich krasnoludów z Khazad-dûm. Syn Náina Thráin I, wraz ze swymi poddanymi, musiał szukać nowej siedziby.
Thráin I Stary.
Postać wspomniana przez bohaterów "Hobbita", więcej informacji na jego temat zawarto w "Dodatku A".
Urodził się w 1934 roku Trzeciej Ery. Po śmierci ojca, gdy krasnoludowie uciekli z Khazad-dûm, stanął na czele największej z grup poddanych i poprowadził ich na północ, na ziemie Rhovanionu. W 1999 roku dotarł do Ereboru i założył tam nowe królestwo. Jako pierwszy spośród władców plemienia Durina nosił tytuł Króla pod Górą. Podczas prac kopalnianych we wnętrzu góry odkrył słynny Arcyklejnot. Zmarł w 2190 roku. W późniejszych czasach zwano go też Thráinem Starym.
Jego synem i następcą był Thorin I.
Imię Thráin ("þrainn") po staronordycku znaczy "nieustępliwy".
Thorin I.
Postać z "Dodatku A".
Urodził się w 2035 roku, w Ereborze. Po objęciu korony jeszcze przez pewien czas zamieszkiwał tam, lecz w 2210 roku opuścił dotychczasową siedzibę. Wraz z poddanymi osiedlił się w nowym miejscu, położonych bardziej na północ, w górach Ered Mithrin. Wkrótce skupiła się tam największa liczba krasnoludów z plemienia Durina, dołączali bowiem do Thorina współplemieńcy mieszkający gdzie indziej czy też tułający się po Śródziemiu. Monarcha zmarł w 2289 roku.
Jego synem i następcą był Glóin.
Imię Thorin ("þórinn") po staronordycku znaczy "odważny".
Glóin.
Postać z "Dodatku A".
Urodził się w 2136 roku Trzeciej Ery, w Ereborze. Wraz z ojcem przeniósł się do Ered Mitrin, gdzie spędził resztę swego życia. Jego panowanie, trwające od 2289 roku, upłynęło w spokoju. Glóin zmarł w 2385 roku.
Jego synem i następcą był Óin.
Imię Glóin ("gloinn") znaczy po staronordycku "rozpalony".
Óin.
Postać z "Dodatku A".
Urodził się w 2238 roku Trzeciej Ery, w Ered Mithrin, gdzie spędził całe życie. Jego rządy, trwające od 2385 roku, upłynęły w spokoju. Zmarł w 2488 roku.
Jego synem i następca był Náin II.
Imię Óin ("óinn") znaczy po staronordycku "straszliwy".
Náin II.
Postać z "Dodatku A".
Urodził się w 2338 roku w Ered Mithrin, gdzie spędził całe życie. Panował do 2585 roku, kiedy zmarł. Właśnie za jego rządów, od 2570 roku, smoki zaczęły napadać na krasnoludów, zamieszkujących Góry Szare.
Jego następcą był Dáin I. Monarcha miał jeszcze jednego syna, Borina.
Dáin I.
Postać z "Dodatku A".
Urodził się w 2440 roku Trzeciej Ery, w Ered Mithrin, gdzie spędził całe życie. Nie panował długo po zgonie swego ojca. W 2589 roku, już po czterech latach, zginął. Śmierć dosięgła go na progu jego własnej komnaty, tam bowiem wdarł się smok zimny i zabił monarchę.
Dáin miał trzech synów: Thróra (dziedzica korony), Fróra i Gróra.
Imię Dáin ("dainn") znaczy po staronordycku "jak śmierć".
Thrór.
Za jego rządów Erebor przeżył czasy wielkiego rozkwitu, aż do momentu zdobycie góry przez smoka Smauga. Wypędzony z królestwa Thrór tułał się po Śródziemiu. Zginął w Morii, gdy próbował wrócić do siedziby przodków.
Thráin II.
Całe życie spędził na wygnaniu. Był ostatnim spośród królów Plemienia Durina, który posiadał Pierścień Władzy. W trakcie wyprawy do Ereboru, został pojmany przez sługi Czarnoksiężnika i uwięziony w Dol Guldur, gdzie zmarł.
Thorin II Dębowa Tarcza.
Organizator i przywódca wyprawy do Ereboru, w której uczestniczył Bilbo Baggins. Thorinowi udało się odnowić krasnoludzkie królestwo, lecz zginął w Bitwie Pięciu Armii.
Dáin II Żelazna Stopa.
Krewny Thorina, który objął po jego śmierci koronę. Za jego rządów Erebor ponownie rozkwitł. Podczas Wojny o Pierścień Dáin stawił opór siłom Saurona i zginął w bitwie o Dale.
Thorin III Kamienny Hełm.
Postać z "Dodatku A".
Urodził się w 2866 roku Trzeciej Ery, w Żelaznych Wzgórzach. Żył tam do 2941 roku, kiedy to przeniósł się do odnowionego królestwa krasnoludów w Ereborze.
Podczas Wojny o Pierścień walczył w bitwie o Dale. Po śmierci ojca został nowym królem i przewodził krasnoludom w trakcie oblężenia Ereboru przez Easterlingów, sojuszników Saurona. Wraz z Bardem II w końcu pokonał i przepędził przeciwników. Następnie wysłał swoich posłów na koronację króla Elessara. Przez resztę panowania, w Czwartej Erze, zachowywał przyjaźń ze Zjednoczonym Królestwem Arnoru i Gondoru i znajdował się pod jego opieką, pozostając niezależnym władcą.
Trudno powiedzieć skąd wziął się jego przydomek Kamienny Hełm.
Durin VII.
Żył w Czwartej Erze. Był ostatnim znanym królem Plemienia Durina. Za jego czasów krasnoludowie opuścili Erebor i powrócili do Khazad-dûm. Informacje na jego temat można znaleźć w "The Peoples of Middle-earth", XII tomie "Historii Śródziemia".

</doc>
<doc id="868288" url="https://pl.wikipedia.org/wiki?curid=868288" title="Muzeum Instytutu Tarnogórskiego">
Muzeum Instytutu Tarnogórskiego

Muzeum Instytutu Tarnogórskiego (skrót: MIT) – muzeum założone w 1997 w Tarnowskich Górach (drugie w mieście), funkcjonujące od 1999 jako jednostka organizacyjna towarzystwa naukowego Instytut Tarnogórski i Muzeum. Od 2014 muzeum posiada regulamin uzgodniony z Ministrem Kultury i Dziedzictwa Narodowego. Zwiedzanie wystaw muzeum jest bezpłatne.
Historia.
Muzeum powstało na bazie zbiorów gromadzonych w Instytucie Tarnogórskim – Placówce Naukowo-Badawczej (zał. 1993). Uroczystego otwarcia pierwszych sal ekspozycyjnych (31 sierpnia 1997) dokonał ppłk Przemysław A. Szudek (Komisja Historyczna w Londynie), obejmujących ówczesne wystawy stałe:
W pierwszym półroczu od otwarcia muzeum zwiedziły 472 osoby.
Budynek.
Muzeum Instytutu Tarnogórskiego mieści się w dwupiętrowej, XIX-wiecznej kamienicy przy ul. Juliusza Ligonia 7 (w Śródmieściu Tarnowskich Gór), będącej siedzibą Instytutu Tarnogórskiego i Muzeum. Sale wystaw stałych znajdują się na parterze.
Zbiory.
Muzeum posiada zbiory prezentujące:
Mała Akademia Artystyczna i Galeria „Nos”.
W 1996 przy Instytucie Tarnogórskim powstała Mała Akademia Artystyczna, przejęta potem przez muzeum. Od 2006 przy muzeum działa Galeria „Nos”, w której organizowane są wystawy czasowe we współpracy ze śląskimi artystami-fotografikami i plastykami.
Wydawnictwa.
Od 2003 Muzeum Instytutu Tarnogórskiego wydaje „Tarnogórski Rocznik Muzealny” (), którego redaktorem naczelnym jest Marek Wroński.
Rada Naukowa.
Przewodniczący:

</doc>
<doc id="868292" url="https://pl.wikipedia.org/wiki?curid=868292" title="Bone Thugs`N`Harmony">
Bone Thugs`N`Harmony



</doc>
<doc id="868301" url="https://pl.wikipedia.org/wiki?curid=868301" title="Kazimierz Szopski">
Kazimierz Szopski

Kazimierz Szopski (ur. 1911, zm. 1976) – autor nazewnictwa w zakresie obróbki plastycznej w latach 50. Współuczestniczył w tworzeniu programów nauczania w specjalności „Technologia przeróbki plastycznej” – najpierw dla studiów inżynierskich, a później dla jednolitych studiów magisterskich. Wchodził w skład zespołu naukowego Katedry Podstaw Przeróbki Plastycznej Politechniki Warszawskiej. Katedra ta powstała 1 września 1951 roku, jako jedna z 13 katedr utworzonego wówczas Wydziału Mechanicznego Technologicznego. Organizatorem i długoletnim kierownikiem Katedry był prof. dr Tadeusz Pełczyński (zm. w 1983 r.).
W skład zespołu naukowego Katedry wchodzili: zastępcy Kazimierz Bosiacki i Piotr Bukowski; asystenci doc dr Stanisław Erbel, doc dr Bogdan Łączyński i Stefan Żebrowski i prowadzący wykłady i ćwiczenia zlecone Kazimierz Szopski (autor nazewnictwa w zakresie obróbki plastycznej) i Aleksander Dobraczyński. Katedra liczyła łącznie 17 pracowników etatowych, w tym 11 nauczycieli akademickich, (1 profesora, 3 zastępców profesora, 4 adiunktów, 2 starszych asystentów i 1 asystenta).
Katedra kształciła inżynierów oraz magistrów inżynierów z możliwością zawężenia specjalizacji do przeróbki plastycznej metali na zimno, kuźnictwa matrycowego, maszyn do przeróbki plastycznej metali oraz technologii przetwórstwa tworzyw sztucznych. Brat Michała Szopskiego

</doc>
<doc id="868302" url="https://pl.wikipedia.org/wiki?curid=868302" title="Manfred (król Sycylii)">
Manfred (król Sycylii)

Manfred, wł. "Manfredo" (ur. 1232, zm. Venosa 26 lutego 1266 koło Benewentu) – król Sycylii 1258-1266, książę Benewentu i Neapolu. Syn cesarza i króla Sycylii Fryderyka II Hohenstaufa z jego pozamałżeńskiego związku z Bianką Lancią (zm. 1233/1234), córką Manfreda II, margrabiego di Busca.
Manfred studiował na uniwersytetach w Paryżu oraz Bolonii i podobnie jak jego ojciec interesował się literaturą i poezją. Po zajęciu Sycylii Manfred starał się przywrócić dawną chwałę tego królestwa z czasów Fryderyka II Hohenstaufa, na dworze w Palermo Manfred zajął się mecenatem sztuki, wspierając poetów, śpiewaków i uczonych, sam też pisał utwory poetyckie, tłumaczył dzieła naukowe z języka hebrajskiego, był również autorem ilustracji do traktatu o sokolnictwie "O sztuce polowania z ptakami" (De arte venandi cum avibus), który napisał Fryderyk II.
Dziedzictwo.
Cesarz i król Sycylii Fryderyk II Hohenstauf krótko przed swoją śmiercią legitymizował Manfreda i zrównał go ze swoimi dziećmi pochodzącymi z legalnych związków. Manfred zyskał tytuł księcia Tarentu. Po śmierci cesarza Fryderyka II (1250) Manfred został namiestnikiem Królestwa Sycylii, gdzie sprawował rządy w imieniu swojego przyrodniego brata Konrada IV, który przebywał w Niemczech. W 1251 Konrad IV przybył do Włoch, gdzie wybuchło powstanie antystaufijskie, które zostało niebawem zgniecione. Konrad IV wkrótce zmarł (1254, na malarię lub wskutek trucizny), po jego śmierci Manfred został regentem Królestwa Sycylii w imieniu Konradyna, syna Konrada IV.
Konradyn pozostawał pod faktyczną opieką papieża Innocentego IV, jednak między papieżem a Manfredem zaistniał spór, zakończony zwycięską dla Manfreda bitwą pod Foggią (grudzień 1254). Następnie Manfred walcząc przeciwko papieżowi zajął w imieniu Konradyna całą Sycylię, potem przy pomocy oddziałów Saracenów (którzy wcześniej służyli jego ojcu) zajął w latach 1255-1256, także Neapol, Kapuę i Brindisi, za co został ekskomunikowany przez nowego papieża Aleksandra IV. W kolejnych latach ekspansja Manfeda skierowała się na wybrzeża obecnej Albanii, gdzie zajął m.in. miasto Durazzo, a także wyspę Korfu (1258). Zawarł sojusz z królestwem Tessaloniki oraz z królestwem Aragonii.
Król Sycylii.
Gdy w 1258 pojawiły się pogłoski o śmierci Konradyna, Manfred tego samego roku kazał się koronować (10 sierpnia 1258) przyjmując tytuł króla Sycylii i Apulii. Został przywódcą stronnictwa Gibelinów zwalczających we Włoszech i Niemczech władzę papieską. W bitwie pod Monteparti (1260) Manfred kolejny raz pokonał wojska papieża i jego sprzymierzeńców, dzięki czemu gibelini przejęli władzę we Florencji, a sam Manfred objął stanowisko wikariusza Lombardii, podczas kolejnych walk w 1265 Manfred zdobył Rzym. Przeciwni władzy Manfreda byli cały czas papieże Urban IV i Klemens IV, którzy obawiali się odrodzenia potęgi Hohenstaufów. 
W 1265 papież Klemens IV, jako prawny suweren Królestwa Sycylii (królestwo było teoretycznie lennem papieskim), po trwających kilka lat rokowaniach, przekazał prawa do niego Karolowi Andegaweńskiemu, bratu króla Francji Ludwika IX Świętego), po czym koronował Andegawena na króla Sycylii. Po koronacji Karola papież zwołał "krucjatę" przeciwko Manfredowi i Karol Andegaweński z wojskami francuskimi najechał na kontynentalną część królestwa. Manfred usiłował zebrać sojuszników spośród mieszkańców Rzymu i gibelinów, jednak nie doczekał się pomocy. Do bitwy między wojskami Manfreda a Andegawena doszło pod Benewentem 26 lutego 1266. Część hrabiów włoskich zdradziła Manfreda, którego wojska zostały pokonane, a on sam zginął na polu bitwy. Po śmierci Manfreda władzę w królestwie Sycylii objął Karol I Andegaweński.
Rodzina.
Pierwszą żoną Manfreda była poślubiona w 1248, Beatrycze Sabaudzka (zm. 1257), córka Amadeusza IV, hrabiego Sabaudii i Anny Burgundzkiej (z burgundzkiej linii Kapetyngów). Drugą żoną była Helena Angelina, "Dukaina Angelina" (księżniczka z bizantyjskiego rodu Angelosów, zm. przed 1271), córka despoty Epiru, Michała II Komnena (zm. 1266).
Z pierwszego małżeństwa Manfreda pochodziła córka: 
Z drugiego małżeństwa Manfreda pochodzili:

</doc>
<doc id="868304" url="https://pl.wikipedia.org/wiki?curid=868304" title="Arawakan">
Arawakan



</doc>
<doc id="868306" url="https://pl.wikipedia.org/wiki?curid=868306" title="Muzeum w Tarnowskich Górach">
Muzeum w Tarnowskich Górach

Muzeum w Tarnowskich Górach – jedna z czterech samorządowych instytucji kultury prowadzonych przez Gminę Tarnowskie Góry i jedyne muzeum samorządowe w powiecie tarnogórskim. Jego zbiory liczą blisko 10 tys. eksponatów zgromadzonych w działach: historii, sztuki i etnografii. Oprócz wystaw stałych i czasowych Muzeum organizuje liczne wydarzenia kulturalne, a także prowadzi działalność naukowo-badawczą, wydawniczą i edukacyjną. Instytucja rozpoczęła swoją działalność w 1958 roku.
Budynek.
Muzeum w Tarnowskich Górach zajmuje piętro i poddasze jednej z najstarszych kamienic przy tarnogórskim rynku. Budynek pochodzi prawdopodobnie z XVI wieku, ale był przebudowywany w kolejnych stuleciach. Pierwsze wzmianki o kamienicy pochodzą z 1670 roku. Jej właścicielem był wówczas Christoph Kraker. W kolejnych dekadach budynek wielokrotnie zmieniał właścicieli. W 1805 roku Erdmann Gustav Henckel von Donnersmarck sprzedał go Johannowi Sedlaczkowi, który przeniósł tu swoją winiarnię, istniejącą od 1786 roku. Winiarnia ta nadal działa na parterze kamienicy.
W budynku, mimo licznych przekształceń, zachowano wiele elementów dawnego wnętrza m.in. sklepienia piwnic oraz sieni i pomieszczeń na parterze. Również piętro kamienicy, gdzie znajdują się przestrzenie wystawiennicze Muzeum, wyróżniają cenne elementy wystroju: drewniane, polichromowane stropy, kamienny portal i sklepienie ze stiukowymi zdobieniami. Tradycja głosi, że budynek ten gościł wiele znanych osobistości, które odwiedziły Tarnowskie Góry, m.in. cesarzową austriacką Eleonorę Gonzagę i królów polskich – Jana III Sobieskiego, Augusta II Mocnego i Augusta III.
Od pierwszych lat funkcjonowania Muzeum zabiegano o powiększenie jego zasobów lokalowych. W 2018 roku Rada Miejska w Tarnowskich Górach podjęła uchwałę intencyjną w sprawie utworzenia nowej siedziby Muzeum w Tarnowskich Górach. Szacuje się, że nowy obiekt zostanie oddany do użytku w 2026 roku – na 500-lecie miasta.
Historia.
Zamysł utworzenia muzeum miejskiego powstał już w XIX wieku. W 1886 jeden z mieszkańców Tarnowskich Gór przekazał miastu kolekcję 32 monet z zamiarem zapoczątkowania muzeum numizmatycznego. W 1900 zbiór liczył już 382 eksponaty przechowywane
w magistracie, jednak zaginęły one w nieznanych okolicznościach i czasie.
Do pomysłu tego wrócono dopiero w okresie międzywojennym, gdy Tarnowskie Góry wraz z częścią Górnego Śląska przypadły Polsce. W 1938 burmistrz Fryderyk Antes zwrócił się z prośbą do tarnogórzan o zbieranie zabytkowych przedmiotów, które miały dać początek muzeum regionalnemu. Powołany został komitet z Józefem Piernikarczykiem i Wincentym Zuberem na czele. Celem komitetu było gromadzeniem eksponatów i udostępnianie zwiedzającym podziemi dawnych kopalń rud srebra i ołowiu w Tarnowskich Górach. Muzeum powstać miało w kamienicy przy tarnogórskim rynku, w domu nr 5, gdzie znajduje się założona w XVIII wieku apteka „Pod Białym Aniołem”. Starania te zostały jednak przerwane przez wybuch II wojny światowej. Wiele ze zgromadzonych kolekcji zaginęło podczas działań wojennych i w pierwszych latach powojennych, zaś część została przekazana do Związkowego Muzeum Górniczego w Sosnowcu i Muzeum Górnośląskiego w Bytomiu, które to przekazało je do Muzeum w Zabrzu.
W 1953 powzięto decyzję o utworzeniu Stowarzyszenia Przyjaciół Historii Miasta, które rok później przekształciło się
w Stowarzyszenie Miłośników Historii i Zabytków Ziemi Tarnogórskiej, a następnie w Stowarzyszenie Miłośników Ziemi Tarnogórskiej. Jego zadaniem była opieka nad podziemiami i zabytkami oraz urządzenie muzeum miejskiego we współpracy z Muzeum Górnośląskim. Na siedzibę muzeum wybrano dom Sedlaczka. W 1957 rozpoczął się remont budynku, podczas którego odkryto polichromowany strop prawdopodobnie z przełomu XVI i XVII wieku i poddano go konserwacji.
Pierwsza stała ekspozycja w trzech wyremontowanych salach udostępniona została w sierpniu 1958 i wydarzenie to uznaje się za początek działalności Muzeum w Tarnowskich Górach. 1 stycznia 1959 stało się ono tarnogórskim oddziałem Muzeum Górnośląskiego
w Bytomiu, a 1 lipca uchwałą Prezydium Wojewódzkiej Rady Narodowej zostało ono przekazane administracyjnie Prezydium Miejskiej Rady Narodowej w Tarnowskich Górach. Od 1990 jest samodzielną instytucją kultury.
Zbiory.
Muzeum gromadzi zbiory w działach historii, etnografii i sztuki z terenu Tarnowskich Gór i powiatu tarnogórskiego.
Dział Historii.
Dział Historii był pierwszym jaki wyodrębniono w strukturze organizacyjnej Muzeum. Obecnie w jego zasobach znajduje się ponad 2500 eksponatów, których większość związana jest z historią regionu tarnogórskiego. Najważniejsze kolekcje Działu Historii obejmują:
Dział Sztuki.
Zbiory Działu Sztuki – najmniej liczne – wyróżniają się jednak kilkoma interesującymi kolekcjami. Gromadzone są w nim przedmioty
i dzieła sztuki związane z historią i kulturą miasta i powiatu, a także twórczością artystów miejscowych. Znaczniejsze grupy tworzą zbiory malarstwa, rzemiosła artystycznego, a głównie wyrobów cynowych, medalierstwa, sobiesciana, a od niedawna fotografii artystycznej. Najważniejsze kolekcje Działu Sztuki:
Dział Etnografii.
Dział Etnografii funkcjonuje w strukturze organizacyjnej Muzeum od 1958 roku, czyli od początku istnienia instytucji. Zbiory etnograficzne obejmują 1440 eksponatów, dokumentację fotograficzną i fonograficzną, archiwalne zapisy źródłowe i opracowania
wywiadów z informatorami oraz protokoły z penetracyjnych badań terenowych. Zgromadzone eksponaty tworzą zwartą kolekcję ilustrującą obraz kultury ludowej ziemi tarnogórskiej. Przeważająca ich część pochodzi z końca XIX i początku XX wieku. Najważniejsze kolekcje Działu Etnografii:
Wydarzenia cykliczne.
Noc Muzeów (dawniej Świętojańska Noc Muzealna).
Coroczna impreza skierowana do szerokiego grona odbiorców, organizowana w godzinach wieczornych i nocnych. Programy kolejnych edycji oprócz zwiedzania wystaw obejmują m.in. koncerty, gry miejskie, pokazy filmowe. Od 2006 do 2016 roku odbywała się pod koniec czerwca jako Świętojańska Noc Muzealna. Od 2017 roku organizowana w połowie maja jako Noc Muzeów.
Koncerty pod renesansowym stropem.
Organizowane w wybraną niedzielę każdego miesiąca (z wyjątkiem lipca i sierpnia) i prowadzone przez Jacka Woleńskiego.
Wieczory pod renesansowym stropem.
Spotkania z tarnogórzanami i osobami związanymi z miastem, zasłużonymi w dziedzinie kultury, sztuki i nauki, podczas których prezentowany jest ich dorobek. Spotkania w 1991 r. zapoczątkowała była dyrektor Muzeum Zofia Krzykowska, a prowadził je najpierw Stanisław Wilczek, a następnie tarnogórski publicysta i poeta Krystian Krzemiński.

</doc>
<doc id="868309" url="https://pl.wikipedia.org/wiki?curid=868309" title="Pruszaków">
Pruszaków

Pruszaków – dzielnica w południowo-zachodniej części Radomia, dawniej folwark rodziny Pruszaków z Orońska. Zabudowę stanowią domy jednorodzinne. Główną ulicą dzielnicy jest ulica Szydłowiecka.
Dojazd do tej dzielnicy zapewniają linie komunikacji miejskiej nr 5 oraz 18.
Na jej terenie znajduje się Muzeum Wsi Radomskiej.

</doc>
<doc id="868322" url="https://pl.wikipedia.org/wiki?curid=868322" title="Sjaak Troost">
Sjaak Troost

Jacob ("Sjaak") Troost (ur. 28 sierpnia 1959 w Pernis) – piłkarz holenderski grający na pozycji prawego obrońcy.
Kariera klubowa.
Troost rozpoczynał piłkarską karierę w małym amatorskim klubie VV Doto Pernis. Następnie trafił do Feyenoordu, w którym, jak się potem okazało, grał do końca swojej kariery. W Eredivisie Troost zadebiutował 12 listopada 1978 w wygranym 2:0 meczu z FC Volendam. W początkowych latach kariery Troost był rezerwowym w drużynie z Rotterdamu, ale swój pierwszy sukces osiągnął już w drugim sezonie gry, a było nim wywalczenie Pucharu Holandii (rok 1980). Od sezonu 1981/1982 Troost miał już pewne miejsce na prawej obronie Feyenoordu, a w 1984 roku wygrał ze swoim zespołem dublet: Puchar Holandii oraz pierwsze i jedyne w karierze mistrzostwo Holandii. W sezonie 1984/1985 wystąpił z Feyenoordem w Pucharze Europy, jednak holenderski klub zakończył w nim udział po pierwszej rundzie. W sezonie 1990/1991 kiedy Feyenoord zdobywał swój kolejny puchar krajowy, Troost był już zawodnikiem rezerwowym i grał coraz mniej w kadrze tego klubu. W 1992 roku wystąpił jeszcze w finale pucharu, wygranym 3:0 z Rodą Kerkrade i po nim zakończył karierę w wieku prawie 33 lat. Przez całą karierę Sjaak wystąpił w Feyenoordzie w 329 ligowych meczach, w których zdobył 5 goli. Obecnie jest dyrektorem ds. finansów w Feyenoordzie.
Kariera reprezentacyjna.
W reprezentacji Holandii Troost zadebiutował 9 września 1987 roku w zremisowanym 0:0 meczu z Belgią. W 1988 roku był członkiem kadry na Euro 1988. Nie wystąpił tam jednak ani jednego meczu w drużynie Rinusa Michelsa, która przywiozła z RFN złoty medal. W kadrze "Oranje" Troost wystąpił łącznie w 4 meczach i nie zdobył w nich gola.

</doc>
<doc id="868323" url="https://pl.wikipedia.org/wiki?curid=868323" title="Sygnalizator">
Sygnalizator



</doc>
<doc id="868325" url="https://pl.wikipedia.org/wiki?curid=868325" title="Piotr Bielczyk">
Piotr Bielczyk

Piotr Bielczyk (ur. 17 lutego 1952 w Warszawie) – polski lekkoatleta specjalizujący się w rzucie oszczepem, olimpijczyk z Montrealu 1976.
Życiorys.
Absolwent XXII Liceum Ogólnokształcącego im. Jose Marti w Warszawie. Uczestnik Igrzysk Olimpijskich w Montrealu w 1976 roku. Zajął tam 4 miejsce z wynikiem 86,50 (wygrał Miklós Németh). W 1978 roku w Pradze na Mistrzostwach Europy z wynikiem 81,80 zajął 8 miejsce (zwyciężył Michael Wessing). 22 czerwca 1976 roku w Bydgoszczy na stadionie Zawiszy podczas XXII Memoriał Janusza Kusocińskiego jako pierwszy i jedyny w historii Polak rzucił oszczepem ponad 90 metrów (90,78). Wówczas był to czwarty rezultat sezonu na świecie. Ten wynik był do zmiany środka ciężkości oszczepu w 1986 roku niepobitym rekordem Polski.
Reprezentował barwy AZS-AWF Warszawa (1969–1972), Legii Warszawa (1973–1974) oraz ponownie AZS AWF (od 1975 do końca kariery).
Żonaty z Zofią Bielczyk – znaną sprinterką lat 70. Ich syn Michał Bielczyk jest sprinterem i reprezentantem Polski.

</doc>
<doc id="868326" url="https://pl.wikipedia.org/wiki?curid=868326" title="Frozen (singel Madonny)">
Frozen (singel Madonny)

Frozen – utwór muzyczny amerykańskiej piosenkarki Madonny pochodzący z jej albumu "Ray of Light" (1998), pierwszy promujący go singel. Powstał w wyniku współpracy artystki z Patrickiem Leonardem oraz Williamem Ørbitem. Jest elektroniczną balladą z elementami muzyki ambient; jej tekst dotyczy zimnego, pozbawionego uczuć mężczyzny.
Utwór ten jest uznawany za jeden z największych przebojów w karierze Madonny. Odniósł duży sukces komercyjny na całym świecie, był notowany w pierwszej piątce oficjalnych list przebojów w kilkunastu państwach, między innymi w Stanach Zjednoczonych, Wielkiej Brytanii i Australii. Singel spotkał się z szeregiem pozytywnych opinii ze strony krytyków, którzy często określali go mianem arcydzieła. Do piosenki powstał teledysk wyreżyserowany przez Chrisa Cunninghama. Eteryczny wideoklip zrewolucjonizował wizerunek Madonny, ukazując ją jako dojrzałą artystkę.
Historia.
Geneza.
Narodziny córki, Lourdes, oraz zainteresowanie Kabałą i mistycyzmem Bliskiego Wschodu wpłynęły na zmiany w życiu Madonny. Studiowanie Hinduizmu oraz jogi pomogło jej „wyjść na zewnątrz [siebie] i zobaczyć świat z zupełnie innej perspektywy”; zainspirowana piosenkarka rozpoczęła wówczas samoobserwację. W maju 1997 roku Madonna zaczęła pisać nowe piosenki. Nawiązała współpracę z Patrickiem Leonardem, który w latach osiemdziesiątych odpowiadał za produkcję jej dwóch płyt: "True Blue" (1986) i "Like a Prayer" (1989). W przeciwieństwie do poprzednich kolaboracji, wspólne wejścia do studia nagraniowego zostały ograniczone do minimum. Piosenkarka obawiała się, że produkcja Leonarda „będzie bardziej zainspirowana utworami w klimacie Petera Gabriela”, stylem, którego chciała uniknąć.
W tym samym roku, Madonna wraz z muzykiem Williamem Ørbitem, specjalizującym się w nowoczesnych brzmieniach elektronicznych, wyprodukowali album "Ray of Light": „Byłam wielką fanką wczesnych nagrań Williama [...]. Pokochałam wszystkie remiksy, które stworzył dla mnie i byłam zainteresowana fuzją rodzaju futurystycznego brzmienia, a także wpływów muzyki indyjskiej oraz marokańskiej i innych jak te. I chciałam, aby to brzmiało klasycznie i nowocześnie w tym samym czasie”. Wówczas wyprodukowano cztery utwory autorstwa Madonny i Leonarda, w tym „Frozen”.
Wydanie i oprawa graficzna.
Fragment piosenki o niskiej jakości wyciekł 23 stycznia 1998 po tym, jak zadebiutowała w radiu w Singapurze. Urywek został opublikowany w Internecie przez fanów Madonny, którzy chcieli wzbudzić zainteresowanie piosenkarki. Utwór jeszcze przed oficjalną premierą stał się hitem amerykańskich stacji radiowych. Erik Bradley, dyrektor muzyczny Chicago B96, sklasyfikował piosenkę jako „symbol przeboju. Oczywiście, amerykański radiowy pop potrzebuje Madonnę”. Według Jona Urena, dyrektora marketingu Warner Music Europe, „Frozen” miał również „fantastyczne” wsparcie w całej Europie. Krótko po wycieku, remiks utworu był transmitowany między innymi przez oficjalną stronę internetową BBC. 23 lutego „Frozen” został oficjalnie wydany przez Maverick Records na pierwszym singlu zapowiadającym "Ray of Light". Wydawnictwo ukazało się w różnych formatach: jako kaseta magnetofonowa, płyta kompaktowa (CD) oraz siedmio- i dwunastocalowa płyta gramofonowa. Znalazły się na nich różne wersje i remiksy piosenki. Ponadto stroną B singla był utwór „Shanti/Ashtangi” także pochodzący z siódmego albumu studyjnego piosenkarki.
Teledysk.
Wideoklip został wyreżyserowany przez Chrisa Cunninghama. Został nakręcony nad jeziorem Cuddeback na pustyni Mojave w Kalifornii w dniach 7-11 stycznia 1998. Podczas wywiadu z Kurtem Lodgerem na planie teledysku, Madonna określiła siebie jako „mistyczną istotę na pustyni”. Inspiracją przy tworzeniu wideo był film "Angielski pacjent" i postać amerykańskiej tancerki i choregorafki Marthy Graham. Premiera wideoklipu odbyła się na kanale MTV 16 lutego o godzinie 16:00. Czarna suknia w którą ubrana była Madonna, została zaprojektowana przez Jeana Paula Gardiera. W wywiadzie dla MTV News Cunningham powiedział, że artystka zainteresowała się współpracą z nim, po obejrzeniu wyreżyserowanego przez niego klipu do piosenki „Come to Daddy” (1997), Aphexa Twina.

</doc>
<doc id="868329" url="https://pl.wikipedia.org/wiki?curid=868329" title="Powstanie słuckie">
Powstanie słuckie

Powstanie słuckie (biał. "Слуцкі збройны чын", "Słucki zbrojny čyn", "Слуцкае паўстаньне", "Słuckaje paŭstańnie") – zbrojne wystąpienie oddziałów białoruskich przeciwko Armii Czerwonej w okolicach Słucka w listopadzie i grudniu 1920 roku.
Historia.
Po zakończeniu działań wojennych wojny polsko-bolszewickiej 18 października 1920 roku w strefie działań wojsk polskich znalazły się zachodnie ziemie Białorusi. Zgodnie z podpisanymi 12 października w Rydze preliminariami pokojowymi z Rosją radziecką, II Rzeczpospolita zobowiązała się do wycofania swoich wojsk na zachód od Słucka.
Z oddaniem ziem białoruskich bolszewikom nie pogodził się jednak gen. Stanisław Bułak-Bałachowicz, który na czele swojej Ochotniczej Sprzymierzonej Armii 5 listopada przekroczył linię przerwania ognia, a 10 listopada ogłosił w zdobytym Mozyrzu powstanie niepodległej Białorusi. Dnia 14 listopada tego samego roku w Słucku miał miejsce tzw. „Kongres Słucki”, na którym wybrano władze tymczasowe odrodzonej Białorusi. Jednakże po kilku dniach i kontrofensywie oddziałów bolszewickich, jego armia została zmuszona do wycofania się w kierunku Polski, co nastąpiło 28 listopada. Następnie armia gen. Bułaka-Bałachowicza została w Polsce internowana.
Stacjonująca na Słucczyźnie 4 Armia gen. Leonarda Skierskiego przekazała władzę Białoruskiemu Komitetowi Narodowemu. Ten 4 listopada zwołał Białoruski Zjazd Słucczyzny i uznał Radę Najwyższą Białoruskiej Republiki Ludowej. Wybrana na Zjeździe Rada Słucczyzny wydała 21 listopada deklarację, wzywającą ludność białoruską do walki o niepodległą Białoruś w granicach etnograficznych. Rozpoczęła też formowanie jednostek wojskowych. Wkrótce utworzono I Słucką Brygadę Strzelców, w sile dwóch pułków. 
24 listopada wojska polskie rozpoczęły wycofywanie się ze Słucczyzny, pozostawiając jednak 15-kilometrowy pas ziemi niczyjej. Wkraczające oddziały Armii Czerwonej toczyły walki z oddziałami białoruskimi, które jednak szybko zostały przyparte do pasa ziemi niczyjej. W grudniu 1920 roku ostatnie zwarte białoruskie oddziały wojskowe przeszły na stronę polską, gdzie zostały rozbrojone oraz internowane. W pasie neutralnym zainstalowały się lokalne władze białoruskie, którym udało się ujść przed bolszewikami. Organizowały one stamtąd wypady partyzanckie na pozycje bolszewickie.
Intensywne walki partyzanckie na Słucczyźnie trwały jeszcze wiosną 1921 roku, a .
Władze polskie wykorzystały to powstanie jako dywersję antybolszewicką w czasie negocjacji przebiegu granicy polsko-radzieckiej, zatwierdzonego podpisaniem traktatu ryskiego w 1921.

</doc>
<doc id="868335" url="https://pl.wikipedia.org/wiki?curid=868335" title="Hooka">
Hooka



</doc>
<doc id="868340" url="https://pl.wikipedia.org/wiki?curid=868340" title="Thorshavn (gmina)">
Thorshavn (gmina)

Thorshavn (duń. "Thorshavn kommune", far. "Tórshavnar kommuna") – największa zarówno pod względem liczby ludności, jak i powierzchni gmina na Wyspach Owczych, terytorium zależnego od Danii. Przyległymi gminami są: Kvívíkar kommuna, Sunds kommuna (wyspa Streymoy), Skopunar kommuna (Sandoy). Siedzibą władz gminy jest Thorshavn.
Tórshavnar kommuna leży w południowej części Streymoy. W jej skład wchodzą także mniejsze wyspy: Hestur, Koltur oraz Nólsoy. Jej powierzchnia wynosi 172,9 km².
Gminę według danych na 1 stycznia 2014 roku zamieszkuje 19 948 osób.
Historia.
Gminę założono 16 lutego 1866 roku. W roku 1976 włączono do jej terenów gminę Kaldbak, a dwa lata później miejscowości Hoyvík oraz Hvítanes. Kolejne tereny Tórshavnar kommuna wchłonęła w 1997, kiedy włączono do niej gminę Argir, dzięki czemu osiągnęła powierzchnię 63 km². Cztery lata później wchłonięta została Kollafjarðar kommuna. W 2005 roku Wyspy Owcze przeszły reformę administracyjną, a liczbę gmin z 48 zmniejszono do 34. Gmina Thorshavn powiększyła się o trzy inne jednostki administracyjne: Kirkjubøar kommuna, Nólsoyar kommuna oraz Hests kommuna. Powierzchnia wzrosła wówczas ze 116 km² do prawie 173. Kolejna reforma (2009) nie przyniosła zmian w gminie Thorshavn.
Odkąd 1 stycznia 1909 roku Thorshavn uzyskało prawa miejskie gminą zarządza burmistrz, obecnie od roku 2005 jest to Heðin Mortensen z partii Javnaðarflokkurin.
Populacja.
Obecnie liczba ludności Tórshavnar kommuna wynosi 19 948 osób (ok. 41% ludności archipelagu Wysp Owczych). Wskaźnik feminizacji wynosi prawie 99 (9908 kobiet do 10040 mężczyzn). Społeczeństwo gminy Tórshavn jest stosunkowo młode, osoby w wieku do lat dwudziestu stanowią niemal 30% ludności. Dużą grupę stanowią również osoby w wieku 40–50 lat (14,68%). Osób starszych niż 60 lat jest niewiele ponad 20%.
Populacja gminy Thorshavn liczona jest od roku 1801, choć oficjalnie jednostka ta dostała prawa ponad sześćdziesiąt lat później. Wówczas na terenie obejmującym miasto i jego najbliższe okolice mieszkało niewiele ponad 550 osób. Kolejne dane pochodzą z roku 1901, kiedy miało tam mieszkać 1656 ludzi. W przeciągu XX wieku liczba ludności początkowo wzrastała w stosunkowo dużym tempie (2 896 osób w 1925 roku, 5 607 w 1950, 10 658 w 1966, wreszcie 11 326 w 1975). Skokowo liczba ludności wzrastała w latach przyłączania kolejnych nowych terenów – w 1977 mieszkało tam już 13 185 osób, w 1998 15 848 (przy 15 257 w 1996), w 2001 17 725 (przy 16 453 z roku poprzedniego) natomiast w 2006 19 336 (przy 18 663 w 2005). Widoczny był także spadek liczby ludności w połowie lat 90. XX wieku, kiedy na Wyspach Owczych panował kryzys gospodarczy i wielu ludzi emigrowało do Danii.
Polityka.
Burmistrzem gminy i miasta Thorshavn od 2005 roku jest Heðin Mortensen, który startował z list Javnaðarflokkurin. Lokalna rada składa się z trzynastu osób z czterech partii. Ostatnie wybory lokalne odbyły się w roku 2012, a ich wyniki przedstawiały się następująco:
Frekwencja wyniosła 77,37% (z 14 392 uprawnionych zagłosowało 11 135). Nie oddano głosów nieważnych ani pustych. Pogrubieni zostali członkowie rady Tórshavnar kommuna.

</doc>
<doc id="868347" url="https://pl.wikipedia.org/wiki?curid=868347" title="Krylia Sowietow Samara">
Krylia Sowietow Samara



</doc>
<doc id="868349" url="https://pl.wikipedia.org/wiki?curid=868349" title="Jekaterina Litwinowa">
Jekaterina Litwinowa



</doc>
<doc id="868350" url="https://pl.wikipedia.org/wiki?curid=868350" title="Road Trippin’">
Road Trippin’

Road Trippin' – ballada rockowa zespołu Red Hot Chili Peppers, pochodząca z wydanego w 1999 roku albumu "Californication". Singel został wydany wyłącznie w Europie. Nakręcony do utworu teledysk, nie został wydany w Stanach Zjednoczonych do czasu ukazania się kompilacji Greatest Hits w 2003 roku. W 2000 roku zostały wydane dwa różne single, pierwszy w Europie, drugi w Wielkiej Brytanii.

</doc>
<doc id="868353" url="https://pl.wikipedia.org/wiki?curid=868353" title="Olga Antropowa">
Olga Antropowa



</doc>
<doc id="868354" url="https://pl.wikipedia.org/wiki?curid=868354" title="Iwan Sierada">
Iwan Sierada

Iwan Mikitawicz Sierada (biał. Іван Мікітавіч Серада, Ян Серада, ur. w Zadźwieju koło Nowogródka, zm. po 19 listopada 1943 w ZSRR) – pierwszy przewodniczący Rady Białoruskiej Republiki Ludowej w latach 1918–1919 (formalnie głowa „państwa”), członek Białoruskiej Socjalistycznej Hramady, pedagog i publicysta.
Był pułkownikiem armii rosyjskiej w czasie I wojny światowej. W grudniu 1917 został przewodniczącym Pierwszego Kongresu Wszechbiałoruskiego. 25 marca 1918 wybrany przewodniczącym Rady Białoruskiej Republiki Ludowej – głową „państwa”.
Aresztowany w 1930 i zesłany na 5 lat do Gułagu, w 1941 skazany na 10 lat więzienia, dalszy jego los jest nieznany. Rehabilitowany w 1988 roku.

</doc>
<doc id="868355" url="https://pl.wikipedia.org/wiki?curid=868355" title="DNAT">
DNAT



</doc>
<doc id="868363" url="https://pl.wikipedia.org/wiki?curid=868363" title="Siergiej Anochin">
Siergiej Anochin

Siergiej Nikołajewicz Anochin, ros. Сергей Николаевич Анохин (ur. w Moskwie, zm. 15 kwietnia 1986 tamże) – radziecki lotnik, szybownik, zasłużony pilot doświadczalny.
Wczesna kariera.
Po ukończeniu szkoły średniej w 1926 pracował jako robotnik, a od 1928 jako kierowca autobusu w Moskwie. Po przypadkowym locie samolotem jako pasażer, uległ fascynacji lotnictwem. Nie dostał się do szkoły sił powietrznych (odrzucony przez komisję lekarską), lecz od 1929 należał do koła szybowników i latał zbudowanym przez to koło szybowcem IT-4bis, a w 1930 ukończył szkołę szybownictwa w Moskwie. W listopadzie 1931 ukończył wyższą szkołę szybownictwa w Koktebelu na Krymie, po czym z uwagi na dobre wyniki pozostał w niej jako instruktor - dowódca zespołu szkolnego. W 1932 ukończył centralną szkołę lotniczą Osoawiachimu w Tuszynie, a w 1933 wyższą szkołę spadochronową. Miał osiągnięcia w sporcie szybowcowym: 15 września 1933 ustanowił radziecki rekord długotrwałości lotu szybowcem jednomiejscowym (15 h 47, szybowiec PS-1), a w październiku 1934 rekordy długotrwałości 32 h 11' i wysokości lotu 2340 m (szybowiec G nr 2). W maju 1934 uczestniczył w pierwszym w ZSRR locie holowanym trzech szybowców G-9 za samolotem. W tym samym roku otrzymał tytuł honorowy Mistrza Sportu Szybowcowego ZSRR. W tym okresie ożenił się z Margeritą Racenską, również szybowniczką i rekordzistką szybowcową.
W 1935 na prośbę prezydenta Turcji Atatürka, wydelegowano do Turcji kilku instruktorów radzieckich, w tym Anochina, w celu organizacji tureckiego aeroklubu i szkolenia samolotowego, szybowcowego i spadochronowego. Pozostał tam aż do 1940 (inne źródła: 1939). Po powrocie do ZSRR Anochin pracował w Centralnym Aeroklubie w Tuszynie, jako dowódca eskadry szybowcowej.
Okres II wojny światowej.
Po wybuchu wojny z Niemcami, w grudniu 1941 został zmobilizowany w stopniu porucznika ("starszyj lejtnant"). Został następnie dowódcą oddziału w szybowcowej eskadrze doświadczalnej wojsk powietrznodesantowych, prowadząc badania szybowców desantowych, m.in. A-7 i „latającego czołgu” A-40 KT. Przeżył kilka przymusowych lądowań i ratunkowy skok na spadochronie z A-7. Brał także udział w działaniach bojowych, jako dowódca oddziału lotniczego 19. Gwardyjskiej Brygady Powietrznodesantowej na Froncie Kalininskim. W latach 1942-1943 odbywał nocne loty zaopatrzeniowe szybowcami transportowymi dla oddziałów partyzanckich na tyłach wroga, po których szybowce były pozostawiane, a piloci byli zabierani z powrotem samolotem. W lecie 1942 odbył pierwszy w ZSRR lot szybowcem na zaplecze frontu, do oddziału pod Briańskiem. Na większą skalę loty tego typu miały miejsce w 1943, do oddziałów na Białorusi, w rejonie Begomla i Lepela. W kwietniu 1943 Anochin wykonał jedyny podczas wojny lot powrotny szybowcem G-11 z dwoma rannymi dowódcami partyzanckimi z prowizorycznego lądowiska (samolot holujący SB-2 pilotował Jurij Żelutow, przy czym lotnicy maksymalnie skrócili hol do 10 m z uwagi na rozmiary lądowiska). Za to Anochin został odznaczony orderem Czerwonego Sztandaru. 
W czerwcu 1943 Anochin został odkomenderowany do Instytutu Badawczego Lotnictwa (LII) do pracy w charakterze pilota doświadczalnego. W marcu 1944 uzyskał tytuł pilota-oblatywacza 3. klasy, a w lipcu 1945 - 2. klasy. Między innymi, oblatał on myśliwiec Jak-7 w wersji z pomocniczymi silnikami odrzutowymi DM-4S (15 maja 1944). 17 maja 1945, podczas badań myśliwca Jak-3 na przeciążenia, oderwało się w nim skrzydło. Anochin zdołał wyskoczyć ze spadochronem, lecz został ranny, w tym utracił lewe oko.
Po wojnie.
Pomimo utraty widzenia obuocznego, Anochin zdołał wytrenować widzenie z oceną odległości i powrócić do latania. W grudniu 1945 ponownie podjął obowiązki pilota doświadczalnego.
W latach 1947–1948 uczestniczył w programie badawczym latających laboratoriów ŁŁ-1 i ŁŁ-2 P. Cybina. W sierpniu 1947 uzyskał stopień pilota-oblatywacza 1. klasy, w 1949 awansował na stopień pułkownika. 
W 1947 Anochin został oblatywaczem w biurze konstrukcyjnym OKB-115 Jakowlewa. M.in. dokonał tam oblotu samolotów Jak-25 (2 listopada 1947), Jak-30 (4 września 1948), Jak-23UTI (29 marca 1949), Jak-50 (9 sierpnia 1949). Uczestniczył też w badaniach innych typów samolotów Jakowlewa, a także innych biur, w tym MiG-15, Su-11, Su-15 i Su-17, I-215, Ła-174, I-320. 3 czerwca 1949 musiał opuścić prototyp Su-15 na spadochronie z powodu wibracji. W 1951 brał udział w próbach systemu Burłaki - holowania myśliwców MiG-15bis przez bombowiec Tu-4, a w latach 1951-1953 - samolotu-pocisku KS (prowadzonych na jego pilotowanym analogu). W drugiej połowie lat 50. brał udział w próbach m.in. samolotu pasażerskiego Tu-104 i samolotów Jak-26, Jak-28, MiG-19, MiG-21, Tu-16, a w 1957 samolotu SM-30 - wersji MiG-19 startującej z katapulty naziemnej. 21 grudnia 1960 zdołał opuścić ze spadochronem bombowiec Tu-16 mimo awarii fotela katapultowego.
3 lutego 1953 został uhonorowany tytułem Bohatera Związku Radzieckiego, otrzymał także nagrodę stalinowską 2. stopnia. 
Mimo pracy jako oblatywacz, Anochin w dalszym ciągu zajmował się szybownictwem, m.in. kierował sekcją szybownictwa radzieckiego aeroklubu DOSAAF. W 1951 został sędzią w zakresie szybownictwa. Prowadził też badania szybowców w locie. W 1955 został uhonorowany dyplomem Paula Tissandiera Międzynarodowej Federacji Lotniczej (FAI).
Praca w oddziale kosmonautów.
W sierpniu 1962 z uwagi na stan zdrowia, Anochin zaprzestał pracy jako oblatywacz. Został jednak zastępcą naczelnika LII do spraw metodyki. W marcu 1964 został zwolniony do rezerwy i opuścił LII. Już od maja 1964 podjął jednak pracę w biurze konstrukcyjnym Korolowa, zajmującego się rakietami kosmicznymi. Został naczelnikiem wydziału metodycznego biura OKB-1 (późniejsze NPO Energia), kierując przygotowaniem kosmonautów. Sam przeszedł szkolenie kosmonauty i został wcielony do grupy kosmonautów, lecz po śmierci sprzyjającego mu Korolowa nie został wybrany do lotu w kosmos, a we wrześniu 1966 opuścił grupę kosmonautów. Od 1977 był zastępcą dowódcy oddziału kosmonautów i wiodącym inżynierem NPO Energia. 
Ostatni raz Anochin odbył samodzielny lot na motolotni w 1983 w Koktebelu, podczas obchodów 60-lecia radzieckiego szybownictwa. Podczas swojej kariery latał na ok. 200 typach samolotów i szybowców oraz wykonał ponad 250 skoków spadochronowych, z tego 6 ratunkowych. Siergiej Anochin zmarł 15 kwietnia 1986 w Moskwie, pochowany jest na Cmentarzu Nowodziewiczym. 
Ważniejsze odznaczenia i nagrody.
Tytuły:
Jego imieniem nazwano w 1996 planetoidę (4109) Anokhin

</doc>
<doc id="868364" url="https://pl.wikipedia.org/wiki?curid=868364" title="Struktura wiekowa">
Struktura wiekowa



</doc>
<doc id="868368" url="https://pl.wikipedia.org/wiki?curid=868368" title="Part Six">
Part Six

Part Six – niemiecki zespół (boysband) grający muzykę pop.
Grupa początkowo składała się z: Marca Jessego Barthela, Lenara Ali, Bastiana Theuricha, Marca Jentzena, Matthew Morckridgera oraz Tima Niesela (dwóch ostatnich latem 2007 odeszło z zespołu). Wkrótce potem zastąpili ich Maxim Schleicher i Orry Jackson. Schleicher został zastąpiony przez Chrisa Wiebera. Następnie z zespołu odszedł także Marc Jentzen, a na jego miejsce przyszedł Jeremy Williams.
W 2008 zespół pracował nad nowymi piosenkami, a w 2009 miał premierę teledysk do piosenki "Showtime". W połowie 2009 z zespołu odszedł Marc Jesse Barthel i rozpoczął solową karierę jako Jesse D'Lane. Zespół niemalże co roku pojawia się na "Ogrodzie ZDF" organizowanym przez telewizję Jetix Awards. W sierpniu 2010 roku z zespołu odszedł Chris Wieber z powodów zdrowotnych oraz Jeremy Williams. Bastian, L.A, Orry i Karsten przeprowadzili się do Wiednia (Austria) i założyli nowy zespół UNIQUE 5.

</doc>
<doc id="868369" url="https://pl.wikipedia.org/wiki?curid=868369" title="Peter Kjær">
Peter Kjær

Peter Kjær (ur. 5 listopada 1965 w Fredericii) – duński piłkarz występujący na pozycji bramkarza.
Karierę rozpoczynał w Vejle BK, przeniósł się z niego do Silkeborgu. Jako zawodnik obydwu tych drużyn zdobył dwa mistrzostwa Superligaen, z drugim w 1997 wygrał Puchar Intertoto i zakwalifikował się do rozgrywek o Puchar UEFA. W 2001 przeniósł się do Beşiktaşu JK, jednak już po połowie sezonu odszedł do szkockiego Aberdeen F.C. Zakończył karierę w 2003 roku.
Zaliczył debiut w reprezentacji Danii 25 kwietnia 2001, w wieku 35 lat i zaliczył w niej łącznie 4 występy. Był powołany na mundial 1998, EURO 2000 i mundial 2002. Na wszystkich tych imprezach siedział jedynie na ławce rezerwowych i nie zagrał ani minuty ze względu na bezkonkurencyjnego w bramce Petera Schmeichela.

</doc>
<doc id="868370" url="https://pl.wikipedia.org/wiki?curid=868370" title="Peter Kjaer">
Peter Kjaer



</doc>
<doc id="868373" url="https://pl.wikipedia.org/wiki?curid=868373" title="Zofia Rurykowiczówna">
Zofia Rurykowiczówna

Zofia (duń. "Sophie") (ur. 1139/1142, zm. 5 maja 1198) – księżniczka ruska, królowa duńska. 
Jej filiacja budzi dyskusje w literaturze. Zdaniem części badaczy była córką Włodzimierza Wsiewołodowica, syna księcia nowogrodzkiego Wsiewołoda Gabriela I Mścisławicza, i Ryksy Bolesławówny z dynastii Piastów. Nieznana jest dokładna data, ani miejsce jej urodzin. Według innych była córką Wołodara, księcia mińskiego.
23 października 1157 roku w Viborgu wyszła za mąż za Waldemara I. Nie stroniła od czynnego udziału w polityce. Zapisała się także tym, że w Kalundborgu wystawiła jedyny w średniowiecznej Skandynawii kościół w stylu bizantyjskim. 
Po śmierci króla Waldemara I wyszła za mąż za Ludwika III, landgrafa Turyngii, ale wkrótce została oddalona i powróciła do Danii, gdzie zmarła. Została pochowana obok pierwszego męża, Waldemara I, w kościele św. Benedykta w Ringsted.
Rodzina.
Para królewska doczekała się ośmiorga dzieci:

</doc>
<doc id="868377" url="https://pl.wikipedia.org/wiki?curid=868377" title="Piotr Kreczeuski">
Piotr Kreczeuski

Piotr Antonawicz Kreczeuski (biał. Пётр Антонавіч Крэчэўскі; ur. 7 sierpnia 1879 w Dubnie, zm. 8 marca 1928 w Pradze) – białoruski polityk, nauczyciel i publicysta, jeden ze współzałożycieli Białoruskiej Republiki Ludowej (BRL), w latach 1919–1928 przewodniczący Rady BRL, formalnie głowa państwa na uchodźstwie.
Życiorys.
Urodził się na Polesiu w rodzinie diakona prawosławnego. W 1902 ukończył Wileńskie Seminarium Duchowne, po czym pracował jako nauczyciel na Białostocczyźnie i Grodzieńszczyźnie. W latach 1909–1914 zatrudniony w Wileńskim Banku Państwowym.
Po wybuchu I wojny światowej powołany do armii rosyjskiej, w której walczył do 1916. Po rewolucji bolszewickiej przygotowywał I Zjazd Wszechbiałoruski. Został przywódcą Białoruskiej Partii Socjalistów-Federalistów.
Wybrany do Rady Białoruskiej Republiki Ludowej, w maju 1918 został członkiem pierwszego białoruskiego rządu jako sekretarz (wiceminister) handlu. 11 października 1918 wybrano go sekretarzem Rady BRL. 13 grudnia 1919 objął urząd przewodniczącego Rady BRL, początkowo z siedzibą w Mińsku, później kolejno w Kownie, Berlinie i Pradze. We wrześniu 1921 współorganizował białoruską konferencję w Pradze, na której starał się pojednać różne nurty białoruskiego ruchu niepodległościowego oraz przybliżyć problematykę Białorusi politykom czeskim.
Założył Archiwum Białoruskie w Pradze (w 1945 przejęło je NKWD wywożąc do Moskwy). Na emigracji wydał też dramat „Rahneda” dotyczący sytuacji w księstwie połockim w X wieku, w rzeczywistości będący ilustracją sytuacji politycznej Białorusi w 1921. W 1926 napisał książkę – kompendium wiedzy o Białorusi „Zamieżnaja Biełarus'”
Mimo lewicowych poglądów pozostał zdeklarowanym antykomunistą oraz przeciwnikiem rzeczywistości sowieckiej. Odrzucał tzw. państwowość Białoruskiej SRR, a traktat ryski nazywał rozbiorem Białorusi.

</doc>
<doc id="868380" url="https://pl.wikipedia.org/wiki?curid=868380" title="Historiozofia">
Historiozofia



</doc>
<doc id="868383" url="https://pl.wikipedia.org/wiki?curid=868383" title="Filozofia dziejowości">
Filozofia dziejowości



</doc>
<doc id="868384" url="https://pl.wikipedia.org/wiki?curid=868384" title="Dzieje">
Dzieje



</doc>
<doc id="868387" url="https://pl.wikipedia.org/wiki?curid=868387" title="Rada Białoruskiej Republiki Ludowej">
Rada Białoruskiej Republiki Ludowej

Rada Białoruskiej Republiki Ludowej (biał. Рада Беларускай Народнай Рэспублікі; Рада БНР) – najwyższy organ władzy państwowej Białoruskiej Republiki Ludowej w latach 1918–1919. Jej prezydent był głową państwa białoruskiego. Od 1919 Rada BRL przebywa na emigracji, najpierw w Kownie i Pradze, następnie w Kanadzie. Dzięki wsparciu Rady BRL w 1954 roku powstała Białoruska Sekcja Radia Wolna Europa.
Prezydium.
Prezydium składa się z następujących osób:

</doc>
<doc id="868393" url="https://pl.wikipedia.org/wiki?curid=868393" title="Julius Richard Petri">
Julius Richard Petri

Julius Richard Petri (ur. 31 maja 1852 w Barmen, zm. 20 grudnia 1921 w Zeitz) – niemiecki bakteriolog, współpracownik Roberta Kocha. W 1887 wymyślił szalkę Petriego.
Życiorys.
Julius Richard Petri urodził się w Barmen niedaleko Wuppertal w 1852. Był najstarszym synem Philippa Ulricha Martina Petriego (1817– 1864) profesora oraz Louise Petri (która była kuzynką swojego męża) . Jego dziadkiem ze strony ojca był Viktor Friedrich Leberecht Petri (1782– 1857), który był profesorem Collegium Carolinum w Brunszwiku.  Petri najpierw studiował medycynę w Akademii Lekarzy Wojskowych im. Cesarza Wilhelma w latach 1871–1875, gdzie uzyskał stopień naukowy w 1876. Następnie kontynuował studia w szpitalu Charité w Berlinie, gdzie następnie pełnił służbę jako lekarz wojskowy do 1882. 
Od 1877 pracował w laboratorium Roberta Kocha, pracując m.in. od 1881 nad udoskonaleniem naczynia chemicznego, które do dziś znane jako szalka Petriego. Jej podstawowy projekt nie zmienił się od czasu jej stworzenia w 1887 do dziś.
Petri prowadził sanatorium dla chorych na gruźlicę w Göbersdorfie w latach 1882–1885. Później został w roku 1886 dyrektorem Muzeum Higieny w Berlinie. 
Julius Richard Petri nie tylko wprowadził wiele innowacji i wynalazków do życia naukowego, ale także opublikował wiele różnych artykułów, w tym: 150 artykułów na temat bakteriologii i higieny. Jego tezy wniosły wiele nowych informacji i koncepcji.

</doc>
<doc id="868394" url="https://pl.wikipedia.org/wiki?curid=868394" title="Dennis William Sciama">
Dennis William Sciama

Dennis William Siahou Sciama (ur. 18 listopada 1926, zm. 18 grudnia 1999) – brytyjski fizyk, który poprzez własną pracę i prace swoich studentów odegrał ważną rolę w rozwoju brytyjskiej fizyki po II wojnie światowej.
Życie.
Sciama uzyskał doktorat w 1953 roku na Cambridge University. Jego promotorem był Paul Dirac, a praca dotyczyła zasady Macha i bezwładności. Wpłynęła ona na późniejsze sformułowania skalarno-tensorowych teorii grawitacji.
Sciama nauczał na Cornell University, King’s College London, Uniwersytecie Harvarda i University of Texas w Austin, ale przez długi czas był związany z Cambridge (lata 50. i 60.) i University of Oxford (lata 70. i 80.). W 1983 roku przeniósł się do Triestu, gdzie został profesorem astrofizyki w Scuola Internazionale di Studi Avanzati (SISSA) i konsultantem w International Centre for Theoretical Physics. W latach 90. dzielił swój czas pomiędzy Triest i Wenecję (w której mieszkał) oraz Oksford, gdzie był wizytującym profesorem do końca swojego życia. Jego główny dom był w Park Town w Oksfordzie.
W 1959 roku Sciama ożenił się z Lidią, antropolog, z którą miał dwie córki.
Wielu astrofizyków i kosmologów współczesnych uzyskało doktoraty pod kierunkiem Denisa Sciamy, w szczególności byli to:
Sciama miał silny wpływ na Rogera Penrose’a, który zadedykował jego pamięci ważną książkę „Droga do rzeczywistości” („Road to reality”). W latach 60. przewodził w Cambridge grupie, do której należeli m.in. Ellis, Hawking, Rees i Carter.
W 1982 roku Sciama został wybrany członkiem Royal Society. Był też honorowym członkiem American Academy of Arts and Sciences, American Philosophical Society i Academia Lincei w Rzymie. W latach 1980-1984 był prezydentem International Society of General Relativity and Gravitation.

</doc>
<doc id="868397" url="https://pl.wikipedia.org/wiki?curid=868397" title="Wielka Rada Białoruska">
Wielka Rada Białoruska

Wielka Rada Białoruska (biał. Вялікая беларуская рада, "Wialikaja biełaruskaja rada") – powstała 27 października 1917 roku w Mińsku reprezentacja większości demokratycznych partii i ugrupowań białoruskich.
Powołanie WBR.
W połowie 1917 roku na Białorusi z powodu kryzysu politycznego i społeczno-ekonomicznego coraz większą popularność wśród ugrupowań politycznych zdobywały hasła klasowe. Odbiło się to także na największej w tym czasie organizacji białoruskiej – Białoruskiej Socjalistycznej Hromady – której część członków we wrześniu 1917 roku włączyła się w działalność bolszewicką, odchodząc od haseł narodowych. Aby zahamować zmianę kierunku politycznego BSH, kierownictwo organizacji zwołało na październik 1917 roku zjazd, gdzie do zarządu wybrano polityków o umiarkowanych poglądach. Przewodniczącym został Jazep Dyła, zaś jego zastępcami Alaksandr Pruszynski i Arkadź Smolicz. Liczono, że to posunięcie umożliwi BSH zbliżenie się z ugrupowaniami niesocjalistycznymi. Na zjeździe powołano Centralną Radę Białoruskich Organizacji i Partii, przemianowaną dzień po powstaniu (podczas drugie sesji 15/28–24 października/6 listopada 1917 roku) na Wielką Radę Białoruską, która tymczasowo miała sprawować najwyższą władzę na Białorusi.
Działalność.
Celem WRB było uzyskanie autonomii dla Białorusi w składzie rosyjskiej demokratycznej republiki federacyjnej. Po osiągnięciu celu WBR miała zostać przekształcona w przyszły rząd, dlatego planowała włączyć do swoich struktur przedstawicieli rad miast, powiatów i gmin oraz mniejszości narodowych. W dniach 16–24 października 1917 roku do składu WBK zostali przyjęci przedstawiciele ugrupowań wojskowych i środowiskowych. WRB dążyła także do utworzenia uniwersytetu białoruskiego.
Dwa dni po wybuchu rewolucji październikowej – 27 października/9 listopada 1917 roku – WRB w porozumieniu z Centralną Białoruską Radą Wojskową i BSG wystosowała "Odezwę do narodu białoruskiego", w której określiła powstanie bolszewickie jako przejaw anarchii i nawoływała ludność do koncentrowania się wokół niej. Aby obronić niepodzielność kraju, WRB i CBRW podjęły kroki utworzenia wojskowych formacji białoruskich. Po zwycięstwie rewolucji bolszewickiej WRB wraz z Białoruskim Komitetem Obwodowym zainicjowała I Zjazd Wszechbiałoruski.
Struktury WBR.
W ramach WBK powołano 24-osobowy komitet wykonawczy, w skład którego weszli:
Z radą współpracowało dziewięciu generalnych komisarzy, m.in.:
Komisarze wraz z komitetem tworzyli Małą Radę (tzw. "Rada 33-ch").

</doc>
<doc id="868398" url="https://pl.wikipedia.org/wiki?curid=868398" title="I Zjazd Wszechbiałoruski">
I Zjazd Wszechbiałoruski

Pierwszy Kongres Wszechbiałoruski (biał. "Першы Ўсебеларускі кангрэс", "Pierszy Usiebiełaruski kanhres") – zwołany 5 grudnia 1917 roku w Mińsku przez Wielką Radę Białoruską.
Obrady odbyły się w dniach 5–17 grudnia 1917 roku za wiedzą i materialnym wsparciem Ludowego Komisariatu ds. Narodowości Rosyjskiej FSRR. Zjazd zgromadził białoruskich działaczy politycznych reprezentujących gubernie mińską, mohylewską, witebską, smoleńską i grodzieńską. Na zjazd przybyli też przedstawiciele białoruskojęzycznych powiatów guberni kowieńskiej i wileńskiej oraz brańskiej. 
Do 14 grudnia zarejestrowano ponad 1800 delegatów, w większości nauczycieli, wojskowych i urzędników. Na czele zjazdu stanął przewodniczący Białoruskiej Rady Wojskowej Jan Sierada. 
Kongres przyjął szereg uchwał, m.in. ogłosił prawo narodu białoruskiego do niepodległości i samostanowienia oraz przyjęcia demokratycznej formy rządu. W czasie obrad dało się jednak zauważyć różnice polityczne między delegatami z zachodu i ze wschodu Białorusi. Ci pierwsi zdecydowanie opowiadali się za jakąś formą autonomii lub niepodległością państwa, drudzy przyszłość Białorusi widzieli w ramach demokratycznej Rosji. 
Kongres wybrał Radę Kongresu, w skład której weszło 71 przedstawicieli różnych partii politycznych.
17 grudnia 1917 roku gmach, w którym obradował kongres został otoczony przez wojska bolszewickie, a delegatów rozpędzono.

</doc>
<doc id="868400" url="https://pl.wikipedia.org/wiki?curid=868400" title="Izodoza">
Izodoza

Izodoza - linia na wykresie lub mapie łącząca punkty o tej samej wartości dawki promieniowania lub mocy dawki. Izodoza jest stosowana do opisu terenu skażonego, np. opadem promieniotwórczym, pola napromienienia badania rentgenograficznego.

</doc>
<doc id="868405" url="https://pl.wikipedia.org/wiki?curid=868405" title="Rodolfo Stavenhagen">
Rodolfo Stavenhagen

Rodolfo Stavenhagen (ur. 29 sierpnia 1932 we Frankfurcie nad Menem, zm. 5 listopada 2016 w Meksyku) – meksykański socjolog, profesor El Colegio de México, były zastępca Dyrektora generalnego UNESCO.
W latach 2001–2008 pełnił funkcję specjalnego sprawozdawcy ONZ do spraw sytuacji w zakresie podstawowych praw i wolności ludów tubylczych, mianowany na to stanowisko przez byłą Komisję Praw Człowieka ONZ Rezolucją 2001/57 z 2001 roku. Pierwszy raport sporządził jako sprawozdawca w lutym 2002. 30 marca 2008 zastąpił go na tym stanowisku prof. James Anaya ze Stanów Zjednoczonych. Angażował się m.in. w wieloletnie prace nad Deklaracją praw ludów tubylczych ONZ.

</doc>
<doc id="868406" url="https://pl.wikipedia.org/wiki?curid=868406" title="Butroton">
Butroton



</doc>
<doc id="868407" url="https://pl.wikipedia.org/wiki?curid=868407" title="Tysiąc przeciwko Polsce">
Tysiąc przeciwko Polsce

20 marca 2007 Europejski Trybunał Praw Człowieka wydał orzeczenie, w którym nakazał Rzeczypospolitej Polskiej wypłacenie Alicji Tysiąc 25 tys. euro zadośćuczynienia oraz 14 tys. euro na pokrycie kosztów sądowych. Trybunał przyznał zadośćuczynienie ze względu na naruszenie przez Polskę art. 8 Europejskiej Konwencji Praw Człowieka (prawo do poszanowania życia prywatnego).
Lekarze pracujący w publicznej opiece zdrowotnej uznali, że przypadek Alicji Tysiąc nie upoważnia do wykonania legalnej aborcji ze względów zdrowotnych. Orzeczenie Trybunału nie zakwestionowało tego. Podstawę zasądzonego odszkodowania stanowił fakt, że kobiecie nie zapewniono prawa do odwołania się od decyzji podjętej przez lekarzy.
Tło sprawy.
W roku 2000 Alicja Tysiąc miała dwoje dzieci. Obie wcześniejsze ciąże wiązały się z powikłaniami zdrowotnymi, co zmusiło lekarzy do dwukrotnego wykonania cięcia cesarskiego. Każdy taki zabieg prowadzi do uszkodzenia mięśnia macicy i zwiększa ryzyko powikłań podczas kolejnych ciąż. Z tego względu lekarze odradzili Alicji Tysiąc trzecią ciążę.
Dodatkowym obciążeniem jej zdrowia była postępująca od roku 1977 krótkowzroczność, prowadząca do pogorszenia wzroku. W roku 2000 Alicja Tysiąc miała w każdym oku wadę −20 dioptrii, spowodowaną postępującą retinopatią, która równocześnie stanowiła przeciwwskazanie dla stosowania hormonalnych tabletek antykoncepcyjnych.
Trzecia ciąża.
W lutym 2000 lekarz stwierdził, że Alicja Tysiąc jest w ciąży. Trzech okulistów niezależnie uznało, że kolejna ciąża może zagrozić zdrowiu kobiety powodując utratę wzroku. Alicja Tysiąc poprosiła ich o wydanie dokumentu, pozwalającego na legalne przerwanie ciąży ze względów zdrowotnych w publicznym zakładzie opieki zdrowotnej, ale okuliści odmówili. Po wizytach u kolejnych lekarzy jeden z nich (internista) wydał jej zaświadczenie.
Zgodnie z "Ustawą z dnia 7 stycznia 1993 r. o planowaniu rodziny, ochronie płodu ludzkiego i warunkach dopuszczalności przerywania ciąży" (Dz.U. Nr 17, poz. 78 ze zm.) aborcja może zostać przeprowadzona legalnie (do chwili osiągnięcia przez płód zdolności do samodzielnego życia poza organizmem kobiety ciężarnej), jeżeli poród stanowi zagrożenie dla życia lub zdrowia kobiety ciężarnej.
Alicja Tysiąc zwróciła się o pomoc do Federacji na rzecz Kobiet i Planowania Rodziny, która wskazała jej szpital, gdzie wykonywane są legalne zabiegi przerwania ciąży. Z zaświadczeniem od internisty 26 kwietnia 2000 roku, w drugim miesiącu ciąży, udała się do oddziału neonatologicznego w warszawskim szpitalu publicznym im. prof. W. Orłowskiego przy ulicy Czerniakowskiej, gdzie zbadał ją ginekolog. Lekarz odmówił jej prawa do przeprowadzenia aborcji, uznając, że zagrożenie dla zdrowia Alicji Tysiąc jest niewystarczające, aby uzasadnić przerwanie ciąży. Na zaświadczeniu od internisty zaznaczył, że się z nim nie zgadza, przez co uniemożliwił wykonanie zabiegu w innej placówce publicznej służby zdrowia.
Kobieta skontaktowała się z lekarzem ogłaszającym się w prasie z prośbą o wykonanie zabiegu nielegalnie, za co medyk zażądał 1500 zł. Potem okazało się, że ze względu na konieczność asysty ze strony anestezjologa wynikającej ze stanu zdrowa Alicji Tysiąc ginekolog podniósł stawkę do 5000 zł, których niezamożna matka dwojga dzieci nie miała.
W udzielonym prasie wywiadzie Alicja Tysiąc stwierdziła, że do usunięcia ciąży motywował ją strach o los jej oraz dwójki już urodzonych dzieci.
W listopadzie 2000 roku przeprowadzono u Alicji Tysiąc trzecie cięcie cesarskie i w ten sposób na świat przyszło jej trzecie dziecko. Na skutek wzrostu ciśnienia tętniczego doszło do wylewu krwi do plamki żółtej. Alicja Tysiąc ponownie trafiła do szpitala na Czerniakowską, tym razem na okulistykę, gdzie lekarz wyraził zdziwienie z powodu kontynuacji ciąży.
Komisja lekarska ZUS uznała, że wzrok matki trojga dzieci uległ tak znacznemu upośledzeniu, że wymaga ona stałej pomocy społecznej. Przyznano jej pierwszy stopień niepełnosprawności oraz rentę. W marcu 2007 roku Alicja Tysiąc samotnie wychowywała troje swoich dzieci, utrzymując się z renty z tytułu niepełnosprawności w wysokości 540 zł. Jej wada wzroku pogorszyła się do −26 dioptrii. Dostrzec mogła tylko przedmioty znajdujące się bliżej niż 1,5 m, a stan jej oczu mógł się jeszcze zmienić na gorsze.
Starania o zadośćuczynienie.
Alicja Tysiąc złożyła doniesienie do prokuratury, w którym oskarżyła ginekologa z warszawskiego szpitala o ograniczenie jej prawa do przeprowadzenia legalnej aborcji zgodnie z ustawą z roku 1993. Zdaniem biegłych ciąża i poród nie miały wpływu na pogorszenie się wzroku A. Tysiąc. Prokuratura umorzyła sprawę.
15 stycznia 2003 roku Alicja Tysiąc złożyła skargę na Rzeczpospolitą Polską do Europejskiego Trybunału Praw Człowieka. W swoim wniosku zarzuciła polskim urzędnikom naruszenie następujących zapisów Europejskiej Konwencji Praw Człowieka:
Alicję Tysiąc w staraniach o zadośćuczynienie 2 czerwca 2005 roku wsparły Federacja na rzecz Kobiet i Planowania Rodziny oraz Helsińska Fundacja Praw Człowieka, które wystąpiły z wnioskiem o zgodę na udział w sprawie Alicja Tysiąc przeciwko Polsce, a następnie przedstawiły opinię przyjaciela sądu.
7 lutego 2007 roku odbyło się posiedzenie IV Izby Trybunału w Strasburgu, na którym sędziowie wysłuchali argumentów obu stron sporu. Z Ministerstwa Spraw Zagranicznych na posiedzenie przybyli eksperci medyczni, którzy chcieli obalić argumenty o zagrożeniu zdrowia Alicji Tysiąc; w podobnym celu przybyli przedstawiciele Stowarzyszenia Rodzin Katolickich i Forum Kobiet Polskich.
Wyrok Trybunału.
20 marca 2007 roku IV Izba Europejskiego Trybunału Praw Człowieka wydała werdykt w sprawie Alicji Tysiąc
Trybunał nie rozpatrywał, czy konwencja daje Alicji Tysiąc prawo do przeprowadzenia legalnej aborcji. Przedmiotem jego dociekań było respektowanie przez państwo polskie prawa do poszanowania życia prywatnego. Sędziowie nie oceniali, czy decyzja lekarzy, którzy odmówili kobiecie prawa do legalnej aborcji, była słuszna. W wyroku podkreślili, że prośby Alicji Tysiąc o usunięcie ciąży nie wynikały wyłącznie z jej nieracjonalnych odczuć, ale miały umocowanie w historii medycznej.
Trybunał uznał, że polskie państwo nie ustaliło jednoznacznych procedur, które pozwoliłby lekarzowi na upewnienie się co do konieczności przeprowadzenia legalnej aborcji. Zagrożenie karą więzienia za przerwanie ciąży niezgodnie z prawem zdaniem sędziów powoduje, że lekarze boją się przeprowadzać legalne zabiegi. Władza ustawodawcza zalegalizowała aborcję w pewnych sytuacjach, ale nie zapewniła ram organizacyjnych, aby decyzja o wykonaniu tej procedury mogła zostać podjęta odpowiednio szybko. Co więcej pacjentka, której lekarze odmówią wykonania zabiegu, nie ma możliwości odwołania się od ich decyzji.
Sędziowie orzekli, że te niedociągnięcia naraziły Alicję Tysiąc na niepotrzebny stres. Polskie państwo nie zapewniło sprawnego funkcjonowania odpowiednich procedur medycznych, czyli naruszyło prawo kobiety do poszanowania jej życia prywatnego.
Za werdyktem opowiedziało się 6 sędziów:
Zdanie odrębne do wyroku złożył sędzia Francisco Javier Borrego (Hiszpania), który stwierdził:
Alicji Tysiąc przyznano za szkodę niepieniężną spowodowaną naruszeniem Konwencji zadośćuczynienie w wysokości 25 000 euro. Natomiast ze względu na opinie biegłych, których zdaniem ciąża i poród nie miały wpływu na pogorszenie się wzroku Alicji Tysiąc, Trybunał nie uwzględnił żądania odszkodowania za pogorszenie stanu zdrowia (pkt 151 wyroku).
Następstwa orzeczenia i dalsze życie Alicji Tysiąc.
Po publikacji wyroku, w polskich mediach rozgorzała dyskusja na temat zarówno zasadności odszkodowania i jego wysokości, jak i publicznego przyznania się przez Alicję Tysiąc do rozważania przeprowadzenia aborcji. Tysiąc wspominała w wywiadach szerzenie obraźliwych treści i gróźb względem niej oraz dziecka urodzonego w wyniku ciąży, której dotyczyła sprawa, przez osoby fizyczne i organizacje, szczególnie te związane ze środowiskiem prawicowym, katolickim i tzw. ruchem pro-life. Doprowadziło to do znacznego pogorszenia się stanu jej zdrowia psychicznego.
Alicja Tysiąc samotnie wychowywała trójkę dzieci. Ze względu na stan zdrowia, po trzecim porodzie otrzymała najwyższy stopień niepełnosprawności i nie była w stanie podjąć pracy zarobkowej. Utrzymywała się z renty. Na przestrzeni lat tworzono kilkukrotnie internetowe zbiórki funduszy w serwisie Pomagam.pl, mające pomóc Tysiąc w sfinansowaniu kosztownej rehabilitacji i kolejnych operacji ratujących wzrok. W 2010 z listy SLD uzyskała mandat radnej Warszawy, który wykonywała do końca kadencji w 2014. W 2014 z listy SLD-UP kandydowała bez powodzenia do Parlamentu Europejskiego, uzyskując 834 głosy.
, w wieku 50 lat.

</doc>
<doc id="868408" url="https://pl.wikipedia.org/wiki?curid=868408" title="Eufrozyna Połocka">
Eufrozyna Połocka

Eufrozyna Połocka (biał.Еўфрасіння Полацкая) (ur. około 1101-1104, zm. 23 maja 1173 w Jerozolimie) – księżniczka księstwa połockego, święta mniszka prawosławna szczególną czcią otaczana na Białorusi, pierwsza kobieta-święta na wschodniosłowiańskim obszarze.
Życiorys.
Była córką księcia połockiego Światosława (Jerzego) Wsiesławowicza i księżniczki kijowskiej Zofii, wnuczką Wsiesława Briaczysławicza zwanego Czarodziejem. Ochrzczona imieniem Przedsława. Data urodzin jest nieznana, dzięki zestawieniu kilku danych określa się ją na nie później niż 1104 rok. W dzieciństwie Przedsława uczyła się języka greckiego, łaciny oraz muzyki i tańca. Jej wychowawcami byli mnisi z monasteru w Połocku.
Po ukończeniu 12 lat udała się, bez zgody rodziny, do żeńskiego monasteru, na czele którego, jako ihumenia, stała jej ciotka Romana. W tajemnicy złożyła wieczyste śluby mnisze przed zakonnikami przybyłymi z Połocka, przyjmując imię Eufrozyna. Żyjąc w klasztorze, zajmowała się jedynie modlitwą i przepisywaniem ksiąg liturgicznych. Prowadziła również bogatą korespondencję z biskupami Klemensem Smolatyczem i Cyrylem Turowskim, a także z duchownymi z Bizancjum. Około 1128, za zgodą biskupa połockiego Eliasza, założyła nowy żeński klasztor, zaś ok. roku 1160 - także męski. Obydwa te ośrodki życia monastycznego zostały zniszczone w czasie najazdu Litwinów w XIII stuleciu. Wyposażone w bogate biblioteki, były one ośrodkiem życia kulturalnego. Utrzymywały się nie tylko dzięki darczyńcom, ale również dzięki przepisywaniu ksiąg, kopiowaniu ikon i pracom jubilerskim. Eufrozyna zamieszkiwała w celi przy cerkwi Przemienienia Pańskiego (Chrystusa Zbawiciela), głównej świątyni żeńskiego monasteru, jaki założyła.
W 1161 roku ihumenia Eufrozyna zamówiła wykonanie na potrzeby cerkwi niezwykle ozdobnego krzyża, wysadzanego srebrem, złotem i drogocennymi kamieniami. Krzyż ten zaginął w zawierusze wojennej w 1941 roku, a jego zaginięcie porównywane jest z zaginięciem Bursztynowej Komnaty. Pomimo usilnych i coraz to ponawianych starań, drogocenny przedmiot wciąż nie został odnaleziony. Dzięki staraniom Eufrozyny monaster, którym kierowała, otrzymał z Bizancjum Efeską Ikonę Matki Bożej, obecnie znajdującą się w Petersburgu.
Odbyła pielgrzymkę do Ziemi Świętej. W jej trakcie spotkała się z łacińskim patriarchą Jerozolimy. Po drodze odwiedziła dwór w Konstantynopolu, gdzie była przyjmowana z honorami należnymi nie tylko z powodu stanu duchownego i wysokiej w nim pozycji, ale i książęcego pochodzenia. Zmarła w klasztorze w pobliżu Jerozolimy. Jej ciało zostało później przewiezione do Kijowa (do Ławry Pieczerskiej), a stamtąd, w 1910 roku – do Połocka.
Niewielki jej pomnik znajduje się w Mińsku.

</doc>
<doc id="868410" url="https://pl.wikipedia.org/wiki?curid=868410" title="Road Trippin">
Road Trippin



</doc>
<doc id="868420" url="https://pl.wikipedia.org/wiki?curid=868420" title="Ludy tubylcze">
Ludy tubylcze

Ludy tubylcze () – pojęcie pozbawione uniwersalnej, powszechnie przyjętej definicji. Może się odnosić do każdej grupy etnicznej zamieszkującej region geograficzny, z którym grupa ta posiada najwcześniejszy historycznie związek.
Definicje.
Różne organizacje międzynarodowe, w tym Organizacja Narodów Zjednoczonych, Międzynarodowa Organizacja Pracy i Bank Światowy, wypracowały własne, bardziej szczegółowe i szeroko akceptowane, sposoby rozumienia tego pojęcia.
Opierając się na powyższych ustaleniach, można stwierdzić, iż pojęcie ludy tubylcze obejmuje grupy kulturowe (i ich potomków), które cechuje kontynuacja kulturowa oraz związek z określonym regionem (lub częściami regionu) i które w przeszłości zamieszkiwały – lub do chwili obecnej zamieszkują – dany region:
Ponadto, grupę taką winna charakteryzować przynajmniej częściowa odrębność językowa, kulturowa i społeczna (organizacyjna), odróżniająca ją od grup sąsiadujących i dominującej kultury państwowej. Uwzględnianym zwykle kryterium dodatkowym jest także samoidentyfikacja grupy jako grupy tubylczej oraz uznawanie jej za taką przez inne grupy.
Terminami pokrewnymi, stosowanymi w określonych regionach lub kontekstach, są: ludy rdzenne, autochtoni (z greckiego: z tej ziemi), aborygeni, Pierwsze Narody, Czwarty Świat i inne. Ze względu na ich ograniczony zasięg – lub pejoratywne czasem konotacje – preferowane jest zwykle, m.in. w ramach systemu ONZ, pojęcie ludy tubylcze.
Liczebność i charakterystyka.
Statystyki dotyczące liczebności ludów tubylczych różnią się w zależności od przyjętych kryteriów szczegółowych, dokładności badań i rodzaju źródeł danych (np. rządowych lub pozarządowych). W systemie ONZ przyjmuje się, iż pojęcie to mogło na początku XXI w. obejmować ponad 350 milionów ludzi z ponad 70 krajów świata i min. 5000 odrębnych grup etnicznych (czyli blisko 6% ludności świata).
Wśród ludów tubylczych są takie, które w znacznym stopniu podlegały procesom kolonizacji lub ekspansji innych społeczeństw (np. Majowie z Ameryki Środkowej czy Jorubowie z Afryki Zachodniej), ale i takie, które nadal żyją w stosunkowo dużej izolacji od wpływów zewnętrznych (np. Jarawa z Andamanów czy Janomami z Amazonii).
Poszczególne grupy tubylcze mogą różnić się znacznie liczebnością (i liczyć od kilkudziesięciu osób do kilkuset tysięcy i więcej), a w ostatnich dziesięcioleciach liczebność wielu z nich spadała (nierzadko dramatycznie) i ich istnienie w różnych częściach świata bywa nadal zagrożone (a niektóre giną lub ostatnio wyginęły). Sytuacja wielu innych grup jest jednak obecnie ustabilizowana (i – przynajmniej do pewnego stopnia unormowana prawnie), a niektóre ludy tubylcze dynamicznie się rozwijają (choć – na skutek trwających migracji, przymusowych przesiedleń, nacisku innych grup i zmian społeczno-ekonomicznych – nie zawsze na swoich „tradycyjnych” terytoriach).
Charakterystyczną cechą większości ludów tubylczych – choć występującą dziś w zróżnicowanym stopniu – jest ich historyczną zależność od gospodarki opartej na samowystarczalności (subsystencji) – bywa to hodowla, ekstensywne rolnictwo, myślistwo, rybołówstwo lub zbieractwo. Typowe jest też życie w społecznościach niezurbanizowanych (lub zurbanizowanych tylko częściowo), przywiązanie do tradycyjnych terytoriów (chociaż część ludów tubylczych to nomadzi) i form organizacji społecznej (plemię, klan).
Prawa ludów tubylczych.
Ludy tubylcze zamieszkują wszystkie strefy klimatyczne i kontynenty. Niezależnie od tego napotykają na podobne problemy, związane ze swoim statusem, kontaktami z państwami i innymi grupami etnicznymi oraz zmianami w środowisku. Problemy te dotyczą, między innymi, zachowania ich kultur, języków i religii, praw własności do ziemi, wody i bogactw naturalnych na ich tradycyjnych terytoriach, formalnego uznania lub praktycznej realizacji ich praw do autonomii i samorządu, niszczenia środowiska i starych struktur społecznych, ubóstwa, niedostatecznej oświaty i opieki zdrowotnej, dyskryminacji oraz innych naruszeń ich praw podstawowych, ekonomicznych i kulturalnych.
Kontakty między społecznościami tubylczymi i nietubylczymi na przestrzeni dziejów były złożone i zmienne – od wzajemnego poznawania, współpracy oraz wymiany handlowej i kulturowej po rywalizację, wrogość i otwarte konflikty. Sprawy te – począwszy od fazy pierwszych kontaktów i odkryć geograficznych, przez całą gamę procesów historyczno-kulturowych w różnych regionach świata, aż po sytuację i problemy ludów tubylczych w świecie współczesnym – badają antropologia, socjologia i inne nauki społeczne.
Obecnie poszczególne państwa rozmaicie regulują status ludów tubylczych zamieszkujących na ich terytorium. Czasem są to konstytucyjne gwarancje autonomii o różnym zakresie, kiedy indziej – szczególne uregulowania prawne niższego rzędu. Niektóre rządy z różnych przyczyn zaprzeczają istnieniu ludów tubylczych na terytorium danego państwa i odmawiają formalnego potwierdzenia ich praw (co bywa powodem niepokojów wewnętrznych w tych krajach i przedmiotem troski społeczności międzynarodowej).
W ostatniej ćwiartce XX w. rosnące zainteresowanie środowisk prawniczych, politycznych i humanitarnych (w tym samych tubylczych grup i ich przedstawicieli oraz organizacji pozarządowych) zaczęły wzbudzać kwestie dotyczące praw indywidualnych tubylców i całych ludów tubylczych oraz ich statusu międzynarodowego. Od 1977 r. są one m.in. przedmiotem międzynarodowych konferencji oraz obrad i negocjacji w ramach systemu ONZ. Problematyka ludów tubylczych omawiana jest podczas dorocznych sesji powołanej w 1982 r. Grupy Roboczej ds. Ludów Tubylczych (WGIP, działającej w ramach Podkomisji ds. Promocji i Ochrony Praw Człowieka w Radzie Praw Człowieka) oraz stanowi przedmiot działalności powstałego w 2000 r. Stałego Forum ds. Ludów Tubylczych (PFII, ciała doradczego Rady Gospodarczej i Społecznej).
W latach 1995–2004 państwa członkowskie ONZ obchodziły pierwszą, a w latach 2005–2014 obchodzą drugą Dekadę Ludów Tubylczych. Natomiast 1993 był rokiem ludów tubylczych. Podstawowe prawa i wolności ludów tubylczych ma gwarantować opracowana w systemie ONZ przez specjalną podkomisję i przyjęta w 2007 "Deklaracja praw ludów tubylczych".
Najważniejszym zagrożeniem dla ludności tubylczej jest postępująca akulturacja i różne formy dyskryminacji przez dominujące warstwy społeczne. Częstą przyczyną tego rodzaju problemów jest konflikt o zasoby – szacuje się, że ponad 60% światowych zasobów surowcowych i naturalnych zalega na obszarach zamieszkanych przez społeczności pierwotne. Konflikty tego typu stają się częstą przyczyną wysiedleń i marginalizacji ludności tubylczej w nowym miejscu zamieszkania.

</doc>
<doc id="868428" url="https://pl.wikipedia.org/wiki?curid=868428" title="Pierwsze Narody">
Pierwsze Narody



</doc>
<doc id="868433" url="https://pl.wikipedia.org/wiki?curid=868433" title="Pamiętne">
Pamiętne

Pamiętne (łac. "memoriale") – obyczaj prawny funkcjonujący w polskiej praktyce sądowej w rozwiniętym średniowieczu. Polegał on na składaniu sędziemu specjalnej opłaty zwanej "pamiętnym", która zobowiązywała go do pamiętania treści wyroku. Obyczaj ten znajdywał zastosowanie w przypadku spraw ważnych i skomplikowanych, np. majątkowych. Zabezpieczał on strony przed późniejszymi odwołaniami lub roszczeniami.
Pamiętne, podobnie jak obyczaj znany pod nazwą "postępowanie za laską", charakteryzowało sądy w okresie, kiedy nie sporządzano jeszcze protokołów i nie prowadzono ksiąg sądowych. Zarazem obyczaj ten przyczynił się w dużym stopniu do ewolucji praktyki sądowej, w efekcie której w sądach na przestrzeni XIV–XV w. zaczęto zatrudniać pisarzy, którzy sporządzali początkowo bardzo lakoniczne, ale z czasem coraz dokładniejsze i przybierające formę protokolarną zapiski.

</doc>
<doc id="868435" url="https://pl.wikipedia.org/wiki?curid=868435" title="Adolf Brudes">
Adolf Brudes

Adolf Brudes (ur. 15 października 1899 roku w Kotulinie, zm. 5 listopada 1986 roku w Bremie) – niemiecki kierowca wyścigowy.
Karierę zaczynał od wyścigów motocyklowych. Od 1928 roku ścigał się już w wyścigach samochodowych startując m.in. pojazdami Bugatti. W roku 1940 przyczynił się do sukcesu BMW w wyścigu Mille Miglia, kiedy to prowadząc BMW 328 zajął (razem z pilotem Ralphem Roese) trzecie miejsce w klasyfikacji końcowej.
Po II wojnie światowej jeździł początkowo na samochodach Veritas, a później różnymi pojazdami firmy Borgward. W roku 1951 osiągnął 38 Rekordów na samochodzie Goliath. Rok później, razem z Hansem Hugo Hartmannem uzyskał, na torze w Linas-Monthléry, oficjalny rekord świata w klasie do 1,5l (100km ze średnią prędkością 215,5 km/h).
W tym samym roku (tj. w 1952) wziął udział w jednym wyścigu Formuły 1 podczas Grand Prix Niemiec na torze Nürburgring. Jednak z powodu awarii silnika musiał przedwcześnie skończyć wyścig.
Brał również udział w wyścigu 1000-km na Nürburgringu w 1953, gdzie w zespole Brudes/Bechem/Helfrich na samochodzie Borgward wygrał w swojej klasie i został trzeci w klasyfikacji ogólnej. W roku 1976 po raz ostatni jechał na Nürburgringu swoim BMW 328 „Mille Miglia“.

</doc>
<doc id="868449" url="https://pl.wikipedia.org/wiki?curid=868449" title="Murfreesboro (Tennessee)">
Murfreesboro (Tennessee)

Murfreesboro – miasto w hrabstwie Rutherford w stanie Tennessee, USA.
Miasto znajduje się w środkowej części stanu Tennessee. Jest jednym z najszybciej rozrastających się miast w Stanach Zjednoczonych pod względem liczby ludności. Od 1990 do 2000 liczba ludności zwiększyła się o 50%, z 46 000 do 69 000. W 2005 było ponad 87 000 mieszkańców.
W Murfreesboro znajduje się największy w stanie Tennessee uniwersytet "Middle Tennessee State University".
Historia.
Miasto zostało założone w 1811 i na początku nazwano je "Cannonsburgh" na cześć polityka z Tennessee Newtona Cannona, ale wkrótce zmieniono nazwę na "Murfreesboro" od Hardy Murfree, bohatera walczącego w czasie wojny o niepodległość Stanów Zjednoczonych (1775-1783).
31 grudnia 1862 w okolicach miasta miała miejsce bitwa o Murfreesboro czasie wojny secesyjnej (1861-1865). Miejsce bitwy jest obecnie miejscem historycznym.
Transport.
Lotniska 
Przez Murfreesboro przebiega autostrada nr 24 i kilka innych ważnych dróg.
Komunikacja miejska
Miasto złożyło zamówienie na zakup dziewięciu autobusów miejskich. Każdy autobus jest przystosowany do przewozu szesnastu osób i dwa miejsca dla osób na wózkach inwalidzkich. System nazywa się "Rover" i działa od kwietnia 2007. Wszystkie autobusy są jasnozielone.
Autobusy kursują na sześciu trasach: Memorial Boulevard, NW Broad Street, Old Fort Parkway, South Church Street, Mercury Boulevard i Highland Avenue. Opłata za przejazd w 2009 wynosi 1 dolar dla dorosłych, 50 centów dzieci w przedziale wiekowym 6-16 lat oraz osoby powyżej 65 roku życia, dzieci poniżej 6 lat nie płacą za przejazd. System działa od poniedziałku do piątku w godzinach od 6 z rana do 6 wieczorem.
Demografia.
W 2000 mieszkało 68 816 ludzi było 26 511 gospodarstw domowych i 15 747 rodzin. Średnia wieku 29 lat. Na 100 kobiet przypada 98,7 mężczyzn. Średni dochód gospodarstwa domowego w mieście wynosił 39 705 USD na dla rodzinę 52 654 USD. Średni dochód przypadający na mężczyznę 36 078 USD, na kobietę 26 531 USD.
Skład etniczny
Grupy wiekowe:

</doc>
<doc id="868489" url="https://pl.wikipedia.org/wiki?curid=868489" title="Cinca Medio">
Cinca Medio

Cinca Medio (arag. "Zinca Meya", kat. "Cinca Mitjà") – comarca w Hiszpanii, w Aragonii, w prowincji Huesca. Stolicą comarki jest Monzón. Comarca ma powierzchnię 576,7 km². Mieszka w niej obywateli.

</doc>
<doc id="868493" url="https://pl.wikipedia.org/wiki?curid=868493" title="Cinca Mitjà">
Cinca Mitjà



</doc>
<doc id="868495" url="https://pl.wikipedia.org/wiki?curid=868495" title="Albalate de Cinca">
Albalate de Cinca

Albalate de Cinca (arag. "Albalat d'a Zinca") – gmina w Hiszpanii, w Aragonii, w prowincji Huesca, w comarce Cinca Medio, 89 kilometrów od miasta Huesca.
Powierzchnia gminy wynosi 44,2 km². Zgodnie z danymi INE, w 2005 roku liczba ludności wynosiła 1 200, a gęstość zaludnienia 27,15 osoby/km². Wysokość bezwzględna gminy równa jest 188 metrów. Współrzędne geograficzne gminy to 41°43'26"N, 0°9'3"E. Kod pocztowy do gminy to 22534. 29 września i 11 listopada w gminie odbywają się regionalne fiesty.

</doc>
<doc id="868500" url="https://pl.wikipedia.org/wiki?curid=868500" title="Wyganowo (województwo zachodniopomorskie)">
Wyganowo (województwo zachodniopomorskie)

Wyganowo (niem. "Kuhhagen") – wieś w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 wieś należała do województwa koszalińskiego. W roku 2007 wieś liczyła 42 mieszkańców. Miejscowość wchodzi w skład sołectwa Mierzyn. Najbardziej na północ położona miejscowość zarówno gminy jak i powiatu.
Geografia.
Wieś leży ok. 3 km na północ od Mierzyna.
Historia.
Miejscowość powstała w 1804 r., w wyniku podzielenia dóbr w Mierzynie. Utworzono dobro ziemskie o powierzchni 1 355 mórg. Jednym z właścicieli majątku był Carl Wahrendorff. 
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="868502" url="https://pl.wikipedia.org/wiki?curid=868502" title="Michał Gołaś">
Michał Gołaś

Michał Gołaś (ur. 29 kwietnia 1984 w Toruniu) – polski kolarz szosowy, zawodnik profesjonalnej drużyny Team Ineos. Mistrz Polski w szosowym wyścigu ze startu wspólnego (2012). Reprezentant Polski. Olimpijczyk z Londynu (2012).
Za zasługi dla polskiego kolarstwa, za znaczące osiągnięcia sportowe 20 października 2014 roku został odznaczony przez prezydenta Bronisława Komorowskiego Brązowym Krzyżem Zasługi.
Kariera.
Kolarstwo zaczął trenować w UKS Iskra Mała Nieszawka. W 1999 został zawodnikiem TKK Pacific Toruń. Jego pierwszym większym sukcesem było mistrzostwo Polski w szosowym wyścigu ze startu wspólnego w kategorii U23 w 2006. Po tym zwycięstwie został zawodnikiem zawodowej grupy Unibet.com (2007). Następnie startował w barwach Cycle Collstrop (2008), Amica Chips-Knauf (2009) i Vacansoleil-DCM (od sierpnia 2009 do końca 2011). W barwach tej ostatniej grupy wystartował w 2011 w Giro d’Italia oraz Vuelta a España, jednak obu tych wyścigów nie ukończył. Jego największym sukcesem było w sezonie 2011 zwycięstwo w klasyfikacji górskiej Tour de Pologne.
W 2012 został zawodnikiem grupy Omega Pharma-Quick Step. W jej barwach wystąpił w Giro d’Italia, zajmując 93. miejsce w klasyfikacji końcowej. W trakcie wyścigu był jego wiceliderem po szóstym etapie, na którym zajął trzecie miejsce, a przez trzy etapy (12-14) był liderem klasyfikacji górskiej, ostatecznie zajmującej w niej 4. miejsce. W tym samym roku został też mistrzem Polski w szosowym wyścigu ze startu wspólnego.
Reprezentował Polskę w indywidualnym wyścigu szosowym mistrzostw świata w kategorii U23 (2005 – 30 m., 2006 – 16 m.) oraz mistrzostw świata seniorów w 2009 (86 m.), 2010 (64 m.), 2011 (150 m.) i 2012 (61 m.). Na Igrzyskach Olimpijskich w Londynie (2012) indywidualnego wyścigu szosowego ze startu wspólnego nie ukończył.
Odznaczenie.
Postanowieniem prezydenta Bronisława Komorowskiego z 16 października 2014 został odznaczony Brązowym Krzyżem Zasługi "za zasługi dla polskiego kolarstwa, za znaczące osiągnięcia sportowe".

</doc>
<doc id="868504" url="https://pl.wikipedia.org/wiki?curid=868504" title="Parallel Universe">
Parallel Universe

Parallel Universe – piosenka zespołu Red Hot Chili Peppers, pochodząca z ich wydanego w 1999 roku, albumu "Californication". Piosenka została wydana jako singel w Stanach Zjednoczonych, jednak nie doczekała się teledysku.
Jest drugim utworem na płycie, i jednym z najgłośniejszych, znajdujących się na albumie; nie jest nagrana w stylu funkowym, z jakiego zespół był znany dotychczas.

</doc>
<doc id="868505" url="https://pl.wikipedia.org/wiki?curid=868505" title="Bartsja alpejska">
Bartsja alpejska

Bartsja alpejska, barczja alpejska ("Bartsia alpina" L.) – gatunek rośliny z rodziny zarazowatych ("Orobanchaceae") i monotypowego rodzaju bartsja "Bartsia". Jest gatunkiem arktyczno-apejskim. Występuje w północnej części Ameryki Północnej, na Grenlandii, Islandii, w górach Europy i na północy Rosji, po zachodnią Syberię. W Polsce występuje w Karkonoszach, na Babiej Górze oraz w Tatrach. Łacińską nazwę rodzajową nadano jej na cześć żyjącego w XVIII w. holenderskiego lekarza Johanna Bartscha.

</doc>
<doc id="868506" url="https://pl.wikipedia.org/wiki?curid=868506" title="Bartsia alpina">
Bartsia alpina



</doc>
<doc id="868507" url="https://pl.wikipedia.org/wiki?curid=868507" title="Jusztinián Györg Serédi">
Jusztinián Györg Serédi



</doc>
<doc id="868509" url="https://pl.wikipedia.org/wiki?curid=868509" title="Pozsony">
Pozsony



</doc>
<doc id="868512" url="https://pl.wikipedia.org/wiki?curid=868512" title="Isak Grimholm">
Isak Grimholm

Isak Grimholm (ur. 25 marca 1985 w Örnsköldsvik) – szwedzki skoczek narciarski, reprezentant IF Friska Viljor.
Pierwszy skok w karierze oddał w 1992. W Pucharze Świata zadebiutował w 2002 podczas konkursu w Trondheim. W tym samym roku podczas konkursu Pucharu Kontynentalnego w Calgary zajął drugie miejsce, najwyższe w karierze. Podczas mistrzostw świata juniorów w Sollefteå w 2003 był 18. 23 marca 2007 na Letalnicy w Planicy zdobył pierwsze w karierze punkty do klasyfikacji Pucharu Świata.
Dzień wcześniej poprawił rekord Szwecji w długości skoku narciarskiego. Skoczył 207,5 metra na skoczni w Planicy.

</doc>
<doc id="868513" url="https://pl.wikipedia.org/wiki?curid=868513" title="Bartsja">
Bartsja



</doc>
<doc id="868516" url="https://pl.wikipedia.org/wiki?curid=868516" title="Barbara Morgan">
Barbara Morgan

Barbara Radding Morgan (ur. 28 listopada 1951 we Fresno, stan Kalifornia) – amerykańska nauczycielka i astronautka.
Życie prywatne.
Wyszła za mąż za Claya Morgana. Mają dwóch synów.

</doc>
<doc id="868523" url="https://pl.wikipedia.org/wiki?curid=868523" title="Tropajon">
Tropajon



</doc>
<doc id="868528" url="https://pl.wikipedia.org/wiki?curid=868528" title="Separatyści (Gwiezdne wojny)">
Separatyści (Gwiezdne wojny)



</doc>
<doc id="868529" url="https://pl.wikipedia.org/wiki?curid=868529" title="Wojna w Afganistanie">
Wojna w Afganistanie



</doc>
<doc id="868530" url="https://pl.wikipedia.org/wiki?curid=868530" title="Warner Records">
Warner Records

Warner Records (dawniej Warner Bros. Records) – amerykańska wytwórnia płytowa należąca do Warner Music Group. Międzynarodowo znana jako: "WEA International Inc." Powstała 19 marca 1958.

</doc>
<doc id="868533" url="https://pl.wikipedia.org/wiki?curid=868533" title="Eldar Roenning">
Eldar Roenning



</doc>
<doc id="868535" url="https://pl.wikipedia.org/wiki?curid=868535" title="Jun’ichi Kanemaru">
Jun’ichi Kanemaru

 – japoński seiyū. Podkładał głos pod Jeża Sonica w grach telewizyjnych oraz oryginalnej wersji anime "Sonic X". Związany z agencją 81 Produce.
Biegle mówi po angielsku.

</doc>
<doc id="868536" url="https://pl.wikipedia.org/wiki?curid=868536" title="Jean Baptiste de Sénac">
Jean Baptiste de Sénac

Jean Baptiste de Sénac (ur. w 1693 w Lombez, zm. 20 grudnia 1770 w Wersalu) – francuski lekarz. W 1749 roku opublikował pierwsze całościowe opracowanie o funkcjonowaniu i chorobach ludzkiego serca. 
Prace Jeana Baptiste'a de Sénaca wraz z poprzedzającymi ją dokonaniami Williama Harvey'a oraz Richarda Lower stworzyły podstawy kardiologii jako osobnej dziedziny naukowej.
Życiorys.
Jean Baptiste de Sénac studiował początkowo w Lejdzie, a następnie w Montpellier, gdzie uzyskał dyplom lekarza. Następnie w wieku około 30 lat przeniósł się do Paryża. W 1723 został członkiem stowarzyszonym Francuskiej Akademii Nauk. W 1733 roku przeniósł się do Wersalu gdzie objął stanowisko lekarza w Szpitalu Królewskim, natomiast w 1752 roku został głównym lekarzem króla Ludwika XV.
Działalność naukowa.
W 1749 wydał swoje największe dzieło w czterech częściach "„Traité de la structure du coeur, de son action et de ses maladies.”" (pierwsze wydanie wydrukowano w 2 tomach in quarto, zawierających 504 i 694 strony). Drugie wydanie poprawione i poszerzone przez autora z dodatkami Antoine'a Portala zostało wydane w 1774 następnie w 1777 i 1783 roku. Dwa dodatkowe wydania czwartej części wydrukowano w 1778 i 1783 roku. Traktat został przetłumaczony na język włoski w 1773 roku, a następnie na język niemiecki 1781 roku.
Jako pierwszy opisał migotanie komór, związek pomiędzy zwężeniem zastawki mitralnej a zaburzeniani rytmu serca, nieistotne klinicznie zaburzenia rytmu serca oraz wprowadził korę chinowca do leczenia zaburzeń rytmu serca, która w postaci chinidyny nadal jest stosowana. 

</doc>
<doc id="868538" url="https://pl.wikipedia.org/wiki?curid=868538" title="James MacKenzie">
James MacKenzie

sir James MacKenzie (ur. 12 kwietnia 1853 roku w Scone, Perthshire, Szkocja, zm. 26 stycznia 1925 roku w Londynie) – szkocki kardiolog. Pionier badań zaburzeń rytmu serca. Dokonał pierwszych zapisów fal tętna w żyłach i tętnicach celem oceny funkcjonowania serca, w tym głównie rejestracji arytmii (konstrukcja została wykorzystana również w urządzeniach zwanych wariografami, poligrafami lub „wykrywaczami kłamstwa”). Napisał książkę "The Study of the Pulse" (1902). Był członkiem Royal Society (FRS).

</doc>
<doc id="868541" url="https://pl.wikipedia.org/wiki?curid=868541" title="Autohipnoza">
Autohipnoza

Autohipnoza ( "autós" „sam” + "hýpnos" „sen”) – oznacza:
Przedrostek „auto” oznacza, że osoba indukuje samą siebie, a stan transu jest osiągany bez udziału osób trzecich. Przedmiot i podmiot hipnozy są tożsame.
Charakterystyczna dla autohipnozy, tak jak i hipnozy, jest podwyższona koncentracja i zogniskowanie uwagi na aspektach świata wewnętrznego (doznaniach i odczuciach z ciała, na wewnętrznych obrazach, myślach, wrażeniach) oraz zmniejszona receptywność bodźców ze świata zewnętrznego.
Autohipnoza to pierwotny fenomen, występujący samoistnie, np. u biegaczy długodystansowych czy w czasie tańców transowych. Pojawia się także w subtelnej formie w codziennym życiu jako stany "zagapienia się" lub "zamyślenia", kiedy traci się orientację co do czasu i przestrzeni. Milton Erickson nazywa to zjawisko zwykłym, codziennym transem. Trans tego rodzaju może pojawić się w odpoczynkowej fazie naturalnego rytmu dobowego.
Każda hipnoza prowadzona przez osobę trzecią może być rozumiana jako autohipnoza pod czyimś prowadzeniem.
Zastosowanie autohipnozy.
Stres, szczególnie długotrwały, prowadzi do zakłócenia rytmów dobowych, zaburzenia ich równowagi, co może wywołać procesy chorobowe. Naturalnej hipnoterapii, w tym także autohipnozie, przypisywana jest możliwość unormowania podstawowych cykli odpoczynku i aktywności oraz związaną z nim regulację wielu ultradobowych rytmów układów hormonalnego i autonomicznego, które kontrolują metabolizm. Tym samym autohipnoza może przyczyniać się do wzmocnienia systemu odpornościowego.
Autohipnoza, tak jak hipnoza, ma szerokie zastosowanie:

</doc>
<doc id="868548" url="https://pl.wikipedia.org/wiki?curid=868548" title="Białoruska Socjalistyczna Hromada">
Białoruska Socjalistyczna Hromada

Białoruska Socjalistyczna Hromada (biał. Беларуская Сацыялістычная Грамада, "Biełaruskaja Sacyjalistycznaja Hramada") – białoruska partia polityczna powstała w grudniu 1903 z przekształcenia, utworzonej w 1902 Białoruskiej Rewolucyjnej Gromady. Przywódcami partii byli Anton Łuckiewicz, Wiaczesław Adamowicz. Na początku marca 1917 roku po dziesięcioletniej przerwie wznowiła działalność. Początkowo jej działacze postulowali federalizację Rosji i szeroką autonomię dla Białorusi, a po sprzeciwie Rządu Tymczasowego część działaczy przeszła do współpracy z bolszewikami, a druga część w stronę idei narodowych. W październiku 1917 z jej inicjatywy zwołano Wielką Radę Białoruską.
W 1918 roku rozpadła się na trzy odrębne organizacje:

</doc>
<doc id="868549" url="https://pl.wikipedia.org/wiki?curid=868549" title="Liriel Baenre">
Liriel Baenre



</doc>
<doc id="868550" url="https://pl.wikipedia.org/wiki?curid=868550" title="Interactive Fiction">
Interactive Fiction



</doc>
<doc id="868551" url="https://pl.wikipedia.org/wiki?curid=868551" title="Interaktywna fikcja">
Interaktywna fikcja



</doc>
<doc id="868553" url="https://pl.wikipedia.org/wiki?curid=868553" title="Sadowice Wrocławskie">
Sadowice Wrocławskie

Sadowice Wrocławskie – przystanek kolejowy w Sadowicach, w województwie dolnośląskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="868554" url="https://pl.wikipedia.org/wiki?curid=868554" title="Urząd Transportu Kolejowego">
Urząd Transportu Kolejowego

Urząd Transportu Kolejowego – urząd obsługujący Prezesa UTK – organ centralnej administracji rządowej. UTK jest regulatorem rynku kolejowego. Powstał na drodze przekształcenia Głównego Inspektoratu Kolejnictwa.
Zadania i działalność.
Urząd Transportu Kolejowego jest organem regulacyjnym, właściwym w sprawach:
Urząd Transportu Kolejowego wykonuje również zadania w zakresie monitorowania rozwoju rynku kolejowego, podnoszenia standardów bezpieczeństwa w transporcie kolejowym oraz współpracy z europejskimi instytucjami odpowiedzialnymi za funkcjonowanie i rozwój wspólnego rynku usług kolejowych.
W zakresie nadzoru technicznego nad eksploatacją linii kolejowych i bezpieczeństwem ruchu kolejowego do zadań UTK należy:
Prezes Urzędu Transportu Kolejowego w ramach sprawowanego nadzoru może w drodze decyzji:
Zadania Urzędu w zakresie regulacji transportu kolejowego to:
Urząd Transportu Kolejowego w ramach liberalizacji rynku kolejowego buduje w Polsce konkurencyjny rynek transportu kolejowego i umożliwienia wejścia na rynek nowym przedsiębiorstwom; tworzy jednakowe warunki funkcjonowania wszystkich przedsiębiorstw kolejowych na krajowych rynkach oraz na obszarze całej Wspólnoty; pracuje nad ujednoliceniem rozwiązań technicznych; oddzieleniem zarządzania infrastrukturą kolejową od eksploatacji kolei; uzdrowieniem struktury finansowej przedsiębiorstw kolejowych; jak również zagwarantowaniem dostępu do sieci kolejowej krajów członkowskich Unii Europejskiej, dla międzynarodowych grup przedsiębiorstw kolejowych.
Urząd jest członkiem Europejskiej Agencji Kolejowej ERA oraz IRG Rail.
W 2012 NIK negatywnie oceniła działania UTK w zakresie kontroli przewozu towarów niebezpiecznych. W 2017 NIK pozytywnie ocenił nadzór Prezesa UTK nad utrzymaniem i stanem technicznym skrzyżowań linii kolejowych z drogami publicznymi (w tym dzikich przejść) oraz prawidłowością prowadzenia dokumentacji technicznej przejazdów przez zarządców infrastruktury kolejowej. NIK uznał, że nadzór sprawowany był rzetelnie. W 2017 roku NIK przeprowadził kontrolę w zakresie bezpieczeństwa przewozów kolejowych. Kontrola oceniła, że Prezes Urzędu Transportu Kolejowego sprawował w sposób rzetelny nadzór nad podmiotami, których działalność miała wpływ na bezpieczeństwo przewozów kolejowych.
Budżet, zatrudnienie i wynagrodzenia.
Wydatki i dochody Urzędu Transportu Kolejowego (UTK) są realizowane w części 71 budżetu państwa. Główne źródło dochodów stanowią wpływy z opłat za świadectwa dopuszczenia do eksploatacji typów budowli, urządzeń przeznaczonych do prowadzenia ruchu kolejowego oraz typów pojazdów kolejowych, a także za wydawanie certyfikatów i świadectw bezpieczeństwa zarządcom infrastruktury oraz świadectw bezpieczeństwa użytkownikom bocznic kolejowych.
W 2017 wydatki UTK wyniosły 33,89 mln zł, a dochody 6,65 mln zł. Przeciętne zatrudnienie w przeliczeniu na pełne etaty wyniosło 253 osoby, a średnie miesięczne wynagrodzenie brutto 6229 zł.
W ustawie budżetowej na 2017 wydatki Urzędu Transportu Kolejowego zaplanowano w wysokości 38,34 mln zł, a dochody 3,57 mln zł.
Siedziba.
Początkowo, Centrala UTK znajdowała się w Warszawie przy ul. Chałubińskiego 4-6 (2003-2014), następnie w Alejach Jerozolimskich 134 w kompleksie biurowym Eurocentrum Office Complex (2014-). 
Posiada 7 oddziałów terenowych zlokalizowanych w:
Społeczna odpowiedzialność.
CSR zajmuje ważne miejsce w działalności urzędu. Działania UTK opierają się na czterech filarach: bezpieczeństwo w transporcie kolejowym, dostępność kolei dla osób z niepełnosprawnościami, czyste środowisko oraz ambitny zespół.
W ramach działań CSR od 2016 roku funkcjonuje program „Akademia Wiedzy Kolejowej”, który jest częścią większego projektu „Akademia UTK” Inicjatywa ma na celu propagowanie dobrych praktyk wśród uczestników rynku kolejowego poprzez prowadzone przez Urząd bezpłatne szkolenia i warsztaty, a dodatkowo ma dać możliwość bieżącego reagowania na problemy rynku kolejowego – w tym także te wynikające ze zmian przepisów prawa. To uczestnicy szkoleń mają bezpośredni wpływ na tematykę organizowanych spotkań. Szkolenia w Akademii są bezpłatne. UTK uznaje, że podnoszenie wiedzy interesariuszy przyczyni się do usprawnienia pracy urzędu, a co za tym idzie do efektywniejszego wydatkowania środków publicznych.

</doc>
<doc id="868557" url="https://pl.wikipedia.org/wiki?curid=868557" title="Białoruska Rewolucyjna Gromada">
Białoruska Rewolucyjna Gromada

Białoruska Rewolucyjna Gromada (biał. Беларуская Рэвалюцыйная Грамада, "Biełaruskaja Rewalucyjnaja Hramada") – białoruska partia polityczna założona w 1902 przez Iwana i Antona Łuckiewiczów.

</doc>
<doc id="868558" url="https://pl.wikipedia.org/wiki?curid=868558" title="Białoruska Partia Rewolucyjna">
Białoruska Partia Rewolucyjna



</doc>
<doc id="868561" url="https://pl.wikipedia.org/wiki?curid=868561" title="Adria Airways">
Adria Airways

Adria Airways – byłe słoweńskie narodowe linie lotnicze, z siedzibą w Lublanie. Miały połączenia z 24 krajami, głównie w Europie. Należały do sojuszu Star Alliance. Głównym węzłem był Port lotniczy Lublana. Linia do 30.06.2017 posiadała również bazę w porcie lotniczym Łódź (samolot Bombardier CRJ-700 o nazwie "Łódź"). Linia złożyła wniosek o upadłość 30 września 2019 z powodu niewypłacalności. W poniedziałek 30 września 2019 przewoźnik zawiesił wszystkie loty.
Flota.
Stan floty linii Adria na kwiecień 2019
Średni wiek floty linii wynosi 6,5 lat

</doc>
<doc id="868565" url="https://pl.wikipedia.org/wiki?curid=868565" title="Białoruski Komitet Narodowy (1917)">
Białoruski Komitet Narodowy (1917)

Białoruski Komitet Narodowy (biał. "Беларускі Нацыянальны Камітэт") – reprezentacja białoruskich partii konserwatywno-prawicowych, istniejąca w okresie od 25 marca do 8 lipca 1917 roku.
W marcu 1917 roku w oparciu o struktury Białoruskiego Towarzystwa Pomocy Ofiarom Wojny wznowiła działalność Białoruska Socjalistyczna Hromada. Lokalne struktury organizacja miała w Mińsku, Piotrogrodzie, Witebsku i Bobrujsku. Głoszone przez jej członków hasła o samostanowieniu narodów przysporzyły BSH kilkuset członków. 25 marca 1917 roku z inicjatywy BSH odbył się I Zjazd Białoruskich Partii i Organizacji, na który poza przedstawicielami mniejszych organizacji społecznych przybyli delegaci Białoruskiej Partii Socjalistów Ludowych. Zaproponowano po raz kolejny utworzenie federacji rosyjskiej, w skład której weszłaby autonomiczna Białoruś, rządzona przez radę krajową. Wśród innych postulatów wymieniane były upaństwowienie oświaty, utworzenie milicji ludowej miast obowiązkowej służby wojskowej oraz przekazanie ziemi chłopom. Wynikiem zjazdu było powołanie Białoruskiego Komitetu Narodowego na czele z Romanem Skirmuntem. W skład zarządu wybrano Pawła Alaksiuka, Branisłaua Taraszkiewicza, Wincuka Hadleuskiego, Kazimira Kastrawickiego, Usiewałada Falskiego, Źmiciera Żyłunowicza, Arkadzia Smolicza, Iwana Kraskouskiego, Lawona Dubiejkauskiego.
W kwietniu 1917 roku przedstawiciele BKN na czele z prezesem rozpoczęli w Piotrogrodzie starania o realizację postulatu autonomii Białorusi, jednak Rząd Tymczasowy odmówił rozmów na ten temat. Wywołało to reakcję dominującego w BSH stronnictwa socjalistycznego, które rozpoczęło układy z rosyjskimi eserami i bolszewikami. W czerwcu 1917 roku w Piotrogrodzie na zjeździe BSH wybrano na przewodniczącego Źmiciera Żyłunowicza, czego skutkiem była zmiana linii politycznej partii. Socjalizm na Białorusi miał być wprowadzony na drodze walki klas. Z powodu nowej retoryki BSH wzrosła liczba jej członków, która w połowie 1917 roku wynosiła 5 tysięcy. Nowa radykalna polityka BSH spowodowała rozłam w BKN. 8 lipca 1917 roku na II Zjeździe Białoruskich Partii i Organizacji, na którym przewagę miała BSH, BKN został zlikwidowany, a w jego miejsce powołano lewicową Centralną Radę Białoruskich Organizacji i Partii.

</doc>
<doc id="868568" url="https://pl.wikipedia.org/wiki?curid=868568" title="Polski Rejestr Żeglugi Śródlądowej">
Polski Rejestr Żeglugi Śródlądowej

Polski Rejestr Żeglugi Śródlądowej – założone w 1936 roku polskie towarzystwo klasyfikacyjne z siedzibą w Warszawie. Nadzór był sprawowany w oparciu o przepisy "Klasyfikacja i konstrukcja barek drewnianych i stalowych".
Działalność instytucji została wznowiona po zakończeniu II wojny światowej (dokładnie w 1946 roku), w zmienionej i poszerzonej formie. Instytucja zmieniła nazwę na Polski Rejestr Statków z siedzibą w Gdańsku.
Linki zewnętrzne.
Strona Polskiego Rejestru Statków S.A.

</doc>
<doc id="868569" url="https://pl.wikipedia.org/wiki?curid=868569" title="Dżabal ad-Duruz">
Dżabal ad-Duruz

Dżabal ad-Duruz (جبل الدروز) – autonomiczne państewko na terenie francuskiego mandatu w Syrii. 
1 maja 1921 wydzielono terytorium dla Druzów. 4 marca 1922 utworzono autonomiczne państwo druzyjskie ze stolicą w As-Suwajdzie. W 1936 Francuzi przekazali Dżabal ad-Duruz Republice Syryjskiej, lecz wydzielili je na nowo w 1939. W 1944 państewko druzyjskie zostało ostatecznie przyłączone do niepodległej Syrii.

</doc>
<doc id="868571" url="https://pl.wikipedia.org/wiki?curid=868571" title="Haverfordwest">
Haverfordwest

Haverfordwest (wal. "Hwlffordd") – miejscowość w południowo-zachodniej Walii (Wielka Brytania), ośrodek administracyjny hrabstwa Pembrokeshire. Według spisu ludności przeprowadzonego w 2001 roku, Haverfordwest liczy 10 808 mieszkańców.
W Haverfordwest urodził się Christian Bale, brytyjski aktor, producent filmowy.

</doc>
<doc id="868574" url="https://pl.wikipedia.org/wiki?curid=868574" title="Lotnisko Okęcie">
Lotnisko Okęcie



</doc>
<doc id="868575" url="https://pl.wikipedia.org/wiki?curid=868575" title="Lotnisko mokotowskie">
Lotnisko mokotowskie

Lotnisko mokotowskie – lotnisko funkcjonujące w latach 1910–1947 na terenie Pola Mokotowskiego, na granicy obecnych dzielnic Mokotów, Ochota i Śródmieście. 
Historia.
Lotnisko urządzone w 1910 na Polu Mokotowskim było pierwszym w Warszawie. Sąsiadowało z torem wyścigów konnych. W maju 1910 powstało tam Warszawskie Towarzystwo Lotnicze Awiata założone przez księcia Stanisława Lubomirskiego. 
Na lotnisku odbyły się pierwsze w Polsce wzloty aeroplanów. Od stycznia 1915 na lotnisku stacjonowało sześć rosyjskich myśliwców, które miały wzmocnić obronę przeciwlotniczą miasta podczas niemieckich nalotów. W sierpniu 1915 lotnisko zostało zajęte przez Niemców, którzy później zbudowali tam m.in. 21 hangarów, specjalny hangar dla sterowca miękkiego typu "Parseval", budynki szkoły lotniczej i budynki gospodarcze. 
Po odzyskaniu niepodległości, w roku 1919 na lotnisku tworzył się zalążek polskiego lotnictwa wojskowego, przemysłu lotniczego i instytutów badawczych związanych z lotnictwem. Planowano jednak zlikwidowanie lotniska, które znajdowało się w granicach miasta i ograniczało jego rozwój. Ruch lotniczy miał zostać przeniesiony na nowe cywilne lotnisko na Gocławiu, wojskowe na Okęciu oraz na sportowe lotnisko bielańskie.
Od 1920 z lotniska mokotowskiego odbywały się regularne loty pasażerskie (towarzystwa: „Franco Rumaine”, „Aerolloyd”, „Aerolot” i ostatecznie PLL „LOT”), a w 1929 powstał polski przewoźnik Polskie Linie Lotnicze LOT, od 1930 oficjalnie przyjęty do IATA z kodem LO. Odbywały się stąd początkowo regularne loty międzynarodowe do Bukaresztu, później do Aten, Bejrutu i Helsinek. W 1928 rozpoczął tam działalność Aeroklub Warszawski. Na lotnisku powstała stacja meteorologiczna.
Podczas przewrotu majowego w 1926 o lotnisko toczyły się walki pomiędzy oddziałami wiernymi rządowi Wincentego Witosa a atakującymi oddziałami Józefa Piłsudskiego.
Na lotnisku odbywały się krajowe i międzynarodowe zawody samolotowe i balonowe, urządzano pokazy lotnicze i parady wojskowe. W 1934 odbyła się tam ceremonia otwarcia zawodów Challenge oraz XXII zawody Pucharu Gordona Bennetta. 
W kwietniu 1934 przeniesiono pasażerski ruch lotniczy z lotniska mokotowskiego na Okęcie. W 1935 odbyły się tam uroczystości związane z pogrzebem Józefa Piłsudskiego. Planowano tam budowę dzielnicy im. Józefa Piłsudskiego i Świątyni Opatrzności, jednak te plany nie zostały zrealizowane. Przeniesienie lotniska cywilnego umożliwiło budowę alei Niepodległości.
Lotnisko to odegrało istotną rolę w 1939 w czasie kampanii wrześniowej, stacjonowały tu czasowo 152 Eskadra Myśliwska włączona do Brygady Pościgowej i toruńska 41 Eskadra Rozpoznawcza, 2 września formowano tu Pluton Łącznikowy Naczelnego Dowódcy Lotnictwa, a od 9 września Zespół Lotniczy Obrony Warszawy. Po kapitulacji Warszawy lotnisko zostało zajęte przez Niemców, głównie przez obronę przeciwlotniczą z działalnością lotniczą ograniczoną do minimum. Ostatecznie zlikwidowane po 1947.
Teren, na którym znajdowało się lotnisko, w większości zajmuje park Pole Mokotowskie, a w środkowej części parku ustawiono obelisk upamiętniający historię lotniska.

</doc>
<doc id="868577" url="https://pl.wikipedia.org/wiki?curid=868577" title="Czerwona Góra (Góry Świętokrzyskie)">
Czerwona Góra (Góry Świętokrzyskie)

Czerwona Góra – wzniesienie (328 m n.p.m.) w Paśmie Bolechowickim Gór Świętokrzyskich. Znajduje się kilkaset metrów na zachód od drogi wojewódzkiej nr 762 z Kielc do Chęcin, naprzeciw cementowni w Nowinach. U stóp góry po stronie północnej ulokowana jest jaskinia Raj, natomiast w zboczu północno-wschodnim Jaskinia na Czerwonej Górze.
Wzniesienie zbudowane jest z wapieni dewońskich (fran) przykrytych zlepieńcami cechsztyńskimi, zwanymi potocznie zlepieńcami zygmuntowskimi. Te ostatnie składają się z tkwiących w wiśniowym cieście skalnym otoczaków przeważnie wapieni dewońskich.
Na stoku południowo-zachodnim znajduje się nieczynny współcześnie kamieniołom "Zygmuntówka". Pierwsze ślady eksploatacji skał w tym miejscu pochodzą sprzed XVI w. Wzniesienie nosiło w tym czasie nazwę "Jarzeniec" (lub "Jarzmaniec"). W 1643 r. wyciosano tu kolumnę, na której ustawiono posąg Zygmunta III Wazy (stąd nazwa zlepieńców zygmuntowskich), znajdujący się na placu Zamkowym w Warszawie. W 1885 zastąpiono ją nową kolumną z fińskiego granitu rapakiwi. Kolumna z Czerwonej Góry spoczywa obecnie w lapidarium Zamku Królewskiego w Warszawie.
Przez wzniesienie przebiega czerwony szlak turystyczny z Chęcin do Kielc.

</doc>
<doc id="868587" url="https://pl.wikipedia.org/wiki?curid=868587" title="Helikon (klub)">
Helikon (klub)

Helikon – klub jazzowy, działający w Krakowie od 1956 do 1969.
Klub znajdował się przy ulicy św. Marka 15, był ozdobiony freskami Wiesława Dymnego.
Grali tam i rozpoczynali karierę: Krzysztof Komeda, Tomasz Stańko, Adam Matyszkiewicz, Adam Makowicz, Andrzej Kurylewicz, Wojciech Karolak, Andrzej Dąbrowski, Jerzy Matuszkiewicz, Andrzej Jakóbiec, Wacław Kisielewski, Zbigniew Seifert, Jan Jarczyk, Jan Gonciarczyk, Janusz Stefański, Marian Pawlik, Zbigniew Raj, Janusz Muniak, Leszek Żądło, Janusz Stefański, Jacek Ostaszewski.

</doc>
<doc id="868588" url="https://pl.wikipedia.org/wiki?curid=868588" title="Aksjomat Eudoksosa-Archimedesa">
Aksjomat Eudoksosa-Archimedesa



</doc>
<doc id="868594" url="https://pl.wikipedia.org/wiki?curid=868594" title="Wysoki komisarz Narodów Zjednoczonych do spraw praw człowieka">
Wysoki komisarz Narodów Zjednoczonych do spraw praw człowieka

Wysoki komisarz Narodów Zjednoczonych do spraw praw człowieka, UNHCHR (od ang. "United Nations High Commissioner for Human Rights") – urząd Organizacji Narodów Zjednoczonych powołany 20 grudnia 1993 roku z inicjatywy działaczy organizacji pozarządowych, głównie Human Rights Watch oraz Amnesty International podczas Światowej Konferencji Praw Człowieka w Wiedniu, w celu sprawniejszej koordynacji działań ONZ w zakresie dotyczącym praw człowieka.
Komisarza mianuje sekretarz generalny ONZ, co zatwierdza Zgromadzenie Ogólne ONZ. Mianowanie następuje na czas 4 lat, z możliwością przedłużenia o dalsze 4 lata. 
Siedzibą biura wysokiego komisarza Narodów Zjednoczonych do spraw praw człowieka jest Genewa. Pełni ono rolę sekretariatu Rady Praw Człowieka. 

</doc>
<doc id="868596" url="https://pl.wikipedia.org/wiki?curid=868596" title="Jazep Waronka">
Jazep Waronka

Jazep (Iosif) Jakaulewicz Waronka (biał. Язэп (Іосіф) Якаўлевіч Варонка; ur. 17 kwietnia 1891 w powiecie sokólskim, zm. 4 czerwca 1952 w Chicago) – białoruski działacz polityczny, dziennikarz, publicysta, od lutego do lipca 1918 roku przewodniczący Ludowego Sekretariatu Białorusi (szef rządu).
Życiorys.
Działalność w Petersburgu i Mińsku.
Urodził się w powiecie sokólskim guberni grodzieńskiej Imperium Rosyjskiego. Był wolnym słuchaczem Wydziału Prawa Uniwersytetu Petersburskiego, został jednak usunięty z listy w 1914 roku z powodu niewniesienia opłaty za nauczanie. Współpracował z petersburskimi gazetami „Stolicznyje wiesti”, „Woskriesnaja wieczerniaja gazieta”, czasopismem „Zritiel”, pisał wierszowane utwory pod pseudonimem "Juryj Biehau". Po rewolucji lutowej 1917 roku wstąpił do Białoruskiej Socjalistycznej Gromady, a w czerwcu tego samego roku wszedł w skład jej Komitetu Centralnego. Reprezentował białoruskie organizacje na Specjalnej Naradzie na temat Wypracowania Stanowiska w sprawie Wyborów do Wszechrosyjskiego Zgromadzenia Ustawodawczego. W sierpniu uczestniczył w pracy Narady Państwowej w Moskwie. We wrześniu, w czasie przemówienia na Wszechrosyjskiej Naradzie Demokratycznej w Piotrogrodzie, w imieniu Centralnej Rady Białoruskich Organizacji i Partii (CRBOiP) wypowiedział się przeciwko koalicji rządowej partii socjalistycznych z burżuazyjnymi. Wchodził w skład Tymczasowej Rady Republiki Rosyjskiej (Przedparlamentu).
W trakcie drugiej sesji CRBOiP w dniach 28 października – 6 listopada (15–24 października st. st.) 1917 roku, w trakcie którego organizacja została przekształcona w Wielką Radę Białoruską (WRB), Jazep Waronka poparł propozycję nadania białoruskim ziemiom autonomii w składzie demokratycznej rosyjskiej federacji. Został wówczas także wybrany na komisarza generalnego sprawiedliwości i spraw wewnętrznych WRB. Do grudnia stał na czele Białoruskiego Towarzystwa Pomocy Ofiarom Wojny w Piotrogrodzie. Brał udział w przygotowaniu i przeprowadzeniu w dniach 18–30 grudnia (5–17 grudnia st. st.) w Mińsku I Zjazdu Wszechbiałoruskiego. 26 grudnia (13 grudnia st. st.) został członkiem Rady Zjazdu. W styczniu 1918 roku był już jej przewodniczącym. Od lutego do lipca 1918 roku pełnił funkcję przewodniczącego Ludowego Sekretariatu Białorusi (szefa rządu), a jednocześnie ludowego komisarza (ministra) spraw zagranicznych Białorusi / Białoruskiej Republiki Ludowej. W kwietniu wraz z innymi działaczami Rady Białoruskiej Republiki Ludowej podpisał telegram do cesarza Niemiec Wilhelma II z podziękowaniem "za wyzwolenie Białorusi". Redagował czasopismo „Warta”.
Działalność w Republice Litewskiej.
Od końca 1918 roku orientował się na litewską Tarybę, uważając ją za naturalnego sojusznika w walce o białoruską państwowość. Od grudnia 1918 do kwietnia 1920 roku pełnił funkcję ministra ds. białoruskich i członka gabinetu ministrów Republiki Litewskiej. Był przywódcą Białoruskiej Partii Socjalistów-Federalistów, a od listopada 1922 roku przewodniczącym towarzystwa Białoruska Hramada w Kownie. Zajmował się działalnością wydawniczą i publicystyczną. W swoich pracach o charakterze historyczno-publicystycznym uogólniał główne fakty z historii białoruskiego ruchu narodowego w okresie rewolucji i wojny domowej w Rosji. Analizował ówczesne położenie polityczne ruchu, twierdząc, że miał on dwóch wrogów − Polskę i Rosję. Negatywnie oceniał politykę narodową zarówno Tymczasowego Rządu Rosji, jak i Rady Komisarzy Ludowych. Jego zdaniem I Zjazd Wszechbiałoruski był zjazdem założycielskim, który ustanowił w granicach Białorusi ustrój republikański, zabezpieczył prawo ludu do ziemi itd. Pozytywnie oceniał ogłoszenie Białoruskiej Republiki Ludowej, a utworzenie Białoruskiej SRR uważał za polityczny manewr, za pomocą którego bolszewicy starali się "zawładnąć rozumami elementów, które odrodziły się narodowo". Negatywnie oceniał zajęcie przez Wojsko Polskie ziem, które uważał za białoruskie, potępiał politykę działającej na nich polskiej administracji i przypadki, jego zdaniem, naruszania praw miejscowej ludności.
Działalność w Stanach Zjednoczonych.
W 1923 roku wyjechał do Chicago, gdzie mieszkał do końca życia. Był jednym z założycieli białoruskiego życia politycznego w Stanach Zjednoczonych. Stał na czele Białorusko-Amerykańskiego Stowarzyszenia Narodowego, wchodził w skład kierownictwa Białorusko-Amerykańskiej Rady Narodowej. Wydawał gazetę „Biełorusskaja Tribuna”, prowadził białoruskie i rosyjskie programy w radiu w Chicago.

</doc>
<doc id="868599" url="https://pl.wikipedia.org/wiki?curid=868599" title="Roman Scipio">
Roman Scipio



</doc>
<doc id="868600" url="https://pl.wikipedia.org/wiki?curid=868600" title="Akustycznie">
Akustycznie



</doc>
<doc id="868603" url="https://pl.wikipedia.org/wiki?curid=868603" title="Ciało uporządkowane">
Ciało uporządkowane

Ciało uporządkowane – ciało formula_1 w którym wyróżniony jest podzbiór formula_2 elementów dodatnich o następujących własnościach:
gdzie formula_9 formula_10 oraz formula_11.
Można to wypowiedzieć tak: ciało uporządkowane, to takie ciało, w którym jest określona własność bycia elementem dodatnim (większym od zera, oznaczana przez &gt; 0) o następujących własnościach:
Własności.
Dowód: formula_14 i formula_35 to formula_36 czyli formula_37 a stąd formula_33
Dowód: formula_42 Dlatego formula_41
Dowód: formula_47 bo jeśli formula_27 to formula_49 co jest sprzeczne z założeniem. Jeśli formula_50 to formula_51 co jest sprzeczne z założeniem. Dlatego formula_46
Dowód: formula_63 i dlatego formula_62
Dowód: formula_67
Przykłady.
Ciała archimedesowe.
W każdym ciele formula_3 charakterystyki 0 zanurzony jest pierścień liczb całkowitych formula_73 Ciało uporządkowane jest ciałem charakterystyki 0. Ciało uporządkowane nazywamy ciałem archimedesowym, jeśli dla każdego elementu formula_12 istnieje taka liczba całkowita formula_75 że formula_76.

</doc>
<doc id="868604" url="https://pl.wikipedia.org/wiki?curid=868604" title="Wojna Franków z Burgundami">
Wojna Franków z Burgundami

Wojna Franków z Burgundami 523-524 - konflikt zbrojny spowodowany sporami w obrębie dynastii władców Burgundii oraz ingerencją Franków w zaistniały konflikt.
W roku 523 król Burgundii Zygmunt pod wpływem swojej drugiej żony Todegardy nakazał zabić swojego syna z pierwszego małżeństwa Sigeryka, którego oskarżył o bunt. Oskarżenie to okazało się jednak nieprawdziwe, a sam król udał się na pokutę do klasztoru w Agaunum.
W zaistniałej sytuacji synowie króla Franków Chlodwiga I: Chlodomer, Childebert I i Chlotar I (Lotar), pod pretekstem restytucji dóbr ich matki, a zarazem krewnej Zygmunta św. Klotyldy, które król Burgundii miał jakoby niesłusznie przywłaszczyć, wypowiedzieli mu wojnę. W tej sytuacji Zygmunt opuścił klasztor i podjął walkę, która jednak zakończyła się dla niego katastrofą: na skutek buntu, który podnieśli przeciw niemu jego ariańscy poddani, oburzeni na niego za gorliwe popieranie katolicyzmu, został pokonany zbrojnie i zmuszony do ucieczki wraz z żoną i synami Gisiladem i Gundobadem. Król Burgundii zamierzał skorzystać z azylu w klasztorze w Agaunum, jednakże na skutek zdrady poddanych został wydany w ręce Franków, którzy przetransportowali go do Aurelianum (dziś Orlean).
W odpowiedzi na to w 524 brat Zygmunta Godomar II na czele armii wzmocnionej wojskami posiłkowymi króla Ostrogotów Teodoryka Wielkiego wyruszył na czele znacznych sił, aby go uwolnić. W tej sytuacji Chlodomer, mimo próśb biskupa Awita, postanowił zgładzić Zygmunta, symbol oporu Burgundczyków. 1 maja 524 rozkazał przewieźć całą rodzinę do podorleańskiej wioski Saint-Peravy-la-Colombe pod Coulmier i tam wrzucić wszystkich do studni w miejscu o nazwie Belsa.
Po dokonanym mordzie Chlodomer rozpoczął drugą kampanię przeciwko Burgundom. W bitwie pod Vezeronce w dniu 25 czerwca 524 r. armia Franków została pokonana przez Godomara, a Chlodomer poniósł śmierć. W efekcie Frankowie wycofali się z Burgundii.
Po śmierci Teodoryka w roku 526 i utracie ostrogockiego sprzymierzeńca, w bitwie pod Autun w roku 532 osamotnieni Burgundowie pod wodzą króla Godomara II zostali jednak ostatecznie pokonani przez Franków (dowodzonych ponownie przez Childeberta I oraz Chlotara I) i utracili swoją niezależność. W roku 534 Burgundia została przyłączona do królestwa Franków, zachowując własne prawodawstwo i stając się zarazem obok Neustrii i Austrazji jedną z głównych części państwa. Władzę w Burgundii przejęli Merowingowie.

</doc>
<doc id="868608" url="https://pl.wikipedia.org/wiki?curid=868608" title="Bergstrand">
Bergstrand

Osoby:
Obiekty astronomiczne:

</doc>
<doc id="868609" url="https://pl.wikipedia.org/wiki?curid=868609" title="Paprotkowate">
Paprotkowate

Paprotkowate ("Polypodiaceae" Bercht. &amp; J. Presl) – rodzina roślin należąca do klasy paproci. Zalicza się do niej ok. 1000 gatunków, zgrupowanych w 50 rodzajach.
Systematyka.
W systemie Smitha i in. (2006) rodzina w rzędzie paprotkowców ("Polypodiales"). W systemie PPG I (2016) rodzina w obrębie podrzędu "Polypodiineae" odpowiadającemu kladowi „eupolypods I” w systemie Smitha i in. (2006).
podrodzina: "Loxogrammoideae" 
podrodzina: "Platycerioideae" 
podrodzina: "Drynarioideae" 
podrodzina: "Microsoroideae" 
podrodzina: "Polypodioideae" 
podrodzina: "Grammitidoideae" 
Rodzaj o niejasnej pozycji systematycznej:

</doc>
<doc id="868610" url="https://pl.wikipedia.org/wiki?curid=868610" title="Marc-André Kruska">
Marc-André Kruska

Marc-André Kruska (ur. 29 czerwca 1987 w Castrop-Rauxel) – niemiecki piłkarz występujący na pozycji pomocnika. Obecnie gra w F91 Dudelange. Zawodową karierę rozpoczynał w Borussii Dortmund, dla której rozegrał niemal 98 ligowych meczów i strzelił 2 bramki. Grał też w Club Brugge.

</doc>
<doc id="868611" url="https://pl.wikipedia.org/wiki?curid=868611" title="Inflacja endogeniczna">
Inflacja endogeniczna

Inflacja endogeniczna – rodzaj inflacji wywołanej czynnikami wewnętrznymi, przez reakcję łańcuchową poszczególnych grup społecznych na zmiany relacji wynagrodzeń w podziale dochodów.

</doc>
<doc id="868614" url="https://pl.wikipedia.org/wiki?curid=868614" title="Scipio del Campo">
Scipio del Campo

Scipio del Campo – rodzina włoska przybyła do Rzeczypospolitej z Włoch, osiadła na Ukrainie, Białorusi i w Galicji. Piotr del Campo o przydomku „Scipio” był gubernatorem księstwa Bari we Włoszech. Jako marszałek królowej Bony, przybył w jej orszaku w 1518 r. do Polski. Jego potomkowie osiedli na Litwie, gdzie weszli w posiadanie dóbr na terenie Grodzieńszczyzny. W kolejnych pokoleniach część z nich osiadła na Ukrainie.
Koligacje.
Ród Scipio del Campo był skoligacony poprzez małżeństwa z przedstawicielami następujących rodów: Baranowicze h. Junosza, Brześciańscy h. Sas, Bystrejowie, Byszewscy h. Abdank, ks. Druccy-Lubeccy h. Druck, Firlejowie h. Lewart, Grabowscy h. Pobóg, Grotowscy, Gutowscy h. Ślepowron, Józefowicz-Hlebicccy h. Leliwa, Jabłonowscy h. Grzymała, Judyccy h. Radwan, Kopciowie h. Kroje, Kuniccy h. Bończa, Lewiccy h. Rogala, Micutowie h. Gozdawa, Olędzcy h. Rawicz, książęta Połubińscy h. Jastrzębiec, Próchniccy h. Korczak, ks. Radziwiłłowie h. Trąby, Suchodolscy h. Ślepowron, Syruciowie h. Doliwa, Świeżawscy h. Paprzyca, hr. Tarnowscy h. Leliwa, Weiglowie, Wybranowscy h. Poraj, Ziembiccy.
Posiadłości rodowe.
Bieniowice, Brzezice, Bychawa, Harasimowicze, Horodziszczyzna, Hutki, Łopuszka Wielka, Olekszyce, Puszkarowszczyzna, Repla, Skała, Siekierzyńce, Siekkurcze i Szczucinek.
Fundacje kościelne.
Ufundowali kolegium pijarów w Werenowie.

</doc>
<doc id="868616" url="https://pl.wikipedia.org/wiki?curid=868616" title="Zespół pasm owodniowych">
Zespół pasm owodniowych

Zespół pasm owodniowych (ang. amniotic band syndrome, ABS) – sekwencja wad wrodzonych o charakterze dysrupcji, związana z przedwczesnym pęknięciem worka owodniowego i uszkodzeniem zdrowych tkanek płodu przez pasma pękniętej owodni. Obrażenia płodu powstają wskutek mechanicznego działania tych pasm tkanki łącznej, a także przez niedokrwienie i zrosty uszkodzonych tkanek.
Nazewnictwo.
Inne nazwy tej jednostki chorobowej to:
Epidemiologia.
Zespół pasm owodniowych występuje średnio 1:5 000-15 000 urodzeń. Uważa się też, że przedwczesne pęknięcie błon płodowych (PROM) odpowiada za około 170:10 000 poronień.
Etiologia.
Przyczyną wad wrodzonych w zespole pasm owodniowych jest pękniecie worka owodniowego we wczesnym okresie ciąży; powstają wtedy łącznotkankowe pasma i włókna owodni, które przyklejają się do galaretowatej powierzchni ciała płodu. Zaciskają się one na ciele płodu wraz z jego wzrostem, co powoduje obrzęk, niedokrwienie, a w skrajnym przypadku całkowitą amputację kończyny, części kończyny, albo uszkodzenie głowy, ściany klatki piersiowej bądź powłok brzucha. Uważa się, że uszkodzenia typu rozszczepów powstają, gdy płód połyka wolny koniec pasma pękniętej owodni. Rozszczepy w zespole pasm owodniowych zwykle nie leżą w miejscach połączenia pierwotnych struktur twarzy, ale mogą imitować prawdziwe rozszczepy o charakterze malformacji.
Obraz kliniczny i przebieg.
Stopień uszkodzenia tkanek płodu jest bardzo różny, a lokalizacja uszkodzeń losowa: w zasadzie nie ma dwóch identycznych przypadków wad wrodzonych w zespole pasm owodniowych. Stopień uszkodzenia zależy od czasu, w którym płód był narażony na mechaniczne działanie strzępów owodni: od całkowitego zniszczenia ciała płodu z amputacją kończyn, głowy i poronieniem płodu, do zrostów lub amputacji pojedynczych palców bądź drobnych rozszczepów wargi i podniebienia. Inne spotykane w sekwencji wczesnego pęknięcia owodni wady to: przepuklina mózgowa, nietypowe rozszczepy twarzy, wady narządu wzroku, przepukliny oponowo-rdzeniowe, zrosty łożyska z płodem, atrezja nozdrzy, ubytki ściany klatki piersiowej i brzucha, skrzywienie kręgosłupa. Częste są także ubytki sklepienia czaszki przypominające bezmózgowie i nierzadko jako takie błędnie rozpoznawane. Inne uszkodzenia płodu także bywają diagnozowane jako malformacje; w wykazaniu rzeczywistej przyczyny pomocne jest badanie popłodu, wykazujące pasma i strzępy owodni przyklejone do pępowiny. Konsekwencją wczesnego pęknięcia owodni może być też skąpowodzie z wtórnymi deformacjami.

</doc>
<doc id="868618" url="https://pl.wikipedia.org/wiki?curid=868618" title="Inflacja egzogeniczna">
Inflacja egzogeniczna

Inflacja egzogeniczna to rodzaj inflacji, którą wywołują czynniki zewnętrzne, niezależne od układu gospodarczego.
Przez czynniki zewnętrzne należy tu rozumieć na przykład nieurodzaje w rolnictwie, klęski żywiołowe itp., powodujące wzrost cen

</doc>
<doc id="868620" url="https://pl.wikipedia.org/wiki?curid=868620" title="DFTD">
DFTD

DFTD (ang. "Devil Facial Tumour Disease"), rak pyska diabła – zakaźny nowotwór diabła tasmańskiego. Objawia się w postaci zmian i guzów wokół pyska. W zmianach rozwija się nowotwór złośliwy, który następnie rozprzestrzenia się z pyska na całe ciało. Guzy ograniczają możliwość pobierania pokarmu i w konsekwencji mogą doprowadzić do śmierci głodowej.
Pierwszy oficjalny opis pochodzi z 1996. W następnej dekadzie choroba siała zniszczenie w dzikiej populacji diabła tasmańskiego, z oszacowaniami spadku w zakresie 20-50% na powierzchni ponad 65% stanu Tasmania. Wysoko zagęszczone populacje dotknięte nowotworem miały nawet 100% śmiertelność w czasie 12-18 miesięcy. Choroba występowała głównie we wschodniej części stanu.
Charakterystyka nowotworu.
W 2005 roku, wykorzystując hodowle tkanek nowotworowych, zidentyfikowano DFTD jako guz neuroendokrynny. Wszystkie komórki nowotworowe mają identyczne rearanżacje chromosomalne. Początkowo myślano, że przyczyną DFTD jest wirus, ale nie znaleziono dowodów na jego obecność w komórkach nowotworowych. Podejrzewano również udział toksyn środowiskowych w patogenezie schorzenia. Okazało się, że komórki nowotworowe same stanowią czynnik zakaźny, który szerzy się poprzez pogryzienie, spożywanie tego samego pokarmu oraz agresywne zachowania związane z kopulacją. 
Końcowe potwierdzenie przyszło, gdy Anne-Maree Pearse ze współpracownikami znaleźli zainfekowane zwierzę, które miało zaburzenia chromosomalne w komórkach nienowotworowych, które nie pojawiły się w komórkach guza, udowadniając tym samym, że komórki nowotworowe nie mogły pochodzić od komórek własnych zwierzęcia. Pearse uważa, że to odkrycie może mieć decydujące znaczenie dla przetrwania diabła tasmańskiego. Od czerwca 2005 odnaleziono 3 samice częściowo odporne na DFTD. 
Diabły tasmańskie mają 14 chromosomów, podczas gdy guz nowotworowy posiada ich 13. Komórki DFTD mają podobne nieprawidłowości kariotypu jak komórki CTVT, psiego nowotworu przenoszonego pomiędzy zwierzętami drogą płciową.
W styczniu 2010 międzynarodowa grupa naukowców ogłosiła, że DFTD wywodzi się z komórek Schwanna spoza centralnego układu nerwowego.
CTVT i DFTD są jedynymi znanymi nowotworami zakaźnymi (2011).
Czynniki sprzyjające zakażeniom i wysokiej śmiertelności.
DFTD może się skutecznie rozprzestrzeniać w populacji diabłów tasmańskich, gdyż do ich zachowań godowych należy gryzienie, oraz ze względu na znaczną agresywność. Zmiany nowotworowe z czasem stają się kruche, co ułatwia zakażenia. Do rozprzestrzeniania choroby przyczynia się też niska różnorodność genetyczna diabłów.
Początkowo owa różnorodność genetyczna była uważana za powód braku reakcji układu immunologicznego. Przyczyną miało być to, że przy zarażaniu, komórki nowotworowe nie były rozpoznawane przez układ immunologiczny jako komórki „obce”, skutkiem czego organizm zwierzęcia nie próbował zwalczyć nowotworu.
Późniejsze badania wykazały, że przyczyna może być inna. Odkryto, że komórki nowotworowe zatraciły, w drodze zmian epigenetycznych, możliwość ekspresji genów MHC co oznacza brak białek na powierzchni komórki będących znacznikiem dla układu immunologicznego pozwalającym odróżnić mu tkanki obce od własnych. Naukowcy sugerują, że lepsze zrozumienie tego problemu może być kluczem do stworzenia szczepionki na chorobę trawiącą populacje diabła tasmańskiego.
Skutki.
Przypuszcza się, że w wyniku presji ewolucyjnej wywieranej przez DFTD obniża się wiek wydania pierwszego miotu. Z drugiej strony DFTD staje się coraz bardziej różnorodny genetycznie. Przypuszcza się, że zarażone samice mają zwiększoną receptywność seksualną.

</doc>
<doc id="868622" url="https://pl.wikipedia.org/wiki?curid=868622" title="Rak pyska diabła">
Rak pyska diabła



</doc>
<doc id="868624" url="https://pl.wikipedia.org/wiki?curid=868624" title="Van de Velde">
Van de Velde

Van de Velde nazwisko holenderskich malarzy działających w XVII wieku.
Przedstawiciele.
Także

</doc>
<doc id="868626" url="https://pl.wikipedia.org/wiki?curid=868626" title="Sortowanie gnoma">
Sortowanie gnoma

Sortowanie gnoma (ang. "gnome sort") – algorytm sortowania podobny do sortowania przez wstawianie. Różni go sposób przenoszenia danej na właściwe miejsce poprzez wielokrotne zamiany kolejności dwóch sąsiednich elementów, tak jak w sortowaniu bąbelkowym. Nazwa pochodzi od holenderskiego krasnala ogrodowego (), który zamienia miejscami doniczki w ogrodzie.
Algorytm wyróżnia się prostotą, nie zawiera zagnieżdżonych pętli. Jego złożoność obliczeniowa to O("n"2) w średnim przypadku, jednak zbliża się do O("n"), jeśli zbiór wejściowy jest prawie posortowany (tzn. niewielka liczba elementów jest na niewłaściwych miejscach, bądź wszystkie elementy są niedaleko swoich właściwych miejsc). W praktyce algorytm działa równie szybko jak algorytm sortowania przez wstawianie, chociaż wiele zależy od struktury programu i implementacji.
Pseudokod.
 function gnomeSort(a[0..size-1]) {
 i := 1
 j := 2
 while i &lt; size
 if a[i-1] ≤ a[i]
 i := j
 j := j + 1
 else
 swap a[i-1] and a[i]
 i := i – 1
 if i = 0
 i := 1
Algorytm szybko odnajduje pierwsze miejsce, w którym dwa sąsiednie elementy są w złej kolejności i zamienia je. Istnieje ryzyko, że po przestawieniu element przed zamienioną parą zaburza porządek, jest to sprawdzane zaraz po wykonaniu zamiany.

</doc>
<doc id="868628" url="https://pl.wikipedia.org/wiki?curid=868628" title="Paprotnik">
Paprotnik

Paprotnik ("Polystichum" Roth) – rodzaj roślin należący do rodziny nerecznicowatych. Obejmuje ok. 400 (zweryfikowanych według "Plants on the World online" jest 394) albo nawet 500 gatunków. Zasięg rodzaju obejmuje wszystkie kontynenty (z wyjątkiem Antarktydy). Rośliny te występują głównie w strefach umiarkowanych i podzwrotnikowowych, zarówno na nizinach, jak i w górach. Centrum zróżnicowania jest w Azji wschodniej i południowo-wschodniej (w Chinach rośnie ponad 200 gatunków, w tym ok. 140 endemitów). Liczne gatunki obecne są także w Ameryce Środkowej i Południowej. Stosunkowo nieliczne występują w Afryce (16), w Ameryce Północnej na północ od Meksyku (15), w Australazji (12). W Europie rosną tylko 4 gatunki i wszystkie obecne są w Polsce: paprotnik Brauna "P. braunii", kolczysty "P. aculeatum," ostry "P. lonchitis" i szczecinkozębny "P. setiferum" (poza tym także mieszaniec – paprotnik Luerssena "P. × luerssenii"). 
Paprotnik ostry, kolczasty, a zwłaszcza szczecinkozębny znany z licznych odmian uprawnych bywają uprawiane jako rośliny ozdobne.
Systematyka.
Jeden z rodzajów z podrodziny "Dryopteridoideae" w obrębie rodziny nerecznicowatych "Dryopteridaceae".

</doc>
<doc id="868630" url="https://pl.wikipedia.org/wiki?curid=868630" title="Artur Kupiec">
Artur Kupiec

Artur Kupiec (ur. 26 stycznia 1972 w Skarżysku-Kamiennej, zm. 6 grudnia 2021 w Młodocinie Mniejszym) – polski piłkarz grający na pozycji obrońcy bądź pomocnika i trener piłkarski.
Życiorys.
Karierę piłkarską rozpoczynał w Broni Radom. Następnie grał w Legii Warszawa (35 spotkań w pierwszej lidze), Hutniku Warszawa, Radomiaku Radom, FC Piaseczno, Polonii Warszawa, Ceramice Opoczno, Koronie Kielce i Mazowszu Grójec. Karierę zakończył w macierzystym klubie, gdzie był trenerem.
W latach 2012–2013 trener Siarki Tarnobrzeg, a od 2020 do 2021 Broni Radom.

</doc>
<doc id="868631" url="https://pl.wikipedia.org/wiki?curid=868631" title="Nektaria">
Nektaria



</doc>
<doc id="868634" url="https://pl.wikipedia.org/wiki?curid=868634" title="Małowodzie">
Małowodzie

Małowodzie (łac. "oligohydramnion") i bezwodzie (łac. "anhydramnion") to stany, w których ilość płynu owodniowego jest za mała. Małowodzie rozpoznaje się, gdy ilość płynu owodniowego w 32–36 tygodniu ciąży jest mniejsza niż 500 ml, albo gdy indeks płynu owodniowego (wskaźnik AFI) wynosi poniżej 5-6.
Występowanie i etiologia.
W Stanach Zjednoczonych małowodzie wikła 0,5–5% wszystkich ciąż, a ciężkie małowodzie spotykane jest w 0,7% ciąż. Wśród ciąż przenoszonych (trwających 41 tygodni i dłużej) 12% z nich jest powikłanych małowodziem.
Przyczyną małowodzia jest najczęściej wrodzona wada układu moczowego płodu o charakterze malformacji, taka jak agenezja nerek, dysplazja pęcherza moczowego, atrezja moczowodu albo przeszkoda cewki moczowej. Małowodzie występuje też w przypadku przedwczesnego pęknięcia pęcherza owodni (ang. PROM, premature rupture of amniotic membranes) i w zespole przetoczenia krwi między płodami (TTTS). Nie jest do końca poznana etiologia małowodzia w ciążach przenoszonych.
Matczyne przyczyny małowodzia wiążą się z upośledzeniem przepływu maciczno–łożyskowego spowodowanym odwodnieniem (hipowolemią), PIH, angiopatiami.
Objawy i powikłania.
Małowodzie objawia się małą objętością macicy względem wieku ciążowego, małym obwodem brzucha ciężarnej, małym przyrostem masy ciała u ciężarnej. W badaniu położniczym części płodu są łatwo wyczuwalne, a przemieszczanie części przodującej jest trudne.
Powikłaniami małowodzia mogą być:

</doc>
<doc id="868635" url="https://pl.wikipedia.org/wiki?curid=868635" title="Red Dutton">
Red Dutton

Red Dutton (ur. 23 lipca 1898, zm. 15 marca 1987) zawodnik NHL (1921-1936). Grał w Montreal Maroons i New York Americans. Był również drugim prezesem ligi NHL (od 1943-1946). Urodził się w mieście Russell w Kanadzie. W 1958 roku został wprowadzony do Hockey Hall of Fame. Po karierze zawodnika stał się trenerem i właścicielem klubu New York Americans. Dutton został prezesem NHL po śmierci Franka Caldera. Jednak w 1946 roku przekazał te stanowisko Clarence'owi Campbellowi, wcześniej sędziemu, który wrócił z wojny.

</doc>
<doc id="868637" url="https://pl.wikipedia.org/wiki?curid=868637" title="Horace Jones">
Horace Jones

Horace Jones (ur. 20 maja 1819, zm. 21 maja 1887 w Londynie) - brytyjski architekt, konstruktor Tower Bridge w Londynie, mostu nad Tamizą.
Życiorys.
Był synem adwokata Davida Jonesa i jego żony Sarah Lydia Shephard. W 1843 roku Jones osiadł w Holborn jako architekt. Na początku 1864 objął stanowisko architekta miasta i geodety Londynu, gdzie był odpowiedzialny za jego urbanistykę i mosty nad Tamizą.

</doc>
<doc id="868638" url="https://pl.wikipedia.org/wiki?curid=868638" title="Kierownik jednostki">
Kierownik jednostki

Kierownik jednostki – zgodnie z ustawą o rachunkowości z dnia 29 września 1994 r. (art. 3 ust. 1 pkt 6) – członek zarządu lub innego organu zarządzającego, a jeżeli organ jest wieloosobowy – członkowie tego organu, powołani do pełnienia tej funkcji zgodnie z postanowieniami umowy spółki, statutu lub innymi obowiązującymi jednostkę przepisami prawa. Wyłączeniu podlegają pełnomocnicy ustanowieni przez jednostkę.
W przypadku spółki jawnej i cywilnej za kierownika jednostki uważa się wspólników prowadzących sprawy spółki; w przypadku spółki partnerskiej – wspólników prowadzących sprawy spółki albo zarząd; a w odniesieniu do spółki komandytowej i spółki komandytowo-akcyjnej – komplementariuszy prowadzących sprawy spółki. W przypadku osoby fizycznej prowadzącej działalność gospodarczą za kierownika jednostki uważa się tę osobę. Przepis ten stosuje się odpowiednio do osób wykonujących wolne zawody.
Za kierownika jednostki uważa się również likwidatora, a także syndyka lub zarządcę ustanowionego w postępowaniu restrukturyzacyjnym.

</doc>
<doc id="868639" url="https://pl.wikipedia.org/wiki?curid=868639" title="Steven Lustü">
Steven Lustü

Steven Lustü (ur. 13 kwietnia 1971 w Vordingborgu) – duński piłkarz, grający na pozycji stopera.
Kariera.
Rozpoczynał swoją karierę w Næstved BK, z którego przeszedł do Herfølge BK. Z Herfølge w 2000 roku wywalczył mistrzostwo Danii. Po tym udanym sezonie silny defensor odszedł do Akademisk Boldklub. Został powołany do kadry Danii na Mundial w Korei i Japonii, na imprezie nie zagrał jednak ani jednej minuty. W 2002 przeniósł się do Norwegii, do Lyn Fotball. Został podstawowym graczem składu stołecznego klubu i cieszył się wielką popularnością wśród kibiców, ze względu na jego waleczność i nieustępliwość. W wieku 35 lat powrócił do ojczyzny, aby grać w Silkeborg IF - karierę zakończył dwa sezony później. W kadrze zaliczył dziewięć występów.

</doc>
<doc id="868640" url="https://pl.wikipedia.org/wiki?curid=868640" title="Steven Lustu">
Steven Lustu



</doc>
<doc id="868641" url="https://pl.wikipedia.org/wiki?curid=868641" title="Inflacja kosztowa">
Inflacja kosztowa

Inflacja kosztowa, inflacja podażowa (ang. "cost-push inflation") – inflacja spowodowana wzrostem kosztów produkcji lub ograniczeniem podaży (wywołana przez stronę podażową gospodarki).
Źródłem inflacji kosztowej może być:
Inflacja kosztowa ma charakter kumulacyjny – wzrost cen w gospodarce zwiększa presję na podwyżkę wynagrodzeń, co z kolei przekłada się na jeszcze większy wzrost cen.

</doc>
<doc id="868647" url="https://pl.wikipedia.org/wiki?curid=868647" title="Okres sprawozdawczy">
Okres sprawozdawczy

Okres sprawozdawczy – zgodnie z ustawą o rachunkowości z dnia 29 września 1994 r. (art. 3 ust. 1 pkt 8) – jest to okres, za który sporządza się sprawozdanie finansowe w trybie przewidzianym ustawą lub inne sprawozdania sporządzone na podstawie ksiąg rachunkowych. Najczęściej jest to rok obrotowy.

</doc>
<doc id="868666" url="https://pl.wikipedia.org/wiki?curid=868666" title="Siercze">
Siercze

Siercze – jezioro na wschód od Kętrzyna w gminie Kętrzyn, powiat kętrzyński, województwo warmińsko-mazurskie, dorzecze Gubra.
Ma powierzchnię 57,3 ha, a jego głębokość przekracza 2 m. Powierzchnia tafli wody wyniesiona jest 120 m n.p.m. Jezioro ma kształt wydłużony z południa na północ, z węższą częścią północną zarośniętą szuwarami. Jezioro ma długość ok. 1,5 km, a największą szerokość 0,8 km. 
Jezioro znajduje się na terenie gierłoskiego lasu, od strony wschodniej jeziora położony jest "Księżycowy Dworek" (teren wsi Gierłoż). Na wschodnim brzegu jeziora jest też ogólnodostępna plaża.
Z ptaków wodnych występujących na jeziorze najbardziej widoczne są łabędzie, a na wyspie kormorany. Na brzegach jeziora widać też ślady działalności bobrów.
Do jeziora Siercze dopływa woda z jeziora Mój podziemnym rurociągiem pod drogą Czerniki – Gierłoż.

</doc>
<doc id="868669" url="https://pl.wikipedia.org/wiki?curid=868669" title="Jack Adams Award">
Jack Adams Award

Jack Adams Award – nagroda przyznawana każdego sezonu najlepszemu trenerowi w lidze National Hockey League. Nagroda została nazwana od Jacka Adamsa trenera i managera Detroit Red Wings. Pat Burns zdobył tę nagrodę trzy razy i za każdym razem z innym zespołem.

</doc>
<doc id="868670" url="https://pl.wikipedia.org/wiki?curid=868670" title="Czesław Żak (kompozytor)">
Czesław Żak (kompozytor)

Czesław Żak (ur. 19 czerwca 1895 w Częstochowie, zm. 31 lipca 1959) – polski muzyk i kompozytor.
Życiorys.
Urodził się 19 czerwca 1895 w Częstochowie, w rodzinie Jana i Ludwiki z Hartmanów. Ukończył 6-klasowe gimnazjum rosyjskie, następnie studia kompozytorskie u prof. R. Statkowskiego i K. Szymanowskiego (kompozycja), S. Barcewicza (skrzypce), w Warszawie i u prof. P. Dukasa (kompozycja) w Ecole Normale de Musique w Paryżu. W 1920 ochotniczo służył w Wojsku Polskim.
Dyrygent własnej orkiestry tanecznej, nagrodzonej dyplomem uznania na konkursie w Warszawie (1933). Kompozytor muzyki poważnej, ludowej i rozrywkowej. Autor szkoły na akordeon. W okresie międzywojennym działacz Związku Zawodowego Muzyków Rzeczypospolitej, m.in. dwukrotnie wiceprezes zarządu głównego, sekretarz, skarbnik, członek zarządu. Także prezes komisji kwalifikacyjnej Centralnego Związku Artystów Rewiowych. Członek zarządu sekcji B ZAIKS-u. Po wojnie, w latach 40. i 50., członek władz ZAKR-u.

</doc>
<doc id="868671" url="https://pl.wikipedia.org/wiki?curid=868671" title="Jazep Losik">
Jazep Losik

Jazep (Iosif) Jurjewicz Losik (; pseudonimy: "Ja. Ł. Apałczeniec", "Ł-k", "Ja.Ł.", "Ja.Ł-k."; ur. 18 listopada 1883 w Mikołajewszczyźnie w powiecie mińskim litewskim, zm. 1 kwietnia 1940 w Saratowie) – białoruski lewicowy działacz narodowy i społeczny, polityk, prozaik, publicysta, językoznawca i literaturoznawca, pedagog, zwolennik niepodległości Białorusi; delegat na I Zjazd Wszechbiałoruski, w 1918 roku jeden z inicjatorów utworzenia Białoruskiej Republiki Ludowej (BRL), a następnie przewodniczący Rady BRL – formalnie głowa państwa; akademik Akademii Nauk Białorusi; wielokrotnie aresztowany i represjonowany politycznie przez władze carskie i radzieckie, zmarł w więzieniu.
Życiorys.
Dzieciństwo i młodość.
Urodził się 18 listopada (6 listopada st. st.) 1883 roku we wsi Mikołajewszczyzna, w powiecie mińskim litewskim guberni mińskiej Imperium Rosyjskiego (obecnie w rejonie stołpeckim obwodu mińskiego Białorusi). Jego rodzice, Jurka i Chryscina Losikowie, byli bezrolnymi chłopami i dzierżawili ziemię od książąt Radziwiłłów. Mieli siedmioro synów i trzy córki. Jazep był ich najmłodszym dzieckiem, dlatego w pierwszych latach życia nie był zbytnio obciążany obowiązkami. Ukończył 2 klasy Mikołajewskiej Szkoły Ludowej, po czym dwa lata przygotowywał się do egzaminów do seminarium nauczycielskiego. Zdawał do Seminarium Nauczycielskiego w Nieświeżu, lecz nie dostał się. W roku 1898 podjął naukę w Seminarium Nauczycielskim w Mołodecznie, z którego jednak w 1899 roku, w drugiej klasie, został wyrzucony „za nieposłuszeństwo” bez prawa kontynuowania edukacji na innych uczelniach. W tej sytuacji w 1900 roku wyjechał do Nowogrodu Siewierskiego, gdzie w szkole miejskiej pracował jego brat Anton. Jazep podjął naukę w ostatniej klasie tej szkoły i ukończył ją w 1902 roku. Zdał egzamin na nauczyciela szkoły ludowej i nauczyciela domowego szkoły początkowej w gimnazjum w Nowogrodzie Siewierskim.
Udział w rewolucji 1905 roku i carskie represje.
Po zakończeniu edukacji podjął pracę jako nauczyciel języka rosyjskiego w Szkole Gospodarstwa Wiejskiego w Bobrujsku, ale już w 1903 roku wrócił w okolice Nowogrodu Siewierskiego, gdzie pracował jako nauczyciel w miasteczku Gremiacz, w powiecie nowogrodzkim siewierskim guberni czernihowskiej. W czasie rewolucji 1905 roku angażował się politycznie. Organizował w budynku szkoły spotkania z miejscowymi chłopami, podczas których m.in. czytał głośno artykuły prasowe, komentował wydarzenia w kraju i przekonywał, że ziemia powinna zostać przekazana z rąk wielkich właścicieli ziemskich chłopom. W tym samym roku został aresztowany przez władze rosyjskie i osadzony w więzieniu w Nowogrodzie Siewierskim. Wywołało to oburzenie mieszkańców Gremiacza, którzy planowali udać się do więzienia i żądać uwolnienia więźnia, ostatecznie jednak zrezygnowali z tego pomysłu. W 1907 roku Jazep Losik został przetransportowany na proces sądowy do miasta Starodub. Zbiegł z miejscowego więzienia, po czym ukrywał się w Stołpcach, Petersburgu i dwa lata w miejscowości Krasnowka pod Ługańskiem, gdzie jeden z jego starszych braci był urzędnikiem. W 1911 wrócił do Nowogrodu Siewierskiego, gdzie został ponownie aresztowany, przewieziony do Staroduba i skazany na bezterminowe zesłanie na Syberię. Karę odbywał najpierw w Kireńsku, a następnie we wsiach powiatu szreńskiego. Przez krótki czas był także w Bodajbo w guberni irkuckiej. W czasie zsyłki zajmował się samokształceniem, będąc w Bodajbo pracował jako pisarz, w jednej ze wsi próbował organizować szkołę początkową, jednak ta została szybko zamknięta przez władze. Utrzymywał kontakty z innymi politycznymi zesłańcami, śledził wydarzenia w ojczystym kraju, współpracował z białoruską gazetą „Nasza Niwa”, wysyłając do niej swoje korespondencje, opowiadania i wiersze. Zaprzyjaźnił się z Alaksandrem Pruszynskim, późniejszym białoruskim literatem i politykiem.
Działalność polityczna w białoruskim ruchu narodowym.
Po rewolucji lutowej w 1917 roku mógł powrócić w rodzinne strony. Zamieszkał w Mińsku, gdzie włączył się w działalność białoruskiego lewicowego ruchu narodowego. Był jednym z aktywnych przywódców Białoruskiej Socjalistycznej Gromady (BSG). Jako jej przedstawiciel wszedł w skład utworzonego 7–9 kwietnia (25–27 marca st. st.) 1917 roku Białoruskiego Komitetu Narodowego (BKN). W dniach 21–23 lipca (8–10 lipca st. st.) 1917 roku uczestniczył w kolejnym zjeździe białoruskich organizacji i partii narodowych, podczas którego BKN zostało rozwiązane. W ostatnim dniu zjazdu został wybrany do prezydium powołanej na miejsce BKN Centralnej Rady Białoruskich Organizacji i Partii (CRBOiP). Od przełomu października i listopada 1917 roku wchodził w skład Wielkiej Rady Białoruskiej, w którą przekształcona została CRBOiP. Uczestniczył w I Zjeździe Wszechbiałoruskim, odbywającym się 18–30 grudnia (5–17 grudnia st. st.) 1917 roku.
W latach 1917–1918 redagował gazetę „Wolnaja Biełaruś”. Był jednym z inicjatorów ogłoszenia niepodległości Białoruskiej Republiki Ludowej (BRL) 25 marca 1918 roku. W 1918 roku, w okresie funkcjonowania struktur BRL pod niemiecką okupacją, wspierał białoruską oświatę. Wraz z Jazepem Waronką i Kanstancinem Jezawitauem zreorganizował Białoruskie Towarzystwo Kulturalno-Oświatowe „Praswieta” w Białoruskie Towarzystwo Kulturalno-Oświatowe „Baćkauszczyna”. Wchodził w skład Rady BRL. W połowie kwietnia 1918 roku był brany pod uwagę przez działaczy BRL jako jeden z kandydatów na stanowisko szefa rządu – przewodniczącego Ludowego Sekretariatu Białorusi. 26 kwietnia 1918 roku jego podpis znalazł się pod telegramem wysłanym następnego dnia w imieniu rządu i Rady BRL do niemieckiego cesarza Wilhelma II. Telegram zawierał podziękowanie za „wyzwolenie Białorusi” oraz prośbę o poparcie dla BRL i jej sojuszu z Niemcami. Posunięcie to zostało bardzo negatywnie odebrane przez środowiska lewicowe, prorosyjskie i antyniemieckie w łonie BRL, doprowadzając m.in. do opuszczenia Rady BRL przez znaczną część jej członków oraz do rozpadu BSG.
Przewodniczący Rady BRL.
14 maja 1918 roku, na dziesiątym posiedzeniu II sesji Rady BRL, Jazep Losik został wybrany na jej przewodniczącego – formalnie głowę państwa. Zastąpił na tym stanowisku Iwana Sieradę. Po rozłamie w BSG został jednym z przywódców Białoruskiej Partii Socjaldemokratycznej (BPSd) wchodził w skład tzw. frakcji Bloku, do której należały: BPSd, BSG, Białoruska Partia Socjalistów-Federalistów i Białoruska Ludowa Partia Socjalistów. Pełniąc funkcję przewodniczącego Rady, starał się doprowadzić do uznania niepodległości BRL na arenie międzynarodowej, a także zapobiec utracie terytoriów uważanych przez polityków BRL za część ich państwa. 7 października wraz z premierem Iwanem Sieradą złożył na ręce kanclerza Niemiec protest przeciwko przekazaniu Polsce powiatów białostockiego, bielskiego i grodzieńskiego. 20 października wchodził w skład delegacji BRL do kanclerza Niemiec, która miała ponowić prośbę o uznanie państwa przez Niemcy oraz o zgodę na formowanie białoruskiego wojska. Delegacja nie została jednak przyjęta. 22 października był jednym z przedstawicieli BRL, którzy zwrócili się do prezydenta Stanów Zjednoczonych z prośbą o uznanie państwa, wsparcie polityczne i obronę terytorium po ewakuacji wojsk niemieckich.
W 1919 roku, po zajęciu Grodzieńszczyzny i Wileńszczyzny przez Wojsko Polskie, Jazep Losik uczestniczył w rozmowach z Komisarzem Generalnym ZCZW Jerzym Osmołowskim na temat politycznej przyszłości tym ziem, m.in. o plebiscycie. Po tym, jak Polacy odbili z rąk bolszewików Mińsk, wszedł w skład utworzonego tam 10 sierpnia Tymczasowego Białoruskiego Komitetu Narodowego – narodowego przedstawicielstwa Białorusinów, które nie wykluczało federacji z Polską pod warunkiem uznania przez nią BRL. 19 września 1919 roku jako przewodniczący Rady BRL brał udział w spotkaniu z polskim Naczelnikiem Państwa Józefem Piłsudskim w Domu Szlacheckim w Mińsku. W czasie spotkania delegacja zwróciła się do Piłsudskiego o uznanie niepodległości i integralności BRL, umożliwienie odnowienia pracy jej organów, stopniowe przekazywanie władzy w ręce Rady, udzielenie pożyczki, formowanie białoruskiego wojska u boku polskiego i wspólną walkę z bolszewikami. Delegacja nie uzyskała ze strony polskiego przywódcy żadnych zobowiązań.
Działalność po rozłamie w Radzie BRL.
13 grudnia 1919 roku wziął udział w posiedzeniu Rady BRL w Mińsku. Następnego dnia wobec panującego na sali bałaganu posiedzenie Rady BRL zostało zerwane, a jej członkowie opuścili budynek. Pozostało w nim ośmiu członków Białoruskiej Partii Socjalistów-Rewolucjonistów, trzech członków Białoruskiej Partii Socjalistów-Federalistów i kilka osób roszczących sobie prawo do bycia delegatami Rady BRL. Grupa ta dokonała przewrotu przeciwko Radzie i premierowi Antonowi Łuckiewiczowi, powołując konkurencyjną wobec Rady BRL Ludową Radę BRL. Tymczasem pozostała część Rady spotkała się w prywatnym mieszkaniu Aleksandra Własowa, gdzie powołano pięcioosobową Radę Najwyższą BRL. Jazep Losik został jej członkiem (według innego źródła – przewodniczącym).
W dniach 20–24 marca uczestniczył w rozmowach między przedstawicielami ZCZW i białoruskim środowiskiem. Reprezentował na nim stanowisko Białoruskiej Centralnej Rady Wileńszczyzny i Grodzieńszczyzny, zgodnie z którym strona białoruska zwracała się do władz polskich o obronę całości Białorusi, uznanie woli ludności białoruskiej w kwestii przyszłości kraju, równouprawnienie języka białoruskiego i rozwoju białoruskiej edukacji. Białoruscy politycy podkreślili przy tym, że oczekują niezależności BRL, ale widzą jej przyszłość w związku z Polską. Strona polska spełniła wówczas część postulatów.
W latach 1919–1920, w okresie gdy Mińsk znajdował się pod polską administracją, Jazep Losik współpracował z wydawanymi tam białoruskojęzycznymi czasopismami „Zwon” i „Biełaruś”. Przez pewien czas był także redaktorem tego drugiego.
Działalność w Białoruskiej SRR.
Po ponownym zajęciu Mińska przez bolszewików i zakończeniu wojny polsko-bolszewickiej jako jeden z pierwszych działaczy BRL ogłosił uznanie władzy Białoruskiej SRR. Porzucił działalność polityczną i zajął się pracą naukową, kulturalną, oświatową i literacką. Od lipca 1921 roku wykładał na Białoruskim Uniwersytecie Państwowym, białoruskich kursach lektorskich i w Białoruskim Technikum Pedagogicznym. W 1922 roku został wybrany na członka zwyczajnego Instytutu Kultury Białoruskiej (IKB). Brał udział w pracach Komisji Terminologicznej IKB, a od początku 1930 roku pełnił funkcję jej przewodniczącego. W 1927 roku został dyrektorem Instytutu Języka Białoruskiego, a w 1928 roku – członkiem zwyczajnym i akademikiem Akademii Nauk Białorusi.
Radzieckie represje i śmierć.
W 1922 roku wydany został podręcznik jego autorstwa pt. "Praktycznaja hramatyka biełaruskaje mowy". Książka została negatywnie przyjęta przez władze radzieckie, m.in. gazeta „Zwiazda” określiła ją mianem „kontrrewolucyjnej”. Na początku listopada 1922 roku Losik został aresztowany, ale już w grudniu uwolniony po interwencji ludowego komisarza oświaty Usiewałada Ihnatouskiego. 17 lipca 1930 roku został aresztowany w kaukaskim kurorcie Maciesta przez GPU Białoruskiej SRR na skutek śledztwa w sprawie fikcyjnego Związku Wyzwolenia Białorusi. 6 grudnia 1930 decyzją Rady Komisarzy Ludowych Białoruskiej SRR został pozbawiony tytułu akademika. 10 kwietnia 1931 roku został skazany przez Kolegium OGPU ZSRR za działalność antyradziecką na 5 lat zesłania do obwodu saratowskiego. Zamieszkał początkowo w Kamyszynie, gdzie jednak nie znalazł pracy. Przeniósł się do Nikołajewska, gdzie wykładał w technikach pedagogicznych język rosyjski i literaturę (według innego źródła były to miasta Atkarsk i Dubowka). Latem 1933 roku przeprowadziła się do niego rodzina.
W listopadzie 1934 roku otrzymał amnestię od Ogólnorosyjskiego Centralnego Komitetu Wykonawczego. Latem 1935 roku zwrócił się z prośbą o zgodę na powrót do Mińska, dostał jednak odmowę. W tym samym roku przeniósł się wraz z rodziną w okolice Briańska. W 1936 roku pracował jako nauczyciel w szkole w Nowozbykowie lub Małowyszkowie, niedaleko stacji Złynka. Ze względu na bliskość granicy z Białoruską SRR często bywał na jej terytorium, m.in. oglądał białoruskie przedstawienia teatralne w Homlu. Wkrótce został wyrzucony z pracy i latem 1936 roku powrócił do obwodu saratowskiego. Zamieszkał we wsi Dubowka, gdzie podjął pracę nauczyciela w szkole, jednak po roku został zwolniony. Jesienią 1937 roku wraz z rodziną przeprowadził się do miasta Atkarsk, gdzie pracował jako nauczyciel języka rosyjskiego i literatury w technikum pedagogicznym. 25 czerwca 1938 roku aresztowano go w związku ze sprawą „Kontrrewolucyjnej organizacji zesłańców politycznych w Saratowie”. Trafił do więzienia w Atkarsku, a następnie w Saratowie. Po raz ostatni jego rodzina miała z nim kontakt 16 lipca 1938 roku, kiedy otrzymała pożegnalną pocztówkę. 31 marca 1940 roku na Specjalnym Posiedzeniu NKWD ZSRR został skazany na 5 lat łagrów. Zmarł następnego dnia w saratowskim więzieniu, według oficjalnej wersji w wyniku gruźlicy. Według innego źródła został rozstrzelany natychmiast po ogłoszeniu wyroku. Miejsce jego pochówku pozostaje nieznane.
Jazep Losik został pośmiertnie zrehabilitowany dwukrotnie: 8 października 1958 roku w sprawie z 1940 roku przez Saratowski Sąd Obwodowy, a 10 czerwca 1988 roku – w sprawie z 1931 roku przez kolegium Sądu Najwyższego Białoruskiej SRR. W 1990 roku przywrócono mu tytuł akademika. Grupowa sprawa Losika i innych wraz z fotografią przechowywana jest w archiwum KGB Białorusi pod numerem № 20951-с.
Działalność naukowa.
W okresie życia w Białoruskiej SRR Jazep Losik zajmował się pracą oświatową wśród ludności republiki, promując język białoruski i upowszechniając świadomość narodową. Prowadził wykłady na uniwersytecie i kursy języka białoruskiego na terenie całej republiki. Pisał do czasopism artykuły publicystyczne, przekłady, prace popularnonaukowe i opowiadania. Będąc członkiem Komisji Terminologicznej IKB brał udział w tworzeniu białoruskojęzycznych terminów w wielu dziedzinach. Był autorem podręczników do gramatyki języka białoruskiego dla szkół ("Szkolnaja hramatyka biełaruskaje mowy"), a także książek dla techników o charakterze naukowym ("Fanietyka", "Marfałohija", "Sintaksis"). Jego prace stanowiły uzupełnienie i poszerzenie wcześniejszych opracowań Bronisława Taraszkiewicza, niemniej wiele zagadnień zostało poruszonych przez niego po raz pierwszy. Praca "Sintaksis" była pierwszą książką na temat składni języka białoruskiego. Podręczniki Jazepa Losika były wykorzystywane także na uczelniach. W listopadzie 1926 roku Jazep Losik był jednym z inicjatorów organizacji konferencji akademicznej na temat reformy pisowni i alfabetu języka białoruskiego.
Według Losika białoruski język literacki wchłonął niewłaściwe dla siebie rosyjskie i polskie formy syntaktyczne i frazeologiczne. Było to następstwem braku w przeszłości szkolnictwa w języku białoruskim. Mimo że zapożyczane słownictwo ulegało białorutenizacji, wyrażanie myśli w piśmie często wykazywało obce dla języka formy rosyjskie i polskie. Losik wskazywał, że język białoruski współczesnych mu książek, prasy, podręczników był niepodobny do żywego języka. Zauważał – podobnie jak wcześniej Bronisław Taraszkiewicz – że podstawą języka literackiego powinien być panujący dialekt, dlatego do opracowania podręczników do nauki języka białoruskiego odwoływał się do mowy pisarzy i poetów, którzy intuicyjnie wyczuwali charakterystyczne cechy dialektów narodu białoruskiego, a ich dzieła zazwyczaj były odzwierciedleniem żywej mowy.
Twórczość literacka.
Jazep Losik tworzył przede wszystkim prozę oraz przekładał na język białoruski literaturę obcą. Podejmował też próby poetyckie. Jego pierwszym opublikowanym utworem było tłumaczenie starożytnej greckiej bajki "Hierkules i selanin" (), które ukazało się na łamach „Naszej Niwy” w 1912 roku. Pod koniec tego samego roku w czasopismo wydało również jego opowiadanie "Nia usie ż razam, jahamości!" (). „Nasza Niwa” publikowała także jego korespondencje i publicystykę, m.in. "Pra los biełaruskaha naroda i jaho mowy" (). W latach 20. XX wieku książki Jazepa Losika podlegały silnej cenzurze. W 1921 roku władze radzieckie uniemożliwiły publikację jego zbioru artystycznej prozy pt. "Rodnyja wobrazy" (). Jazep Losik przetłumaczył również na język białoruski "Manifest partii komunistycznej" oraz przełożył na współczesny język białoruski "Pińską szlachtę" Wincentego Dunina Marcinkiewicza. Według opisu Centralnej Biblioteki Naukowej Narodowej Akademii Nauk Białorusi, prozę Jazepa Losika cechuje "epickość, dążenie do szczegółowej charakterystyki cech, bogata paleta środków wyrazu, psychologiczna prawdziwość. Szczególną uwagę zwracał na specyfikę, szczegóły życia, pejzażu. (…). Artystycznie odkrywał duszę prostego Białorusina, unikając przy tym tendencyjności".
Poglądy.
Działalność polityczna i oświatowa Jazepa Losika była skierowana na upowszechnianie wśród Białorusinów idei posiadania własnego państwa i świadomości narodowej. Zdaniem jego brata Antona, "świadomym, ideowym nacjonalistą stał się jeszcze na seminaryjnej ławie". We wrześniu 1917 roku pisał na łamach czasopisma „Wolnaja Biełaruś”:
W okresie istnienia Białoruskiej Republiki Ludowej był zwolennikiem jej pełnej niezależności od Rosji. Wyraziło się to między innymi poprzez jego poparcie dla ogłoszenia niepodległości BRL w marcu 1918 roku, a także poprzez podpis pod telegramem do cesarza Niemiec z podziękowaniami za „wyzwolenie Białorusi” w kwietniu tego samego roku.
Jazep Losik darzył szacunkiem język białoruski. Posługiwał się nim w codziennej komunikacji m.in. z bratem, a w ciągu całego swojego życia włożył wiele pracy w jego popularyzację. W jednej z wypowiedzi stwierdził: "kiedy przechodzę po ulicach Mińska i słyszę język białoruski, to słucham go jak muzyki".
Życie prywatne.
Jazep Losik był żonaty z Wandą Lawicką, córką Antona Lawickiego – białoruskiego prozaika, dramaturga i publicysty. Wychowywał troje dzieci. Był wujem białoruskiego pisarza Jakuba Kołasa. W czasie zesłania na Syberię nabawił się rwy kulszowej, od 1928 roku chodził z pomocą laski. Jego wizyta w kurorcie Maciesta w 1930 roku związana była z leczeniem tej choroby. W połowie lat trzydziestych jego stan zdrowia się poprawił.
Prace.
Ostatnią pracą naukową Jazepa Losika był "Sintaksis ruskaj mowy", napisany w czasie zsyłki w 1938 roku. Rękopis jednak zaginął – został skonfiskowany w czasie przeszukania podczas aresztowania 25 czerwca 1938 roku.

</doc>
<doc id="868676" url="https://pl.wikipedia.org/wiki?curid=868676" title="Cegielnia (Pojezierze Wałeckie)">
Cegielnia (Pojezierze Wałeckie)

Cegielnia - jezioro w woj. zachodniopomorskim, w pow. wałeckim, położone w granicach administracyjnych miasta Wałcz, leżące na terenie Pojezierza Wałeckiego. 
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Cegielnia". W różnych publikacjach i na mapach topograficznych jezioro to występuje pod nazwą "Gajusa" lub "Glinianka" lub "Ślipówko"
Powierzchnia zwierciadła wody według różnych źródeł wynosi od 3,2 ha do 3,85 ha
Zwierciadło wody położone jest na wysokości 107,5 m n.p.m..
Nazwa jeziora nawiązuje do zlokalizowanej nieopodal zlikwidowanej cegielni.
Jest to jezioro polodowcowe, rynnowe o typowym dla tych jezior podłużnym kształcie, charakteryzuje się dość nieregularną linią brzegową.
Jezioro jest połączone ciekiem wodnym z jeziorem Zamkowym.

</doc>
<doc id="868683" url="https://pl.wikipedia.org/wiki?curid=868683" title="Grand Rapids Griffins">
Grand Rapids Griffins

Grand Rapids Griffins – drużyna hokejowa grająca w American Hockey League w dywizji północnej, konferencji zachodniej. Drużyna ma swoją siedzibę w Grand Rapids w Stanach Zjednoczonych. W latach 1996-2001 drużyna występowała w lidze IHL, a od 2001 roku w ECHL.
Drużyna podlega zespołowi Detroit Red Wings oraz ma własną filię w ECHL, którą jest drużyna Toledo Walleye oraz w UHL, którą jest drużyna Muskegon Fury. W przeszłości klub współpracował z Toledo Storm (ECHL).

</doc>
<doc id="868685" url="https://pl.wikipedia.org/wiki?curid=868685" title="Metoda Billingsów">
Metoda Billingsów

Metoda Billingsów (znana także jako ocena śluzu szyjkowego) – metoda naturalnego planowania rodziny, bazująca na obserwacji śluzu szyjki macicy. Jej rozwinięciem jest model Creightona.
Skuteczność.
Przegląd systematyczny z 2007 roku wykazał, że typowa skuteczność metody Billingsów po 1 roku jej stosowania to 78%, a skuteczność przy przestrzeganiu wszystkich jej zaleceń to 97%.
Opis metody.
Metoda ta polega na obserwacji śluzu z szyjki macicy, który towarzyszy dojrzewaniu dominującego pęcherzyka jajnikowego i poprzedza wystąpienie jajeczkowania. Śluz jest także konieczny dla poczęcia dziecka, umożliwia bowiem przeżycie plemników i ich transport. W razie jego braku plemniki poruszając się szybko zużywają substancje energetyczne, a po kilku godzinach tracą zdolność ruchu i giną w kwaśnym środowisku pochwy. Obserwacje śluzu polegają na uświadamianiu sobie przez kobietę odczuć w przedsionku pochwy, takich jak suchość czy jej brak, poczucie, że jest wilgotno, mokro, ślisko itp. oraz rozróżnianiu jego konsystencji w zależności od fazy cyklu, a obserwacje powinny być zapisywane na karcie obserwacji.
Płodność zaczyna się w dniu pojawienia się jakiegokolwiek śluzu (w przypadku I podstawowego modelu niepłodności „sucho”) lub jakiejkolwiek zmiany dotychczas niezmieniającej się wydzieliny (II PMN). W celu ułatwienia rozpoznania początku objawu śluzu w pierwszej fazie cyklu, współżycie płciowe może mieć miejsce dopiero po zakończeniu miesiączki, co drugi dzień wieczorem (jest to tzw. reguła pierwszej fazy według Billingsa). W tej metodzie każde krwawienie z dróg rodnych jest traktowane jako okres niewykluczonej płodności. Pod koniec miesiączki, w cyklach krótkich, może rozpocząć się wydzielanie śluzu, które jest maskowane utrzymującym się krwawieniem. Ponadto plamienie, zwykle mało nasilone, może występować w okresie jajeczkowania.
Okres płodności okołoowulacyjnej kończy się czwartego dnia rano po szczycie objawu śluzu. Dzień szczytu objawu śluzu rozpoznaje się wówczas, gdy występuje chociaż jedna cecha śluzu płodnego: odczucie mokrości, śliskości w przedsionku pochwy lub przejrzystość i rozciągliwość śluzu, który jest podobny do surowego białka jaja kurzego.
Pewną trudność sprawia nauczenie się rozpoznawania początku objawu śluzu. Kobieta powinna się tego nauczyć bez podejmowania współżycia w pierwszej fazie cyklu, a bardziej wskazane jest, by zrobiła to przed rozpoczęciem współżycia w ogóle.
Metoda ta jest też częścią metod objawowo-termicznych, polegających na jednoczesnej obserwacji śluzu, temperatury ciała, a także położenia i konsystencji szyjki macicy oraz zapisywaniu wszystkich tych obserwacji na odpowiedniej karcie. Stosowanie metod połączonych pozwala na dalsze obniżenie wskaźnika zawodności oraz ułatwia obserwację.

</doc>
<doc id="868686" url="https://pl.wikipedia.org/wiki?curid=868686" title="Geneteka">
Geneteka

Geneteka (Genealogiczna Kartoteka) – ogólnopolska baza indeksów ksiąg metrykalnych w projekcie realizowanym przez Polskie Towarzystwo Genealogiczne (PTG) i publikowanym na jego stronie internetowej. Zasoby są opracowywane przez wolontariuszy.
Historia.
Baza została stworzona w 2006 przez Jacka Młochowskiego, zainspirowanego "Ogólnopolskim Indeksem Małżeństw do r. 1899" utworzonym przez Marka Minakowskiego. Geneteka miała, w odróżnieniu od tamtego projektu, obejmować również urodzenia i zgony. Gdy Jacek Młochowski został prezesem PTG, "Geneteka" stała się projektem tej organizacji. Pierwsze opublikowane w niej indeksy pochodziły z akt parafii Białobrzegi. Z serwisem powiązany jest projekt "metryki.genealodzy.pl", powstały w porozumieniu z Naczelną Dyrekcją Archiwów Państwowych, zakładający fotografowanie zasobów, archiwów diecezjalnych i parafialnych. 
Cel projektu.
Celem projektu jest budowa ogólnodostępnej w internecie bazy danych, zawierającej nazwiska i imiona osób występujących w kościelnych księgach metrykalnych poszczególnych parafii. Intencją twórców Geneteki jest ułatwienie poszukiwań genealogicznych poprzez wskazanie parafii, roku i innych informacji związanych z wyszukiwanym nazwiskiem.

</doc>
<doc id="868688" url="https://pl.wikipedia.org/wiki?curid=868688" title="Sytuacja homoseksualistów w Chorwacji">
Sytuacja homoseksualistów w Chorwacji



</doc>
<doc id="868692" url="https://pl.wikipedia.org/wiki?curid=868692" title="Zoran Filipović">
Zoran Filipović

Zoran Filipović (ur. 6 lutego 1953 w Titogradzie) – jugosłowiański piłkarz występujący na pozycji napastnika, oraz trener piłkarski.
Kariera piłkarska.
Jest wychowankiem Crvenej zvezdy, w której grał przez dziesięć lat. Trzykrotnie zdobył z nią mistrzostwo kraju oraz – w 1979 roku – awansował do finału Pucharu UEFA, w którym podopieczni Branko Stankovicia ulegli Borussii Dortmund. Jest jednym z najskuteczniejszych piłkarzy w historii Crvenej zvezdy; w 477 meczach strzelił dla niej 302 gole, w tym 39 w europejskich pucharach, co jest rekordem klubu. Na koniec rozgrywek 1976–1977 wygrał koronę króla strzelców ekstraklasy. W 1980 roku wyjechał do zespołu mistrza Belgii Club Brugge, a niedługo potem przeniósł się do Benfiki, gdzie odzyskał wysoką formę. Grał w tym klubie trzy lata. W ostatnim swoim sezonie spędzonym na Estádio da Luz wywalczył mistrzostwo i Puchar Portugalii oraz po raz drugi w karierze awansował do finału Pucharu UEFA. Zespół prowadzony wówczas przez Svena-Görana Erikssona uległ w dwumeczu RSC Anderlechtowi. Filipović zakończył piłkarską karierę trzy sezony później w barwach Boavisty.
Kariera szkoleniowa.
Po zakończeniu piłkarskiej kariery przez trzy lata był asystentem pierwszego trenera Boavisty. Samodzielną pracę szkoleniową rozpoczął w 1988 roku, kiedy został zatrudniony w drugoligowym SC Salgueiros. Dwa lata później zespół awansował do Superligi i jako beniamek ekstraklasy zajął w niej wysokie piąte miejsce. Później jednak podopieczni Filipovicia musieli bronić się przed spadkiem. Szkoleniowiec po sezonie – 1993–1994 – spędzonym w SC Beira-Mar (14. miejsce w lidze) powrócił do Jugosławii.
W kraju został asystentem selekcjonera reprezentacja Jugosławii Slobodana Santrača. Ich wspólnym sukcesem był awans drużyny do Mundialu 1998, na którym ich podopieczni doszli do drugiej rundy. Po turnieju Santrač został zwolniony, a Filipović rozpoczął współpracę z Vujadinem Boškovem, któremu pomagał najpierw w Sampdorii, a później – od lipca 1999 do czerwca 2000 – w reprezentacji Jugosławii.
Po nieudanym starcie na Euro 2000 Boškov wraz ze swoim sztabem złożył dymisję. Kilka miesięcy później Filipović został szkoleniowcem Crvenej Zvezdy. Zdobył z nią pierwsze w swojej szkoleniowej karierze trofeum – Puchar kraju, ale dopiero drugie miejsce w lidze spowodowało, że nie przedłużono z nim kontraktu na kolejny sezon.
Od 1 lutego 2007 roku był pierwszym w historii selekcjonerem reprezentacji Czarnogóry. Nie udało mu się awansować do Mundialu 2010 – Czarnogóra zajęła w swojej grupie przedostatnie miejsce. Dlatego też po zakończeniu gier eliminacyjnych, w styczniu 2010 roku, został zastąpiony przez Zlatko Kranjčara.

</doc>
<doc id="868693" url="https://pl.wikipedia.org/wiki?curid=868693" title="Hema Malini">
Hema Malini

Hema Malini, właściwie "Hema Malini R. Chakravarty" (ur. 16 października 1948 w Ammankudi w stanie Tamilnadu) – indyjska aktorka, nazywana Dream Girl.
Karierę zaczynała w kinie tamilskim. W 1964 reżyser Shridhar wyrzucił ją z filmu twierdząc, że nie nadaje się na gwiazdę po czym Hema postanowiła spróbować swoich sił w Bollywood. Na północy Indii zadebiutowała w filmie "Sapnon Ka Saudagar" (1968) u boku starzejącego się już Raja Kapoora. Film nie odniósł sukcesu, ale Hema utrzymała się w przemyśle filmowym. W 1970 odniosła prawdziwy sukces z filmem "Johny Mera Naam". Znana też w rolach w klasykach filmowych Bollywoodu: "Sholay" i "Seeta Aur Geeta", a w ostatnim czasie z "Baabul", "Veer-Zaara" i "Ogrodnik" (we wszystkich trzech grała w parze z Amitabh Bachchanem).
Hema Malini jest córką Ramanujama i Jayi Chakravarti Chakravarti. Od 2 maja 1980 jest żoną Dharmendry, którego poznała na planie Sholay. Z tego małżeństwa mają dwie córki Eshę i Ahanę. Wraz z mężem Hema wychowywała również dwóch jego synów Sunny'ego i Bobby’ego. O rękę Hemy zabiegali Jeetendra i Sanjeev Kumar, ale zwycięzcą okazał się Dharmendra. Wspólnie z mężem jest bardzo aktywna politycznie. Wzięli ślub muzułmański co dzisiejsi przeciwnicy polityczni wykorzystują przeciw ich wpływom w Parlamencie Indii.
W 2000 została odznaczona Orderem Padma Shri.
Filmografia.
Śpiew w playbacku.
Użyczyła swojego głosu śpiewając do filmów: 

</doc>
<doc id="868694" url="https://pl.wikipedia.org/wiki?curid=868694" title="Try Honesty EP">
Try Honesty EP

Try Honesty to EP wydane przez kanadyjski zespół Billy Talent w 2001 roku

</doc>
<doc id="868696" url="https://pl.wikipedia.org/wiki?curid=868696" title="Śluz estrogenny">
Śluz estrogenny

Śluz estrogenny – śluz szyjkowy występujący u kobiety w cyklu miesięcznym w dniach okołoowulacyjnych. Ocena jego parametrów jest wykorzystywana w metodach naturalnego planowania rodziny.
Śluz estrogenny jest:
Śluz estrogenny może czasem mieć w sobie domieszki krwi. Po wyschnięciu na testerze płodności ma kształt liści paproci lub gałązek jodły.

</doc>
<doc id="868699" url="https://pl.wikipedia.org/wiki?curid=868699" title="Jan Hunyadi">
Jan Hunyadi



</doc>
<doc id="868700" url="https://pl.wikipedia.org/wiki?curid=868700" title="Gry akcji">
Gry akcji



</doc>
<doc id="868701" url="https://pl.wikipedia.org/wiki?curid=868701" title="Euker">
Euker



</doc>
<doc id="868702" url="https://pl.wikipedia.org/wiki?curid=868702" title="Śluz gestagenny">
Śluz gestagenny

Śluz gestagenny – śluz szyjkowy występujący u kobiety w cyklu miesięcznym w dniach poowulacyjnych. Ocena jego parametrów jest wykorzystywana w metodach naturalnego planowania rodziny.
Śluz gestagenny jest:
Gdy występuje ten rodzaj śluzu, kobieta nie odczuwa wilgotności w pochwie.

</doc>
<doc id="868704" url="https://pl.wikipedia.org/wiki?curid=868704" title="Vivek">
Vivek



</doc>
<doc id="868710" url="https://pl.wikipedia.org/wiki?curid=868710" title="Skytikon">
Skytikon

Skytikon (scythicon) – grecka nazwa silnej toksyny przygotowywanej przez scytyjskich szamanów w V wieku p.n.e., stosowana do zatruwania strzał.
Była mieszaniną jadu żmij oraz ich rozłożonych ciał, do której dodawano ludzką krew i ekskrementy. Mieszaninę zakopywano w ziemi aż do zupełnego przegnicia.
U człowieka trafionego strzałą zatrutą skytikonem pojawia się nekroza, puchną nogi i ręce, następnie torsje i potworny ból, po czym następują drgawki i śmierć. W razie dalszego przeżycia, w ciągu 1-2 dni rozwija się gangrena wywołana przez bakterie z ekskrementów i krwi.
Uzyskany produkt był bardzo groźną trucizną. Scytowie nie utrzymywali receptury w tajemnicy, co wzbudzało jeszcze większy strach w ich przeciwnikach.

</doc>
<doc id="868715" url="https://pl.wikipedia.org/wiki?curid=868715" title="I-320">
I-320

I-320 (ros. И-320), "samolot R" – radziecki odrzutowy myśliwiec przechwytujący, skonstruowany w 1949 w biurze konstrukcyjnym MiG, który pozostał w stadium prototypu. 
Historia.
W marcu 1947 Rada Ministrów ZSRR zleciła trzem biurom konstrukcyjnym, w tym Mikojana i Gurewicza (MiG) zaprojektowanie dwumiejscowego myśliwca przechwytującego wyposażonego w hermetyzowaną kabinę i stację radiolokacyjną. W celu zapewnienia odpowiednich osiągów, konstruktorzy zdecydowali użyć do napędu dwóch silników RD-45F (radziecka kopia Rolls-Royce Nene). Z powodu dużej średnicy silników ze sprężarką odśrodkową, uniemożliwiającej umieszczenie ich pod skrzydłami lub w kadłubie obok siebie, zdecydowano umieścić je w kadłubie jeden za drugim, W efekcie powstały trzy podobne samoloty: I-320 biura MiG, Su-15 Suchoja i „200” Ławoczkina. I-320 miał, podobnie jak Su-15, silniki w dwóch poziomach, z dyszą przedniego silnika pod środkową częścią kadłuba i wyraźnym uskokiem kadłuba (w układzie redanowym). Ogólna sylwetka, umieszczenie kabiny załogi nad dyszą przedniego silnika i okrągły przekrój kadłuba, stwarzały z kolei podobieństwo do Ła-200.
Pierwszy prototyp samolotu I-320, oznaczony R-1, oblatano 16 kwietnia 1949. Mimo ogólnie niezłych własności lotnych, konstrukcja jednak stwarzała problemy przy większych szybkościach. W efekcie, w listopadzie 1949 próby przerwano i samolot przekazano instytutowi NII-17, zajmującemu się rozwojem stacji radiolokacyjnej Torij-A celem prowadzenia badań w locie stacji i jej prób państwowych, których jednak nie przeszła. 
Zbudowano następnie i oblatano w grudniu 1949 drugi ulepszony prototyp R-2, wyposażony w mocniejsze silniki WK-1. Wprowadzono w nim drobne poprawki, między innymi podwyższono miejsca załogi i osłonę kabiny w celu poprawy widoczności, zainstalowano też instalację przeciwoblodzeniową. Od 20 września 1950 prowadzono próby państwowe drugiego prototypu, ponownie jednak stwierdzono problemy z poprzeczną statecznością na dużych prędkościach (Ma 0,89) i skierowano samolot do przeróbek. Pod koniec 1950 prototyp R-2 otrzymał nowe wzmocnione skrzydła z integralnymi zbiornikami paliwa i trzema prowadnicami strug powietrza. Zainstalowano na nim także nowszą stację radiolokacyjną Korszun. W niektórych źródłach przebudowany prototyp nazywany jest R-3. Mimo ulepszeń, zachowanie samolotu w locie w dalszym ciągu jednak nie było zgodne z oczekiwaniami. Ponadto, podczas prób wybuchł w lufie nabój od działka, uszkadzając nos samolotu. Ostatecznie, I-320 zakończył próby państwowe 23 kwietnia 1951, lecz nie został zaaprobowany do produkcji.
Opis konstrukcji.
Dwusilnikowy średniopłat o konstrukcji całkowicie metalowej i skośnych skrzydłach, w układzie klasycznym. Skrzydła o kącie skosu krawędzi natarcia 37° i wznosie ujemnym -3°, wyposażone w klapy i lotki, po modyfikacji także w przerywacze. Na każdym ze skrzydeł dwie kierownice strug powietrza (R-2 po modyfikacji - trzy). Usterzenie klasyczne, skośne; usterzenie poziome zamocowane w połowie wysokości statecznika. 
Kadłub o konstrukcji półskorupowej. Z przodu okrągły wlot powietrza do silników, z małym kołpakiem osłony radaru w górnej części wlotu. Kabina załogi hermetyzowana, w środkowej części kadłuba, nad przednim silnikiem. Kabina z dwoma miejscami obok siebie, zakryta oszkloną kilkuczęściową osłoną z dwoma płaskimi przednimi szybami pancernymi grubości 105 mm. Pierwszy silnik odrzutowy umieszczony w przedniej części kadłuba, z dyszą pod środkową częścią kadłuba. Drugi silnik w tylnej części kadłuba, równolegle do jego osi, z dyszą na końcu kadłuba. Po bokach ogonowej części kadłuba hamulce aerodynamiczne w formie odchylanych klap. Podwozie samolotu trójpodporowe z pojedynczymi kołami, golenie główne chowane do skrzydeł, goleń przednia do kadłuba. 
Napęd: 2 silniki turboodrzutowe ze sprężarką odśrodkową Klimow RD-45F ciągu 2270 kg (R-1) lub Klimow WK-1 o ciągu 2700 kg (R-2). Paliwo w dwóch zbiornikach w kadłubie, pojemności 3175 l (R-1), w R-2 zwiększony zapas. Można było podwiesić pod skrzydłami dodatkowe zbiorniki paliwa.
Uzbrojenie: 3 działka 37 mm N-37, w dolnej przedniej części kadłuba. Zapas amunicji 50 sztuk na działko (R-2 - 60 sztuk). 
Wyposażenie: Stacja radiolokacyjna Torij-A, następnie Korszun w przedniej części kadłuba. Radiostacja RSIU-3, radiokompas ARK-5, urządzenie zapytujące Magnij-M i odpowiadające Barij-M systemu identyfikacji swój-obcy, radiowysokościomierz RW-2.
Zobacz też.
Porównywalne samoloty:

</doc>
<doc id="868724" url="https://pl.wikipedia.org/wiki?curid=868724" title="Mikrognacja">
Mikrognacja

Mikrognacja (mikrognatyzm, hipoplazja żuchwy, łac. "micrognathia") – wada wrodzona polegająca na nieprawidłowo małej żuchwie. Może mieć charakter deformacji, gdy na żuchwę w życiu płodowym działa wewnątrzmacicznie ucisk; wtedy nierzadko niedorozwój żuchwy jest asymetryczny. Wada ta w ciągu pierwszego roku życia zwykle zanika i żuchwa ma prawidłowy zarys. Mikrognacja może mieć też charakter malformacji, i wynikać z pierwotnego zaburzenia wzrostu żuchwy; wada taka spotykana jest w wielu zespołach wad, takich jak:
Dużego stopnia niedorozwój żuchwy sprawia, że język nie mieści się w jamie ustnej i powoduje sekwencję Robina. Mikrognacja u dziecka często wymaga różnicowania z makroglosją; przy obydwu anomaliach język nie mieści się w jamie ustnej ("glossoptosis"). Często spotykana w piśmiennictwie informacja o makroglosji jako składowej zespołu Downa jest błędna.

</doc>
<doc id="868729" url="https://pl.wikipedia.org/wiki?curid=868729" title="Knob Creek">
Knob Creek

Knob Creek – whiskey typu burbon, produkowana przez destylarnię Jim Beam w Clermont w stanie Kentucky. Jest bourbonem produkowanym w krótkich seriach, podobnie jak wytwarzane przez tego samego producenta Booker’s, Baker’s i Basil Hayden’s.
Knob Creek jest leżakowana przez 9 lat w dębowych beczkach i butelkowana w stężeniu 50% alkoholu (typowa whisky ma 40%). Butelki są korkowane i zabezpieczane woskiem.

</doc>
<doc id="868737" url="https://pl.wikipedia.org/wiki?curid=868737" title="Ju-on 2">
Ju-on 2

 – japoński horror. Film wydano na wideo, światowa (japońska) premiera miała miejsce 25 marca 2000 roku. Film wyreżyserował Takashi Shimizu. Film ten jest kontynuacją także wydanej na video części pierwszej – Ju-on 1, którą wydano mniej więcej miesiąc przed sequelem.
Podobnie jak pierwsza część horroru, niskobudżetowy film na kasecie wideo okazał się wielkim sukcesem i bardzo szybko zaskarbił sobie wielką rzeszą fanów. Sukces obydwu części filmu skłonił reżysera i całą ekipę do zrealizowania kinowej wersji horroru – Klątwa Ju-on i jej sequela (Klątwa Ju-on 2).
Opis fabuły.
Fabuła filmu toczy się ponownie wokół tokijskiego domu, w którym dokonano okrutnego morderstwa – Takeo Saeki (Takashi Matsuyama) zamordował swą żonę Kayako (Takako Fuji) oraz syna Toshio (Ryôta Koyama). Od czasu morderstwa nad domem ciąży klątwa, która zabija każdego, kto zawita w progi domostwa... Tajemnicze i przerażające zjawy Kayako i Toshio powracają i ponownie prześladują zarówno rezydentów jak i gości domu.
Przez kilkanaście minut w filmie powtarzają się sceny z części pierwszej, jednak później historia zaczyna toczyć się swoją drogą. W sequelu śledzimy losy rodziny Suzuki, która chce jak najszybciej sprzedać dom Saeki.

</doc>
<doc id="868738" url="https://pl.wikipedia.org/wiki?curid=868738" title="Inside In/Inside Out">
Inside In/Inside Out

Inside In/Inside Out – debiutancki album zespołu The Kooks wydany 23 stycznia 2006 roku przez wytwórnię Virgin Records.

</doc>
<doc id="868742" url="https://pl.wikipedia.org/wiki?curid=868742" title="Stanisław Rohn">
Stanisław Rohn

Stanisław Rohn (ur. 1845 w Warszawie, zm. 1896 w Petersburgu) – polski inżynier.
Życiorys.
Studiował matematykę w Szkole Głównej w Warszawie, następnie inżynierię za granicą. W latach 1873-1874 brał udział w budowie mostu na Wiśle pod Warszawą, następnie założył przedsiębiorstwo robót kesonowych przy zagęszczonym powietrzu. Wybudował kilkanaście mostów na Narwi, Bugu, Prypeci, Horyniu i innych. Prowadził także budowę linii tramwajowych warszawskich i robót kanalizacyjnych w Warszawie.
Spoczywa na cmentarzu Powązkowskim (kwatera 38-1-17/18).

</doc>
<doc id="868745" url="https://pl.wikipedia.org/wiki?curid=868745" title="Włoskowiec różycy">
Włoskowiec różycy

Włoskowiec różycy (łac. "Erysipelothrix rhusiopathiae") – Gram-dodatnia pałeczka należąca do rodzaju "Erysipelothrix" obok "Erysipelothrix tonsillarum". Po raz pierwszy została wyizolowana przez Roberta Kocha w 1876 roku. Pierwotnie wywołuje różycę u zwierząt. Najczęściej zarażone są świnie, ale znane są przypadki różycy u ptaków, owiec, ryb i gadów.
U ludzi rzadko wywołuje łagodne zakażenia skóry (erysipeloid), głównie poprzez urazy i otarcia skóry rąk u pracowników rzeźni. W bardzo rzadkich przypadkach może rozwinąć się bakteriemia (posocznica) lub zapalenie wsierdzia (endocarditis), bądź też może atakować stawy (arthritis).

</doc>
<doc id="868749" url="https://pl.wikipedia.org/wiki?curid=868749" title="Zoran Filipovic">
Zoran Filipovic



</doc>
<doc id="868750" url="https://pl.wikipedia.org/wiki?curid=868750" title="Jim Beam">
Jim Beam

Jim Beam – whiskey typu bourbon destylowana w Clermont w stanie Kentucky. Powstaje od 1795 roku i jest własnością firmy Beam Suntory.
Popularne marki "Jim Beam".
Jim Beam produkuje także kilka gatunków bardziej ekskluzywnych whiskey, w tym m.in. Booker’s, Knob Creek, Baker’s, i Basil Hayden’s.
14 lutego 2005 r. Jim Beam wstawił do leżakowania dziesięciomilionową beczkę whiskey.

</doc>
<doc id="868751" url="https://pl.wikipedia.org/wiki?curid=868751" title="Inflacja pieniężna">
Inflacja pieniężna

Inflacja pieniężna to termin używany przez ekonomistów szkoły austriackiej, monetarystów i szkoły neoklasycznej, pozwalający na odróżnienie inflacji tego typu od inflacji cenowej, będącej, według wyżej wymienionych szkół, jedynie następczynią omawianego rodzaju inflacji w procesie kształtowania się zjawiska. Początkowo w teorii ekonomii termin inflacja był utożsamiany właśnie z inflacją pieniężną, obecnie jednak, pod tym pojęciem rozumie się inflację cenową. Inflacja pieniężna to inflacja wywołana przez niekorzystną relację strumienia pieniężnego na rynku do innych strumieni gospodarczych (nadmierna emisja pieniądza).

</doc>
<doc id="868753" url="https://pl.wikipedia.org/wiki?curid=868753" title="Sillamäe">
Sillamäe

Sillamäe – miasto w północno-wschodniej Estonii w prowincji Virumaa Wschodnia, niedaleko od granicy z Rosją, położone na południowym wybrzeżu Zatoki Fińskiej. Liczy niecałe 17 tys. mieszkańców (2004), z czego ponad 80% to Rosjanie, a tylko ok. 4% Estończycy.
Podczas ery sowieckich rządów w Estonii, Sillamäe było miastem zamkniętym, głównie ze względu na znajdującą się tu fabrykę chemiczną, która produkowała pręty paliwowe i materiały nuklearne dla radzieckich elektrowni atomowych i do produkcji broni jądrowej. Na początku uran wydobywany był na miejscu, w późniejszym okresie sprowadzany był z różnych miejsc z całego bloku wschodniego, głównie z Czechosłowacji.
Nieopodal miasta znajduje się plaża oraz uzdrowisko wodne (Toila i Narva Jõesuu), używane podczas ery sowieckiej przez członków i przywódców partii komunistycznej.
W 2005 roku w Sillamäe zbudowano port, a pomiędzy majem 2006 a październikiem 2007 istniało regularne połączenie promowe pomiędzy Sillamäe i Kotka w Finlandii. Obsługująca linię firma Narva Line zrezygnowała jednak z przedsięwzięcia.

</doc>
<doc id="868754" url="https://pl.wikipedia.org/wiki?curid=868754" title="Człowiek ringu">
Człowiek ringu

Człowiek ringu (ang. "Cinderella Man") – film z gatunku dramatu i biografii produkcji amerykańskiej w reżyserii Rona Howarda.
Fabuła.
Film przedstawia biografię legendarnego boksera – Jima Braddocka. Bokser po serii przegranych postanawia odejść od sportu. W tym czasie ima się wielu zajęć aby utrzymać rodzinę. Po wielu latach postanawia wrócić na ring. Tam ma zmierzyć się z zawodnikiem, który słynie z uśmiercania swoich przeciwników.
Nagrody.
Film otrzymał trzy nominacje do Oscara, za najlepszy montaż, za najlepszą charakteryzację oraz najlepszego aktora drugoplanowego. "Człowiek ringu" otrzymał także między innymi kilka nominacji do Złotych Globów oraz do nagród BAFTA.

</doc>
<doc id="868755" url="https://pl.wikipedia.org/wiki?curid=868755" title="Białobrzegi (Krosno)">
Białobrzegi (Krosno)

Białobrzegi – część miasta Krosna, jednostka pomocnicza gminy (dzielnica).
Historia.
Początkowo była to osada – notowana jako przedmieście lub wieś: "inter suburbanos Palversee" (1410); "Byalebrzegky" (1473), "Byalobrzegi" (1532). 
W 1542 w Białobrzegach istniał kamieniołom. Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do tenuty Besko starostwa sanockiego.
Badania geologiczne wykazały, że dzielnica leży w pasie pokładów roponośnych, co zachęciło spółki do postawienia kilku szybów wiertniczych. W 1903 r. rozpoczęła działalność rafineria. Po I wojnie światowej przeprowadzono próby wierceń, lecz bez sukcesów, co spowodowało zamknięcie szybów.
Po odzyskaniu niepodległości Polski miastu zaczęło brakować terenów pod zabudowę. Białobrzego zostały ustanowione dzielnicą Krosna od 1925. Przez długi czas ta część miasta była określana rolniczą enklawą. Tym samym pomysł przyłączenia Białobrzegów do Krosna, miał charakter ekonomiczno-urbanistyczny. Dzielnica Białobrzegi została zabudowana wzdłuż Wisłoka, po obu stronach rzeki.
W Białobrzegach urodzili się Stanisław Gorczyca (1895–1923), Jan Machnicki, Szymon Zuzak, Jan Niezgoda, Józef Kwaciszewski (współorganizował Związek Strzelecki w Białobrzegach i wyruszył z oddziałem na wojnę w celu wyzwolenia Polski), Józef Czuchra, Władysław Gomułka.
W 2019 liczba mieszkańców dzielnicy wyniosła 3 026.

</doc>
<doc id="868760" url="https://pl.wikipedia.org/wiki?curid=868760" title="Inflacja budżetowa">
Inflacja budżetowa

Inflacja budżetowa – inflacja generowana przez nadmierny wzrost wydatków rządu, niemający pokrycia w dochodach budżetu. Synonimem inflacji budżetowej jest inflacja skarbowa, emisyjna, rządowa.

</doc>
<doc id="868762" url="https://pl.wikipedia.org/wiki?curid=868762" title="Anoftalmia">
Anoftalmia

Anoftalmia (bezocze, łac. "anophthalmia", gr. = bez oka) – wada wrodzona o charakterze malformacji polegająca na jednostronnym lub obustronnym niewykształceniu oczu. Przyczyną anoftalmii jest niewytworzenie pęcherzyków ocznych; ponieważ pęcherzyk i kielich oczny indukują prawidłowe wytworzenie struktur kostnych oczodołu, anoftalmii towarzyszy z reguły brak oczodołu. Jest to rzadka wada wrodzona, częściej spotykane jest małoocze (mikroftalmia). Niektóre zespoły wad, w których spotyka się anoftalmię, to:

</doc>
<doc id="868768" url="https://pl.wikipedia.org/wiki?curid=868768" title="Barbara R. Morgan">
Barbara R. Morgan



</doc>
<doc id="868770" url="https://pl.wikipedia.org/wiki?curid=868770" title="Zawodzie (Krosno)">
Zawodzie (Krosno)

Zawodzie – część miasta Krosno, także jednostka pomocnicza gminy (dzielnica)
Zawodzie położone jest za rzeką Wisłok w północnej części miasta. Zawodzie leży na tzw. Przedmieściu Górnym, gdzie w X w. istniała najstarsza część miasta Krosna. Według legendy w tym miejscu odpoczywał św. Wojciech w trakcie podróży z Pragi do Gniezna. W czasie badań wykopaliskowych znaleziono Krzyżyk metalowy z X w.
Dominuje tu zabudowa jednorodzinna. W tej dzielnicy są ogródki działkowe, a także park. Na ul. Prochownia znajduje się żłobek miejski, przedszkole oraz szkoła podstawowa. Przy ul. Korczyńskiej zlokalizowany jest Wojewódzki Szpital Podkarpacki im. Jana Pawła II. 
W dzielnicy Zawodzie znajduje się kilka zabytków Krosna – w najstarszej części miasta: kościół św. Wojciecha (poświęcony w 1460 r.), budynek Urzędu Stanu Cywilnego, cmentarz żydowski ze zbiorową mogiłą pomordowanych w czasie II wojny światowej, w parku; upamiętnione tablicą na obelisku, miejsce rozstrzeliwań dokonywanych przez hitlerowców na mieszkańcach Krosna.
Na Zawodziu warto odwiedzić kościół Matki Bożej Częstochowskiej, na wzgórzu a w pobliżu szyby naftowe i zamknięte odwierty solanek. Za parkiem, na szczycie wzgórza znajduje się Stacja Meteorologiczna.
Przez Zawodzie przebiega szlak turystyczny na Prządki i do ruin zamku "Kamieniec" w Odrzykoniu.
W roku 2019 liczba mieszkańców dzielnicy wyniosła 3 411.

</doc>
<doc id="868772" url="https://pl.wikipedia.org/wiki?curid=868772" title="Inflacja kredytowa">
Inflacja kredytowa

Inflacja kredytowa – inflacja, za którą odpowiedzialne są podmioty kreujące nadmierny poziom strumienia pieniężnego (kredytowego).

</doc>
<doc id="868773" url="https://pl.wikipedia.org/wiki?curid=868773" title="Trampolino a Monte K125">
Trampolino a Monte K125



</doc>
<doc id="868774" url="https://pl.wikipedia.org/wiki?curid=868774" title="Westlotiana">
Westlotiana

Westlothiana lizziae była karbońskim płazem, żyjącym 350 milionów lat temu. Odkryta została w roku 1984 w Bathgate, mieście leżącym w szkockim dystrykcie West Lothian. Cechy szkieletu "westlothiany", zwłaszcza czaszka oraz kręgosłup, które do złudzenia przypominały szkielet gada, stały się powodem uznania zwierzęcia za pierwszego w historii Ziemi przedstawiciela tej gromady. Co za tym idzie, westlothiana przez pewien czas uchodziła za najwcześniejszego znanego owodniowca. Obecnie pogląd na jej temat jest odmienny. Według niektórych badaczy, była ona płazem należącym do spokrewnionej z owodniowcami grupy "reptiliomorpha". Inni natomiast twierdzą, że tak nie jest, a "westlothiana" należy w istocie do dość prymitywnych płazów. W każdym razie, status pierwszego znanego gada przypada górnokarbońskiemu hylonomusowi. 
Dane: Czas: Karbon, 350 mln lat temu Występowanie: Europa Długość: ok. 30 cm

</doc>
<doc id="868777" url="https://pl.wikipedia.org/wiki?curid=868777" title="Trampolino a Monte K95">
Trampolino a Monte K95



</doc>
<doc id="868781" url="https://pl.wikipedia.org/wiki?curid=868781" title="Osiedle Stefana Grota-Roweckiego (Krosno)">
Osiedle Stefana Grota-Roweckiego (Krosno)

Osiedle Stefana Grota-Roweckiego – jednostka pomocnicza gminy (osiedle) miasta Krosno. 
Obszar osiedla wynosi 84,69 ha. Liczba mieszkańców w 2019 wyniosła 2 177. Jest dość urozmaiconą częścią miasta, w swoich granicach ma tak charakterystyczne elementy, jak: nowe skupisko bloków z kilkoma wieżowcami, cmentarz, koryto Lubatówki, siedzibę Regionalnej Dyrekcji Lasów Państwowych, najnowszy kościół św. Piotra Apostoła i św. Jana z Dukli, oraz pomnik Jana Pawła II.

</doc>
<doc id="868786" url="https://pl.wikipedia.org/wiki?curid=868786" title="Punktacja kanadyjska">
Punktacja kanadyjska

Punktacja kanadyjska – rodzaj indywidualnej statystyki sportowej, prowadzonej w niektórych grach zespołowych i polegającej na wspólnym sumowaniu bramek oraz asyst.
Klasyfikacja powszechnie jest używana w hokeju - punkty przyznaje się strzelcowi bramki i dwóm zawodnikom poprzednio rozgrywającym krążek. W innych grach, np. piłce nożnej czy ręcznej nie jest tak prestiżowa, prowadzi się ją sporadycznie. W zapisie wartość bramki i asysty jest identyczna.

</doc>
<doc id="868790" url="https://pl.wikipedia.org/wiki?curid=868790" title="Klaksvík (gmina)">
Klaksvík (gmina)

Klaksvík (far. "Klaksvíkar kommuna") – jedna z największych gmin na Wyspach Owczych, duńskim terytorium zależnym, położonym na Oceanie Atlantyckim. Graniczy z gminą Hvannasund. Siedzibą jej władz jest drugie co do wielkości miasto na archipelagu, Klaksvík.
Gmina obejmuje większą część wyspy Borðoy, jedynie północno-wschodnie wybrzeże leży poza jej jurysdykcją. W jej granicach leżą także wyspy Fugloy oraz Kalsoy. Zajmuje powierzchnię 116,4 km².
Historia.
Gmina Klaksvík istnieje od roku 1908. Powstała w wyniku podziału Norðoya Prestagjalds kommuna, obejmującej od 1872 tereny regionu Norðoyar. W roku 2005 gmina powiększyła się o tereny dawnej Mikladals kommuna, cztery lata później w jej granice weszła gmina Svínoy .
Od 1908 roku gminą zarządza burmistrz. Obecnie jest nim Jógvan Skorheim z Partii Niepodległościowej.
Populacja.
Liczba ludności Klaksvíkar kommuna wynosi na chwilę obecną 5 051 osób (druga najludniejsza gmina na archipelagu).
Populacja gminy Klaksvík w roku 1908 wynosiła około 700 osób. W przeciągu pięćdziesięciu lat liczba ta wzrosła do około 4000 ludzi. W roku 1960 gminę w jej ówczesnych granicach, zamieszkiwało 3 894 ludzi. Liczba ta wzrastała w kolejnych lata (4 257 w 1960, 4 673 w 1977, 4 882 w 1985), osiągając poziom 4 984 mieszkańców w roku 1990. Na Wyspach Owczych pojawił się wówczas kryzys gospodarczy, co wywołało odpływ ludności zarówno z całego archipelagu, jak i z gminy Klaksvik. Po roku 1995, kiedy populacja osiągnęła poziom 4 581 osób, liczba ludności sukcesywnie rośnie.
"Dane z roku 1908 są informacjami przybliżonymi".
Polityka.
Burmistrzem gminy Klaksvík od 2012 roku jest Jógvan Skorheim, startujący z list Partii Niepodległościowej. Został on wyłoniony po ostatnich wyborach samorządowych na Wyspach Owczych, których wyniki dla Klaksvíkar kommuna przedstawiały się następująco:
Frekwencja wyniosła ponad 82% (na 3 636 uprawnionych zagłosowało 2 991 ludzi, w tym 4 nieważne. oraz 4 puste.

</doc>
<doc id="868793" url="https://pl.wikipedia.org/wiki?curid=868793" title="Inflacja płacowa">
Inflacja płacowa

Inflacja płacowa – rodzaj inflacji kosztowej, której przyczyną jest wzrost płac i wynagrodzeń przewyższający wzrost wydajności pracy. Wzrost płac przewyższający wzrost wydajności pracy może wynikać z nacisków związków zawodowych na pracodawców lub stosowanych wadliwych wskaźników waloryzacji wynagrodzeń.

</doc>
<doc id="868794" url="https://pl.wikipedia.org/wiki?curid=868794" title="Osiedle Ks. Bronisława Markiewicza">
Osiedle Ks. Bronisława Markiewicza

Osiedle Ks. Bronisława Markiewicza – jednostka pomocnicza gminy (osiedle) miasta Krosno. Według danych z 2019 r. osiedle liczyło 8846 mieszkańców i posiadało powierzchnię 72,9 ha.
Budowę osiedla mieszkaniowego rozpoczęto w 1972 r. i do początku lat 90. nosiło nazwę "Osiedle XXX-lecia PRL". 

</doc>
<doc id="868797" url="https://pl.wikipedia.org/wiki?curid=868797" title="Zgarniarka tłucznia">
Zgarniarka tłucznia

Zgarniarka tłucznia - maszyna używana do profilowania pryzmy tłucznia podczas układania nawierzchni kolejowej. Wyposażona w pługi czołowe i boczne, a czasami także w szczotkę zbierającą nadmiar tłucznia do zasobnika.

</doc>
<doc id="868801" url="https://pl.wikipedia.org/wiki?curid=868801" title="Mariano Bombarda">
Mariano Bombarda

Mariano Bombarda (ur. 10 września 1972 w Kadyksie) – piłkarz argentyński, urodzony w Hiszpanii, grający na pozycji napastnika.
Kariera.
Bombarda urodził się w hiszpańskim Kadyksie, ale z pochodzenia jest Argentyńczykiem. Wychowywał się w Holandii. Jego pierwszym klubem był mały zespół o nazwie ACV Assen, a Bombarda przez pewien czas przebywał także w młodzieżowej drużynie Huracanu Buenos Aires. Natomiast jego pierwszym w pełni profesjonalnym klubem był FC Groningen. 25 sierpnia 1994 zadebiutował w jego barwach w Eredivisie, a miało to miejsce w przegranym 0:2 wyjazdowym meczu z SC Heerenveen. W swom debiutanckim sezonie strzelił 13 goli w lidze. W sezonie 1995/1996 jego 19 goli dało zespołowi z Groningen 9. miejsce w lidze, a jemu samemu 2. miejsce w klasyfikacji strzelców ligi. Latem 1996 trafił do francuskiego FC Metz, gdzie nie sprawdził się i jesienią zdobył jednego gola. Zimą 1997 Bombarda wrócił do Groningen, gdzie tylko częściowo odzyskał formę strzelecką, a w 1998 roku jego klub opuścił szeregi pierwszoligowców.
Latem Bombarda przeszedł do Willem II Tilburg. W sezonie 1998/1999 został najlepszym strzelcem zespołu, zdobywając 17 goli. Przyczynił się tym samym do sukcesu jakim było wywalczenie wicemistrzostwa Holandii. W sezonie 1999/2000 Bombarda wystąpił w Lidze Mistrzów, w której Willem II zdobył 2 punkty, a Mariano zdobył w niej 1 gola (w przegranym 3:4 meczu ze Spartą Praga). W lidze dołożył 11 goli, w Willem II skończył sezon na 9. miejscu. W kolejnych sezonach klub z Tilburga nie osiągał już takich sukcesów jak wcześniej, ale Bombarda nie schodził poniżej poziomu 10 goli w lidze.
W 2002 roku Bombarda przeszedł do jednego z najsilniejszych klubów Holandii, Feyenoordu. W ataku Rotterdamskiego klubu grali częściej Thomas Buffel, Pierre van Hooijdonk i Robin van Persie, toteż Mariano rozegrał 16 meczów i zdobył 3 gole (z Excelsiorem Rotterdam, FC Zwolle i AZ Alkmaar), a z Feyenoordem zajął 3. miejsce. W sezonie 2003/2004 rozegrał 4 mecze i zdobył gola (z NAC Breda). Latem 2004 Bombarda odszedł z klubu za darmo i wybrał CD Tenerife. W Segunda División miał jeszcze większe problemy niż w Feyenoordzie (także zdrowotne) i po rozegraniu 3 meczów zakończył piłkarską karierę w wieku 33 lat.

</doc>
<doc id="868803" url="https://pl.wikipedia.org/wiki?curid=868803" title="Hélio dos Anjos">
Hélio dos Anjos

Hélio, właśc. Hélio César Pinto dos Anjos (ur. 7 marca 1958 w Janaibie), brazylijski trener piłkarski. Od końca lat 80. jako pierwszy szkoleniowiec pracował w klubach pierwszej lub drugiej ligi brazylijskiej, m.in. z Avaì SC (1990), EC Juventude (1991, 2001 i 2005-2006), Santo André (1993 i 2004), Náutico (1993 i 2006), Athletico Paranaense (1994), Remo (1995), Goias Goiania (1995, 1999-2000 i 2001-2002), SC Recife (1996-1997 i 2003-2004), Grêmio (1997), EC Bahia (2004-2005), CR Vasco da Gama (2001) i São Caetano (2006).
W marcu 2007 roku zastąpił swojego rodaka Marcosa Paquetę na stanowisku selekcjonera reprezentacji Arabii Saudyjskiej.

</doc>
<doc id="868804" url="https://pl.wikipedia.org/wiki?curid=868804" title="Laszlo Hunyadi">
Laszlo Hunyadi



</doc>
<doc id="868806" url="https://pl.wikipedia.org/wiki?curid=868806" title="Prasa drukarska">
Prasa drukarska



</doc>
<doc id="868807" url="https://pl.wikipedia.org/wiki?curid=868807" title="Helio">
Helio



</doc>
<doc id="868809" url="https://pl.wikipedia.org/wiki?curid=868809" title="Pierścień udowy">
Pierścień udowy

Pierścień udowy (łac. "anulus femoralis") – zwany jest także pierścieniem udowym głębokim ("anulus femoralis profundus") dla odróżnienia od pierścienia udowego powierzchownego. Stanowi wrota kanału udowego.

</doc>
<doc id="868810" url="https://pl.wikipedia.org/wiki?curid=868810" title="Pierścień udowy głęboki">
Pierścień udowy głęboki



</doc>
<doc id="868811" url="https://pl.wikipedia.org/wiki?curid=868811" title="Park wodny">
Park wodny



</doc>
<doc id="868813" url="https://pl.wikipedia.org/wiki?curid=868813" title="Château Angélus">
Château Angélus

Château Angélus - winnica położona w Saint-Émilion, w rejonie Bordeaux we Francji, produkująca wino o tej samej nazwie.

</doc>
<doc id="868816" url="https://pl.wikipedia.org/wiki?curid=868816" title="Chateau Angelus">
Chateau Angelus



</doc>
<doc id="868818" url="https://pl.wikipedia.org/wiki?curid=868818" title="Saint Emilion">
Saint Emilion



</doc>
<doc id="868819" url="https://pl.wikipedia.org/wiki?curid=868819" title="Village Kollektiv">
Village Kollektiv

Village Kollektiv - kolektyw muzyczny stworzony w 2002 z inicjatywy Rafała Kołacińskiego i Kapeli ze Wsi Warszawa. 
Tworzą muzykę będącą fuzją elektroniki z folkiem granym na "żywych" instrumentach ludowych. Wykorzystywane są ludowe melodie Kurpiów i bułgarskich Szopów, a także śpiew gardłowy z Tuwy i joik ludu Lapończyków. Wszystko to połączone jest z muzyką elektroniczną z kręgów electro, dub i d&amp;b. 
Efektem grania kolektywu jest płyta "Motion Rootz Experimental 2006".
Na płycie "Wiedźmin - muzyka inspirowana grą" znalazł się Utwór Village Kollektiv pod tytułem "Sapphire Waters".

</doc>
<doc id="868820" url="https://pl.wikipedia.org/wiki?curid=868820" title="Hospodarowie Mołdawii">
Hospodarowie Mołdawii



</doc>
<doc id="868822" url="https://pl.wikipedia.org/wiki?curid=868822" title="Cieśnina Kalmarska">
Cieśnina Kalmarska

Cieśnina Kalmarska (szw. "Kalmarsund") - cieśnina na Morzu Bałtyckim położona między szwedzką wyspą Olandia, a wschodnim brzegiem tego kraju. Nazwa pochodzi od miasta Kalmar. Cieśnina ma, w różnych miejscach, od 5 do 25 km szerokości. Jej długość wynosi 130 km. Nad cieśniną przebiega most łączący Olandię i stały ląd.

</doc>
<doc id="868823" url="https://pl.wikipedia.org/wiki?curid=868823" title="Pontyfikał">
Pontyfikał

Pontyfikał, pontyfikał rzymski – rzymskokatolicka księga liturgiczna zawierająca modlitwy, przepisy czynności ceremonii i obrzędów odprawianych przez papieży, biskupów i opatów. 
"Pontyfikał rzymski", zreformowany po Soborze Watykańskim II, nie jest, jak to było dawniej, jedną księgą. Dzieli się na poszczególne części, przyporządkowane różnym celebracjom liturgicznym. W jego skład wlicza się zwyczajowo następujące księgi liturgiczne:

</doc>
<doc id="868824" url="https://pl.wikipedia.org/wiki?curid=868824" title="Kanał udowy">
Kanał udowy

Kanał udowy () – boczny przedział powięzi szerokiej o długości około 3–4 cm, położony między pierścieniem udowym głębokim () a rozworem żyły odpiszczelowej () (zwanym także pierścieniem udowym powierzchownym), wypełniony luźną tkanką łączną. W normalnych warunkach nie stanowi rzeczywistego kanału, ponieważ nie posiada światła. Dopiero w przypadku wystąpienia przepukliny udowej potencjalna przestrzeń między oboma pierścieniami staje się kanałem.
Stosunki.
Kanał udowy ogranicza z boku żyła udowa (), w tylnej części blaszka głęboka powięzi szerokiej, z przodu natomiast blaszka powierzchowna powięzi szerokiej. Wrotami kanału jest pierścień udowy głęboki, stanowiący zarazem przyśrodkowy odcinek rozstępu naczyń (). Wylot tworzy rozwór odpiszczelowy, przez który przebiega żyła odpiszczelowa, zdążająca do żyły udowej.

</doc>
<doc id="868827" url="https://pl.wikipedia.org/wiki?curid=868827" title="Motion Rootz Experimental 2006">
Motion Rootz Experimental 2006

Motion Rootz Experimental 2006 – album kolektywu Village Kollektiv wydany w 2006. Zawiera muzykę będącą fuzją elektroniki z folkiem granym na "żywych" instrumentach ludowych. Wykorzystywane są ludowe melodie Kurpiów i bułgarskich Szopów, a także śpiew gardłowy z Tuwy i joik ludu Lapończyków. Wszystko to połączone jest z muzyką elektroniczną z kręgów electro, dub i d&amp;b.

</doc>
<doc id="868829" url="https://pl.wikipedia.org/wiki?curid=868829" title="Wild Turkey">
Wild Turkey

Wild Turkey – whiskey typu bourbon destylowana w stanie Kentucky, koło Lawrenceburga i produkowana przez koncern Campari Group. To whiskey klasy premium i zatykana jest korkiem, a nie plastikową zakrętką. Produkowana jest od 1940 roku.
Miłośnicy tej marki nazywają ją “The Kickin’ Chicken” (ang. dosł. "Dający kopa kurczak"), ponieważ najpopularniejsza odmiana trunku ma nieco ponad 50% alkoholu (w przeciwieństwie do standardowych 40%).

</doc>
<doc id="868838" url="https://pl.wikipedia.org/wiki?curid=868838" title="Eine Art Suite in XIII Teilen">
Eine Art Suite in XIII Teilen

Eine Art Suite in XIII Teilen - debiutancki album szwajcarskiego wirtuoza harfy i multiinstrumentalisty Andreasa Vollenweidera wydany w 1979 roku (zob. 1979 w muzyce). Album o zróżnicowanej instrumentacji, w głównej linii melodycznej poza harfą pojawia się też fortepian, obecne są też dźwięki organowe. 

</doc>
<doc id="868845" url="https://pl.wikipedia.org/wiki?curid=868845" title="Lądowisko Góraszka">
Lądowisko Góraszka

Lądowisko Góraszka (kod ICAO: EPGO) – lądowisko w Góraszce, położone w gminie Wiązowna, ok. 15 km od Warszawy. Lądowisko należy do firmy General Aviation Sp. z o.o.

</doc>
<doc id="868851" url="https://pl.wikipedia.org/wiki?curid=868851" title="WF">
WF



</doc>
<doc id="868854" url="https://pl.wikipedia.org/wiki?curid=868854" title="Motion Rootz Experimental">
Motion Rootz Experimental



</doc>
<doc id="868856" url="https://pl.wikipedia.org/wiki?curid=868856" title="Christmas Chant">
Christmas Chant



</doc>
<doc id="868857" url="https://pl.wikipedia.org/wiki?curid=868857" title="Alberyk z Cîteaux">
Alberyk z Cîteaux

Alberyk z Cîteaux, Święty Alberyk ("Alberic, Aubry"), (ur. ok. 1050, zm. 26 stycznia 1108 w Cîteaux) – reformator życia zakonnego, jeden z założycieli zakonu cysterskiego, drugi opat klasztoru w Cîteaux, święty Kościoła katolickiego.
Żywot świętego.
Alberyk co najmniej od czasów pobytu Roberta z Molesme w lesie Cellan (Collan lub Colan) był jego nieodłącznym towarzyszem wędrówek i poszukiwań samotni. We wspólnie założonym w 1075 r. zgromadzeniu w Molesme był zastępcą Roberta. Tamtejsi zakonnicy, aby uniemożliwić mu opuszczenie zgromadzenia i pójście za opatem Robertem z Molesme, kiedyś nawet uwięzili go. W 1098 r. był w grupie mnichów założycieli opactwa Cîteaux (obecnie Saint-Nicolas-lès-Cîteaux) a po odejściu Roberta z Molesme został opatem. W 1100 r. u papieża Paschalisa II uzyskał zgodę na wyodrębnienie się od benedyktynów, stosowanie nazwy cystersi oraz używanie białego (szarego) habitu z naturalnej wełny wraz z czarnym kapturem. Papież zatwierdził też surową regułę "Instituta monochorum Cisterciensum de Molismo venienti" według której zakonnicy nie mogli pobierać opłat za usługi kościelne a wszystkie dobra z których mieli korzystać powinni uzyskiwać własną pracą.
Jego następcą został Stefan Harding.
Kult.
Wspomnienie liturgiczne św. Alberyka w Kościele katolickim oraz w zakonach: trapistów i cystersów (uroczystość) oraz benedyktynów obchodzone jest 26 stycznia, razem ze św. Robertem i św. Stefanem.

</doc>
<doc id="868859" url="https://pl.wikipedia.org/wiki?curid=868859" title="Pałacyk Dziewulskich w Warszawie">
Pałacyk Dziewulskich w Warszawie

Pałacyk Dziewulskich – pałac znajdujący się przy Alejach Ujazdowskich 33/35 w Warszawie.
Opis.
W wieku XIX w miejscu pałacyku znajdował się pałac należący do księcia Eugeniusza Lubomirskiego. W 1909 nieruchomość kupił Stefan Dziewulski. Pałac Lubomirskiego został rozebrany i w 1910 na jego miejscu wybudowano nowy budynek w stylu neorenesansowym według projektu Władysława Marconiego.
Pałacyk nie został zniszczony podczas II wojny światowej. W 1946 spadkobiercy Dziewulskiego sprzedali nieruchomość przedstawicielstwu dyplomatycznemu Bułgarii.

</doc>
<doc id="868862" url="https://pl.wikipedia.org/wiki?curid=868862" title="Ośrodek Sportu i Rekreacji w Solcu Kujawskim">
Ośrodek Sportu i Rekreacji w Solcu Kujawskim

Ośrodek Sportu i Rekreacji w Solcu Kujawskim - kompleks sportowo-rekreacyjno-hotelowy mieszczący się w Solcu Kujawskim przy ul. Stefana Roweckiego „Grota” 3 - kompleks mieści się między tą ulicą a ul. Dworcową i Sportową. Dyrektorem OSiR jest Zbigniew Wawrzyniak.
Skład kompleksu.
Na kompleks OSiR składa się:
Charakterystyka.
Został oddany do użytku 25 sierpnia 2000. Wśród imprez inauguracyjnych znalazły się m.in. mecz piłki siatkowej kobiet między KS Pałac/Bank Pocztowy/Centrostal Bydgoszcz a belgijskim AMT Isola Tongeren oraz mecz piłki ręcznej mężczyzn pomiędzy Spójnią Gdańsk a szwedzkim Karlshamns Handboulclub. Dotychczas w OSiR zorganizowano już ponad 600 imprez sportowych - z czego ponad 20 o charakterze międzynarodowym.
Z obiektów wchodzących w skład kompleksu korzystają, oprócz młodzieży szkolnej, która odbywa na hali sportowej i na basenie zajęcia w ramach wychowania fizycznego, także reprezentanci klubów sportowych: MLKS Solec Kujawski, KS Unia oraz MUKS "Roszak" Solec Kujawski. Patronatem prasowym OSiR jest Express Bydgoski.
OSiR organizuje ponadto zgrupowania, obozy sportowe i różnorodne szkolenia oraz targi. W obiektach OSiR organizowały już zgrupowania reprezentanci takich klubów jak:

</doc>
