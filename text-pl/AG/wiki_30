<doc id="873748" url="https://pl.wikipedia.org/wiki?curid=873748" title="Hans-Joachim Hecht">
Hans-Joachim Hecht

Hans-Joachim Hecht (ur. 29 stycznia 1939 w Luckenwalde) – niemiecki szachista, arcymistrz od 1973 roku.
Kariera szachowa.
W 1958 r. zdobył w Hitzacker (Elbe) tytuł mistrza Republiki Federalnej Niemiec juniorów. W latach 70. należał do ścisłej czołówki szachistów RFN. W 1970 r. w Völklingen zwyciężył w mistrzostwach kraju. Poza tym odniósł również turniejowe zwycięstwa w Bad Pyrmont (1970, I-III m.), Olocie (1971, I m.), Maladze (1972, I m.) i Dortmundzie (1973, I-III m.). Był wielokrotnym medalistą drużynowych mistrzostw Niemiec, w barwach klubów "Solinger SG 1868" oraz "FC Bayern Monachium". Współpracował również z Robertem Hübnerem, będąc jego sekundantem w meczach pretendentów. Na przełomie 2004 i 2005 r. odniósł kolejny turniejowy sukces, dzieląc II-IV miejsce w otwartym turnieju "Australian Open" w Mount Buller.
W latach 1962–1986 dziesięciokrotnie reprezentował barwy RFN na szachowych olimpiadach. Najbliżej medalu był w roku 1978 w Buenos Aires, gdzie drużyna niemiecka zajęła IV miejsce. Łącznie rozegrał 110 olimpijskich partii, w których uzyskał 64½ pkt. Był również trzykrotnym (1965, 1973, 1977) uczestnikiem drużynowych mistrzostw Europy, w 1973 r. zdobywając brązowy medal za indywidualny wynik na IV szachownicy.

</doc>
<doc id="873757" url="https://pl.wikipedia.org/wiki?curid=873757" title="Stanisław Moskal (1935–2019)">
Stanisław Moskal (1935–2019)

Stanisław Józef Moskal, ps. Śledź Otrembus Podgrobelski (ur. 4 marca 1935 w Krakowie, zm. 8 maja 2019 tamże) – polski naukowiec i pisarz, socjolog wsi, profesor nauk rolniczych, związany z Uniwersytetem Rolniczym im. Hugona Kołłątaja w Krakowie. Badał przemiany kulturowe i uwarunkowania rozwoju wsi polskiej a szczególnie świadomość ekologiczną jej mieszkańców. Był znawcą lokalnych gwar Podhala. Miłośnik gór, etnolog i podróżnik. Przez wiele lat badacz uwarunkowań rozwoju rolnictwa w Algierii.
Był autorem "Wstępu do imagineskopii" w formie prześmiewczego traktatu naukowego, którego fikcyjna metodologia i stylizacja były używane przez czytelników w różnych zastosowaniach praktycznych i teoretycznych. Stworzył postać Jeremiasza Apollona Hytza, któremu przypisał wiele tez związanych z imagineskopią. Książka, wydana po raz pierwszy w 1977, stała się przedmiotem szeregu analiz literackich, naukoznawczych i filozoficznych, a także kultowym tematem licznych blogów. Imagineskopia okazała się inspiracją do nowatorskich eksperymentów artystycznych. Zainteresowanie nią rozwija się w XXI wieku.
Doświadczenie profesjonalne autora jako naukowca i socjologa znalazło odbicie w humorystycznym tekście naukowym, który jest porównywany do dzieł czołowych przedstawicieli prozy podobnego gatunku. Autor pisał pod pseudonimem „Śledź Otrembus Podgrobelski”. W 2012 wydał także tom własnych wspomnień.
Życiorys.
Był synem Stanisława (1903–1984) i Jadwigi z domu Jordan (1908–1964). Ojciec był inżynierem i dyrektorem technicznym fabryki chemicznej produkującej mydło i tłuszcze roślinne w Trzebini. Matka była nauczycielką i pochodziła z historycznej rodziny dawnych żupników salin wielickich, której członkowie odznaczyli się w powstaniu listopadowym i powstaniu węgierskim.
Urodził się w Krakowie. Był silnie związany z rodzinną (ze strony ojca) podbeskidzką wsią Sułkowice i jej tradycjami, gdzie przeżył okupację niemiecką. Maturę uzyskał w 1952 w jednej z najstarszych (1586) polskich szkół – I Liceum Ogólnokształcącym im. Bartłomieja Nowodworskiego w Krakowie, którego absolwentami byli wcześniej jego dziadek i wuj.
Ukończył studia zootechniki (1957) w Wyższej Szkole Rolniczej w Krakowie, a następnie studia socjologii (1965) na Uniwersytecie Jagiellońskim. Od 1960 pracował w Wyższej Szkole Rolniczej w Krakowie jako asystent, a od 1965 jako starszy asystent w Katedrze (od 1970 Instytucie) Ekonomiki i Organizacji Rolnictwa. W 1970 na podstawie rozprawy „Praca pozarolnicza jako czynnik zmian w gospodarstwie i rodzinie chłopskiej Podhala” uzyskał stopień doktora nauk rolniczych i został zatrudniony jako adiunkt. Pracował tam także po przekształceniu WSR w 1972 w Akademię Rolniczą. W 1978 uzyskał stopień doktora habilitowanego na podstawie pracy „Ludność dwuzawodowa w procesie społeczno-gospodarczego rozwoju wsi”.
Na przełomie lat 1959 i 1960 odbył roczną praktykę rolniczą u farmera we francuskojęzycznym kantonie Vaud w Szwajcarii, dzięki której uzyskał na początku kariery zawodowej znaczące doświadczenie pracy i życia w społeczeństwie szwajcarskim w porównaniu do ówczesnych warunków gospodarczych i społecznych w Polsce. W 1971 zwiedzał Syberię przy okazji stażu naukowego w Nowosybirsku. Rok akademicki 1973/74 spędził na stypendium naukowym w Algierze. W 1975 odwiedził okolice Użhorodu na Rusi Zakarpackiej. W okresie 1976–1979 był konsultantem ekonomicznym Instytutu Zootechniki w Balicach.
Do Algierii powrócił w latach 1979–1986 i pracował w wyższej szkole rolniczej (od 2008 pod nazwą ) w na obrzeżach Algieru. Wykładał tam problematykę rozwoju gospodarczego oraz ekonomikę rolnictwa, a także sporządził na zlecenie ministerstwa rolnictwa Algierii szczegółowy bilans paszowy tego kraju. Odbył wtedy szereg wypraw krajoznawczych, także w głąb Sahary.
Równocześnie od 1979 był zatrudniony w Akademii Rolniczej w Krakowie jako docent w Katedrze Polityki Agrarnej, od 1994 jako profesor nadzwyczajny Zakładu Socjologii i Rozwoju Wsi. W 1989 został odznaczony Złotym Krzyżem Zasługi.
W 1992 odbył pobyt studyjny na Uniwersytecie Lavala w Kanadzie. Tytuł naukowy profesora nauk rolniczych otrzymał w 2000. W latach 1994–2004 był kierownikiem nowo utworzonego Zakładu (od 2004 Katedry) Socjologii i Rozwoju Wsi tej uczelni, skąd w 2007 przeszedł na emeryturę.
Zmarł 8 maja 2019 w Krakowie. Został pochowany na Cmentarzu Rakowickim (kwatera P, rząd 2, grób 18).
Praca naukowa.
Jego dorobek naukowy obejmuje ponad 220 pozycji o charakterze interdyscyplinarnym, z pogranicza socjologii wsi i ekonomiki rolnictwa. Tematami tych prac są problemy przekształcania rolnictwa w procesie rozwoju gospodarczego, przemiany struktury społeczno-ekonomicznej ludności, funkcjonowanie gospodarstw chłopskich, zasoby pracy na wsi, a także kulturowe i cywilizacyjne aspekty rozwoju wsi, w tym świadomość ekologiczna jej mieszkańców.
Był autorem wielokrotnie wydanego akademickiego podręcznika socjologii wsi i dwóch monografii książkowych analizujących pozarolniczą pracę w rodzinach chłopskich na obszarze Podhala. Pierwsza z nich była rozprawą doktorską i analizowała trudne warunki życia i pracy chłoporobotników w latach 70. XX wieku w rozdrobnionych gospodarstwach rolnych w podhalańskich wsiach Gronie i Ostrowsko, pracujących w kombinacie obuwniczym w Nowym Targu. Był także autorem opracowań monograficznych na temat sytuacji młodzieży wiejskiej w Polsce i o rolnictwie Algierii. Współpracował z uniwersytetami w Rennes, Paryżu i Montpellier, a także w Nitrze i Preszowie.
Badał przemiany kulturowe wsi polskiej, a szczególnie regionalne zjawisko dwuzawodowości na wsi i jej przeludnienie. Stwierdził, że pomimo widocznego postępu cywilizacyjnego wsi na początku XXI wieku oraz porównywalnego do miasta wyposażenia gospodarstw domowych, duża część młodzieży wiejskiej – inaczej niż pokolenie rodziców – krytycznie ocenia wieś jako miejsce życia dla siebie i wyraża aspiracje zawodowe związane z miastem oraz nierolniczymi działami gospodarki. Za rozwiązanie optymalne młodzież wiejska uważa własne i nierolnicze przedsiębiorstwo.
Był autorem programu rozwoju terenów rolniczych oraz analizy przedsięwzięć podejmowanych przez gminy miejsko-wiejskie i wiejskie na rzecz aktywizacji społeczności lokalnej i ukierunkowania przemian gospodarczych wsi w sytuacji rozdrobnienia gospodarstw wiejskich. W szczególności badał psychologiczne uwarunkowania przebudowy wsi małopolskiej. Na podstawie badań ankietowych przeprowadzonych w 2000 w gminach województwa małopolskiego i podkarpackiego wskazał na rozwiązania w tworzeniu miejsc pracy alternatywnych do rolnictwa.
Wprowadził ilościowe metody badania świadomości ekologicznej mieszkańców terenów wiejskich. Wykazał, że w Małopolsce u schyłku XX wieku dwie trzecie respondentów dostrzegało wokół siebie degradację środowiska wiejskiego głównie z powodu wycinki drzew, dzikich wysypisk śmieci, postępującego zabudowywania terenu, a także brzydkiej architektury. Znajomość folkloru podgórskiego południa Polski widoczna jest w jego twórczości literackiej.
Był doradcą rolniczych instytucji państwowych i samorządowych. Wchodził w skład zarządu Małopolskiego Programu Rozwoju Wsi i Rolnictwa, zespołu do spraw Bezrobocia Agrarnego w Krakowie, uczestniczył w programach szkoleniowych Małopolskiego Stowarzyszenia Doradztwa Rolniczego. Dla Stowarzyszenia Odnowy Obszarów Wiejskich „Wieś i Europa” konsultował wyjazdy studyjne i seminaryjne do Francji i na Ukrainę w latach 2000–2002. Był krytykiem systemu dopłat bezpośrednich udzielanych polskim rolnikom przez Unię Europejską.
Od 1997 był członkiem rady programowej „Krakowskich Studiów Małopolskich”, a od 2002 kwartalnika PAN „Wieś i Rolnictwo”. Był promotorem trzech doktoratów w Algierii, a także trzech w Polsce, z których ostatni został przeprowadzony w Instytucie Rozwoju Wsi i Rolnictwa PAN w 2005.
W charakterystyce przedstawicieli nauk społeczno-ekonomicznych w Krakowie w 2015 uznano, że był „znaczącą postacią” tego środowiska oraz że był „skupiony na nauce, o bardzo solidnym metodycznie warsztacie naukowym, raczej unikał popularności niemającej bezpośredniego odniesienia do nauki”.
Twórczość literacka.
"Wstęp do imagineskopii (próba zarysu)".
Był autorem tekstu i rysunków parodystycznego "Wstępu do imagineskopii (próba zarysu)" w literackiej formie „pastiszu tekstu naukowego”. Książka została wydana po raz pierwszy w 1977 przez Wydawnictwo Literackie pod pseudonimem Śledź Otrembus Podgrobelski – jego nazwisko jako autora podają katalogi biblioteczne, recenzja z 1979, dane bibliograficzne z 1986 i niektóre biogramy, a nota o autorze w wydaniu z 1998 wskazuje, że jej autor był związany z Krakowem.
"Wstęp" zawiera także bibliografię zmyślonych źródeł naukowych, które (30 pozycji) zostały opisane w 2016 w specjalistycznym leksykonie. Fikcyjnym twórcą imagineskopii i związanej z nią pendologii był aptekarz-myśliciel Jeremiasz Apollon Hytz (1841–1914) z Podhajec – autor zdania „przed którego logiką ugiąć się muszą najbardziej nawet sceptyczne umysły: Każdy skutek ma swoją przyczynę”.
Opis imagineskopu podał autor: 
Imagineskopia jest natomiast metodą poszerzania wyobraźni, której wzmocnienie zależy od rodzaju użytego imagineskopu i jego hipotetycznych parametrów technicznych, które książka analizuje w stylu naukowym. Relacje między fikcją a autentycznością tych definicji i opisów są skomplikowane i „rozdzielenie ich zakresów przestaje być wyłącznie kwestią prostej oceny”. Powiązanie tak rozumianej wyobraźni „ze sztuką, a zwłaszcza z poezją, wciąż wydaje się czymś naturalnym, powszechnym i oczywistym”.
"Wstęp do imagineskopii" „to w istocie «bajka» – fałszywy apokryf obnażający mit obiektywności i względność nauki”. Książka Śledzia „imituje autentyk, by za chwilę zdradzić własną fałszywość, a następnie znów ją utrzymać”. Jej literackość można rozumieć podobnie jak literackość współczesnych sylw. Książka „wydaje się ostentacyjnie ludyczna”, a jej język jest pastiszem formalnego tekstu naukowego używanego przez autora w jego profesjonalnej działalności naukowej z prześmiewczymi dodatkami znanego mu języka mieszkańców Podhala jak w cytacie:
W 1979 Jerzy Kmita, filozof i teoretyk kultury, porównał przekaz "Wstępu" z antypozytywistycznymi tezami Wilhelma Diltheya. Imagineskopia współpracuje interdyscyplinarnie z etnografią, archeologią, a szczególnie z socjologią i statystyką, które wzbogaca aspektami praktycznymi. Zdaniem Kmity, teoria J. A. Hytza wychodzi z założenia, „iż aby dobrze wczuwać się, trzeba dysponować odpowiednio szeroką wyobraźnią”, a także że „wczuwanie się jest metodą poznawczą teoretycznie najsłuszniejszą”. Bez imagineskopii „nie posiadamy właściwego, dostatecznie rozwiniętego rozeznania w humanistyce akademickiej”. W tym samym roku Jerzy Pomorski wskazał na tożsamość Stanisława Moskala i Śledzia Otrembusa Podgrobelskiego oraz na podobieństwo tematów podhalańskich i zainteresowaniem kulturą góralską, także językiem, pomiędzy pracą doktorską Moskala a jego "Wstępem do imagineskopii", który nazwał „świetnym parkinsonowskim żartem” i „jakże dziś rzadko uprawianą formą samokontroli naukowca, jeżeli wyrazić się nieco przesadnie”. Recenzent pierwszego wydania "Wstępu" napisał w 1979:
Aspekty literackie i filozoficzne.
"Wstęp do imagineskopii" i jego forma prześmiewczego traktatu naukowego stał się przedmiotem analiz literackich i tematem zainteresowania na blogach internetowych. Recenzje książki porównywały ją do tekstów Mrożka i Haška oraz Parkinsona i Murphy’ego. Nazwano ją „rarytasem” literackim. Zauważono „grane na cienkiej strunie fenomenalne poczucie humoru autora”. Bloger stwierdził, że „gdyby Monty Python pisał książki, to napisałby własny "Wstęp do imagineskopii"”.
"Wstęp" był materiałem źródłowym do wywodów matematycznych, a metodologiczna zasada imagineskopii określania „co jest czym czego” była przywołana w szczegółowej dyskusji matematycznej, a także w rozprawie na temat kondycji filozofii. Koncepcja imagineskopii w innej rozprawie filozoficznej była „lepszym przybliżeniem funkcji, jaką spełnia wyobrażona reprezentacja w akcie intencjonalnym”. Treść książki stała się także „ważną” podstawą rozważań o etyce dyskusji historycznych w celu ich „pogłębienia i poszerzenia”. Zauważono również przydatność imagineskopii do oceny poezji poruszającej kwestie fundamentalne, mając na uwadze „próg nietolerancji społecznej w przypadku zbyt wybujałej wyobraźni”.
W 2012 międzynarodowa konferencja onomastyczna zorganizowana przez Wydział Filologiczny Uniwersytetu Łódzkiego i poświęcona zagadnieniom toponomastyki umieściła nazwy miejscowości wymienione we "Wstępie" „między komizmem a stylizacją”. Imagineskopia stała się także przedmiotem zainteresowań w logice. Teza Śledzia Otrembusa Podgrobelskiego, że „oprzeć się trzeba na faktach, a mówią one same za siebie – są to bowiem fakty wiele mówiące” została przyjęta za „klasyczną” zasadę w opisie dorobku akademickich zespołów dydaktycznych i naukowych. Styl i pojęcia użyte we "Wstępie" były przydatne w nauczaniu języków obcych, w tekstach popularyzujących matematykę i astronomię, a także w dydaktyce związanej z epidemiologią medyczną.
Książka stała się również inspiracją w tworzeniu fantastyki naukowej, przygotowywaniu przedstawień kabaretowych oraz elementem analizy gier komputerowych. Wskazano na jej przydatność w filmowych adaptacjach materiałów nieliterackich, gdyż imagineskopia stanowi „metaforę dla "science fiction”", a także stawia w centrum zainteresowania „związki pomiędzy przyszłością, człowiekiem a technologią”. Znalazła praktyczne zastosowanie w coachingu, w którym karty szkoleniowe „działają jak klasyczne imagineskopy”. Była używana w opisach numizmatycznych. W 2019 użycie imagineskopu było argumentem w dyskusji nad filmem Krzyżacy z 1960.
Treść "Wstępu do imagineskopii" „poszerza wyobraźnię” czytelnika podobnie jak beletrystyka Lema, któremu przypisywano autorstwo tej książki. Autor "Wstępu" został nazwany „krakowskim mędrcem” o „otchłannej erudycji”. Fikcyjna rozprawa habilitacyjna „słynnego Śledzia Otrębusa Podgrobelskiego może nas bowiem nauczyć lepiej niż cokolwiek innego, czym jest styl naukowy i jak, dążąc do jego osiągnięcia, nie ośmieszyć się... zanadto”. "Wstęp" uznano za wzór konstrukcji rozprawy naukowej.
Fragment z rzekomych pism Jeremiasza Apollona Hytza: „Pomnażając cokolwiek, powiększamy rzeczywistość, która zaczyna przechodzić wyobraźnię” był postrzegany jako bliski konstatacjom modernistów na temat pojęcia realności. W eseju literackim z 2002 zwrócono uwagę na inną ważną myśl Jeremiasza: „Każdy Ciemnogród ma swoją awangardę, ale i każda awangarda ma swój Ciemnogród”. Zespół śpiewaczy piosenki turystycznej „Towarzystwo Powiększania Wyobraźni im. Jeremiasza Apolinarego Hyca” powstał w Choszcznie w 2002 i uzyskał szereg wyróżnień artystycznych. W 2010 nazwisko Hytza i historia imagineskopii trafiły na blog BBC News. Jeremiasz Apollon Hytz został w 2011 włączony do listy uczestników uroczystości z okazji jubileuszu obchodzonego na Uniwersytecie Śląskim.
Stosowanie imagineskopu w naturze pozwala być „twórcą” i zobaczyć „swój obraz”. Fikcyjny średniowieczny imagineskop został zidentyfikowany w 2013 w murach XIV-wiecznego Zamku w Sobieniu. Naturalny okaz imagineskopu Jabcona z fragmentu tysiącletniej sekwoi znaleziono w 1999 w Prairie Creek Redwood State Park w północnej Kalifornii.
Śledź Otrembus Podgrobelski zupełnie poważnie traktuje możliwość „naukowego” kształtowania wyobraźni, lecz „sposób, w jaki tego dokonuje, stawia pod znakiem zapytania całą koncepcję”. W 2001 książka Śledzia została nominowana w plebiscycie Przekroju na „najśmieszniejszą książkę świata”. "Wstęp" został w 2009 zgłoszony przez wydawcę do XVIII Ogólnopolskiego Przeglądu Książki Krajoznawczej i Turystycznej w Poznaniu. Kolejny dodruk ukazał się w 2016. Każda edycja jest oznaczona jako wydanie „przejrzane i nie poprawione”.
Książka została zaliczona przez czytelników do tuzina „niezwykłych bestsellerów na "prima aprilis"” i dwunastu książek, „które uformowały Filipa Łobodzińskiego”"," który określił ją jako „czysty pure nonsens, strumień pseudonaukowej nadświadomości, galopada konceptów i przecudna lektura wielokrotnego użycia”"."
Organizatorzy festiwalu „Manifestacje Poetyckie” w Warszawie w 2005 zachęcali uczestników do tworzenia „w wolnych chwilach” imagineskopów według opisu Śledzia. W 2019 "Wstęp" był czytany publicznie w Warszawie podczas festiwalu książek „niesamowitych”. W tym samym roku Stanisław Tym napisał, że „dziś imagineskopów mam kilkadziesiąt” i ich „większość zrobiłem sam”.
Metoda prowadzenia badań i abstrakcje zaproponowane przez Śledzia Otrembusa Podgrobelskiego znajdują licznych zainteresowanych, którzy je adaptują do swoich celów. Potrzebę stosowania imagineskopii i różnych sposobów poszerzania wyobraźni przez studentów uniwersytetu wykazano w dyskusji na tematy antropologiczne i archeologiczne, których opracowanie było oparte na tekście Śledzia. W czasie studenckiej Konferencji Przyjaciół Archeologii w Lublinie w 2017 postulowano wprowadzenie imagineskopii do programu nauczania na studiach archeologii. W 2019 stosowano skutecznie zasady imagineskopii do archeologicznej rekonstrukcji historii wzgórza Żmigród w Opatowie. Badania te były związane z koncepcją Żmija – skrzydlatego smoka z wierzeń dawnych Słowian i jego śladami w Małopolsce.
Po niemal pół wieku autor "Wstępu" jest uznawany jako „odważny klasyk”, a jego uwagi na temat imagineskopii i pendologii, będącej „rzekomą wiedzą”, są postrzegane jako uniwersalne w stosunku do „nauki niefikcyjnej, zinstytucjonalizowanej”. Według analityków, Śledź Otrembus Podgrobelski przemieścił naukę „na pozycję jednej z wielu równoprawnych opowieści”. Autor został określony jako jeden z pisarzy, „którzy wcale nie chcieli nimi być”. Imagineskop i imagineskopia weszły jako przydatne pojęcia do licznych blogów i małych form literackich. Książka Śledzia należy do tekstów „nowej” prozy, które „budowały własne konceptualizacje autentyczności” i stanowiły próbę „uwolnienia fikcji z rygorów służebności”. Parodia wypowiedzi naukowej we "Wstępie" jest zaś skutecznym sposobem nadawania wypowiedzi autora „znamion dzieła sztuki”.
Podczas konferencji "Bezpieczeństwo, spokój, nauka – priorytety edukacji dzieci ukraińskich" odbytej w Wałbrzychu 23 marca 2022 zalecono polskim nauczycielom wspierającym uchodźców ukraińskich materiały edukacyjne o walorach terapeutycznych. Zaproponowano, między innymi, „posłużenie się «imagineskopem» – wyobrażeniowym urządzeniem, które pozwala uruchomić wyobraźnię i wzbogacić ją o optymistyczne elementy rzeczywistości”. Imagineskopy są „skutecznym narzędziem terapeutycznym, które pozwala znaleźć i odczuć pozytywne emocje”.
Aspekty artystyczne.
Grupa artystów z Bochum użyła fikcyjnej teorii obliczeniowej opisanej we "Wstępie do imagineskopii" i w 2004 przedstawiła w niemieckiej galerii muzealnej dokument artystyczny dotyczący formy tekstu literackiego. Projekt ten był związany z innym eksperymentem artystycznym – interpretacją symbolizmu dźwięków i znaków, w tym wypadku przypominającego imagineskop „otworu” litery O. Na tej samej wystawie pokazano inspirowane tą koncepcją „obiekty książkowe” oraz, podobną do reprodukowanego wyżej rysunku „klasycznego imagineskopu Jabcona”, nową odmianę imagineskopu drewnianego. Ten model imagineskopu, zmodyfikowany o „podwójną ochronę otworu”, został pokazany w 2008 w Muzeum Anny Achmatowej w Petersburgu.
Książka Śledzia była także inspiracją dla instalacji artystycznej „Imaginoskop” Leszka Lewandowskiego, która została wystawiona w 2015 w Galerii Bielskiej BWA i następnie zakupiona przez Galerię Arsenał w Białymstoku. Instalacja o charakterze optyczno-kinetycznym wykorzystuje obracający się cylinder, który rzutuje świetlne spirale na ściany pomieszczenia. Oglądający ulega różnym zaburzeniom percepcji i stanom, które są bliskie hipnozie. Lewandowski wpływa artystycznie na wyobraźnię publiczności i „aranżuje sytuację balansującą na granicy gry z widzem i eksperymentów z iluzją, aby sprowokować widzów do refleksji nad bezkrytycznie uwewnętrznianymi obrazami świata”, a także konfrontuje je z „niezgłębioną w istocie potęgą wyobraźni” działającej według opisu Śledzia Otrembusa Podgrobelskiego.
W 2019 zauważono wykorzystanie zasad imagineskopu w plenerowych instalacjach przestrzennych autorstwa rzeźbiarza Mauro Staccioli, eksponowanych na wzgórzach wokół miejscowości Volterra w Toskanii. Minimalistyczne w treści instalacje współgrają z krajobrazem i dają obserwatorowi „możliwość zmiany perspektywy widzenia”.
Zdanie Jeremiasza Apollona Hytza jakoby „Pomnażając cokolwiek, powiększamy rzeczywistość, która zaczyna przechodzić wyobraźnię” stało się również inspiracją dla artysty-stolarza prowadzącego w drugiej dekadzie XXI wieku w Starym Kawkowie na Warmii galerię sztuki użytkowej oferującą różnego rodzaju imagineskopy przenośne. W niedalekim Brąswałdzie są konstruowane dla dzieci drewniane imagineskopy, które „rozwijają wyobraźnię, zamiast ją wyręczać”. W 1979 proponowano wprowadzenie importu „produktów przemysłu imagineskopowego”.
Pojęcie imagineskopu zostało zaadaptowane także przez artystę malarza, recenzenta dzieł malarskich, grafika, fotografika, teatrologa, specjalistę ekonomiki teatru, także specjalistę socjologii zmiany społecznej. Innym przykładem zastosowania imagineskopii jest fotografia otworkowa.
W 2021 rolę imagineskopii w twórczości rzeźbiarskiej Leopolda Buczkowskiego analizowała Ewa Klekot. W tym samym roku zauważono, że stosowanie koncepcji imagineskopii w architekturze umożliwia „pożyteczny wkład w odpowiedź na pytanie «po co?» oraz w perspektywiczne myślenie”. W 2022 Radio Kraków nadało audycję o znaczeniu imagineskopii w powiększaniu wyobraźni przyrodniczej. W 2023 Szczepan Twardoch stwierdził, że książka Podgrobelskiego „jest naprawdę potwornie śmieszna”.
"Niegdysiejsze śniegi, niegdysiejsze mgły".
Stanisław Moskal pod tym samym pseudonimem napisał w 2012 tom wspomnień "Niegdysiejsze śniegi, niegdysiejsze mgły". „Kapitalne to dzieło czytamy sobie z żoną głośno, smakujemy...” napisał recenzent, który wskazał na wiejskie i górskie zauroczenie autora – najpierw Sułkowice pod Krakowem, także góralski Kowaniec pod Nowym Targiem, później Bieszczady, włóczęgi z żoną „Szprotką” w Gorcach, Tatry, wreszcie Wierzbanowa.
W domu „pod Groblą” w Sułkowicach urodził się jego ojciec Stanisław, który pozostawił obszerny rękopis wspomnień. Nazwa domu była inspiracją dla przyjęcia pseudonimu literackiego „Podgrobelski”. Autor spędzał u stryja Władysława uczniowskie miesiące wakacyjne, które dawały okazję do licznych wędrówek i do poznania atmosfery wsi podbeskidzkiej. Stał się miłośnikiem folkloru i znawcą lokalnych gwar Podhala. Będąc zarówno socjologiem, jak i ekonomistą wsi poznał te okolice „głębiej niż jej mieszkańcy”.
Po ukończeniu pierwszych studiów odbył roczną praktykę u farmera w Szwajcarii, później podróżował po Syberii i spędził długie lata w pustynnej Algierii. Wszędzie interesowały go miejscowe walory geograficzne, krajoznawcze i etnograficzne, które opisał w książce wspomnieniowej.
Wspólnie z żoną odbył wyprawę na wielbłądach przez pustynię z Tamanrasset do stóp gór Ahaggar na granicy Algierii i Nigru. W 1987 na tym obszarze powstał jeden z algierskich parków narodowych – Park Narodowy Ahaggaru.
Autor prowadzi czytelnika przez etapy i miejsca swojego życia, często egzotyczne, z punktu widzenia naukowca z doświadczeniem międzynarodowym, któremu „los wyznaczył polskość jako glebę zakorzenienia”. „Dla Śledzia religią stają się góry i żagle, podróż, ruch, (...) a świat pojęć ogólnych i pisanych z dużych liter wartości i reguł wrzuca do kabaretu, w domenę zgrywy i drwiny”. W konkluzji tych wspomnień napisał, „że wprawdzie niewiele już mogę, ale w zamian jeszcze mniej muszę, a przecież "mus wielgi pon, ale niemus jesce wiynksy"”.
Inne informacje.
Był miłośnikiem Tatr i Podhala. Koncepcja "Wstępu do imagineskopii" powstała w latach 60. XX wieku w czasie pobytów na Hali Gąsienicowej w niewielkim schronisku „Betlejemka”, gromadzącym głównie młodych taterników i narciarzy. Schronisko wybudowała około 1914 góralska rodzina Bustryckich. W 1964 z inicjatywy Śledzia (Stanisława Moskala) powołano w nim Międzynarodowe Biuro do Spraw Powiększania Wyobraźni. W tym okresie zaczęto też używać nazwy „Betlejemka”. Nad drzwiami widniał szyld: „Betlejemka. Schronisko wysokogórskie imienia Jeremiasza Apollona Hytza”. W środku wisiała tablica upamiętniająca jego dokonania („Nawet dżdżownica też się zachwyca osiągnięciami Jot. A. Hytza”). Tym zasadniczym dokonaniem było udowodnienie, że „każdy skutek ma swoją przyczynę”. Atmosfera Betlejemki w ówczesnych warunkach politycznych i społecznych w znacznym stopniu przyczyniła się do powstania prześmiewczej koncepcji imagineskopii i kreacji postaci Jeremiasza Apollona Hytza. W 1972 Stanisław Moskal uczestniczył w negocjacjach Klubu Wysokogórskiego z Tatrzańskim Parkiem Narodowym w sprawie umieszczenia w Betlejemce szkoły taternictwa.
Międzynarodowe Biuro do Spraw Powiększania Wyobraźni działało przed pierwszą publikacją "Wstępu do Imagineskopii" w 1977. Podczas VII Ogólnopolskiej Turystycznej Giełdy Piosenki Studenckiej w Szklarskiej Porębie w 1974, Biuro rozpowszechniało „sposób optymistycznego oglądu świata za pomocą przyrządu o nazwie «przeziór-imaginoskop»”. Później Biuro przeniosło działalność do Kukowa i w 2004 zostało opisane na mapie Pasma Babiogórskiego i Jałowieckiego.
Stanisław Moskal był także żeglarzem, narciarzem, jeźdźcem i podróżnikiem. Najchętniej wracał do gór południa Polski i ich mieszkańców, których badaniom socjologicznym poświęcił swoje życie zawodowe. Gdy rozpoczynał pracę nad "Wstępem do imagineskopii" nazwanym później „kultową książką zbójecką” był studentem socjologii po ukończonych studiach rolniczych i z zawodowym doświadczeniem międzynarodowym. "Niegdysiejsze śniegi, niegdysiejsze mgły" napisał „moim wnukom” z perspektywy lat 2007–2011 w ulubionej Wierzbanowej w Beskidzie Wyspowym. W wybudowanym tam przez siebie w lokalnym stylu drewnianym domu gromadził eksponaty do własnego muzeum etnograficznego.
Podawał, że z zamiłowania jest etnografem, etnologiem i historykiem cywilizacji.
Upamiętnienie.
Ukazały się wspomnienia na portalach i forach internetowych, a także w wydawnictwach drukowanych. Tekst w czasopiśmie akademickim podaje, że był „niezwykłym człowiekiem”, który „pomagał młodym adeptom nauki znaleźć własny imagineskop”.

</doc>
<doc id="873761" url="https://pl.wikipedia.org/wiki?curid=873761" title="Ħal Tarxien">
Ħal Tarxien



</doc>
<doc id="873765" url="https://pl.wikipedia.org/wiki?curid=873765" title="Różniczkowy przekrój czynny">
Różniczkowy przekrój czynny



</doc>
<doc id="873767" url="https://pl.wikipedia.org/wiki?curid=873767" title="Herb Białej Piskiej">
Herb Białej Piskiej

Herb Białej Piskiej – jeden z symboli miasta Biała Piska i gminy Biała Piska w postaci herbu.
Wygląd i symbolika.
Herb przedstawia w białej tarczy pojedyncze zielone drzewo (lipę), stojące na zielonej murawie. Po heraldycznie prawej stronie ołtarz ofiarny koloru czerwonego ze złotymi zdobieniami, przepasany wstęgą splecioną z zielonych liści dębu, na którym płomień czerwony.
Symbolika odwołuje się do staropruskiej, pogańskiej przeszłości Białej i kultu sił natury.
Historia.
Herb ustanowiono w XIX wieku. Herb przetrwał w niezmienionej postaci, mimo prób usuwania tego typu symboliki w okresie PRL.

</doc>
<doc id="873768" url="https://pl.wikipedia.org/wiki?curid=873768" title="DS-P1">
DS-P1

DS-P1 – seria radzieckich satelitów technologicznych wyprodukowanych przez biuro konstrukcyjne OKB-586 (obecne KB Jużnoje). Wynoszone w kosmos rakietą Kosmos 63S1 z kosmodromu Kapustin Jar. Stanowiły część dużego programu Dniepropetrowsk Sputnik (DS). Ważyły około 355 kg.
Były to satelity służące do testów radarowych i eksperymentów z pociskami balistycznymi Sił Powietrznych Związku Radzieckiego. Prawdopodobnie przeprowadzały też pomiary fizyczne przestrzeni kosmicznej.
Wystrzelono cztery satelity tej serii:

</doc>
<doc id="873770" url="https://pl.wikipedia.org/wiki?curid=873770" title="Egzemplarze obowiązkowe">
Egzemplarze obowiązkowe



</doc>
<doc id="873771" url="https://pl.wikipedia.org/wiki?curid=873771" title="201 Meksykański Dywizjon Myśliwski">
201 Meksykański Dywizjon Myśliwski

201 Meksykański Dywizjon Myśliwski (, ) – meksykańska ekspedycyjna jednostka lotnicza walcząca u boku Amerykanów na Pacyfiku i Dalekim Wschodzie podczas II wojny światowej, potocznie zwana „Azteckimi Orłami” ("Aztec Eagles").
Geneza.
Po zatopieniu przez niemieckie U-Booty dwóch meksykańskich statków prezydent Meksyku Manuel Avila Camacho podpisał 1 czerwca 1942 r. deklarację wojny z Niemcami, Włochami i Japonią. Meksykańskie lotnictwo rozpoczęło loty patrolowe wzdłuż karaibskiego i atlantyckiego wybrzeża kraju w poszukiwaniu nieprzyjacielskich okrętów podwodnych. W kwietniu 1943 r. prezydent USA Franklin Delano Roosevelt spotkał się w Monterrey w Meksyku z M. A. Camacho w celu uzgodnienia aktywnego zaangażowania się Meksyku w działania wojenne. W rezultacie zdecydowano o powołaniu "Fuerza Aérea Expedicionaria Mexicana" (FAEM), czyli ekspedycyjnych meksykańskich sił lotniczych. Składały się one z 201 Dywizjonu i personelu pomocniczego. Liczyły ok. 300 ludzi, w tym 38 doświadczonych pilotów. Jeszcze w 1943 r. pierwszych siedmiu meksykańskich pilotów rozpoczęło 8-miesięczne przeszkolenie bombowe w amerykańskiej bazie lotniczej NAS North Island. 29 grudnia meksykański senat zadecydował o wysłaniu FAEM. Na ich czele stanął płk Antonio Cardenas Rodriguez, zaś dowódcą 201 Dywizjonu został kpt. Radames Graxiola Andrade. Z powodu braków kadrowych w lotnictwie meksykańskim, zwłaszcza wśród instruktorów, większość szkolenia odbywała się w USA. Piloci trafili do bazy lotniczej Foster Field w Victorii w Teksasie, gdzie przeszli przeszkolenie na samolotach szkolnych AT-6, a następnie Curtiss P-40. Mechanicy szkolili się w zakładach Republic Aviation w Farmingdale w stanie Nowy Jork.
Następnie 201 Dywizjon trafił do Pocatello w Idaho, gdzie został przeorganizowany, wyposażony i przetrenowany na samolotach myśliwskich P-47 Thunderbolt. Dalej szkolił się w Teksasie w bazie Majors Field w Greenville (nocne loty i akrobacje), Amarillo (strzelania do celów naziemnych) i Brownsville (strzelania powietrzne). Podczas tych szkoleń zginęło 2 pilotów. Ostatecznie całość FAEM na początku 1945 r. została przeniesiona do bazy Camp Stoneman koło San Francisco, gdzie 8 kwietnia została zaokrętowana. Obydwa rządy zdecydowały, że 201 Dywizjon powinien wejść w skład United States Army Air Forces i podlegać amerykańskiemu dowództwu, a samoloty nosić oznaczenia USAF. Natomiast meksykańskie barwy i symbole występowały na skrzydłach i pionowym stateczniku. 30 kwietnia Meksykanie przybyli do Manili na Filipinach, rozpoczynając swój szlak bojowy.
Walki na Pacyfiku i Dalekim Wschodzie.
201 Dywizjon został podzielony na cztery eskadry (A, B, C i D). Przydzielono go do 58 Grupy Bojowej w 5 Dowództwie Lotniczym i wyposażono w samoloty P-47 Thunderbolt. W maju rozpoczął loty bojowe, wspierając bezpośrednio amerykańską 25 Dywizję Piechoty podczas walk w północnej części Luzonu. Pierwszym pilotem zestrzelonym przez Japończyków (obrona przeciwlotnicza) był por. Carlos Garduño. Na początku lipca 201 Dywizjon został przeniesiony do bazy Clark Field i rozpoczął długodystansowe misje uderzeniowe na Formozę. Były to bardzo wyczerpujące i niebezpieczne loty. W sierpniu wykonywał głównie bombardowania portu Karenko na Formozie. Przygotowywał się wówczas do wspierania planowanej inwazji amerykańskiej na Wyspy Japońskie, do czego jednak nie doszło po zrzuceniu bomb atomowych na Hiroszimę i Nagasaki. Podczas całej swojej działalności bojowej 201 Dywizjon przeprowadził 785 lotów, zrzucając 1497 ton bomb i wystrzeliwując ponad 166 tys. pocisków. Żaden z jego pilotów nie poległ w walce, czterech zginęło w wypadkach.
Misje przeprowadzone przez 201 Dywizjon:
Epilog.
23 października FAEM został zaokrętowany w Manili i powrócił 13 listopada do San Pedro w Kalifornii, zaś kilka dni później do Meksyku. 20 listopada miała miejsce w mieście Meksyk uroczysta parada przed prezydentem M. A. Camacho. Wszyscy piloci zostali udekorowani medalami i uhonorowani jak bohaterowie wojenni. Później otrzymali oni także odznaczenia amerykańskie, w tym płk A. C. Rodrigues i kpt. R. Gaxiola – Legion of Merit.
Cały dywizjon został odznaczony 22 listopada 2004 r. Filipińską Legią Honorową, jako jedyna jednostka uhonorowana w ten sposób.
Obecnie w mieście Meksyk znajduje się "Tribuna Monumental", pomnik poświęcony pilotom 201 Dywizjonu, przed którym corocznie 18 listopada odbywają się oficjalne uroczystości organizowane przez rząd i meksykańskie siły lotnicze. W kilku bazach lotniczych i miastach są pomniki upamiętniające dywizjon.
W meksykańskich siłach lotniczych istnieje do tej pory 201 Dywizjon, stacjonujący w bazie Cozumel w Quintana Roo, który lata na samolotach Pilatus PC-7.

</doc>
<doc id="873778" url="https://pl.wikipedia.org/wiki?curid=873778" title="Korytarz gdański">
Korytarz gdański



</doc>
<doc id="873781" url="https://pl.wikipedia.org/wiki?curid=873781" title="Se7en">
Se7en



</doc>
<doc id="873783" url="https://pl.wikipedia.org/wiki?curid=873783" title="Przebiegłe dochodzenie Ottona i Watsona">
Przebiegłe dochodzenie Ottona i Watsona

Przebiegłe dochodzenie Ottona i Watsona () – seria komiksowa autorstwa Grzegorza Janusza (scenariusz) i Krzysztofa Gawronkiewicza (rysunki) z pogranicza opowieści detektywistycznej, humorystycznej i horroru. 
Seria tworzona została dla francuskiego wydawnictwa Glénat, a po polsku wydała ją Mandragora.
Opis fabuły.
Otto Bohater jest detektywem podejmującym się dziwnych zadań. Towarzyszy mu szczur Watson, ratujący swojego pana z wielu opresji. Razem badają tajemnicze sprawy w Warszawie. W pierwszym tomie szukają przyczyny śmierci ludzi, których oczy po śmierci świecą na niebiesko. W drugim, częściowo nawiązującym do fabuły pierwszego, szukają morderców badaczy polskiego romantyzmu.
Albumy.
1. Esencja () został pierwotnie wydany po francusku w styczniu 2005 roku nakładem wydawnictwa Glénat. Powstał w ramach konkursu na europejski komiks, ogłoszonego przez Glénat i telewizję Arte i zdobył pierwsze miejsce, za co uhonorowano go publikacją na rynku frankofońskim. 
W marcu 2005 roku "Esencja" ukazała się po polsku nakładem wydawnictwa Mandragora (). Zainteresowanie czytelników i mediów oraz dobre przyjęcie przez krytykę zaowocowało kontynuacją serii.
2. Romantyzm () wydany pierwotnie po francusku przez wydawnictwo Glénat w lutym 2007 roku, a po polsku nakładem Mandragory () w marcu 2007 roku.
W tomie tym detektyw Otto Bohater próbuje rozwiązać sprawę znikania ludzi zafascynowanych polskim romantyzmem. Z telewizji Otto dowiaduje się, że Minister Kultury zadecydował o wskrzeszeniu Poety, Malarza i Kompozytora, wybitnych twórców polskiego romantyzmu, którzy mają oddać jeszcze jedną przysługę polskiej kulturze. Otto musi sam prowadzić śledztwo, gdyż jego towarzysz, szczur Watson, wyjechał na urlop.
Sąsiad Ottona Bohatera, zamieszkały pod numerem 44 i jeden z zaginionych badaczy, ma twarz Pawła Dunin-Wąsowicza, polskiego wydawcy i krytyka literackiego.

</doc>
<doc id="873786" url="https://pl.wikipedia.org/wiki?curid=873786" title="Abe Coleman">
Abe Coleman

Abe Coleman, właśc. Abe Kelmer (ur. 20 września 1905 w Żychlinie, zm. 28 marca 2007 w Queens) – amerykański zapaśnik zawodowy (wrestler), pochodzenia żydowskiego.
Urodzony na ziemiach polskich, w 1923 emigrował do Kanady, a stamtąd do USA. Coleman walczył m.in. w nowojorskiej Madison Square Garden, w Sunnyside Arena w Queens oraz St. Nicholas Arena na Manhattanie. Należał do nielicznych zapaśników żydowskich, nadano mu przydomki "żydowskiego Tarzana" i "hebrajskiego Herkulesa". 
Do jego przeciwników należeli Jim Londos, George Zaharias, George Temple (brat aktorki Shirley Temple). Stoczył łącznie ponad dwa tysiące walk. Karierę zakończył w wieku 50 lat i został sędzią ringowym. Pracował również w departamencie motoryzacyjnym władz stanowych Nowego Jorku jako urzędnik ds. tablic rejestracyjnych.

</doc>
<doc id="873789" url="https://pl.wikipedia.org/wiki?curid=873789" title="Romantyzm (komiks)">
Romantyzm (komiks)



</doc>
<doc id="873797" url="https://pl.wikipedia.org/wiki?curid=873797" title="Kościół św. Jana Bosko w Poznaniu">
Kościół św. Jana Bosko w Poznaniu

Kościół św. Jana Bosko w Poznaniu – kościół położony na poznańskich Winogradach położony między ulicami Pszczelną, Warzywną i Wyżyny. Od 2017 r. wielkopostny kościół stacyjny.
Historia.
Początkowo przy ul. Warzywnej istniała drewniana kapliczka Niepokalanego Serca Najświętszej Marii Panny w formie baraku postawionego w 1957. W 1958 roku pracę w niej zaczęli salezjanie, którzy przejęli ją w 1966 tworząc wikariat rezydialny.
W 1975 roku erygowano w tym miejscu parafię św. Jana Bosko. W 1976 rozpoczęto budowę obecnego kościoła według projektu Jana Kopydłowskiego. 16 grudnia 1979 arcybiskup Jerzy Stroba poświęcił kościół dolny, a 22 maja 1988 kościół górny.
Opis.
Jest to świątynia dwupoziomowa na planie kwadratu. Dolny kościół zajmuje niską podstawę, podczas gdy górny ma formę piramidy, której konstrukcja wspiera się na czterech pylonach. W pylonie od wschodu widoczny jest duży, betonowy krzyż.
Przy głównym wejściu, znajdującym się od strony zachodniej, znajduje się wmurowany kamień węgielny, który trafił tu w 1978 z bazyliki św. Piotra na Watykanie oraz tablica z płaskorzeźbą Chrystusa upamiętniająca Wielki Jubileusz Roku 2000.
Wewnątrz górnego kościoła, w części prezbiterialnej znajduje się figura Chrystusa Zmartwychwstałego. Na ścianach bocznych, w miejscach pylonów, znajdują się wysokie wnęki w których znajdują się obrazy: św. Jana Bosko po lewej i Matki Boskiej Częstochowskiej po prawej. W częściach bocznych wydzielone są także oddzielne pomieszczenia z konfesjonałami. Na ścianie zachodniej dwie empory o różnej wysokości. Na jednej z nich znajdują się Organy Hammonda.
W kościele dolnym rolę ołtarza głównego pełni krucyfiks z obrazem św. Jana Bosko po lewej. W ołtarzach bocznych obraz Matki Boskiej Nieustającej Pomocy (w lewym) i Miłosierdzia Bożego (po prawej) oraz figury Niepokalanego Serca Najświętszej Marii Panny i św. Antoniego Padewskiego. Naprzeciwko ołtarza znajduje się empora a pod nią pietà będąca darem arcybiskupa Antoniego Baraniaka.
Kościół dolny otaczają pomieszczenia zajmowane między innymi przez poznańskie koło Towarzystwa Brata Alberta, duszpasterstwo akademickie czy oratorium dla dzieci i młodzieży.
W sąsiedztwie kościoła, na narożniku ulic Pszczelnej i Wyżyny znajduje się dom Księży Salezjanów, w którego frontowej ścianie znajduje się wmurowany w 1976 roku kamień węgielny pochodzący z ołtarza głównego bazyliki Matki Boskiej Wspomożenia Wiernych w Turynie.

</doc>
<doc id="873802" url="https://pl.wikipedia.org/wiki?curid=873802" title="Domino (film 2005)">
Domino (film 2005)

Domino – anglojęzyczny film w reżyserii Tony’ego Scotta, wyprodukowany w 2005 roku.
Fabuła.
Film jest oparty na życiu Domino Harvey, pracującej jako łowca nagród ("bounty hunter"). Domino postanawia zaprzestać pracy jako modelka Forda i przyłączyć się do grupy łowców głów kierowanej przez Eda Moseby'ego. Problemy zaczynają się gdy cała grupa zostaje zamieszana w kradzież należącej do mafii walizki z pieniędzmi.
Nagrody.
Film otrzymał Złotą Taśmę 2006 za najlepszy dźwięk.

</doc>
<doc id="873812" url="https://pl.wikipedia.org/wiki?curid=873812" title="Rurka Geisslera">
Rurka Geisslera

Rurka Geisslera – szklana rurka wypełniona gazem pod niewielkim ciśnieniem z zatopionymi wewnątrz elektrodami z platyny. Pod wpływem wysokiego napięcia przyłożonego do elektrod gaz emituje promieniowanie. Jest stosowana do analizy widm gazów. Została wynaleziona przez Heinricha Geisslera w 1857 r.

</doc>
<doc id="873829" url="https://pl.wikipedia.org/wiki?curid=873829" title="Robert van Gulik">
Robert van Gulik

Robert Hans van Gulik, chińskie nazwisko 髙羅佩 "Gāo Luōpèi" (ur. 9 sierpnia 1910 w Zutphen, zm. 24 września 1967 w Hadze) – holenderski dyplomata, sinolog, autor powieści historyczno-detektywistycznych.
Życiorys.
Jego ojciec był lekarzem wojskowym pracującym na Dalekim Wschodzie. Robert Van Gulik od 3. do 12. roku życia mieszkał w Dżakarcie, gdzie nauczył się podstaw m.in. języka chińskiego. W latach 1929–1933 studiował na Uniwersytecie w Lejdzie kulturę Indii Wschodnich, języki chiński i japoński. W 1934 r. przeniósł się na Uniwersytet w Utrechcie, gdzie dodał do programu studiów język tybetański i sanskryt.
Od 1935 r. pracował jako dyplomata w kilku krajach azjatyckich: początkowo w Japonii, po wybuchu wojny w Chinach, potem także w Indiach, Libanie i Malezji. Pracował również w holenderskim ministerstwie spraw zagranicznych oraz w USA. Od 1965 r. aż do śmierci na raka płuca sprawował funkcję ambasadora Holandii w Japonii i Korei.
W Chinach i Japonii ceniono go jako wybitnego sinologa i znawcę sztuki, autora licznych prac naukowych (m.in. "Sexual life in ancient China; a preliminary survey of Chinese sex and society from ca. 1500 B.C. till 1644 A.D.", 1961), a także malarza i kaligrafa w stylu chińskim. Van Gulik zgłębiał m.in. sztukę gry w go ("weiqi") oraz gry na cytrze ("guqin").
Cykl szesnastu opowieści detektywistycznych z sędzią Di w roli głównej został zapoczątkowany z myślą o czytelniku azjatyckim, ale szybko odniósł sukces na całym świecie. W Polsce jest wydawany od 2006 r. przez Państwowy Instytut Wydawniczy. Van Gulik narysował też serię komiksów na motywach powieści o sędzim Di, które ukazały się w prasie holenderskiej.
Kolejność czytania.
Ze względu na chronologię wydarzeń w powieściach cykl o przygodach sędziego Di można czytać w następującej kolejności (z uwzględnieniem zajmowanych przez niego stanowisk):

</doc>
<doc id="873830" url="https://pl.wikipedia.org/wiki?curid=873830" title="Lipniki (wieś w województwie kujawsko-pomorskim)">
Lipniki (wieś w województwie kujawsko-pomorskim)

Lipniki – wieś w Polsce, położona w województwie kujawsko-pomorskim, w powiecie bydgoskim, w gminie Białe Błota.
W latach 1975–1998 miejscowość należała administracyjnie do województwa bydgoskiego.

</doc>
<doc id="873831" url="https://pl.wikipedia.org/wiki?curid=873831" title="Instytut Uprawy Nawożenia i Gleboznawstwa">
Instytut Uprawy Nawożenia i Gleboznawstwa



</doc>
<doc id="873836" url="https://pl.wikipedia.org/wiki?curid=873836" title="Konstytucja wolności">
Konstytucja wolności

Konstytucja wolności (ang. "The Constitution of Liberty") – książka autorstwa Friedricha Hayeka wydana po raz pierwszy w 1960 roku. W utworze są zawarte teorie szkoły austriackiej oraz krytyka redystrybucji dóbr. Hayek próbował stworzyć swoją wizję społeczeństwa w oparciu o uniwersalną ideę wolności.
"Konstytucja wolności" jest krytykowana przez ortodoksyjnych za ustępstwa na rzecz państwa opiekuńczego.
Podczas jednego z posiedzeń Izby Gmin Margaret Thatcher rzucając na pulpit egzemplarz "Konstytucji wolności" powiedziała "Oto w co wierzymy".

</doc>
<doc id="873837" url="https://pl.wikipedia.org/wiki?curid=873837" title="Gazety Rewolucji Francuskiej">
Gazety Rewolucji Francuskiej



</doc>
<doc id="873839" url="https://pl.wikipedia.org/wiki?curid=873839" title="Dębinek">
Dębinek

Dębinek – nieoficjalna kolonia wsi Kruszyn Krajeński w Polsce, położona w województwie kujawsko-pomorskim, w powiecie bydgoskim, w gminie Białe Błota.
W latach 1975–1998 Dębinek należał administracyjnie do województwa bydgoskiego.
W pobliżu wsi płynie Kanał Górnonotecki. W Dębinku znajduje się wodny węzeł rozrządowy, gdzie na odcinku 600 m poprzez dwie śluzy i trzy jazy następuje podział nurtu wodnego (w sposób umożliwiający regulację) na dwie odnogi: jedną zasilającą Noteć i drugą poprowadzoną do Kanału Bydgoskiego. Nad znajdującymi się tutaj ciekami przerzucono 4 mosty.

</doc>
<doc id="873840" url="https://pl.wikipedia.org/wiki?curid=873840" title="Track &amp; Field News">
Track &amp; Field News

Track &amp; Field News – magazyn poświęcony lekkoatletyce, wydawany w USA od 1948.
Magazyn prowadzi od roku 1947 ranking najlepszych lekkoatletów świata w poszczególnych specjalnościach (kobiet od 1956, chodziarzy od 1970).
Od 1959 (dla kobiet od 1974) czasopismo przyznaje tytuły Lekkoatlety Roku ("Track &amp; Field Athlete of the Year"). W pierwszej edycji rankingu kobiet tytuł przyznano Irenie Szewińskiej.

</doc>
<doc id="873842" url="https://pl.wikipedia.org/wiki?curid=873842" title="Belet (okultyzm)">
Belet (okultyzm)

Belet – w tradycji okultystycznej upadły anioł, demon, król piekła. Znany również pod imionami Beleth, Bylet, Byleth, Bilet i Bileth. Rządzi 85, a według "Dictionnaire Infernal" 80 legionami duchów piekielnych. Przed upadkiem należał do drugiego kręgu, chóru potęg. Wciąż wierzy, że wróci na Siódmy Tron w niebie. W "Sztuce Goecji" jest trzynastym, a w "Pseudomonarchii Daemonum" dwudziestym duchem.
W demonologii.
By go przywołać i podporządkować potrzebna jest jego pieczęć, która według "Sztuki Goecji" powinna być zrobiona ze złota. Należy również mieć dysk Salomona, który jest w tym przypadku zrobiony ze srebra. By go ujarzmić mag musi mieć leszczynową różdżkę, którą trzeba skierować na południe i na wschód, zakreślić nią trójkąt za kręgiem i odpowiednimi zaklęciami zmusić, by zajął w nim miejsce. Jeśli duch nie posłucha, należy powtórzyć zaklęcie dzięki czemu z pewnością stanie się posłuszny i zajmie miejsce w trójkącie. W ewokacji może pomóc kielich wina. Jednakże pamiętać trzeba by odnosić się do niego z szacunkiem godnym wielkiemu królowi. Bardzo lubi komplementy.
Może obdarzyć maga miłością przez dowolny czas. Dzięki niemu człowiek staje się mocarzem.
Zawsze ujeżdża bladego konia. Ukazuje się przy odgłosie trąbek i innych instrumentów muzycznych (wykonawcami muzyki są koty). Sprawia wrażenie bardzo gniewnego, dzięki czemu sprawdza odwagę egzorcysty. Ma płomienny oddech.

</doc>
<doc id="873845" url="https://pl.wikipedia.org/wiki?curid=873845" title="Tanna (Vanuatu)">
Tanna (Vanuatu)

Tanna – wyspa Oceanii należąca do Vanuatu. Ma 40 km długości i 19 km szerokości. Jej całkowita powierzchnia wynosi 550 km². Najwyżej położonym miejscem na wyspie jest Szczyt Tukosmera o wysokości 1084 m. Wyspa ta jest najgęściej zaludniona w prowincji Tafea i liczy sobie około 20 tys. mieszkańców. Isangel, administracyjna stolica prowincji znajduje się na zachodnim wybrzeżu niedaleko Lénakel, będącego największym miastem na wyspie. Innym miastem na wyspie jest Ipikil. Góra Yasur jest najprzystępniejszym aktywnym wulkanem na świecie i znajduje się na południowo-wschodnim wybrzeżu.
Była to pierwsza wyspa Nowych Hebrydów, na której rozpoczął swoją działalność szkocki misjonarz John Gibson Paton. Z powodu dzikości nieprzyjaznych mu, ludożerczych mieszkańców musiał uciekać na Nową Południową Walię, skąd później powrócił na pobliską Aniwę.
W latach 70. XX wieku na Tannie pojawił się ruch separatystyczny, dążący do uniezależnienia wyspy od rządów brytyjskich. W 1973 Tanna po raz pierwszy ogłosiła niepodległość. Powstało Królestwo Tanny na czele z Antoine Fournalli. 29 czerwca 1974 wojsko brytyjskie odzyskało kontrolę nad wyspą. 1 stycznia 1980 mieszkańcy wyspy po raz drugi ogłosili niepodległość. Oprócz samej Tanny państwo objęło także wyspy Aniwa, Futuna, Erromango i Aneityum. 26 maja 1980 doszło do inwazji brytyjskiej i stłumienia ruchu niepodległościowego, zaś 30 lipca 1980 Tanna wraz z pozostałymi 4 wyspami została włączona do Vanuatu jako prowincja Tafea.
Obecnie na uchodźstwie działa „król” Claude-Philippe I de Tanna tytułujący się „Roi Traditionnel et de Jure de Tanna”.

</doc>
<doc id="873846" url="https://pl.wikipedia.org/wiki?curid=873846" title="Kornic">
Kornic

Kornic ("Bies, Kornicz, Kurnic, Kurnicz, Hospody Błogosław") – polski herb szlachecki.
Opis herbu.
"W polu czerwonym na trzech stopniach krzyż św. Antoniego złoty (lub srebrny) z takimiż połubocheńcami na końcu ramion. Klejnot: Pięć piór strusich."
Odmiany:
Najwcześniejsze wzmianki.
Herb wzmiankowany w aktach sądowych w XV wieku. Najstarszy zapis z 1420, najstarsza pieczęć z około 1440. Według Długosza Kornic jest herbem pochodzenia ruskiego, przeniesionym na Śląsk, gdzie pieczętował się nim ród Biesów. Heraldyk ks.Błażek, który opracował rody śląskie dla Herbarza Siebmachera twierdził, że jest to herb polski, spotykany także w Czechach, gdzie używał go ród Sobków.
Herbowni.
Najkompletniejszą dotąd listę herbownych należących do herbu Kornic przedstawił Tadeusz Gajl w "Herbarzu polskim":
Antoniewicz, Antonowicz, Bielik, Bielin, Bies, Biesicki, Biesiecki, Bisiecki, Bludowski, Cloch, Dembowski, Dębowski, Dubowicki, Dubowiecki, Frydrychowski, Gorecki, Górecki, Grodzimont, Grzybowski, Hinal, Horodecki, Hunal, Hunel, Inwaldzki, Inwałdski, Jajkowski, Jarosiewski, Jaroszewski, Jaroszowski, Jasienicki, Jasieniecki, Jędruski, Karnacholski, Karnaszewicz, Karnazewicz, Karniłowicz, Karszazewicz, Katowski, Klar, Kloch, Kmita, Koczeński, Kordowski, Korn, Kornacholski, Kornaszewski, Kornic, Kornickii, Kornicz, Korniłłowicz, Korniłowicz, Korniłowski, Korolko, Korowicki, Korpulewski, Kurniewicz, Laskowski, Laszkowski, Lyaszkowski, Łaszkowski, Marszałek, Meduski, Metelicki, Porembski, Porębski, Porubski, Roszkowski, Rymułtowski, Sałacki, Siestrzeniec, Słop, Sobek, Sokoł, Sokołowski, Sokół, Szczepanowski, Tuchliński, Walcerowski, Wasilowski, Wasiłowski, Wilamowski, Zakrzewski, Zdański, Zdzański.
Znani herbowni.
Mikołaj z Jaroszowa zwany Siestrzeńcem

</doc>
<doc id="873848" url="https://pl.wikipedia.org/wiki?curid=873848" title="Isangel">
Isangel

Isangel – administracyjna stolica prowincji Tafea na Vanuatu. Miasto znajduje się na wyspie Tanna. W 2010 r. zamieszkiwało je 1695 ludzi. Miasto zamieszkują głównie Melanezyjczycy.

</doc>
<doc id="873849" url="https://pl.wikipedia.org/wiki?curid=873849" title="Beleth">
Beleth



</doc>
<doc id="873850" url="https://pl.wikipedia.org/wiki?curid=873850" title="Bylet">
Bylet



</doc>
<doc id="873851" url="https://pl.wikipedia.org/wiki?curid=873851" title="Byleth">
Byleth



</doc>
<doc id="873852" url="https://pl.wikipedia.org/wiki?curid=873852" title="Bileth">
Bileth



</doc>
<doc id="873853" url="https://pl.wikipedia.org/wiki?curid=873853" title="Track and Field News">
Track and Field News



</doc>
<doc id="873854" url="https://pl.wikipedia.org/wiki?curid=873854" title="Paimon">
Paimon



</doc>
<doc id="873855" url="https://pl.wikipedia.org/wiki?curid=873855" title="Kos (herb szlachecki)">
Kos (herb szlachecki)

Kos ("Koś, Koss") – pruski herb szlachecki, prawdopodobnie pochodzenia zachodnioeuropejskiego. Używany przez około 20 rodzin głównie w Prusach Królewskich, a także na Mazowszu i Litwie.
Opis herbu.
"W polu srebrnym trzy skosy czerwone. Klejnot: trzy pióra strusie. Labry czerwone, podbite srebrem".
Ród Kalkstein używał herbu Kos odmienny, mają w herbie trzy pasy wszerz tarczy jeden pod drugim ułożone prosto nad hełmem zaś i koroną między dwiema trąbami myśliwemi skrzydło.
Najwcześniejsze wzmianki.
Herb wymieniany przez Niesieckiego, Dachnowskiego ("Herby szlachty Prus Królewskich"), Ostrowskiego ("Księga herbowa rodów polskich") i Chrząńskiego ("Tablice odmian").
Rodzina Kos.
Najbardziej znaną rodziną tego herbu był ród Kosów von der Amsel z Prus Królewskich i ziemi chełmińskiej. Według Dachnowskiego, rodzina ta wywodzi się z Włoch, skąd przywędrowała do Prus przez Czechy w 1230. W innym rękopisie ten sam autor twierdzi jednak, że rodzina pochodzi ze starej niemieckiej szlachty von der Amsel (niem. "Kos") i osiadła w Prusach w 1250. Kosowie popierali zakon krzyżacki w wojnie trzynastoletniej. Po przejęciu Prus Królewskich przez Koronę pozostali jednak na miejscu, służąc Rzeczypospolitej i dochodząc do senatorskich godności. W wiekach XVI-XVII rodzina była na Pomorzu już licznie rozrodzona, posiadała kilkanaście wsi i dzierżyła starostwa. W 1565 i 1570 rodzina posiadała wsi Belno, Jarzębiniec, Korytowo, Łaszewo, Osłowo oraz części wsi Biechowo, Buczek, Krąplewice, Lipno w powiecie świeckim. Jan Kos (zm. 1662) był w latach 1636–1643 chorążym chełmińskim, w latach 1643–1648 kasztelanem elbląskim, 1648–1662 wojewodą chełmińskim, 1649–1655 podskarbim pruskim, a także starostą borzechowskim, brodnickim, kowalewskim. Inny Jan Kos (zm. 1702) był w latach 1677–1685 miecznikiem pruskim, 1685–1688 kasztelanem inflanckim, 1688–1702 wojewodą chełmińskim. Jego syn, Jan (zm. 1712) został w 1710 wojewodą smoleńskim, a Józef (zm. 1717) został w 1709 wojewodą inflanckim. Adam Kos (zm. 1661) był biskupem chełmińskim. Liczni inni Kosowie piastowali pomniejsze urzędy i funkcje, nie tylko na Pomorzu i w jego sąsiedztwie.
Herbowni.
Kos (Koss) z przydomkiem von der Amsel. Inne rodziny tego herbu, wymieniane przez Tadeusza Gajla to: Bakszczewicz, Balaszewicz, Bałaszewicz, Bokszczanin, Borski, Brunów, Burski, Kasak, Kobyliński, Kos, Kosak, Kossacki, Kossak, Maas, Mas, Osławski, Plastwig, Pluszwic, Poleski, Rabcewicz, Rossen, Rzęczkowski, Siemirowski, Stoliński, Wapels, Waplewski, Wąpliwski, Zakrzewski, Zubkowski-Rapcewicz.
Siemirowscy, Borscy (Burscy), Zakrzewscy są prawdopodobnie przypisani błędnie do tego herbu – Przemysław Pragert wymienia ich z herbem Kos II.

</doc>
<doc id="873856" url="https://pl.wikipedia.org/wiki?curid=873856" title="Suski Młynek">
Suski Młynek

Suski Młynek dawniej też Stary Młynek – wieś w Polsce położona w województwie mazowieckim, w powiecie białobrzeskim, w gminie Białobrzegi. 
Miejscowość wchodzi w skład sołectwa Sucha.
Przez miejscowość przepływa rzeczka Pierzchnianka, prawobrzeżny dopływ Pilicy.

</doc>
<doc id="873859" url="https://pl.wikipedia.org/wiki?curid=873859" title="Kolonia Brzeźce">
Kolonia Brzeźce

Kolonia Brzeźce – kolonia w Polsce położona w województwie mazowieckim, w powiecie białobrzeskim, w gminie Białobrzegi. 
Miejscowość wchodzi w skład sołectwa Brzeźce.

</doc>
<doc id="873861" url="https://pl.wikipedia.org/wiki?curid=873861" title="Kotwica (herb szlachecki)">
Kotwica (herb szlachecki)

Kotwica ("Anchora Marina, Stumberg") – polski herb szlachecki.
Opis herbu.
Opis zgodnie z klasycznymi regułami blazonowania:
W polu czerwonym kotwica srebrna. Klejnot: Trzy pióra strusie.
Forma pierwotna: W polu czerwonym kotwica na opak, z pierścieniem między ramionami, srebrna, z liną złotą.
Najwcześniejsze wzmianki.
Najstarsza pieczęć z 1307 r. Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: "Kotchwycza alias anchora marina, cuius insignia ferrea anchora marina funem in circulo habens ligaturam in campo rubeo portat.".
Herbowni.
Achmatowicz, Achmeciewicz, Barszczewski , Bartoszewicz, Chamyr, Chawryłowicz, Dziatko , Giedrojć (Juraho-), Gilewski , Herman , Jesiotrowski, Kęstowicz, Kołłątaj, Kotwicki,Łowejko,
Misiuna, Misiura, Missun, Missuna, Obuchow, Onichimowski, Oniechimowski, Stumberg, Turnowski, Wargira, Wiłkucki.

</doc>
<doc id="873862" url="https://pl.wikipedia.org/wiki?curid=873862" title="Leopoldów (powiat białobrzeski)">
Leopoldów (powiat białobrzeski)

Leopoldów – wieś w Polsce położona w województwie mazowieckim, w powiecie białobrzeskim, w gminie Białobrzegi. 
Miejscowość wchodzi w skład sołectwa Brzeska Wola.
Wierni Kościoła rzymskokatolickiego należą do parafii Świętej Trójcy w Białobrzegach.

</doc>
<doc id="873863" url="https://pl.wikipedia.org/wiki?curid=873863" title="Lazurowe okno">
Lazurowe okno



</doc>
<doc id="873864" url="https://pl.wikipedia.org/wiki?curid=873864" title="Pozezdrze (jezioro)">
Pozezdrze (jezioro)

Pozezdrze – jezioro w Polsce położone jest ok. 1 km na wschód od miejscowości Pozezdrze w województwie warmińsko-mazurskim, powiat węgorzewski, gmina Pozezdrze, w dorzeczu Sapiny.
Pozezdrze ma powierzchnię 130 ha, długość 2,2 km, szerokość 0,8 km, a głębokość 5,5 m. Do jeziora, w jego południowo-wschodniej części, wpływa rzeka Sapina niosąc wodę z Jeziora Brżąs - odnogi Jeziora Wilkus. Woda z Jeziora Pozezdrze odpływa tą samą rzeką do Jeziora Stręgiel.

</doc>
<doc id="873865" url="https://pl.wikipedia.org/wiki?curid=873865" title="Wojciechówka (gmina Białobrzegi)">
Wojciechówka (gmina Białobrzegi)

Wojciechówka – wieś w Polsce położona w województwie mazowieckim, w powiecie białobrzeskim, w gminie Białobrzegi.
Miejscowość wchodzi w skład sołectwa Mikówka.
Wierni Kościoła rzymskokatolickiego należą do parafii Świętej Trójcy w Białobrzegach.

</doc>
<doc id="873866" url="https://pl.wikipedia.org/wiki?curid=873866" title="Erromango">
Erromango

Erromango – największa wyspa w prowincji Tafey, najdalej wysuniętej na południe części Vanuatu. Najwyższym wzniesieniem jest góra Santop o wysokości 886 m. Jej największymi wioskami są: Port Narvin oraz Dillons Bay (Upongkor). Całkowita powierzchnia Erromango wynosi 888 km².
Wyspa jest otoczona rafami koralowymi. Na wyspie znajdują się wygasłe wulkany oraz sawanna.
Ludność wyspy uprawia palmę kokosową.
Wcześniej była znana jako Wyspa Męczenników z powodu śmierci wielu misjonarzy w XIX wieku. Zginął tutaj między innymi brytyjski misjonarz John Williams.

</doc>
<doc id="873868" url="https://pl.wikipedia.org/wiki?curid=873868" title="Władysław Grabowski (aktor)">
Władysław Grabowski (aktor)

Władysław Grabowski (ur. 1 czerwca 1883 w Warszawie, zm. 6 lipca 1961 tamże) – polski aktor teatralny i filmowy.
Życiorys.
Urodził się 1 czerwca 1883 w Warszawie jako syn Władysława i Joanny z Szałowiczów. Absolwent Klasy Dramatycznej Warszawskiego Towarzystwa Muzycznego.
Na deskach teatru zadebiutował w 1905. Występował na scenach teatrów: Łodzi, Warszawy, Krakowa i Petersburga. W kinie debiutował w 1911 rolą pomocnika rabina w filmie "Meir Ezofowicz". Grał w wielu filmach okresu międzywojennego. Był przede wszystkim aktorem komediowym.
Zmarł 6 lipca 1961 w Warszawie i został pochowany w alei zasłużonych na cmentarzu Powązkowskim w Warszawie (grób 72).

</doc>
<doc id="873869" url="https://pl.wikipedia.org/wiki?curid=873869" title="Santop">
Santop

Santop – najwyższa góra Erromango – wyspy leżącej w prowincji Tafea w Vanuatu. Jej szczyt znajduje się na wysokości 886 m n.p.m. w północnej części wyspy.

</doc>
<doc id="873872" url="https://pl.wikipedia.org/wiki?curid=873872" title="Medycyna tybetańska">
Medycyna tybetańska

Medycyna tybetańska – praktykowana od wieków w Tybecie oraz terenach sąsiadujących, tradycyjna forma medycyny, która wykorzystuje kompleksowe podejście diagnostyczne, np. analizę pulsu, śliny, uryny, diety, zachowania, kondycji ciała. Szeroko są stosowane lekarstwa na bazie naturalnych składników roślinnych i mineralnych. Medycyna ta wykorzystuje również praktyczną wiedzę pochodzącą z kultywowania tantr buddyjskich.
Przyczyna i warunki drugorzędne chorób.
Medycyna tybetańska obejmuje swoim zainteresowaniem trzy poziomy obecności człowieka. Poziom duchowy (umysł), energetyczny (emocjonalny) i poziom ciała fizycznego. Początek - to stan zdrowia, stan równowagi. W tym stanie przebywają w zasadzie istoty na bardzo wysokim poziomie rozwoju duchowego. Wszystkie zaburzenia, wszystkie "choroby", zarówno psychiczne (umysłu), emocjonalne (energii), jak i na poziomie ciała fizycznego są wynikiem zaburzenia stanu zdrowia, stanu równowagi.
Osoba zdrowa nie wymaga leczenia. Osoba "chora", by stała się zdrowa, powinna zrównoważyć swoje elementy.
Medycyna tybetańska opiera się na koncepcji pięć elementów. Mamy: przestrzeń, wiatr, ogień, wodę i ziemię. Stan zdrowia jest stanem zharmonizowania elementów. Element przestrzeni nie jest elementem na który medycyna tybetańska zwraca główną uwagę. Wynika to ze stopnia abstrakcyjności i wszechobecności tego elementu. Żeby go w pełni doświadczać trzeba mieć zharmonizowane pozostałe cztery elementy. Pozostałe cztery elementy są przedstawione w postaci trzech humorów: flegmy (składa się z elementu ziemi i wody), ognia i humoru. Humor flegmy jest ciężki, chłodny, stabilny, ugruntowujący. Humor ognia jest ciepły, lekki i powoduje dojrzewanie. Element wiatru jest przenikliwy, lekki, zasadniczo zimny, ale gdy zaburza element ognia, zwiększa się dramatycznie ilość ciepła. Wiatr jest ruchliwy, większość jakichkolwiek zaburzeń, rozpoczyna się od zaburzenia wiatru, jest związany z umysłem, jest też pierwszym po przestrzeni elementem w procesie tworzenia się świata..
Każda zaburzenie ma swoją pierwotną przyczynę (po tybetańsku GIU) i drugorzędne warunki wyzwalające (KIEN).

</doc>
<doc id="873873" url="https://pl.wikipedia.org/wiki?curid=873873" title="Grigorij Kajdanow">
Grigorij Kajdanow

Grigorij Kajdanow, ros. Григорий Кайданов (ur. 11 października 1959 w Berdyczowie) – amerykański szachista i trener szachowy pochodzenia ukraińskiego, arcymistrz od 1988 roku.
Kariera szachowa.
W szachy nauczył się grać w wieku 6 lat od swojego ojca. Pierwszy sukces odniósł w roku 1972, zdobywając tytuł mistrza Związku Radzieckiego juniorów do lat 14. W 1987
zwyciężył w Moskwie, w 1988 – we Lwowie, natomiast w 1990 – w Hastings i Nowym Jorku. W 1991 wyemigrował do Stanów Zjednoczonych. W kolejnym roku triumfował w dwóch silnie obsadzonych otwartych turniejach "U.S. Open" w Nowym Jorku oraz "World Open" w Filadelfii. W 2000 zwyciężył w turnieju "Goodricke International" w Kalkucie, natomiast w 2002 podzielił I miejsce w jednym z najsilniejszych otwartych turniejów na świecie "Aerofłot Open" w Moskwie. W 2008 zwyciężył w kołowym turnieju w Gausdal. W 2012 zdobył w Mar del Placie złoty medal indywidualnych mistrzostw Ameryki.
Dwukrotnie brał udział w mistrzostwach świata rozgrywanych systemem pucharowym: w roku 1997 wystartował od II rundy, w której przegrał z Wadimem Zwiagincewem, natomiast w 2001 w I rundzie pokonany został przez Aleksandra Szabałowa.
Od połowy lat 90. jest podstawowym zawodnikiem reprezentacji Stanów Zjednoczonych. W latach 1996–2006 sześciokrotnie uczestniczył w szachowych olimpiadach, zdobywając 4 medale: 3 drużynowe (srebrny – 1998, brązowe 1996, 2006) oraz srebrny za indywidualny wynik na IV szachownicy w roku 2004. Jest również czterokrotnym medalistą drużynowych mistrzostw świata: dwukrotnie złotym (1993 – wraz z drużyną, 1997 – za indywidualny wynik na V szachownicy), srebrnym (1997 – wraz z drużyną) oraz brązowym (1993 – za indywidualny wynik na IV szachownicy).
Najwyższy ranking w karierze osiągnął 1 października 2002, z wynikiem 2646 punktów zajmował wówczas 43. miejsce na światowej liście FIDE, jednocześnie zajmując 2. miejsce (za Aleksandrem Oniszczukiem) wśród amerykańskich szachistów.

</doc>
<doc id="873874" url="https://pl.wikipedia.org/wiki?curid=873874" title="Service Civil International">
Service Civil International

Service Civil International (SCI) – międzynarodowa organizacja pozarządowa powstała w 1920 r., aby odbudować wzajemne zaufanie oraz możliwość pokojowej współpracy narodów, które walczyły ze sobą w I wojnie światowej. Założycielem SCI był szwajcarski obdżektor i pacyfista Pierre Cérésole.
„SCI wierząc, że wszyscy ludzie są zdolni do życia razem we wzajemnym poszanowaniu i bez sięgania po przemoc w rozwiązywaniu konfliktów pomiędzy narodami, społecznościami czy ludźmi, pracuje na rzecz propagowania pokoju.” (Konstytucja SCI)
Obecnie SCI posiada 42 oddziały i ponad 80 organizacji partnerskich w wielu krajach oraz grupy lokalne na pięciu kontynentach, w których działa ponad 10 tys. członków. Biuro międzynarodowe mieści się w Antwerpii. Od 2016 roku międzynarodową prezes organizacji (International President) jest Polka - Małgorzata Tur. 
Jedną z form działalności SCI jest organizacja workcampów w różnych częściach świata.
Polskim oddziałem SCI jest Stowarzyszenie „Jeden Świat”, którego siedziba mieści się w Poznaniu. 

</doc>
<doc id="873877" url="https://pl.wikipedia.org/wiki?curid=873877" title="Mġarr (Gozo)">
Mġarr (Gozo)

Mġarr - niewielkie miasteczko i port na południowym wschodzie maltańskiej wyspy Gozo, w granicach administracyjnych Għajnsielem. Leży 6 kilometrów od stolicy wyspy Victoria. Jego duże znaczenie wynika z faktu, że jest jedynym większym portem na wyspie, obsługującym ruch promowy na wyspę Malta (na przystań w Ċirkewwa, przeprawa trwa około 30 minut).
Port w Mġarr osłonięty jest falochronem dzięki czemu przystań jest bezpieczna także podczas zimowych, sztormowych miesięcy. Oprócz promów w porcie cumują łodzie rybackie i jachty.
Na zachód od miejscowości na klifowym wschodnim brzegu zatoki Mġarr ix-Xini znajduje się wybudowana w 1661 roku wieża Mġarr ix-Xini, wpisana na listę National Inventory of the Cultural Property of the Maltese Islands pod numerem 00037.

</doc>
<doc id="873880" url="https://pl.wikipedia.org/wiki?curid=873880" title="Puchar USA 1999 w piłce nożnej">
Puchar USA 1999 w piłce nożnej

Puchar USA 1999- szóstą edycję turnieju towarzyskiego o Puchar USA rozegrano w 1999 roku w Stanach Zjednoczonych. Uczestniczyły w nim cztery reprezentacje narodowe: gospodarzy, Boliwii, Gwatemali i Meksyku.
Mecze.
Finał.
Triumfatorem piłkarskiego turnieju o Puchar USA 1999 została reprezentacja Meksyku.

</doc>
<doc id="873882" url="https://pl.wikipedia.org/wiki?curid=873882" title="Puchar USA 1999">
Puchar USA 1999



</doc>
<doc id="873883" url="https://pl.wikipedia.org/wiki?curid=873883" title="Łuk (herb szlachecki)">
Łuk (herb szlachecki)

Łuk ("Łuk napięty") – polski herb szlachecki.
Opis herbu.
W polu czerwonym łuk napięty srebrny, z takąż strzałą. 
Klejnot: Trzy pióra strusie. 
Labry czerwone, podbite srebrem.
Odmiany:
Najwcześniejsze wzmianki.
Wzmianka o herbie pojawia się po raz pierwszy w przywileju nobilitacyjnym nadanym przez króla Stefana Batorego "za usługi jego w dziele rycerskim" rotmistrzowi kozackiemu Kornelowi Onisymowiczowi Perewalskiemu (Przewalskiemu) 10 listopada 1581 w obozie pod Pskowem. Według Wdowiszewskiego oryginalny przywilej miał opiewać na nazwisko "Korniło Anisimowicz Perewalski".
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk rodów szlacheckich herbu Łuk pochodzi z "Herbarza polskiego" Tadeusza Gajla. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Występowanie na liście nazwiska nie musi oznaczać, że konkretna rodzina pieczętowała się tym herbem.
Alechnowicz, Assanowicz.
Bajraszewicz, Bajraszewski, Bałakir, Bernaszewski, Bogusz, Bohdziewicz, Bohusz, Borysowski, 
Choromowicz, Chorumowicz, Churanowicz, Czyczud.
Dargiewicz, Derewiński, Dobszewicz, Drohomirecki.
Eggert, Egort, Ejdziatowicz, Eydziałowicz, Eydziatowicz.
Galer, Gąckiewicz, Gulkiewicz, Gułak.
Halecki, Halkiewicz, Honckiewicz, Hulkiewicz, Huszcza.
Jakowlewicz, Jakóbowicz, Jankiewicz.
Kaliński, Kamieński, Kaszarowski, Kierszański, Kierszniewski, Kirszański, Knichycki, Kniehiniński, Kniehynicki, Knihinicki, Kosanowski, Kosarski, Kosicki, Kossarzewski, Koszarowski, Koszycki, Kośmiński, Kozarewski, Kozarzewski, Krukowicz, Kuleśnicki.
Lewiński.
Łojko, Łoś, Łoyko, Łuk, Łukasiewicz, Łukaszewicz, Łukaszewski, Łukaszowicz, Łukomski, Łukoszewicz, Łukowicz, Łukowski, Łunkiewicz.
Minczewski, Murawski, Murzenko, Murzicz, Murzycz.
Narkiewicz, Nienadkiewicz.
Olechnowicz, Ołyk, Ołyka.
Paluszkiewicz, Paszczyc, Paszyc, Peliski, Piskarewicz, Piskarzewski, Pluskiewicz, Pluszkiewicz, Pniewski, Podwiński, Przedrzymieski, Przedrzymirski, Przedżymirski, Perewalski (nob. 1581) - Przewalski.
Radziewicz, Radzinowicz, Reger, Reniger, Rodkiewicz, Rodziewicz.
Safarewicz, Saffarewicz, Samotyja, Samowicz, Serbin, Snitowski, Suchocki, Sudnik, Sulejman, Sulejmanowicz, Sulimanowicz, Szabłowski, Szafarewicz, Szapka chotalski, Szczucki, Szehidewicz, Szułowski.
Śnitowski.
Tatarowicz, Tatarożyński, Tatarzyński, Tołłoczko, Tołoczko, Torczyński, Tur, Turczynowicz, Turczyński.
Waliński.
Zabłocki, Zabołocki, Zarzycki.
Herbu używało wiele rodzin pochodzenia tatarskiego. Stanisław Dziadulewicz wspomina tego herbu tatarskie książęce rodziny Bajraszewskich, Chorumowiczów, Łosiów, Szczuckich i Szehidewiczów. Inne wymienione przez niego rodziny to: Assanowicze, Jankiewicze, Murawscy, Murzicze, Rodkiewicze, Saffarewicze, Sulejmanowicze, Szabłowscy, Bohdziewicze, Halkiewicze, Hulkiewicze, Paszycowie, Rodziewicze, Tatarowicze, Turowie, Zarzyccy. 
Znani przedstawiciele.
Potomkiem nobilitowanego przez króla Stefana Batorego Kozaka miał być Nikołaj Przewalski - rosyjski geograf, generał, badacz środkowej i wschodniej Azji.

</doc>
<doc id="873885" url="https://pl.wikipedia.org/wiki?curid=873885" title="Papa się żeni">
Papa się żeni

Papa się żeni – polski film fabularny z 1936 roku w reż. Michała Waszyńskiego.
Fabuła.
Lili od wielu lat pyta swoją matkę – sławną diwę Mirę Stellę – o ojca, jednak ta zawsze dziewczynę zbywa półsłówkami. Tym razem jednak córka nie daje za wygraną i po ukończeniu pensji oraz zdaniu matury wraca do matki. Ta, bojąc się, by nie rozniosło się w świecie artystycznym, że ma już dorosłą córkę prosi Lili, by udawała jej siostrę. Temu wszystkiemu nadziwić się nie może jej koleżanka z pensji Jadzia, która przyjechała razem z córką aktorki do stolicy. W tym czasie do stolicy na koncert przybywa również wielkiej sławy śpiewak Visconti. Wśród wielu nieporozumień i pomyłek, Lili w Viscontim odnajduje ojca i doprowadza do zgody rodziców. Oświadczyny młodego redaktora Jerzego dopełniają jej szczęście.

</doc>
<doc id="873891" url="https://pl.wikipedia.org/wiki?curid=873891" title="Patriarcha Teofil III">
Patriarcha Teofil III



</doc>
<doc id="873893" url="https://pl.wikipedia.org/wiki?curid=873893" title="Kościół św. Michała Archanioła w Poznaniu">
Kościół św. Michała Archanioła w Poznaniu

Kościół św. Michała Archanioła w Poznaniu – zabytkowa świątynia znajdująca się na poznańskim Grunwaldzie (Osiedle Św. Łazarz) przy ul. Stolarskiej 7. Od 2017 r. wielkopostny kościół stacyjny.
Historia.
Budynek dzisiejszego kościoła powstał w latach 70. XIX wieku na potrzeby browaru akcyjnego "Bavaria". Następnie w latach 1918-1929 mieściła się tu fabryka mebli.
W 1932 erygowano nową parafię, której patronuje Michał Archanioł. Jako pierwszy udostępniono dolny kościół, zaś 18 stycznia 1938 roku konsekrowano kościół górny, kończąc tym samym adaptację budynku na potrzeby sakralne.
W czasie II wojny światowej obiekt stanowił składnicę polskich książek i klisz fotograficznych (m.in. zbiory Uniwersytetu Poznańskiego), które trzymano tutaj w bardzo niesprzyjających warunkach. W 1945, z uwagi na trudną sytuację aprowizacyjną ludności, część z nich została rozkradziona na opał, zanim bezpieczeństwo zapewnił tutaj oddział ochrony obiektów Uniwersytetu Poznańskiego.
Świątynia została poważnie uszkodzona podczas II wojny światowej podczas bombardowania przeprowadzonego przez samoloty 8 Armii Powietrznej 9 kwietnia 1944 roku. Odbudowę przeprowadzono w latach 1948-1952 według projektu Kazimierza Ulatowskiego. Ponowna konsekracja miała miejsce w 1960 roku.
Opis.
Jest to kościół dwupoziomowy, jednonawowy, na planie prostokąta. Od południa przylega do bryły świątyni wieża na planie koła. Od strony wschodniej znajduje się kruchta w formie portyku wspartego na filarach. Na ścianach zewnętrznych znajdują się dwie tablice poświęcone bł. Marianowi Konopińskiemu i ks. Stefanowi Drygasowi oraz architektowi Sławoszowi Tadeuszowi Michałkowskiemu. W kruchcie natomiast tablice poświęcone m.in. 15 Pułkowi Ułanów Poznańskich (odsłonięte 28 kwietnia 1971) oraz jego dowódcom: płk. Tadeuszowi Mikke i ppłk. Zbigniewowi Kiedaczowi (odsłonięte we wrześniu 1986).
Kościół górny przykrywa strop kasetonowy, witraże wykonał Zygmunt Kośmicki, zaś stacje drogi krzyżowej, sceny z życia Jezusa i Maryi oraz wizerunki aniołów pokrywające ściany zostały wykonane techniką fresku przez Łucję, Józefa i Michała Oźminów w latach 1956-1957.
W kościele górnym w ołtarzu głównym znajduje się rzeźba Michała Archanioła wykonana w 1956 roku. W częściach bocznych płaskorzeźby ukazujące czterech ewangelistów, a w zwieńczeniu Bóg Ojciec adorowany przez anioły autorstwa Kazimierza Bieńkowskiego. Lewy ołtarz boczny poświęcony jest Sercu Jezusowemu, zaś prawy Świętej Rodzinie. Po prawej wiszą również obrazy: Miłosierdzia Bożego oraz dwóch błogosławionych męczenników z okresu II wojny światowej związanych z tą parafią, a beatyfikowanych w 1999 roku: ks. Mariana Konopińskiego oraz Natalii Tułasiewicz. Pod emporą – figury św. Antoniego Padewskiego i św. Tadeusza Judy.
Kościół dolny podzielony jest na trzy nawy przez dwa rzędy kolumn, na których wspiera się sklepienie krzyżowe. Ołtarz znajdujący się w prezbiterium pochodzi z auli pobliskiego I LO im. K. Marcinkowskiego.

</doc>
<doc id="873894" url="https://pl.wikipedia.org/wiki?curid=873894" title="Doktór Murek">
Doktór Murek

Doktór Murek – polski film fabularny z 1939 roku. Ekranizacja powieści Tadeusza Dołęgi-Mostowicza "Doktor Murek zredukowany" (1936) oraz "Drugie życie doktora Murka" (1936), jednego z najbardziej poczytnych przedwojennych polskich pisarzy.
Film przedstawia upadek młodego uczciwego urzędnika, który traci pracę i schodzi na nieuczciwą drogę. W tytułowej roli wystąpił ówczesny amant Franciszek Brodniewicz.
O filmie.
W latach 2011–2013 film został poddany digitalizacji z wykorzystaniem trzech źródeł ze zbiorów Filmoteki Narodowej, by uzyskać jak najpełniejszą wersję. Udało się uzupełnić go o ponad 2 minuty. Obecnie trwa 94 minuty i 4 sekundy, jednak nadal nie jest kompletny.
Fabuła.
W wyniku intrygi uczciwy doktor praw Franciszek Murek traci pracę w prowincjonalnym magistracie oraz narzeczoną, córkę zubożałego arystokraty. Zauroczona nim posługaczka, przebiegła Karolka, chce go usidlić. Tymczasem Murek postanawia wyjechać do Warszawy. W stolicy nie może jednak dać sobie rady. Jest bez pracy, śpi w przytułku. W końcu otrzymuje pracę fizyczną i najmuje kąt do mieszkania u kobiety trudniącej się wróżbiarstwem. Nawiązuje kontakt z miejscowym półświatkiem. Zaznajamia się z Arletą, tancerką w nocnym klubie. Dowiaduje się, że syn, którego rzekomo miała z nim Karolka, był jedynie wymysłem, by wyciągać od niego pieniądze. Załamany, wspólnie z hersztem bandy o pseudonimie „Czarny Kazik”, dokonuje napadu rabunkowego na willę dyrektora Czabrana. Łupem jest walizka wypełniona papierami wartościowymi, z którą uchodzi Murek. Ukrywa ją, również przed wspólnikiem, jednak papierów nie można się pozbyć, ponieważ zostały zastrzeżone. Murek ponownie musi zacząć wszystko od nowa. Postanawia zająć się wróżeniem jako łatwym sposobem zarabiania na życie. Zmienia wygląd, zapuszcza brodę i otwiera własny gabinet, który prosperuje coraz lepiej. Arleta, kochanka „Czarnego Kazika”, zabija swego konkubenta, by żyć z Murkiem. Ten sprytnie zwraca walizkę dyrektorowi Czabranowi, który pod wrażeniem „talentów paranormalnych” Murka proponuje mu posadę w swojej firmie. Córka Czabrana jest związana z jego pracownikiem, Jerzym. Okazuje się, że Jerzy chronił willę w noc napadu. Murek obawia się, że teraz może go rozpoznać. Za namową Arlety Murek wmawia mu, że cierpi na chorobę psychiczną. Tymczasem Arletę i Murka odnajduje człowiek „Czarnego Kazika” i domaga się opłacania za milczenie. Intryga Arlety wywołuje strzelaninę w podmiejskiej restauracji z trzema ofiarami śmiertelnymi. Franciszek decyduje się rozstać z Arletą, ponieważ uważa ją za swego „złego ducha” (zob. femme fatale). Arleta odbiera sobie życie a Murek zostaje wspólnikiem Czabrana i zamierza zostać jego zięciem. Odbiera list, z którego wynika, że dawno temu został zrehabilitowany zawodowo. Ostatecznie popada jednak w obłęd i ucieka. Postanawia, że znów zacznie życie od nowa, jako nędzarz.

</doc>
<doc id="873895" url="https://pl.wikipedia.org/wiki?curid=873895" title="Jazz (ujednoznacznienie)">
Jazz (ujednoznacznienie)



</doc>
<doc id="873901" url="https://pl.wikipedia.org/wiki?curid=873901" title="Limbic System">
Limbic System

Limbic System – drugi album polskiego zespołu Rootwater, wydany w roku 2007 przez Mystic Production.
Nagrania zostały zarejestrowane, zmiksowane i zmasterowane w olkuskim Zed Studio pomiędzy majem 2006 a lutym 2007 roku we współpracy z producentem muzycznym Tomaszem Zalewskim. Dodatkowe partie wokalne zostały nagrane w Krzysztof Palczewski Studio.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="873904" url="https://pl.wikipedia.org/wiki?curid=873904" title="Jacek Napiórkowski">
Jacek Napiórkowski

Jacek Napiórkowski (ur. 1966 w Rzeszowie) – polski poeta, prozaik i tłumacz. Redaktor naczelny kwartalnika literackiego „Nowa Okolica Poetów”. 
Absolwent The City University of New York (USA) i The University of Hull (Wielka Brytania). O jego twórczości pisali m.in. Krzysztof Karasek, Krzysztof Lisowski, Jarosław Markiewicz, Julian Kornhauser, Ryszard Kapuściński, Jarosław Mikołajewski, Adriana Szymańska, Jerzy Gizella, Henryk Bereza, Rafał Rżany, Grzegorz Kociuba, Jakub Kornhauser, Tomasz Mizerkiewicz, Małgorzata Ślarzyńska, Karol Płatek i inni. Od 2000 członek warszawskiego oddziału Stowarzyszenia Pisarzy Polskich.
Laureat m.in. FAMY w 1987, Nagrody I stopnia Miasta Rzeszowa w dziedzinie Literatury w 2003. W 2004 twórczość autora została przedstawiona kapitule Nagrody Fundacji im. Kościelskich przez Ryszarda Kapuścińskiego. Przekładana była na język angielski, włoski, chorwacki, hiszpański, serbski. Uczestnik pierwszej edycji Warszawskiego Festiwalu Poezji im. Zbigniewa Herberta w 2004, kilkunastu edycji Przemyskiej Wiosny Poetyckiej w latach 1999-2010, Festiwalu literackiego w Mediolanie (Piccolo Teatro, 2008), Festiwalu Corso Polonia (Rzym, 2011), Międzynarodowego Festiwalu Literackiego w Gavoi (Sardynia, 2012), gdzie reprezentował Polskę. W cyklicznej, organizowanej przez Bibliotekę Narodową imprezie "Imieniny Jana Kochanowskiego" w 2013 zaprezentował się warszawskiej publiczności w Ogrodzie Saskim wraz z Julią Hartwig i Ryszardem Krynickim. Trzykrotnie występował na scenie w towarzystwie muzyków Marka Napiórkowskiego i Krzysztofa Napiórkowskiego jako "3 x Napiórkowski", między innymi w ramach Festiwalu Geyer Music Factory, (Łódź, 2016). W 2017 uczestniczył w Międzynarodowym Festiwalu Literackim "Czas Poetów" w Lublinie.

</doc>
<doc id="873907" url="https://pl.wikipedia.org/wiki?curid=873907" title="Stręgiel (jezioro)">
Stręgiel (jezioro)

Stręgiel – jezioro w Polsce położone na południowy wschód od Węgorzewa w województwie warmińsko-mazurskim, powiat węgorzewski, gmina Węgorzewo, dorzecze Sapina
Charakterystyka.
Stręgiel ma powierzchnię 409 ha, długość 3,7 km, szerokość 1,8 km, a głębokość 12,5 m. Jezioro posiada bardzo urozmaiconą linię brzegową. W południowo-wschodniej części łączy się z jeziorem Stręgielek. Na jeziorze, bliżej jego południowego brzegu znajduje się wyspa o powierzchni 3 ha. Na krańcu wschodnim położona jest wieś Stręgiel, a na zachodnim Ogonki. Do jeziora, w jego południowej części wpływa rzeka Sapina niosąc wodę z jeziora Pozezdrze. Woda z jeziora Stręgiel odpływa również Sapiną do jeziora Święcajty. 
Przyroda.
Woda jeziora jest bardzo czysta, dzięki czemu panują tam doskonałe warunki do bytowania małż oraz raków. W zakresie ryb akwen ma charakter leszczowo-sandaczowy, a występują tu też: okoń, szczupak i lin. Długie odcinki brzegów porasta tatarak bez pasa grążeli. Wodą zarządza Okręg PZW w Suwałkach.
Turystyka.
Nad Sapiną po zachodniej stronie urządzono obozowiska harcerskie. Dalej 500 m na zachód od ujścia Sapiny jest pole namiotowe z pomostem. Niedaleko południowego brzegu widnieje duża wyspa, będąca dla turystów dobrym miejscem na odpoczynek.

</doc>
<doc id="873911" url="https://pl.wikipedia.org/wiki?curid=873911" title="Żelaziak">
Żelaziak

Żelaziak – stara nazwa skały osadowej zawierającej związki żelaza, tworzącej rudy darniowe.
Rozróżnia się:

</doc>
<doc id="873914" url="https://pl.wikipedia.org/wiki?curid=873914" title="Ogre">
Ogre



</doc>
<doc id="873915" url="https://pl.wikipedia.org/wiki?curid=873915" title="Victoria (Gozo)">
Victoria (Gozo)

 
Victoria albo Rabat (malt. "Ir-Rabat Għawdex", hist. "Città Victoria") – jedna z jednostek administracyjnych na Malcie, stolica wyspy Gozo, według danych z 20 listopada 2011 miasto liczyło 6 203 mieszkańców. 
Od czasów panowania Arabów do 1897 miasto nosiło nazwę Rabat (z arabskiego „przedmieście”). Nazwę zmieniono dla uczczenia diamentowego jubileuszu (60 lat panowania) królowej Wiktorii na wniosek biskupa Gozo Pietro Pace.
Nad miastem góruje położona na wzgórzu cytadela, skąd roztacza się szeroki widok na miasto i okolice. Fortecę wznieśli w średniowieczu Aragończycy, jednak później popadła w ruinę. Jej południowe skrzydło, znajdujące się bezpośrednio nad miastem, odbudowali dopiero joannici na początku XVII w.
Do innych atrakcji miasta zalicza się XVII-wieczna barokowa katedra Wniebowzięcia Najświętszej Maryi Panny. Projektował ją Lorenzo Gafà, który był pomysłodawcą również katedry w Mdinie. Uważa się, że katedra stoi na miejscu dawnej lokalizacji rzymskiej świątyni Junony.

</doc>
<doc id="873919" url="https://pl.wikipedia.org/wiki?curid=873919" title="Narwa">
Narwa

est. Narva
Miejscowość w Estonii
Klub sportowy
Stadion
Obraz

</doc>
<doc id="873920" url="https://pl.wikipedia.org/wiki?curid=873920" title="Janina Wilczówna">
Janina Wilczówna

Janina Maria Wilczer (ur. 21 marca 1917 w pociągu na trasie Warszawa-Moskwa, zm. 17 września 1979 w Dallas) – aktorka pochodzenia żydowskiego.
Życiorys.
Przed rozpoczęciem kariery aktorskiej pracowała w Banku Zrzeszonych Rzemieślników Żydowskich. W 1929 roku wzięła udział w konkursie Miss Judei organizowanym przez "Nasz Przegląd", a rok później została Miss Akademików. Karierę aktorską rozpoczęła w 1933 roku, kiedy została zakwalifikowana do Państwowego Instytutu Sztuki Teatralnej w Warszawie. Ukończyła go w 1936 roku, po czym została zaangażowana do Teatru Polskiego i Małego. Zadebiutowała rolą Arabelli w "Klubie Pickwicka". W międzyczasie pojawiała się również w filmach.
W czasie wojny przebywała początkowo w Paryżu, gdzie została zaangażowana do filmu "Ostatnia noc". Pracowała również jako pielęgniarka przy Czerwonym Krzyżu oraz w biurze Ministerstwa Spraw Wojskowych we Francji. w 1940 roku, była także członkinią Teatru Polskiego w Paryżu. 30 kwietnia 1940 roku wyszła za mąż za Teodora Dzierzgowskiego we francuskim kurorcie Biarritz. Stamtąd przedostała się przez Hiszpanię i Portugalię do Wielkiej Brytanii, gdzie otrzymała pracę w biurze emigracyjnego rządu. 
4 września 1942 roku wypłynęła na statku m/s "Stalowa Wola" do Stanów Zjednoczonych. Wysiadła w Montrealu i przez St. Albanas w stanie Vermount dostała się do nowego Jorku. Początkowo zarabiała dając przedstawienia przed filmami z jej udziałem, następnie zatrudniła się w biurze pracując jednocześnie w nowo utworzonym Polskim Teatrze Artystów. Okazjonalnie występowała także w nowojorskim radiu WHOM.
Między październikiem 1942 roku, a lipcem 1943 roku pracowała jako maszynistka w biurach Samodzielnej Ekspozytury Wywiadowczej „Estezet” Oddziału II Sztabu Naczelnego Wodza w Nowym Jorku. Tam poznała Stanisława Sławika, za którego wyszła za mąż 10 października 1947 roku w Waszyngtonie.
Od 1949 roku mieszkała z mężem w Dallas, gdzie rok późnej otworzyła słynną restaurację "Old Warsaw". 
Zmarła na raka płuc 17 września 1979 roku w szpitalu episkopalnym przy Gaston Avenue w Dallas.

</doc>
<doc id="873923" url="https://pl.wikipedia.org/wiki?curid=873923" title="Flaga Tomaszowa Mazowieckiego">
Flaga Tomaszowa Mazowieckiego



</doc>
<doc id="873924" url="https://pl.wikipedia.org/wiki?curid=873924" title="Nurzaniec (roślina)">
Nurzaniec (roślina)

Nurzaniec ("Vallisneria" L.) – rodzaj roślin wodnych z rodziny żabiściekowatych ("Hydrocharitaceae"). Znanych jest 6–10 gatunków występujących na całym świecie, z wyjątkiem obszarów o chłodnym klimacie. Gatunkiem typowym jest "Vallisneria spiralis" L.
Biologia i ekologia.
Byliny rosnące w wodach stojących lub wolno płynących, zwykle do głębokości 1 m, rzadziej głębiej.
Systematyka.
Jeden z 8 rodzajów wyróżnianych w obrębie podrodziny "Hydrilloideae" wchodzącej w skład rodziny żabiściekowatych ("Hydrocharitaceae"), która należy z kolei do rzędu żabieńcowców ("Alismatales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa żabieńcowe ("Alismatidae" Takht.), nadrząd "Alismatanae" Takht., rząd żabiściekowce ("Hydrocharitales" Dumort.), podrząd "Alismatineae" Engl., rodzina żabiściekowate ("Hydrocharitaceae" Juss.), podrodzina "Vallisnerioideae" Luerss., plemię "Vallisnerieae" Dumort., rodzaj walisneria ("Vallisneria" L.).
Zastosowanie.
Niektóre gatunki są uprawiane w akwariach jako rośliny ozdobne, także ze względu na odpowiednie wymagania i łatwość hodowli – szczególnie mało wrażliwe na zmiany twardości i odczynu wody.

</doc>
<doc id="873925" url="https://pl.wikipedia.org/wiki?curid=873925" title="Earth (zespół muzyczny)">
Earth (zespół muzyczny)

Earth – amerykański zespół, prekursor gatunku drone metal nazywanego także drone doom.
Utworzony na początku lat 90. XX wieku w mieście Olympia. Wkrótce zespół przeniósł się do Seattle. W studiu nagraniowym Smegma (Portland w stanie Oregon) odbyła się sesja nagraniowa, w której uczestniczył m.in. Kurt Cobain. Materiał ten wydany został przez wytwórnię Sub Pop pod tytułem "Extra Capsular Extraction" (EP).

</doc>
<doc id="873929" url="https://pl.wikipedia.org/wiki?curid=873929" title="Rabat (Malta)">
Rabat (Malta)

Rabat (malt. Ir-Rabat) – jedna z jednostek administracyjnych na Malcie. Mieszka tu ok. 11,5 tys. osób. 
Historia.
Historia miejscowości sięga początku naszej ery. Połowa dzisiejszego centrum wsi była również częścią rzymskiego miasta Melita. Gdy Arabowie po 780 oddzielili Mdinę murami obronnymi i fosą, Rabat był przedmieściem dawnej stolicy Malty. Od arabskiego słowa „przedmieście” (arab. لرباط) pochodzi nazwa Rabatu.
Geografia.
Leży w zachodniej części głównej wyspy. W jednostce administracyjnej znajduje się szereg historycznych osad, w tym . Główną zatoką jest Fomm ir-Riħ oraz zatoka obok . Znajdują się tu Chadwick Lakes, zespół stawów i tam.
Zabytki.
Miejscowość znana jest z rozległych , który mieszkał w jednej z grot w czasie trzymiesięcznego pobytu na tej wyspie (po rozbiciu się jesienią 60 roku statku, którym płynął na proces do Rzymu), prowadząc tu działalność misyjną i katakumb św. Agaty. Paweł uzdrowił ojca rzymskiego namiestnika Malty, Publiusza i wielu innych chorych. Publiusz został później pierwszym biskupem Malty.
Innymi zabytkami są m.in.
Oprócz muzeum Domvs Romana, znajduje się tu Muzeum Wignacourta.
Sport.
W miejscowości funkcjonuje klub piłkarski Rabat Ajax F.C. Powstał w 1930 roku. Obecnie gra w , trzeciej w hierarchii ligowej. Klub zdobył Mistrzostwo Malty w 1985 i 1986 roku, Puchar Malty w 1986 roku oraz Superpuchar Malty w 1985 i 1986 roku.

</doc>
<doc id="873930" url="https://pl.wikipedia.org/wiki?curid=873930" title="Książę Windsoru">
Książę Windsoru



</doc>
<doc id="873931" url="https://pl.wikipedia.org/wiki?curid=873931" title="Niebezpieczny romans">
Niebezpieczny romans

Niebezpieczny romans – polski film fabularny z 1930 roku. Ekranizacja powieści Andrzeja Struga "Fortuna kasjera Śpiewankiewicza". Pierwszy polski film stuprocentowy (dialogi utrwalone na płytach były nagrywane w trakcie rejestrowania na taśmie obrazu).
Obsada.
Powieść Andrzeja Struga została ponownie zaadaptowana dla potrzeb kina w 1972, gdy nakręcono film Fortuna.

</doc>
<doc id="873935" url="https://pl.wikipedia.org/wiki?curid=873935" title="Morten Harket">
Morten Harket

Morten Harket (ur. 14 września 1959 w Kongsbergu) – norweski muzyk, aktor i fotograf.
Był gitarzystą i wokalistą zespołu Souldier Blue. W 1981 założył formację A-ha, której był wokalistą.
Zagrał główną rolę w filmie "Kamilla og tyven" (1988). Aktywny działacz ekologicznej Worldview International Organization.
Życie prywatne.
Z Camillą Harket ma troje dzieci, są nimi: Jakob Oscar Martinus (ur. 14 maja 1989), Jonathan Henning Adler (ur. 30 grudnia 1990) i Anne Katharina Tomine (ur. 14 kwietnia 1993). Ma także dwie córki: Henny (ur. 7 lutego 2003) ze swoją dawną dziewczyną Anne Mette Undlien i Karmen Poppy (ur. 7 września 2008) z Inez Andersson.

</doc>
<doc id="873939" url="https://pl.wikipedia.org/wiki?curid=873939" title="15 Grupa Armii">
15 Grupa Armii

15 Grupa Armii ("15th Army Group") – jedna z alianckich grup armii z czasów II wojny światowej. Utworzona w 1943 roku w Algierze, przed planowaną inwazją na Sycylię (Operacja Husky). Jej początkowym dowódcą był brytyjski marszałek Harold Alexander. Składała się w znacznej mierze z brytyjskiej 8 Armii i amerykańskiej 5 Armii. Po inwazji na Włochy 15 Grupa Armii nacierała na północ kraju, zdobywając Rzym i spychając przy tym siły włosko-niemieckie. W grudniu 1944 roku dowódcą został amerykański generał porucznik Mark Wayne Clark. 

</doc>
<doc id="873943" url="https://pl.wikipedia.org/wiki?curid=873943" title="Lis przylądkowy">
Lis przylądkowy

Lis przylądkowy, lis kapski, lis kama ("Vulpes chama") – gatunek drapieżnego ssaka z rodziny psowatych. Jedyny przedstawiciel lisów z rodzaju "Vulpes" zamieszkujący południe Afryki toteż niemożliwe jest pomylenie go z jakimkolwiek innym ssakiem. Prowadzi nocny tryb życia, żyje samotnie lub parami. Zamieszkuje sawanny i otwarte zadrzewienia trawiaste na obszarze Zimbabwe, RPA, Angoli, Namibii i Botswany aż do płw. Kapskiego. Rozmnażanie możliwe kilka razy w roku. Po okresie ciąży ok. 53 dni rodzą się ślepe szczenięta w liczbie od 3 do 6. Po 9 miesiącach młode lisy osiągają dojrzałość płciową. Lis przylądkowy dożywa 10 lat. Żywi się owadami, gryzoniami, jaszczurkami i padliną.
Pokrewne gatunki to lis piaskowy, fenek pustynny i lis blady. 

</doc>
<doc id="873944" url="https://pl.wikipedia.org/wiki?curid=873944" title="Muzeum Karola Szymanowskiego w willi „Atma” w Zakopanem">
Muzeum Karola Szymanowskiego w willi „Atma” w Zakopanem

Muzeum Karola Szymanowskiego w willi „Atma” – jedyna placówka muzealna gromadząca pamiątki po kompozytorze Karolu Szymanowskim, oddział Muzeum Narodowego w Krakowie, znajduje się w Zakopanem przy ulicy Kasprusie 19.
Historia.
Willa „Atma” została zbudowana w 1895 w stylu zakopiańskim przez Józefa Kasprusia-Stocha jako pensjonat. Nazwa „Atma” pochodzi z sanskrytu i oznacza „dusza”.
W latach 1930–1935 mieszkał w willi Karol Szymanowski. Opuścił Zakopane i Polskę w listopadzie 1935, wyjeżdżając na leczenie do sanatorium w Szwajcarii. Pomysł stworzenia muzeum kompozytora wysunęła Krystyna Dąbrowska, siostrzenica i spadkobierczyni Szymanowskiego. Fundusze potrzebne na wykup willi zebrał w latach 1972–1974 Jerzy Waldorff. W 1974 willa została przekazana Muzeum Narodowemu w Krakowie, które po 2 latach remontu 6 marca 1976 udostępniło ją zwiedzającym. Ponieważ po wyprowadzce Szymanowskiego „Atma” była używana jako budynek lokatorski, nie wykonano pełnej rekonstrukcji pomieszczeń. Na podstawie zdjęć i opisów odtworzono wiernie gabinet kompozytora, pozostałym pomieszczeniom nadano klimat z okresu dwudziestolecia międzywojennego, uzupełniając ekspozycję informacjami biograficznymi. W latach 2011–2013 budynek przeszedł generalny remont i modernizację.
29 marca 2007 z okazji inauguracji Roku Karola Szymanowskiego do „Atmy” powróciły dwa portrety kompozytora autorstwa Witkacego: ("Karol Szymanowski z muszką" z 1930 oraz "Karol Szymanowski. Czerwone Wierchy" z 1931), które do 1936 stanowiły część oryginalnego wyposażenia willi.
W gablocie muzeum znajduje się ekspozycja odznaczeń przyznanych Karolowi Szymanowskiemu. Poniżej wymieniono odznaczenia, zachowując numerację zgodną z numerami umieszczonymi przy odznaczeniach (zob. zdjęcie w galerii).

</doc>
<doc id="873948" url="https://pl.wikipedia.org/wiki?curid=873948" title="Ratusz w Grodzisku Wielkopolskim">
Ratusz w Grodzisku Wielkopolskim

Ratusz w Grodzisku Wielkopolskim – zabytkowy, trzykondygnacyjny ratusz z 1830 roku, położony na Starym Rynku w Grodzisku Wielkopolskim. Siedziba władz samorządowych i instytucji publicznych.
Historia.
W tym samym miejscu stał drewniany ratusz, wzmiankowany m.in. w protokole Bractwa Kurkowego z 1677 roku i w umowie z katem Franciszkiem Gittlerem z 1730 roku. Brakuje informacji o dacie budowy i rozbiórki bądź zniszczenia. Dokumenty z II połowy XVIII wieku (status cechu młynarzy z 1761 roku i spis przeprowadzony przez władze pruskie w 1793) wspominają tylko o Wadze Miejskiej.
Murowany ratusz został wybudowany w 1830 roku. Przeszedł gruntowną przebudowę w 1910 roku, która nadała mu obecny wygląd. Budynek został uszkodzony podczas bombardowania 27 stycznia 1945 i odnowiony bez części zdobień dwa lata później. W latach 1997–1998 ratusz został kapitalnie wyremontowany, przywrócono ozdobne detale na podstawie zachowanych dokumentów i dobudowano niewielką wieżyczkę z iglicą i chorągiewką, z której rozbrzmiewa odtąd w samo południe hejnał miasta. 
Architektura.
Nakryty dwuspadowym dachem pokrytym dachówką budynek liczy trzy kondygnacje nadziemne i jest wysoko podpiwniczony. Budulcem była cegła. . Parter elewacji jest zdobiony boniowaniem i ozdobnym gzymsem. Secesyjne motywy dekoracyjne pochodzą z przebudowy z 1910 roku. Należą do nich zdobienia między oknami oraz fryz z wici roślinnych i secesyjnych masek.
Do wejścia prowadzą granitowe schody z kamiennymi balustradami, zakończone szerokim tarasem. Pierwotny układ pomieszczeń z sienią i klatką schodową pośrodku został zachowany, podobnie jak drzwi wejściowe, schody oraz częściowo boazeria i drzwi wewnętrzne.

</doc>
<doc id="873950" url="https://pl.wikipedia.org/wiki?curid=873950" title="Norda">
Norda

Norda – kaszubskie określenie "Północy", równocześnie jeden z 5 regionów Kaszub, historycznie obejmujący współczesne powiaty pucki, wejherowski i fragmenty lęborskiego. Kaszubi dziś zamieszkują głównie jego wschodnią i centralną część. Obszar ten wyróżnia się również językowo na tle innych regionów Kaszub – dominuje tu północna kaszubszczyzna z ruchomym akcentowaniem i licznymi archaizmami.
W 2011 r. powstało Metropolitalne Forum Wójtów, Burmistrzów i Prezydentów "Norda" zrzeszające działaczy samorządowych czujących się związanymi z historycznym obszarem Nordy.

</doc>
<doc id="873953" url="https://pl.wikipedia.org/wiki?curid=873953" title="Pękaninko">
Pękaninko

Pękaninko (niem.: "Klein Panknin") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 20 mieszkańców. Osada wchodzi w skład sołectwa Pękanino.
Geografia.
Osada leży ok. 1 km na północ od Pękanina, przy drodze między Pękaninem a Kościernicą.
Komunikacja.
W osadzie znajduje się przystanek komunikacji autobusowej.

</doc>
<doc id="873955" url="https://pl.wikipedia.org/wiki?curid=873955" title="Alec Rowley">
Alec Rowley

Alec Rowley (ur. 13 marca 1892 w Londynie, zm. 10 stycznia 1958 tamże) – angielski kompozytor, autor m.in. "Suity orkiestrowej", baletu "The Princess Who Lost a Tune", w Polsce znany prawdopodobnie głównie z utworów dla dzieci, m.in. odznaczającego się szczególnym urokiem miniaturowego koncertu na fortepian i orkiestrę utrzymanego w tonacji G-dur.

</doc>
<doc id="873958" url="https://pl.wikipedia.org/wiki?curid=873958" title="Zaspy Małe">
Zaspy Małe

Zaspy Małe (niem. "Klein Satspe") – wieś w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 91 mieszkańców. Wieś wchodzi w skład sołectwa Buczek, jest najbardziej na wschód położoną miejscowością gminy.
Geografia.
Wieś leży ok. 3 km na wschód od Buczka, ok. 1 km na zachód od drogi wojewódzkiej nr 167.
Zabytki i ciekawe miejsca.
W Zaspach Małych znajdują się dwa nieczynne cmentarze ewangelickie:
Stodoły o konstrukcji szachulcowej (zagroda nr 9 i nr 11).
Przy drodze głównej w centrum wsi stoi kapliczka.
Przyroda.
Pagórek kemowy w okolicy wsi to Dębowa Góra.
Gospodarka.
Na rzece Chotli prowadzona jest hodowla pstrąga.
Komunikacja.
W Zaspach Małych znajduje się przystanek komunikacji autobusowej.

</doc>
<doc id="873959" url="https://pl.wikipedia.org/wiki?curid=873959" title="Nagrody Star Screen">
Nagrody Star Screen

„Star Screen Awards” inaczej „Screen Weekly Award” to indyjska nagroda filmowa. Inicjatorem stworzenia tej nagrody było w 1994 roku czasopismo „Screen Weekly”. Jest ona jedyną nagrodą w Indiach podczas przyznawania której są obecni przedstawiciele Nagrody Akademii Filmowej (Oscar). Nominacji i wyboru nagrodzonych dokonuje jury składające się ze specjalistów z branży filmowej. Kryterium decydującym są więc dokonania artystyczne, a nie popularność filmów (jak przy innych nagrodach). Ceniona jest w indyjskim świecie filmowym jako trudna do uzyskania.
Co roku w styczniu od siedmiu lat w Mumbaju w kompleksie sportowym Andheri odbywa się uroczyste rozdanie nagród za filmy w języku hindi, marathi i za produkcję telewizyjną. Od trzech lat nagradza się też regionalne kino Południowych Indii, które jest przedstawiane w językach telugu, tamilskim, malajalamskim i kannada.

</doc>
<doc id="873962" url="https://pl.wikipedia.org/wiki?curid=873962" title="Wygoda (województwo zachodniopomorskie)">
Wygoda (województwo zachodniopomorskie)

Wygoda (niem.: "Posthaus") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 45 mieszkańców. Osada wchodzi w skład sołectwa Rzyszczewo.
Geografia.
Osada leży ok. 1 km na wschód od Rzyszczewa, przy drodze wojewódzkiej nr 163.
Komunikacja.
W osadzie znajduje się przystanek komunikacji autobusowej.

</doc>
<doc id="873963" url="https://pl.wikipedia.org/wiki?curid=873963" title="Kalendarz liturgiczny">
Kalendarz liturgiczny

Kalendarz liturgiczny – w chrześcijaństwie terminarz obchodów liturgicznych w ciągu roku liturgicznego: Wielkanocy, Świąt Pańskich, maryjnych i liturgicznych wspomnień świętych tak Zachodu np. katolickich, anglikańskich, luterańskich, jak i Wschodu. Kalendarz rozpoczyna się wraz z początkiem Adwentu.
Kalendarze liturgiczne chrześcijaństwa zachodniego.
Kalendarz rzymski.
Proces wypracowania kalendarza rzymskiego nie dokonywał się według jakichś ściśle określonych zasad. Złożyły się na niego w ciągu wieków konkretne wydarzenia życia Kościoła, np. śmierć męczenników rzymskich, czczonych następnie co roku w miejscu ich pochowania na którymś z cmentarzy Rzymu, a następnie w bazylikach, pobudowanych na miejscu ich grobów, jak np. bazylika św. Piotra, bazylika św. Pawła za Murami czy bazylika św. Agnieszki za Murami.
W epoce renesansu karolińskiego (VIII-IX w.) rzymski kalendarz rozprzestrzenił się na cały Zachód. W XI i XII wieku włączono weń imiona papieży pierwszych wieków, uznawanych "en bloc" za męczenników. Liczono głównie, że wesprze to gregoriańskie reformy liturgii. W średniowieczu do kalendarza weszły imiona dotychczas nieznane, jak np. Dorotea, Urszula, Katarzyna i Krzysztof. W międzyczasie zaczęto szerzyć kult wielkich świętych zakonów żebraczych, Franciszka i Dominika, Bonawentury i Tomasza z Akwinu, Antoniego z Padwy i Elżbiety Węgierskiej.
Pierwsze systematyczne korekty Kalendarza były dziełem św. Piusa V (1568), które dokonały cięć znacznie bardziej drakońskich niż reforma Pawła VI – odrzucono m.in. imiona świętych Anny i Joachima, Św. Antoniego z Padwy, św. Bernardyna i św. Katarzyny ze Sieny, a także św. Januarego.
Wraz z reformą Świętego Piusa V rozpoczęła się współczesna historia kalendarza rzymskiego. Charakteryzowała się stałym wzrostem: koniec XVI wprowadził trzynaście imion, wiek XVII czterdzieści osiem, wiek XVIII trzydzieści dwa, wiek XIX dwadzieścia pięć a wiek XX do 1960 r. dwadzieścia sześć. Wśród tych imion znajdują się najbardziej znani święci danej epoki: od Teresy z Awili do Tereski od Dzieciątka Jezus, od Ignacego Loyoli do Jana Bosko i Piusa X, ale także, na przykład, imiona wielu królów i książąt cenionych przez wpływowe dwory. Odzwierciedla to poniekąd prawidła socjologiczne, bowiem wśród tych świętych ogromną ilość stanowią Włosi i nieco mniejszą święci francuscy.
Dwa razy było badana możliwość odnowienia Kalendarza: w połowie XVIII wieku na polecenie Benedykta XIV, oraz w 1912 roku z woli Piusa X. W obu przypadkach śmierć papieża wstrzymała prace. Badania Komisji Benedykta XIV zostały opublikowane, a te z Komisji Piusa X przechowywane są w Archiwum Watykańskim.
Jak zauważył Pierre Jounel, próby te jednak nie były zbyt pomocne dla prac nad uporządkowaniem kalendarza w ramach reformy soboru watykańskiego II, wykonywanych przez „Radę dla wykonania Konstytucji o świętej Liturgii” ("Consilium ad exsequendam Constitutionem de sacra liturgia"). Rewizja kalendarza musiała się kierować zasadami sformułowanymi przez Sobór, m.in. trzeba było wziąć pod uwagę nowe ujęcia teologii Kościoła, jego misji w świecie i jego powszechności, i odnowioną wizję liturgii – zawarte w dokumentach soborowych, np. "Lumen gentium", "Sacrosanctum concilium". Musiała też uwzględnić znacznie lepszą znajomość praw rządzących hagiografią, która nie była dostępna jeszcze nawet sześćdziesiąt lat wcześniej. Nowy Kalendarz rzymski został promulgowany przez papieża Pawła VI 14 lutego 1969 roku.
Cechy charakterystyczne.
W Kościele katolickim kalendarz liturgiczny dzieli rok na okresy liturgiczne. Do ustalania dat obchodów liturgicznych wcześniej posługiwano się kalendarzem juliańskim, który w roku 1582 został zastąpiony przez kalendarz gregoriański.
Numeracja tygodni i dni jest zależna od stosowanego kalendarza. Tak więc np. 25 maja 2009 to w kalendarzu liturgicznym 
Poza cyklicznością związaną z okresami liturgicznymi przemienność dotyczy całego roku w kalendarzu. Przemienność ta dotyczy:
Kalendarz luterański.
Luterański kalendarz liturgiczny jest podzielony na okresy i posiada spis wszystkich niedziel, uroczystości i świąt, wraz z perykopami przewidzianymi na dany dzień. Kościół luterański w Polsce nie wypracował kalendarza wspomnień (np. męczenników), ale wiele Kościołów luterańskich na świecie takie spisy posiada (np. niemiecki Evangelischer Namenkalender). Ostatnią reformę kalendarz przeszedł w roku 2019, kiedy ustalono, na wzór Kościoła anglikańskiego, stałą datę końcową Czasu po Epifanii na Święto Ofiarowania Pańskiego, 2 lutego, przez co liczba dni Przedpościa jest obecnie ruchoma.
Czytania liturgiczne.
Kościół luterański posiada zupełnie inny system czytań, niż współcześnie Kościół rzymskokatolicki czy Kościół anglikański. Czytania liturgiczne są stałe i składa się na nie ustęp ze Starego Testamentu, z Nowego Testamentu oraz Ewangelia. Natomiast teksty kazalne, na podstawie których powinna być oparta homilia, posiadają cykl sześcioletni. Ostatnia rewizja perykop została przeprowadzona w roku 2019.
Kalendarze liturgiczne chrześcijaństwa wschodniego.
Obliczanie daty Paschy.
Kalendarz wschodni rozwijał się w pierwszych wiekach wokół ustalania dnia świętowania Wielkanocy.
Na przełomie II i III w. chrześcijaństwo zostało zmuszone do porzucenia obliczeń żydowskich, w związku z niekorzystnymi zmianami, które Żydzi wprowadzili. Nowy sposób obliczania daty paschy żydowskiej nie respektował antycznej reguły, zgodnie z którą Pascha powinna przypadać w pierwszą pełnię księżyca po wiosennym zrównaniu dnia z nocą. Bywało, że Pascha przypadała przed nią, czasem kilka miesięcy wcześniej, co prowadziło do tego, że w ciągu jednego roku słonecznego wypadały dwie Paschy, a następnego roku nie było żadnej. Kościół aleksandryjski doszedł do opracowania własnego sposobu określania daty pełni księżyca oraz daty zrównania dnia z nocą, w dalszym ciągu zgodnie z kalendarzem księżycowym. Każdego roku biskup Aleksandrii ustalał datę Wielkanocy na podstawie szczegółowych obliczeń – czerpiących z prac takich uczonych jak Anatol oraz Piotr z Aleksandrii – i wysyłał "List wielkanocny", w którym ogłaszał tę datę biskupom Egiptu, dodając odpowiednią katechezę. Znane są szczególnie listy św. Atanazego, które dały początek gatunkowi epistolarnemu zwanemu "Listami świątecznymi".
Nowy sposób obliczania został szybko uznany również przez Kościół rzymski i wiele innych Kościołów lokalnych. Wszystkie obchodziły już wtedy Paschę niedzielną. Niektóre jednak, zwłaszcza położone na wschód od Antiochii i poza granicami cesarstwa rzymskiego, trwały przy obliczeniach żydowskich. Zdarzało się, że obchodziły swą Paschę o cały miesiąc wcześniej niż te, które czekały do następnej pełni księżyca. Zwano ich "Protopaschitami" (ci, którzy sprawują Paschę w pierwotnym terminie).
Cesarz Konstantyn nakłonił Sobór nicejski I (325 r.), aby nakazał ujednolicenie. Cesarz chciał by chrześcijaństwo było czynnikiem jednoczącym imperium, tymczasem sytuacja była taka, że gdy w jednej części cesarstwa rozbrzmiewało radosne "Alleluja" i inne śpiewy paschalne, druga część pozostawała jeszcze zanurzona w pokucie i wielkopostnym smutku. Poza tym cesarzowi nie podobało się to, że chrześcijaństwo w tak ważnej sprawie było zależne od judaizmu, mimo iż odrzucił Chrystusa.
W Azji Mniejszej i na wschód od Antiochii niektóre Kościoły były oporne wobec decyzji soboru w Nicei i kontynuowały obchodzenie Paschy równocześnie z Żydami. Jeszcze kanon Soboru antiocheńskiego z 341 roku, jako ostatni, zagroził im ekskomuniką. Również św. Jan Chryzostom (350-407) zmagał się z masowym powrotem do dawnej żydowskiej rachuby wśród swoich wiernych. Ostatecznie po kryzysie, który objawił się szczególnie w roku 387, doprowadzono do jedności co do daty Paschy. Zgoda ta panowała aż do czasu, kiedy patriarcha Konstantynopola Jeremiasz II w 1582 r. odrzucił, właśnie w imię wierności postanowieniom Nicei, zreformowany przez biskupa Rzymu Grzegorza XIII kalendarz – zwany kalendarzem gregoriańskim. Papież zatwierdził zmiany w zasadach obliczania kalendarza bez czekania na aprobatę ze strony Kościoła greckiego. Sytuacja ta trwa aż do dzisiaj, chociaż dialog katolicko-prawosławny na ten temat trwa
Kalendarz świąt.
W praktyce liturgicznej Rosyjskiego Kościoła Prawosławnego do 1700 roku posługiwano się kalendarzem bizantyńskim, następnie zaczęto posługiwać się Kalendarzem juliańskim, określanym w mowie potocznej jako stary styl. Daty cerkiewnego kalendarza starego stylu dla wygody przeliczane są na przyjęty w roku 1918 w życiu cywilnym kalendarz gregoriański – tzw. nowy styl. Różnica między starym a nowym stylem w XXI wieku wynosi 13 dni. Rosyjski prawosławny kalendarz liturgiczny łączy dwie księgi: "Kalendarz miesięczny" (ros. "месяцеслов") i "Paschalia" ("Пасхалия"). Kalendarz miesięczny podaje święta i wspomnienia świętych niezmienne, czyli mające stałą datę w kalendarzu na każdy dzień każdego miesiąca roku. "Paschalia" określają datę święta Paschy (Wielkanocy) i zależnych od niego świąt – niemających stałej daty w kalendarzu. Starożytna zasada tzw. "Aleksandryjskiej prawosławnej paschalii" zakłada, że Paschę należy świętować w pierwszą niedzielę po pierwszej wiosennej pełni księżyca po wiosennym zrównaniu dnia z nocą – 21 marca starego stylu. Zatem Pascha według kalendarza księżycowego jest w stałym, określonym dniu, który w kalendarzu słonecznym wypada, w któryś z 35 dni w okresie od 22 marca do 25 kwietnia starego stylu.

</doc>
<doc id="873965" url="https://pl.wikipedia.org/wiki?curid=873965" title="Grębocin nad Strugą">
Grębocin nad Strugą

Grębocin nad Strugą (do 2008 "Grębocin-Wybudowanie") – część urzędowa Torunia zlokalizowana na prawobrzeżu. 
Przy podziale miasta dla potrzeb rad okręgów (jednostek pomocniczych gminy), teren Grębocina współtworzy okręg "Bielawy-Grębocin".
Lokalizacja.
Grębocin nad Strugą zlokalizowany jest północno-wschodniej części miasta, od północy i wschodu graniczy z gminą Lubicz, od południa z Bielawami, zaś od zachodu z Katarzynką.
Ulice.
Do głównych ulic przecinających lub stanowiących granice Grębocina zaliczyć należy: Chrzanowskiego, Na Zapleczu, Olsztyńską oraz Przy Lesie.
Historia.
Osiedle stanowiło niegdyś osobną osadę koło Torunia, obecnie jej część jest jego „dzielnicą”, część natomiast stanowi wieś w gminie Lubicz.
Charakterystyka.
Osiedle duże, rozległe, we wschodniej części zabudowane domami jednorodzinnymi, w mniejszym stopniu także budynkami wielorodzinnymi. W części zachodniej znaczne tereny przemysłowe i komunalne (Toruńska Energetyka Cergia SA, hurtownie budowlane, cegielnie toruńskie). W części wschodniej, przy samym węźle autostradowym Toruń-Lubicz A1 powstało kilka centrów logistycznych i dystrybucyjnych.
Zabudowa mieszkalna w niewielkim stopniu pochodzi z lat 50., 60. XX wieku, a w głównym stopniu powstała w ostatnich 15-20 latach. W północnej części Grębocina, przy samej granicy administracyjnej miasta, powstały duże osiedla wielorodzinne Toruńskiego Towarzystwa Budownictwa Społecznego, mieszkania socjalne, komunalne oraz prywatne wspólnoty mieszkaniowe. Praktycznie identyczny charakter ma podmiejskie osiedle Grębocin (Gmina Lubicz), niejako sztucznie rozdzielone granicą w 1976 roku.
Przez środek osiedla płynie Struga Toruńska, rozdzielająca się przy grobli na Strugę Lubicką i ciąg dalszy Strugi Toruńskiej.

</doc>
<doc id="873966" url="https://pl.wikipedia.org/wiki?curid=873966" title="Chrysosplenium alternifolium">
Chrysosplenium alternifolium



</doc>
<doc id="873968" url="https://pl.wikipedia.org/wiki?curid=873968" title="Nagroda Star Screen dla Najlepszego Aktora">
Nagroda Star Screen dla Najlepszego Aktora

Nagroda Star Screen dla Najlepszego Aktora to indyjska nagroda filmowa przyznawana przez jury składające się z osobistości świata filmowego. Nazwiska zwycięzców są ogłaszane co roku w styczniu.
Pierwszą osoba, która uzyskała tę nagrodę był w 1994 roku Nana Patekar. Najczęściej (trzykrotnie) nagradzanymi osobami byli: Shah Rukh Khan i Hrithik Roshan.
Lista nagrodzonych:

</doc>
<doc id="873973" url="https://pl.wikipedia.org/wiki?curid=873973" title="Anna Potocka">
Anna Potocka



</doc>
<doc id="873974" url="https://pl.wikipedia.org/wiki?curid=873974" title="30 karatów szczęścia">
30 karatów szczęścia

30 karatów szczęścia – polski film fabularny z 1936 roku.

</doc>
<doc id="873975" url="https://pl.wikipedia.org/wiki?curid=873975" title="Need for Speed Underground">
Need for Speed Underground



</doc>
<doc id="873978" url="https://pl.wikipedia.org/wiki?curid=873978" title="Roztwór Ringera">
Roztwór Ringera

Roztwór Ringera (Płyn Ringera) – rodzaj płynu infuzyjnego, jeden z krystaloidów, izotoniczny w stosunku do krwi człowieka.
Nazwa pochodzi od jego twórcy – Sydneya Ringera, brytyjskiego lekarza praktyka i farmakologa.
Skład i właściwości fizykochemiczne.
1000 ml roztworu Ringera zawiera:
Odpowiada to następującym stężeniom jonów:
Właściwości fizykochemiczne:
Wskazania do stosowania.
Preferowany w chorobie oparzeniowej (zwłaszcza w pierwszych dobach) jest roztwór Ringera z dodatkiem mleczanu, ze względu na jego buforujące właściwości w kwasicy (niemleczanowej), która jest istotnym elementem patofizjologii tego stanu chorobowego.
Interakcje.
Leki zawierające szczawiany, fosforany, węglany lub wodorowęglany mogą się wytrącać po zmieszaniu z roztworem Ringera. Należy zawsze przed rozpuszczeniem leku sprawdzić jego zgodność z rozpuszczalnikiem.
Podczas transfuzji krwi nie należy przetaczać roztworu Ringera tym samym zestawem do przetoczeń ze względu na ryzyko wykrzepiania (wiązanie wapnia z cytrynianami, które są dodawane do koncentratu krwinek czerwonych).
U pacjentów leczonych jednocześnie kortykosteroidami należy zachować szczególną ostrożność.
Interakcje związane z potasem.
Ze względu na sumowanie się efektu hiperkaliemicznego (co może powodować hiperkaliemię zagrażającą życiu), szczególnie u pacjentów z zaburzoną czynnością nerek:
Dawkowanie.
Indywidualnie. Maksymalna dawka dobowa: 40 ml/kg m.c. Szybkość wlewu nie powinna przekraczać 5 ml/kg m.c./godz. (1,7 kropli/kg m.c./min). Podstawowe zapotrzebowanie na jony wynosi około:
Różnice w składzie i modyfikacje roztworu Ringera.
Nie należy utożsamiać nazwy „roztwór Ringera” ze ściśle określoną recepturą, ponieważ preparaty różnych producentów mogą różnić się nieco składem ilościowym&lt;ref name="Ringer mit/ohne Bicarbonat"&gt;&lt;/ref&gt;. Poza tymi różnicami istnieją jeszcze modyfikacje jakościowe.
Preparaty w Polsce.
W Polsce od 2017 r. zarejestrowane są preparaty o następujących nazwach handlowych:
"Injectio Solutionis Ringeri baxter" (Lz.), "Płyn Ringera Fresenius" (Lz.), "Ringer" (Rp.), "Roztwór Ringera" (Lz.), "Solutio Ringeri Fresenius" (Lz.)
"Płyn Ringera z mleczanami Fresenius" (Lz.), "Ringer Lactate" (Rp.), "Solutio Ringeri Lactate Fresenius" (Lz.)
Przeznaczone są do stosowania w lecznictwie zamkniętym (Lz.) lub dostępne na receptę (Rp.).

</doc>
<doc id="873980" url="https://pl.wikipedia.org/wiki?curid=873980" title="Płyn Ringera">
Płyn Ringera



</doc>
<doc id="873981" url="https://pl.wikipedia.org/wiki?curid=873981" title="Białogórzynko">
Białogórzynko

Białogórzynko (niem. "Neubulgrin") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 94 mieszkańców. Osada wchodzi w skład sołectwa Białogórzyno, najbardziej na północ położona miejscowość gminy.
Geografia.
Osada leży ok. 2 km na północ od Białogórzyna, ok. 300 m od rzeki Radew.
Historia.
W połowie XIX wieku Białogórzynko należało do majątku Białogórzyno. W początkach XX wieku folwark wyodrębniono jak samodzielny majątek. W 1928 r. należał do Roberta Harmela.
Zabytki i ciekawe miejsca.
Na zabudowania folwarczne składa się:
Stopień wodny, który ma za zadanie spowolnić bieg rzeki Radew.
Gospodarka.
Na rzece Radwi zlokalizowana jest hodowla pstrąga. 
Komunikacja.
Najbliższy przystanek komunikacji autobusowej znajduje się w Stajkowie.

</doc>
<doc id="873984" url="https://pl.wikipedia.org/wiki?curid=873984" title="Leśniki (województwo zachodniopomorskie)">
Leśniki (województwo zachodniopomorskie)

Leśniki – osada w Polsce położona w województwie zachodniopomorskim, w powiecie białogardzkim, w gminie Białogard. W roku 2007 osada liczyła 7 mieszkańców. Osada wchodzi w skład sołectwa Pustkowo.
Geografia.
Osada leży ok. 1,5 km na zachód od Pustkowa
Komunikacja.
Najbliższy przystanek komunikacji autobusowej znajduje się w Pustkowie.

</doc>
<doc id="873987" url="https://pl.wikipedia.org/wiki?curid=873987" title="Kosmos 6">
Kosmos 6

Kosmos 6 – radziecki satelita technologiczny typu DS-P1; oficjalnie wysłany w celu badania zewnętrznych warstw ziemskiej atmosfery, promieniowania kosmicznego i rozwoju podzespołów statków kosmicznych; rzeczywiste przeznaczenie statku było najprawdopodobniej związane z testami radarowymi dla armii ZSRR i próbami z rakietami balistycznymi.

</doc>
<doc id="873988" url="https://pl.wikipedia.org/wiki?curid=873988" title="Liskowo (powiat białogardzki)">
Liskowo (powiat białogardzki)

Liskowo (niem. "Grünhof") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 6 mieszkańców. Osada wchodzi w skład sołectwa Góry.
Geografia.
Osada leży ok. 1,5 km na wschód od Gór, ok. 1 km na zachód od drogi wojewódzkiej nr 163, blisko Parsęty.
Komunikacja.
Najbliższy przystanek komunikacji autobusowej znajduje się w Górach.

</doc>
<doc id="873992" url="https://pl.wikipedia.org/wiki?curid=873992" title="Łęczenko">
Łęczenko

Łęczenko (niem. "Lenzen-Wiesenhof") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 13 mieszkańców. Osada wchodzi w skład sołectwa Łęczno.
Geografia.
Osada leży ok. 1 km na północ od Łęczna, przy trasie byłej linii wąskotorowej Białogard – Lepino.
Komunikacja.
Najbliższy przystanek komunikacji autobusowej znajduje się w Łęcznie.

</doc>
<doc id="873994" url="https://pl.wikipedia.org/wiki?curid=873994" title="Łęczynko">
Łęczynko

Łęczynko (niem. "Lenzen-Vorwek") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 33 mieszkańców. Osada wchodzi w skład sołectwa Łęczno.
Geografia.
Osada leży ok. 3 km na północ od Łęczna, przy drodze między Białogardem a Stanominem.
Komunikacja.
W osadzie znajduje się przystanek komunikacji autobusowej.

</doc>
<doc id="873995" url="https://pl.wikipedia.org/wiki?curid=873995" title="Pustkówko">
Pustkówko

Pustkówko – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 16 mieszkańców. Osada wchodzi w skład sołectwa Pustkowo.
Geografia.
Osada leży ok. 1 km na południowy zachód od Pustkowa, w pobliżu linii kolejowej nr 202.
Komunikacja.
Najbliższy przystanek komunikacji autobusowej znajduje się w Pustkowie.

</doc>
<doc id="873996" url="https://pl.wikipedia.org/wiki?curid=873996" title="HMS Audacious (1912)">
HMS Audacious (1912)

HMS Audacious – brytyjski pancernik z okresu I wojny światowej, jeden z czterech okrętów typu "King George V". Wprowadzony do służby w Royal Navy w październiku 1913 roku, zatonął w wyniku eksplozji niemieckiej miny morskiej niemal równo rok później, 27 października 1914 roku.
Historia.
Stępkę pod HMS „Audacious” położono w lutym 1911 roku w stoczni Cammel Laird w Birkenhead. Okręt wodowano 14 września 1912 roku, a wejście do służby nastąpiło w październiku roku następnego. Po ukończeniu prób morskich pancernik wszedł w skład 2. Eskadry Pancerników (ang.: "2nd Battle Squadron"), wraz z pozostałymi jednostkami swojego typu i czterema zbliżonego typu "Orion".
W sierpniu 1914 roku, w związku z narastającym napięciem międzynarodowym i w konsekwencji wybuchem I wojny światowej, nastąpiła reorganizacja Royal Navy. Jej najpoważniejszym związkiem operacyjnym stała się Grand Fleet, dowodzona przez admirała Johna Jellicoe i skupiająca wszystkie nowoczesne brytyjskie pancerniki. Jej wojenną bazą miało być kotwicowisko w Scapa Flow na Orkadach. Jednak, wobec zauważalnego zagrożenia ze strony niemieckich okrętów podwodnych (8 sierpnia „Audacious” i dwa inne pancerniki zostały nieskutecznie zaatakowane przez U-13), admirał Jellicoe podjął decyzję o przesunięciu większości dużych okrętów na bezpieczniejsze wody wokół Irlandii. Wybrane na nowe kotwicowisko Lough Swilly pozostawało poza zasięgiem U-Bootów.
27 października 1914 roku trzy pancerniki typu "King George V": HMS „Audacious”, „King George V” i „Ajax” wyszły w morze, aby uczestniczyć w przewidzianych na ten dzień ćwiczeniach artyleryjskich. Około godziny 8.45 przy lewej burcie „Audacious”, w rejonie maszynowni, wybuchła niewielka mina morska (86-kilogramowy ładunek wybuchowy), pochodząca z nierozpoznanej zagrody minowej, postawionej pięć dni wcześniej przez niemiecki krążownik pomocniczy SMS „Berlin”. Początkowo dowódca pancernika, komandor Cecil F. Dampier uznał, że okręt został trafiony nieprzyjacielską torpedą. Na pozostałych pancernikach eskadry ogłoszono alarm przeciwpodwodny i obrano kurs oddalający je od domniemanego zagrożenia i uszkodzonej jednostki.
Wybuch miny zniszczył maszynownię na lewej burcie i spowodował przedostawanie się wody do dwóch pozostałych pomieszczeń turbin. Początkowo okręt, pomimo dużego przechyłu na lewą burtę i złego stanu morza, kierował się o własnych siłach w stronę Lough Swilly, ale po około półtorej godzinie od eksplozji załoga siłowni została zmuszona przez napływającą wodę do opuszczenia stanowisk. Silnie przegłębiony na rufę okręt został unieruchomiony, a po kolejnej godzinie utracił również zasilanie elektryczne, co uniemożliwiło próby wypompowania wody z kadłuba. Wczesnym popołudniem do pancernika podszedł krążownik lekki HMS „Liverpool” i mniejsze jednostki, przejmując większość załogi. Na „Audacious” pozostały jedynie drużyny awaryjne, złożone w znacznej części z ochotników. „Liverpool” i przybyły wkrótce na miejsce transatlantyk „Olympic” próbowały rozpocząć holowanie pancernika, ale uniemożliwił to zły stan morza i niestabilność unieruchomionego okrętu. Dalszą akcję ratunkową uniemożliwiły zapadające ciemności. Około godziny 18.15 z pokładu „Audacious” zeszli ostatni ochotnicy. Około 20.45 opuszczony okręt przewrócił się do góry stępką, zaś w kilkanaście minut później został zniszczony eksplozją, wywołaną prawdopodobnie przez wybuch pocisków w komorach amunicyjnych. Odłamek rozerwanego eksplozją pancerza ranił śmiertelnie jednego z marynarzy na HMS „Liverpool”, który był jedyną ofiarą zdarzenia.
Pierwszy, lakoniczny komunikat Admiralicja ogłosiła dopiero w 1918 roku, nie wgłębiając się jednak zbytnio w przyczyny zatopienia okrętu. Nigdy też nie podano sprawcy zatopienia pancernika, nie można było więc wykluczyć ataku torpedowego. Pomimo to wiadomości o katastrofie trafiły do opinii publicznej za pośrednictwem pasażerów „Olympica”, z których część miała ze sobą aparaty fotograficzne. W prasie warszawskiej lapidarny komunikat Admiralicji został opublikowany 18 listopada 1918 roku. W komunikacie podano datę zatonięcia pancernika (27 października), lecz nie podano, że zdarzenie miało miejsce cztery lata wcześniej.
Opis konstrukcji.
HMS „Audacious” był nowoczesnym drednotem, o całkowitej długości kadłuba wynoszącej 182,1 m, szerokości maksymalnej 27,1 m i średnim zanurzeniu 8,7 m. Napęd okrętu stanowiły dwa zespoły turbin parowych Parsonsa, umieszczonych w trzech osobnych maszynowniach: turbiny wysokiego ciśnienia w zewnętrznych, zaś obie turbiny niskiego ciśnienia w jednej centralnej. Poruszały one bezpośrednio cztery wały napędowe. Parę do turbin dostarczało 16 kotłów typu Yarrow, z których część była przystosowana do opalania paliwem płynnym. Łączna moc turbin wynosiła 31 000 shp, prędkość maksymalna 21 węzłów.
Uzbrojenie pancernika składało się z dziesięciu dział kal. 343 mm, umieszczonych w pięciu pancernych wieżach artyleryjskich: po dwóch na dziobie i rufie, w superpozycjach i jednej na śródokręciu, oraz 16 dział kal. 102 mm w kazamatach burtowych. Ponadto okręt posiadał trzy podwodne wyrzutnie torpedowe kal. 533 mm, dwie na dziobie, jedną w części rufowej.

</doc>
<doc id="873997" url="https://pl.wikipedia.org/wiki?curid=873997" title="Stajkowo">
Stajkowo

2 miejscowości w Polsce:

</doc>
<doc id="873999" url="https://pl.wikipedia.org/wiki?curid=873999" title="Śledziennica">
Śledziennica

Śledziennica ("Chrysosplenium" L.) – rodzaj roślin należący do rodziny skalnicowatych. Obejmuje od ok. 60 do ponad 70 gatunków. Największa liczba gatunków występuje w Japonii i w Chinach (w Chinach 35 gatunków, w tym 20 endemitów). Nieliczne gatunki rosną w Europie, Ameryce Północnej oraz na południowym krańcu Ameryki Południowej. W Polsce rosną dwa gatunki – śledziennica naprzeciwlistna ("C. oppositifolium") i śledziennica skrętolistna ("C. alternifolium").
Rośliny te zasiedlają wilgotne miejsca przy strumieniach oraz mszyste lasy. Europejskie gatunki należą do pierwszych roślin kwitnących wczesną wiosną. Niewielkie znaczenie ma jeden z chińskich gatunków – bardziej okazały "C. davidianum" rzadko uprawiany jako roślina ozdobna. Rodzajowa nazwa naukowa pochodzi od greckich słów "chrysos" i "splenos" oznaczających złoto i śledzionę. Pierwszy wyraz nawiązuje do barwy górnych liści i kwiatów, drugi do zastosowań medycznych.
Systematyka.
Rodzaj tradycyjnie dzielony był na dwie grupy gatunków ulistnionych naprzeciw- i skrętolegle. Podział taki znajduje potwierdzenie w badaniach molekularnych i biochemicznych, wykazujących istotne różnice między tymi grupami. 
Rodzaj "Chrysosplenium" należy do rodziny skalnicowatych ("Saxifragaceae"), która jest rodziną siostrzaną dla agrestowatych ("Grossulariaceae") i wraz z nią należy do rzędu skalnicowców ("Saxifragales") w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Saxifraganae" Reveal, rząd skalnicowce ("Saxifragales" Dumort.), podrząd "Saxifragineae" Engl., rodzina skalnicowate ("Saxifragaceae" Juss.), plemię "Chrysosplenieae" Dumort., rodzaj śledziennica ("Chrysosplenium" L.).

</doc>
<doc id="874000" url="https://pl.wikipedia.org/wiki?curid=874000" title="Chrysosplenium">
Chrysosplenium



</doc>
<doc id="874002" url="https://pl.wikipedia.org/wiki?curid=874002" title="Stajkowo (województwo zachodniopomorskie)">
Stajkowo (województwo zachodniopomorskie)

Stajkowo (niem.: "Krausenkathen") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 55 mieszkańców. Osada wchodzi w skład sołectwa Białogórzyno.
Geografia.
Osada leży ok. 2 km na północny zachód od Białogórzyna, między Nosówkiem i Białogórzynem.
Przyroda.
W okolicy można zaobserwować liczne, okazałe mrowiska. Występują również np. łabędź niemy, krzyżówka, daniel, dzik, jeleń.
Komunikacja.
W osadzie znajduje się przystanek komunikacji autobusowej, najbliższa stacja kolejowa znajduje się w Nosówku (500 m).

</doc>
<doc id="874003" url="https://pl.wikipedia.org/wiki?curid=874003" title="Nagroda Star Screen dla Najlepszego Filmu">
Nagroda Star Screen dla Najlepszego Filmu

Nagroda Star Screen dla Najlepszego Filmu to indyjska nagroda filmowa przyznawana przez jury składające się z osobistości świata filmowego. Nazwiska zwycięzców są ogłaszane co roku w styczniu.

</doc>
<doc id="874004" url="https://pl.wikipedia.org/wiki?curid=874004" title="Śledziennica naprzemianlistna">
Śledziennica naprzemianlistna



</doc>
<doc id="874005" url="https://pl.wikipedia.org/wiki?curid=874005" title="Strzelec (osada)">
Strzelec (osada)

Strzelec (niem.: "Fier") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 31 mieszkańców. Osada wchodzi w skład sołectwa Pustkowo.
Geografia.
Osada leży ok. 1 km na północny zachód od Pustkowa, w pobliżu linii kolejowej nr 202.
Komunikacja.
Najbliższy przystanek komunikacji autobusowej znajduje się w Pustkowie.

</doc>
<doc id="874009" url="https://pl.wikipedia.org/wiki?curid=874009" title="Tarpnowo">
Tarpnowo

Tarpnowo (niem.: "Tarpenow") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. Osada wchodzi w skład sołectwa Czarnowęsy, jest jedną z najmniejszych w gminie.
Geografia.
Osada leży ok. 2,5 km na północny zachód od miejscowości Czarnowęsy.
Komunikacja.
Najbliższa stacja kolejowa znajduje się w Czarnowęsach (ok. 1 km).

</doc>
<doc id="874010" url="https://pl.wikipedia.org/wiki?curid=874010" title="Trzebiele">
Trzebiele

2 miejscowości w Polsce:

</doc>
<doc id="874011" url="https://pl.wikipedia.org/wiki?curid=874011" title="Butanol">
Butanol

Butanol, alkohol butylowy, – organiczny związek chemiczny z grupy alkoholi. Jest używany głównie jako rozpuszczalnik oraz produkt przejściowy w reakcjach chemicznych, rozważa się jego stosowanie jako paliwa.
Izomery.
Butanol może występować w czterech formach izomerycznych. Nazwa „butanol” (lub „alkohol butylowy”) nie jest jednoznaczna, odnosi się jednak zazwyczaj do "n"-butanolu (1-butanolu), czyli związku, w którym grupa hydroksylowa przyłączona jest do skrajnego atomu węgla prostego łańcucha czterowęglowego: CH3CH2CH2CH2OH. Ten sam łańcuch połączony z grupą hydroksylową przez wiązanie z jednym z wewnętrznych atomów węgla nosi nazwę "sec"-butanol (2-butanol) i występuje w postaci dwóch enancjomerów. Izomer o rozgałęzionym szkielecie węglowym z grupą hydroksylową powiązaną z zewnętrznym atomem węgla to izobutanol (2-metylo-1-propanol), natomiast rozgałęziony izomer z grupą hydroksylową powiązaną z wewnętrznym atomem węgla to "tert"-butanol ("t"-butanol, 2-metylo-2-propanol).
"n"-Butanol jest gorzej rozpuszczalny w wodzie niż etanol i lepiej niż cięższe alkohole (o większej ilości atomów węgla). Jest tak, ponieważ alkohole zawierają z jednej strony polarną grupę hydroksylową, zwiększającą rozpuszczalność w wodzie, z drugiej hydrofobowy łańcuch alkilowy, który tę rozpuszczalność pogarsza. Metanol, etanol i propanol są dobrze rozpuszczalne w wodzie, gdyż przeważa tam wpływ struktury polarnej, natomiast butanol jest słabo rozpuszczalny, gdyż oba czynniki są w równowadze. Podobnie jak większość alkoholi, butanol jest szkodliwy.
Izomery butanolu mają mocno zróżnicowane temperatury krzepnięcia i wrzenia. Także ich rozpuszczalności w wodzie są różne – rosną wraz z rzędowością.
Zastosowania.
Butanol jest stosowany jako rozpuszczalnik w procesach chemicznych oraz przemyśle włókienniczym. Pełni także rolę produktu pośredniego w reakcjach chemicznych. Jest również używany jako rozpuszczalnik do farb, składnik lakierów, olejów hydraulicznych oraz płynów hamulcowych. Na bazie butanolu produkowane są niektóre perfumy. Sole butanolu (butanolany) używane są jako produkt pośredni w reakcjach chemicznych.
Zdolność "n"-butanolu do rozpuszczania pewnej ilości wody wykorzystywana jest do zatężania wodnych roztworów kwasów nukleinowych oraz do ich oczyszczania przez wytrącanie.
Butanol jako paliwo.
Butanol może być wykorzystany jako paliwo dla silników wewnętrznego spalania. Ponieważ jego właściwości zbliżone są do benzyny (patrz tabela), butanol może być użyty w 100% jako zamiennik benzyny bez konieczności modyfikacji silnika.
Porównanie z innymi paliwami:
Produkcja.
Od lat 50. butanol produkowany jest przede wszystkim z paliw kopalnych. Może być produkowany także w drodze fermentacji z biomasy roślinnej (do lat 50. była to główna metoda produkcji butanolu), zazwyczaj słomy, ale również dowolnych innych odpadów roślinnych zawierających węglowodany. Proces ten odbywa się z udziałem bakterii "Clostridium acetobutylicum" i pozwala na uzyskiwanie butanolu o stężeniu do 7%. W ciągu ostatnich kilkudziesięciu lat odkryto także inne bakterie zdolne do wydajnej produkcji butanolu (np. "C. beijerinckii, C. aurantibutyricum" i "C. butylicum"). Prowadzone są badania nad uzyskaniem szczepów produkujących butanol w większym stężeniu (ponad 9%), umożliwiającym samoczynne rozdzielanie się butanolu od fazy wodnej w trakcie fermentacji. Butanol uzyskany na drodze fermentacji biomasy nazywany jest biobutanolem, a ustawa o biopaliwach nie ogranicza jego rozproszonej produkcji.
Rozważana jest także produkcja butanolu z etanolu przez elektrolizę:

</doc>
<doc id="874015" url="https://pl.wikipedia.org/wiki?curid=874015" title="N-butanol">
N-butanol



</doc>
<doc id="874016" url="https://pl.wikipedia.org/wiki?curid=874016" title="Nagroda Star Screen dla Najlepszej Aktorki">
Nagroda Star Screen dla Najlepszej Aktorki

Nagroda Star Screen dla Najlepszej Aktorki – indyjska nagroda filmowa przyznawana przez jury składające się z osobistości świata filmowego. Nazwiska zwycięzców są ogłaszane co roku w styczniu. Pierwszą nagrodzona aktorka była Madhuri Dixit, ona też otrzymała tę nagrodę najczęściej (trzykrotnie).

</doc>
<doc id="874017" url="https://pl.wikipedia.org/wiki?curid=874017" title="Trzebiele (powiat białogardzki)">
Trzebiele (powiat białogardzki)

Trzebiele (niem. "Komet") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2006 osada liczyła 50 mieszkańców. Osada wchodzi w skład sołectwa Redlino.
Geografia.
Osada leży ok. 1 km na północny zachód od Białogardu, przy drodze wojewódzkiej nr 163.
Zabytki i ciekawe miejsca.
Przy drodze stoi kapliczka wykonana przez byłego mieszkańca miejscowości jak wotum wdzięczności.
Komunikacja.
W osadzie znajduje się przystanek komunikacji autobusowej.

</doc>
<doc id="874018" url="https://pl.wikipedia.org/wiki?curid=874018" title="Wyspy Kiriwina">
Wyspy Kiriwina



</doc>
<doc id="874019" url="https://pl.wikipedia.org/wiki?curid=874019" title="Wronie Gniazdo">
Wronie Gniazdo

Wronie Gniazdo (niem. "Krähenkrug") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 8 mieszkańców. Osada wchodzi w skład sołectwa Białogórzyno.
Geografia.
Osada leży ok. 1,5 km na południowy wschód od Białogórzyna, nad rzeką Radew.
Zabytki i ciekawe miejsca.
Stanowiska grodziska wyżynnego, datowane na IX – X wiek, osiedle obronne Słowian z okresu wczesnego średniowiecza.
Przy ujściu rzeki Chotli do Radwi znajduje się punkt widokowy.
Komunikacja.
Najbliższy przystanek komunikacji autobusowej znajduje się w Białogórzynie.

</doc>
<doc id="874020" url="https://pl.wikipedia.org/wiki?curid=874020" title="Anton Ondruš">
Anton Ondruš

Anton Ondruš, (ur. 27 marca 1950 w Solčanach), były czechosłowacki piłkarz, występujący na pozycji stopera. Jego atrybuty fizyczne z czasów, kiedy grał w piłkę nożną, wynosiły 189 cm i 75 kg.
Karierę zaczynał w zespole Slovan Bratysława w roku 1970. Wraz z bratysławskim zespołem wywalczył mistrzostwo Czechosłowacji w 1974 i 1975 oraz w latach 1974 i 1976 Puchar Słowacji. W roku 1978 przeszedł do Dukli Bańska Bystrzyca, z którego już po pół roku wrócił do Slovana. W 1981 Ondruš wyjechał do Belgii, gdzie grał w zespole Club Brugge do roku 1982, kiedy to wybrał grę w francuskiej drużynie CS Thonon-les-Bains. W tej drużynie pełnił też funkcję grającego trenera. Ostatnim klubem Antona był szwajcarski FC Biel-Bienne, gdzie grał w latach 1987-1989.
W reprezentacji Czechosłowacji wystąpił 58 razy, zdobywając 9 goli. Większość z tych goli zdobył głową, wykorzystując swój wysoki wzrost w walkach o górne piłki. Wraz z Czechosłowacją wywalczył złoto na Euro 1976 w Jugosławii, gdzie Ondruš odegrał wielką rolę zdobywając gola w półfinałowym spotkaniu z Holandią (strzelił także również gola samobójczego, nie miał on jednak znaczenia, bowiem Czechosłowacja wygrała 3:1) oraz wykorzystując rzut karny w serii jedenastek w finale z RFN. Drugim jego sukcesem było także wywalczenia brązu na Euro 1980 we Włoszech, gdzie w meczu o trzecie miejsce Czechosłowacja pokonała gospodarzy po serii rzutów karnych 9:8. Jednym ze strzelców jedenastek był właśnie Ondruš, który pokonał Dino Zoffa.

</doc>
<doc id="874022" url="https://pl.wikipedia.org/wiki?curid=874022" title="Ząbki (województwo zachodniopomorskie)">
Ząbki (województwo zachodniopomorskie)

Ząbki (niem. "Neuendorf") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 4 mieszkańców. Osada wchodzi w skład sołectwa Pustkowo, jest jedną z najmniejszych w gminie.
Geografia.
Osada leży ok. 3 km na północny zachód od Pustkowa.
Komunikacja.
Najbliższy przystanek komunikacji autobusowej znajduje się w miejscowości Żelimucha.

</doc>
<doc id="874024" url="https://pl.wikipedia.org/wiki?curid=874024" title="Bitwa pod Nebovidami">
Bitwa pod Nebovidami

Bitwa pod Nebovidami – starcie zbrojne, które miało miejsce 6 stycznia 1422 roku podczas drugiej krucjaty w okresie wojen husyckich.
Wojska husyckie dowodzone przez Jana Žižkę zaskoczyły stojące w pobliżu wsi Nebovidy kilkutysięczne oddziały węgierskie. Wspierający Zygmunta Luksemburczyka Węgrzy, pomimo początkowego oporu nie zdołali uformować szyku i zostali rozbici, ponosząc przy tym ciężkie straty.

</doc>
<doc id="874025" url="https://pl.wikipedia.org/wiki?curid=874025" title="Lis z wyspy Cozumel">
Lis z wyspy Cozumel

Lis Cozumel ("Urocyon" sp. nov., ang. "Cozumel Fox") – niesklasyfikowany i nieopisany przedstawiciel rodziny psowatych. Zamieszkuje niewielką wyspę Cozumel u wybrzeży Meksyku. Podobny do mniejszego urocjona wyspowego. Lis Cozumel jest karłowatą wersją urocjona wirginijskiego (o 1/4 mniejszą), która wyewoluowała w izolacji co najmniej 13 tys. lat temu. Gatunek bliski wymarcia, ostatnimi laty nie widuje się osobników tego gatunku co może świadczyć o jego wygaśnięciu. Analizy anatomiczne kości znalezionych na Cozumel potwierdzają odrębność Lisa z Cozumel od pozostałych populacji lisa wirginijskiego i pozwalają ocenić stan populacji jako odrębną jednostkę specjacyjną noszącą status osobnego gatunku.

</doc>
<doc id="874026" url="https://pl.wikipedia.org/wiki?curid=874026" title="Anton Ondrus">
Anton Ondrus



</doc>
<doc id="874027" url="https://pl.wikipedia.org/wiki?curid=874027" title="Żabiniec (województwo zachodniopomorskie)">
Żabiniec (województwo zachodniopomorskie)

Żabiniec (niem. "Wiesenhof") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 19 mieszkańców. Osada wchodzi w skład sołectwa Łęczno.
Geografia.
Osada leży ok. 2,5 km na północny wschód od Łęczna, w pobliżu drogi Białogard - Stanomino.
Gospodarka.
W Żabińcu występuje naturalny wypływ zasolonych wód podziemnych.
Komunikacja.
W osadzie znajduje się przystanek komunikacji autobusowej.

</doc>
<doc id="874034" url="https://pl.wikipedia.org/wiki?curid=874034" title="Piwnica pod baranami">
Piwnica pod baranami



</doc>
<doc id="874037" url="https://pl.wikipedia.org/wiki?curid=874037" title="Ukraina Prawobrzeżna">
Ukraina Prawobrzeżna

Ukraina Prawobrzeżna (Prawobrzeże) (ukr. "Правобережна Україна") – kraina historyczna, część Ukrainy Naddnieprzańskiej położona na prawym (zachodnim) brzegu Dniepru.
Ukraina Prawobrzeżna graniczy z Wołyniem i Podolem na zachodzie, Polesiem na północy, Ukrainą Lewobrzeżną na wschodzie i Zaporożem na południu.
Wraz z Ukrainą Lewobrzeżną i Zaporożem współtworzy historyczny region Ukrainy.
Historia.
Termin "Ukraina Prawobrzeżna" pojawił się w dokumentach Rzeczypospolitej w II poł. XVII wieku. Po rozejmie andruszowskim 1667 Prawobrzeże (z wyjątkiem Kijowa i okolic, który miał wrócić do Rzeczypospolitej w roku 1669 – Rosja nie wykonała postanowień rozejmu w tym zakresie) pozostało przy Rzeczypospolitej, co zostało potwierdzone traktatem Grzymułtowskiego w 1686, w którym ostatecznie Rzeczpospolita scedowała na rzecz Carstwa Rosyjskiego Kijów z okręgiem.
Wskutek pokoju w Buczaczu Prawobrzeże zostało podzielone na dwie części: województwo bracławskie i południowa część województwa kijowskiego znajdowały się pod władzą hetmana Ukrainy Prawobrzeżnej Petra Doroszenki, jako wasala Imperium Osmańskiego, północna część pozostała przy Koronie.
Po traktacie w Bachczysaraju (1681) granica pomiędzy Carstwem Rosyjskim a Imperium Osmańskim została ustalona na Dnieprze (z tym że Kijów pozostawał we władaniu Rosji), a województwo bracławskie, południowa część województwa kijowskiego i województwo podolskie przeszły pod władanie Turcji.
Po wojnie polsko tureckiej i traktacie karłowickim (1699) turecka część Prawobrzeża powróciła w granice Rzeczypospolitej do II rozbioru (1793), kiedy to całe przeszło pod panowanie Imperium Rosyjskiego, pozostając w jego składzie do obalenia caratu.

</doc>
<doc id="874045" url="https://pl.wikipedia.org/wiki?curid=874045" title="Bitwa pod Habrem">
Bitwa pod Habrem

Bitwa pod Habrem – starcie zbrojne, które miało miejsce 8 stycznia 1422 roku podczas drugiej krucjaty w okresie wojen husyckich.
Po zwycięstwie pod Nebovidami wojska husyckie ruszyły w kierunku Kutnej Hory. Zygmunt Luksemburczyk, którego większość sił była już na leżach zimowych, postanowił natychmiast ewakuować się z zagrożonego miasta. Siły, które Luksemburczyk zdążył zebrać, połączyły się z większością Węgrów dowodzonych przez Pippo Spano i 8 stycznia postanowiły stawić opór ścigającym je husytom zajmując pozycje na wzniesieniu koło wsi Habry. Pierwsi stawili opór Węgrzy, stojący na froncie katolickiej armii, jednak szybko zostali rozbici. Uciekający Węgrzy zmieszali szyki reszty wojsk Luksemburczyka, ułatwiając w ten sposób husytom złamanie wojsk katolickich, które rzuciły się do ucieczki. Pogrom armii niemiecko-węgierskiej był całkowity, a jej straty szacuje się na 2 000 do 12 000 ludzi, przy czym najwięcej ucierpiała piechota. Husyci kontynuowali pościg za pobitą armią do Niemieckiego Brodu.

</doc>
<doc id="874048" url="https://pl.wikipedia.org/wiki?curid=874048" title="Dwa dni w raju">
Dwa dni w raju

Dwa dni w raju – polska czarno-biała komedia omyłek z 1936 roku w reżyserii Leona Trystana.

</doc>
<doc id="874052" url="https://pl.wikipedia.org/wiki?curid=874052" title="Sawin z Hermopolis">
Sawin z Hermopolis

Sawin z Hermopolis, cs. "Muczenik Sawin" (ur. ?, zm. 287) – męczennik chrześcijański i święty Kościoła prawosławnego.
Hagiografia.
Był chrześcijańskim rządcą Hermopolis w Egipcie. Gdy za cesarza Dioklecjana (284-305) rozgorzały prześladowania chrześcijan, Sawin pozostawił swój urząd i wraz z innymi ukrył się w pewnej wsi.
Poszukujący chrześcijan rycerze od pewnego zdrajcy dowiedzieli się, gdzie przebywają wyznawcy Chrystusa. Legenda przekazuje, że zdrajcą okazał się człowiek, którego święty wspomagał finansowo i którego żywił. Miał wskazać miejsce pobytu chrześcijan za dwie złote monety. Wszystkich pojmano (według legendy było ich sześciu). Sawina poddano torturom, a gdy nie doprowadziły one do wyrzeczenia się Pana, utopiono go w Nilu. Miało to miejsce w 287 roku.
Dla odróżnienia od innego męczennika o imieniu Sawin, który poniósł śmierć w Rzymie, omawiany zwany jest "Sawinem z Hermopolis".
Dzień obchodów.
Cerkiew prawosławna wspomina świętego dwukrotnie: 13/26 marca i 16/29 marca, tj. 26 i 29 marca według kalendarza gregoriańskiego.
Ikonografia.
W ikonografii święty przedstawiany jest jako młody mężczyzna bez zarostu lub z krótką, jasnokasztanową brodą. Ubrany jest w tradycyjne rzymskie szaty. W prawej dłoni (lub obu dłoniach) trzyma krzyż.

</doc>
<doc id="874054" url="https://pl.wikipedia.org/wiki?curid=874054" title="Święty Sawin">
Święty Sawin



</doc>
<doc id="874056" url="https://pl.wikipedia.org/wiki?curid=874056" title="Ja płonę">
Ja płonę



</doc>
<doc id="874062" url="https://pl.wikipedia.org/wiki?curid=874062" title="Salvator Mundi">
Salvator Mundi

Salvator Mundi (łac. „Zbawiciel Świata”) – w ikonografii tradycyjne przedstawienie Jezusa Chrystusa, który w lewej ręce trzyma jabłko królewskie zaś prawą błogosławi. W późniejszych epokach jabłko było niekiedy zastępowane globem uwieńczonym krzyżem. Wizerunek "Salvator Mundi" spotyka się zarówno w formach malarskich jak i rzeźbiarskich. Postać Jezusa stoi lub siedzi na tronie.
Przykłady.
Przedstawienie "Salvator Mundi" znajduje się również w herbie Wilstermarsch

</doc>
<doc id="874068" url="https://pl.wikipedia.org/wiki?curid=874068" title="Grupa „Sok”">
Grupa „Sok”

"Sok" (ros. "«Сок»") - rosyjska grupa finansowo-przemysłowa z główną siedzibą w Samarze. Nazwa pochodzi od rzeki w obwodzie samarskim. Grupa "Sok" została założona w 1994 roku. W ciągu kilku lat grupa "Sok" stała się największym partnerem i dostawcą podzespołów "AvtoVAZa". Rząd osób, związanych z "Sokiem", wchodził w skład kierownictwa zakładów samochodowych. Prezydentem grupy jest Aleksiej Sawczenkow, głównym beneficjentem Jurij Kaczmazow.
Grupa kontrolowała m.in. zakłady motoryzacyjne IżAwto ("ИЖ-Авто") w Iżewsku, RosLada ("РосЛада") w Syzraniu (montujący samochody Łada) oraz VAZinterServis ("ВАЗинтерСервис"). Należało do niej także przedsiębiorstwo budowy mostów OAO Wołgomost.
W 2009 roku grupa sprzedała zakłady IżAwto, a do 2011 roku sprzedała także większość innych aktywów, w tym Wołgomost. Kierownictwo grupy stanęło w 2011 roku pod zarzutami popełnienie przestępstwa w postaci doprowadzenia do upadłości zakładów IżAwto.

</doc>
<doc id="874076" url="https://pl.wikipedia.org/wiki?curid=874076" title="Aleksander Szabałow">
Aleksander Szabałow

Aleksander Szabałow, łot. Aleksandrs Šabalovs, ang. Alexander Shabalov (ur. 12 września 1967 w Rydze) – amerykański szachista pochodzenia łotewskiego, arcymistrz od 1991 roku.
Kariera szachowa.
Byłe jednym z uczniów Michaiła Tala. Na początku lat 90. wyemigrował do Stanów Zjednoczonych i od roku 1993 reprezentuje barwy tego kraju. Jest czterokrotnym mistrzem USA, złote medale zdobywał w latach: 1993 (wraz z Aleksiejem Jermolińskim), 2000 (wraz z Joelem Benjaminem i Yasserem Seirawanem), 2003/2004 oraz 2007. W roku 1993 zwyciężył w otwartym turnieju "U.S. Open" w Nowym Jorku, natomiast w 1999 – "MK Cafe" w Koszalinie. W 2001 podzielił I lokatę (wraz z Władimirem Akopianem, Władimirem Bakłanem i Michałem Krasenkowem) w Bad Wiessee. Wziął również udział mistrzostwach świata rozegranych systemem pucharowym w Moskwie, awansując do II rundy (przegrał w niej z Aleksandrem Chalifmanem). W 2002 podzielił I lokaty w otwartych turniejach w Qingdao oraz "Aerofłot Open" w Moskwie. W 2003 triumfował w Los Angeles oraz podzielił I miejsce w Curaçao. W 2005 zwyciężył (wraz z Aleksandrem Areszczenko) w Port Erin, natomiast w 2006 (wraz z Steliosem Halkiasem) w Bad Wiessee. W 2009 zwyciężył w rozegranych w São Paulo mistrzostwach Ameryki, był również dwukrotnym brązowym medalistą tych rozgrywek (Mar del Plata 2012, Pipa 2014).
W latach 1992–2004 pięciokrotnie wystąpił na szachowych olimpiadach (w 1992 w barwach Łotwy, pozostałe – w barwach Stanów Zjednoczonych). Na swoim koncie posiada srebrny medal, który zdobył wraz z drużyną na olimpiadzie w Eliście w 1998 roku.
Szabałow znany jest z wyjątkowo ostrej i dynamicznej gry, za wszelką cenę dążąc do komplikacji. Jak sam twierdzi „jeśli pozycja po moim posunięciu staje się jeszcze bardziej skomplikowana, oznacza to, iż wszystko zmierza w dobrym kierunku”. Arcymistrz Nick de Firmian, komentując jedną z jego partii stwierdził, iż pozycja jest tak szalona, że tylko Szabałow i "Fritz" (jeden z najsilniejszych na świecie komputerowych programów szachowych) są w stanie dobrze ją rozegrać”.
Najwyższy ranking w dotychczasowej karierze osiągnął 1 lipca 2007, z wynikiem 2637 punktów zajmował wówczas 81. miejsce na światowej liście FIDE, jednocześnie zajmując 4. miejsce wśród amerykańskich szachistów.

</doc>
<doc id="874077" url="https://pl.wikipedia.org/wiki?curid=874077" title="Jan van Deinsen">
Jan van Deinsen

Jan van Deinsen (ur. 19 czerwca 1953 w Tiel) – holenderski piłkarz, grający na pozycji lewego pomocnika.
Kariera klubowa.
Pierwszym klubem w karierze van Deinsena był NEC Nijmegen. W jego barwach zadebiutował w 1971 roku w Eredivisie i wówczas dość udanie wprowadził się do zespołu jako 18-letni pomocnik. W pierwszym składzie występował już w następnym sezonie i doszedł z NEC do finału Pucharu Holandii, w którym jednak zespół z Nijmegen przegrał 0:2 z NAC Breda. W 1974 roku po spadku NEC do Eerstedivisie, van Deinsen przeszedł do Go Ahead Eagles. Tam spędził 2 sezony i grał w podstawowym składzie, a udany był dla niego zwłaszcza sezon 1975/1976, w którym zdobył 5 goli ligowych.
W 1976 roku van Deinsen przeszedł do Feyenoordu. W tym czasie Feyenoord nie osiągał już takich sukcesów jak wcześniej i pierwszym poważniejszym osiągnięciem van Deinsena w tym klubie było wicemistrzostwo Holandii w 1979 roku. Rok później, czyli w 1980 roku, Feyenoord z Janem na lewym skrzydle wywalczył pierwszy od 11 lat Puchar Holandii. Przez kolejne lata van Deinsen nadal był podstawowym zawodnikiem klubu z Rotterdamu, ale kolejne sukcesy nadeszły przy końcu jego kariery – w 1983 został ponownie wicemistrzem, a w 1984 mistrzem kraju, ale tylko symbolicznym, gdyż z powodu ciężkiej kontuzji ścięgna Achillesa musiał zakończyć piłkarską karierę w wieku niespełna 31 lat.
Kariera reprezentacyjna.
W 1976 roku van Deinsen został powołany do reprezentacji Holandii na mistrzostwa Europy w Jugosławii, nie mając jeszcze na koncie debiutu w reprezentacji. Był jednak tylko rezerwowym i nie zagrał żadnego meczu. Z Holandią doszedł do półfinału i wywalczył symboliczny brązowy medal za 3. miejsce. W kadrze zadebiutował dopiero 4 lata później, 10 września 1980 w przegranym 1:2 wyjazdowym meczu z Irlandią. Był to zarazem jego jedyny mecz w kadrze Holandii.
Kariera trenerska.
Po zakończeniu kariery piłkarskiej van Deinsen został trenerem. Szkolił między innymi drużynę TOP Oss, a następnie był asystentem trenera SBV Vitesse. Natomiast od lipca 2006 jest asystentem selekcjonera reprezentacji Trynidadu i Tobago, Wima Rijsbergena.

</doc>
<doc id="874078" url="https://pl.wikipedia.org/wiki?curid=874078" title="Syjamczycy">
Syjamczycy



</doc>
<doc id="874080" url="https://pl.wikipedia.org/wiki?curid=874080" title="Tajlandczycy">
Tajlandczycy



</doc>
<doc id="874081" url="https://pl.wikipedia.org/wiki?curid=874081" title="Peterborough United F.C.">
Peterborough United F.C.

Peterborough United Football Club – angielski klub piłkarski z Peterborough, który utworzony został w 1934 roku. W Football League 'The Posh' zadebiutowali w roku 1960. Obecnie klub występuje w rozgrywkach w League One.

</doc>
<doc id="874084" url="https://pl.wikipedia.org/wiki?curid=874084" title="Janina Guttnerówna">
Janina Guttnerówna

Janina Guttnerówna, właściwie Janina Guttner-Pręgowska, (ur. w 1934 roku w Puławach) – polska śpiewaczka, aktorka.
Jej rodzicami byli Kazimierz Guttner (1897-1935), Naczelnik Urzędu Skarbowego w Puławach i Tamara z Müllerów (1906-1997) pochodząca z Kurlandii. Jest prawnuczką powstańca styczniowego Michała Guttnera. Jest wdową po Czesławie Pręgowskim (zm. 2001), aktorze.
Po zdaniu matury w Gimnazjum Sióstr Urszulanek w Lublinie studiowała pedagogikę na Katolickim Uniwersytecie Lubelskim, który ukończyła po napisaniu pracy magisterskiej dotyczącej psychologii wychowawczej. Już w trakcie studiów rozwijała swój warsztat wokalny pobierając prywatne lekcje śpiewu. Jako śpiewaczka pracowała na scenach muzycznych w Lublinie, Łodzi i Gdyni. W 1965 roku związała się na stałe z Teatrze Muzycznym w Poznaniu i jako primadonna występowała tam przez 25 lat. Była także (przez 9 sezonów) związana z Operą w Bydgoszczy.
Brała udział w ponad 90 premierach (ponad 40 w Teatrze Muzycznym w Poznaniu). W tym między innymi „Piękna Helena”, „Kraina uśmiechu”, „Miłość cygańska”, „Wesoła wdówka”, „Paganini”, „Cecylia Valdes”, „Wiktoria i jej huzar”, „Księżniczka czardasza”, i „Hello Dolly”. Występowała z orkiestrami pod dyrekcją Stefana Rachonia, Henryka Debicha oraz współpracowała z Bogusławem Kaczyńskim występując między innymi na Festiwalach im. Jana Kiepury w Krynicy-Zdroju.
Nagrodzona została Nagrodą Indywidualną Miasta Poznania, Krzyżem Kawalerskim Orderu Odrodzenia Polski, a także otrzymała tytuł najpopularniejszej aktorki Wielkopolski roku 1989.

</doc>
<doc id="874086" url="https://pl.wikipedia.org/wiki?curid=874086" title="Peterborough United">
Peterborough United



</doc>
<doc id="874088" url="https://pl.wikipedia.org/wiki?curid=874088" title="Nowa Grobla (przystanek kolejowy)">
Nowa Grobla (przystanek kolejowy)

Nowa Grobla – przystanek kolejowy w Nowej Grobli, w województwie podkarpackim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="874090" url="https://pl.wikipedia.org/wiki?curid=874090" title="Bink Video">
Bink Video

Bink Video – kontener multimedialny (format plików wideo), a zarazem zestaw własnościowych kodeków obrazu i dźwięku, zaprojektowanych z myślą o intrach gier komputerowych i będących częścią pakietu RAD Video Tools firmy RAD Game Tools. Jest on następcą nadal wykorzystywanego formatu Smacker Video tej samej firmy.

</doc>
<doc id="874096" url="https://pl.wikipedia.org/wiki?curid=874096" title="Mestre Bimba">
Mestre Bimba

Mestre Bimba, właśc. "Manuel dos Reis Machado" (ur. 23 listopada 1900 w Salvador, zm. 5 lutego albo 15 lutego 1974) – mistrz brazylijskiej sztuki walki Capoeira.
Urodził się w dzielnicy "bairro do Engenho Velho", w mieście Salvador (Brazylia), jego rodzicami byli Luiz Cândido Machado i Maria Martinha do Bonfim. Pseudonim "Bimba" został mu nadany przy narodzinach.
Swoją naukę capoeiry rozpoczął w wieku 12 lat, w tamtych czasach capoeira była zakazana przez władze. Jego nauczycielem był kapitan bajańskiej Kompanii Żeglugowej z Estrada das Boiadas (obecnie bairo da Liberdade) w Salvador imieniem Bentinho.
W wieku 18 lat Bimba, który uważał, że capoeira straciła całą swoją skuteczność jako sztuka walki i instrument oporu, stała się folklorystycznym tańcem ograniczonym do dziewięciu technik. To wtedy Bimba rozpoczął pracę nad przywróceniem starych elementów i dodaniem nowych z innej afrykańskiej sztuki walki, batuque, której mistrzem był jego ojciec. Dodawał również ruchy wymyślone przez siebie samego. Takie były początki powstania Capoeira Regional.
W 1928, dzięki pokazowi w pałacu gubernatora stanu Bahía, Juracy Magalhaes, Mestre Bimba odniósł sukces w wykreowaniu capoeiry na wartość kulturową i przekonał władze do zniesienia zakazu jej trenowania.
Mestre Bimba w 1932 założył w Engenho de Brotas w Salvador pierwszą szkołę – Academia-escola de Cultura Regional. Wcześniej capoeirę uprawiano tylko na ulicach. Pomimo tych zmian i niewątpliwego sukcesu, capoeira była wciąż (i jest do dziś) źle postrzegana przez wyższe sfery społeczeństwa. Bimba nadał jednak tej sztuce nowe standardy i walczył o jej akceptację.
Od uczniów wymagał noszenie czystego, białego uniformu, dobrego wykształcenia i wysokiej kultury osobistej. Skutkiem tego na zajęcia do Bimby uczęszczało coraz więcej lekarzy, prawników, polityków; członków wyższej klasy średniej oraz kobiet (wcześniej kobietom nie wolno było uprawiać capoeiry). Dzięki temu Bimba uzyskał jeszcze większe wsparcie i rozgłos.
W 1936 roku Bimba wyzwał do walki przedstawicieli innych sztuk walk, by sprawdzić skuteczność Capoeira Regional w praktyce. Odbyły się 4 walki, walczył przeciw: Vítor Benedito Lopes, Henrique Bahia, José Custódio dos Santos (Zé I) i Américo Ciencia. Wygrał z każdym z nich.
W 1937 roku, po pokazie dla prezydenta Brazylii, Getúlio Dorneles Vargasa, otrzymał certyfikat Ministerstwa Edukacji.
W 1942 roku Mestre Bimba otworzył drugą swoją szkołę przy Terreiro de Jesus na ulicy Pomarańczowej (rua das Laranjeiras, dzisiaj: rua Francisco Muniz Barreto). Szkoła po dziś dzień jest otwarta i prowadzona jego przez ucznia, Mestre Vermelho.
Uczniami Mestre Bimba byli m.in.: dr Joaquim de Araújo Lima (były gubernator of Guaporé), Jaime Tavares, Rui Gouveia, Alberto Barreto, Jaime Machado, Delsimar Cavalvanti, César Sá, Decio Seabra, José Sisnando.
Zawiedziony fałszywymi obietnicami i brakiem wsparcia lokalnych władz w Bahía, wyprowadził się w 1973 roku do miejscowości Goiânia na zaproszenie jednego z jego uczniów. Zmarł rok później, 5 lutego 1974 w Hospital das Clínicas de Goiânia z powodu udaru. Jak sam wcześniej stwierdził: "Jeśli od Goiânii niczego nie dostanę, to skorzystam przynajmniej z jej cmentarza".
Po śmierci Bimby jeden z jego synów, Mestre Nenel (Manoel Nascimento Machado), w wieku 14 lat przejął akademię ojca. Do dziś jest powiernikiem spadku swego ojca, jego wpływu na kulturę i historię, działa jako prezydent szkoły Synowie Bimby (Filhos de Bimba).

</doc>
<doc id="874100" url="https://pl.wikipedia.org/wiki?curid=874100" title="Shaun Hutson">
Shaun Hutson

Shaun Hutson (ur. w 1958 w Hertfordshire w Anglii) – pisarz, jego twórczość to głównie horrory i thrillery.
Od 1986 mieszka i pisze w Buckinghamshire. Zanim został profesjonalnym pisarzem w 1983 był barmanem, pracownikiem kina i sklepu. Swoją pierwszą powieść "Slugs" opublikował w 1980 roku. Klubowi zadedykował kolejną książkę, "Renegaci". Innymi książkami Hutsona są "Dzień Śmierci", "Nemesis", "Zabójca" i "Victimis".
Dotychczas napisał 31 bestsellerów, pisząc również dla radia, magazynów telewizji.

</doc>
<doc id="874101" url="https://pl.wikipedia.org/wiki?curid=874101" title="Rochdale A.F.C.">
Rochdale A.F.C.

Rochdale Association Football Club – angielski klub piłki nożnej z siedzibą w Rochdale (Wielki Manchester). Obecnie występuje w League Two.
Historia.
Rochdale AFC został założony w 1907 roku. Od tego czasu zanotował dwa awanse (1969 i 2010) i trzy spadki (1959, 1974 i 2012).
Po I wojnie światowej The Football League została rozszerzona o nowe zespoły. W 1921 Rochdale został dołączony do nowo utworzonej Division Three South. Swój pierwszy mecz rozegrali u siebie przeciwko Accrington Stanley 27 sierpnia 1921, wygrywając 6:3. Pierwszy sezon "The Dale" zakończyli na dole tabeli, przez co musieli ubiegać się o ponowne członkostwo. W 1962 roku Rochdale doszedł do finału Pucharu Ligi, w którym uległ Norwich City przegrywając w dwumeczu 0:4.
17 kwietnia 2010 Dale przypieczętowali awans do League One, pokonując przed własną publicznością Northamton Town 1:0. W sezonie 2011/2012 zajęli ostatnie miejsce w tabeli i spadli do League Two.
Stadion.
Rochdale swoje mecze domowe rozgrywa na Spotland, które może pomieścić 10 249 osób. Obiekt został zbudowany w 1920 roku dla "The Dale", ale od 1988 tereny należą również do dystryktu metropolitalnego Rochdale oraz do klubu rugby Rochdale Hornets.
Obecny skład.
"Stan na 31 stycznia 2023"

</doc>
<doc id="874102" url="https://pl.wikipedia.org/wiki?curid=874102" title="Busieniec">
Busieniec

Busieniec – kolonia w Polsce położona w województwie lubelskim, w powiecie chełmskim, w gminie Białopole.
Wieś starostwa hrubieszowskiego położona była w XVIII wieku w ziemi chełmskiej. W latach 1975–1998 miejscowość administracyjnie należała do województwa chełmskiego.
Historia.
Busieniec (także „Busienice”) - pierwszy raz pojawia się w dokumentach w 1400 r. W 1443 r. wieś istniała pod nazwą „Busnia Parva”, a w 1491 r. pisano o niej „Buszenyecz”. 
Według Słownika geograficznego Królestwa Polskiego z roku 1880 Busieniec to wieś w powiecie hrubieszowskim, gminie Jarosławiec, parafii Uchanie. W 1827 r. było tu 6 domów i 48 mieszkańców.

</doc>
<doc id="874107" url="https://pl.wikipedia.org/wiki?curid=874107" title="Viola mirabilis">
Viola mirabilis



</doc>
<doc id="874108" url="https://pl.wikipedia.org/wiki?curid=874108" title="Iran Air">
Iran Air

Iran Air – irańskie narodowe linie lotnicze, z siedzibą w Teheranie. Ma połączenia z Azją, Europą i z Ameryką Południową. Głównym węzłem jest Port lotniczy Teheran-Mehrabad.
Historia.
W przeszłości nosiły miano jednego z najbezpieczniejszych przewoźników na świecie. Od katastrofy samolotu Douglas DC-3 1952 do 1980 roku, gdy rozbił się Boeing 727-200, linia nie zanotowała poważnego wypadku. 3 lipca 1988 roku okręt USA zestrzelił należący do linii Airbus A300B2 z 290 osobami na pokładzie. Z powodu sankcji nałożonych na kraj po rewolucji islamskiej w 1979 roku przewoźnik nie był w stanie pozyskać nowych samolotów produkcji amerykańskiej bądź jakichkolwiek maszyn, które wykorzystywały technologie z USA. Utrudniony był także dostęp do części zamiennych. Z tego powodu linia przez wiele lat eksploatowała przestarzałe typy statków jak Boeing 707-300, Boeing 727-200, Boeing 737-200 i Boeing 747-100, a w ich miejsce pozyskiwane były samoloty używane. W 2011 roku rozbił się należący do linii Boeing 727 lot nr 277.
Pod koniec 2015 roku linia eksploatowała 45 samolotów, w tym 11 Airbus A300B2/B4/-600, 2 Airbus A310-300, 6 Airbus A320-200, 4 Boeing 747-200/-SP i 16 Fokker 100, a ich średni wiek przekraczał 27 lata. W 2014 roku Iran Air wycofała ostatniego we flocie 39-letniego Boeing 727-200 Adv. W styczniu 2014 linia wycofała ostatniego Boeing 747-100B użytkowanego w lotnictwie cywilnym, który dostarczono 35 lat wcześniej. W maju 2016 wycofano ostatni pasażerski 747-200, który miał 34 lata. W czerwcu 2016 IR zakończyła użytkowanie ostatniego 747SP, który latał w Iranie przez 39 lat. W 2018 roku linia nadal użytkowała najstarszego na świecie latającego Airbusa i ostatniego pasażerskiego Airbus A300B2-203 mającego 38 lat. Iran Air nie eksploatował samolotów produkcji rosyjskiej, których nie obejmowały sankcje. Należące do Iran Air regionalne linie Iran Air Tours około 20 lat użytkowały rosyjskie Tu-154M, po serii wypadków samolotów tego typu w 2011 roku zostały uziemione, a następnie zastąpione przez zarejestrowane na Ukrainie wydzierżawione McDonnell Douglas MD-82. Linia rozważała także zakup większej liczby Tu-204SM, ale do transakcji nigdy nie doszło z powodu wykorzystania amerykańskich podzespołów w ich silnikach.
16 stycznia 2016 zniesiono sankcje uniemożliwiające zakup nowego sprzętu dla lotnictwa cywilnego w Iranie, co pozwoliło na rozpoczęcie procesu odmładzania floty przewoźnika. 1 lutego 2016 roku linia podpisała umowę zakupu 20 nowych turbośmigłowych ATR 72-600. Z powodu negocjacji z producentem silników – Pratt &amp; Whitney Canada, umowy nie sfinalizowano do grudnia 2016. W kwietniu 2017 producent oficjalnie potwierdził, że umowa jest sfinalizowana. Do tego czasu wyprodukowano cztery samoloty. 16 maja 2017 odebrano cztery sztuki, a do końca 2018 łącznie trzynaście.
28 stycznia 2016 w Paryżu podpisano list intencjny ws. zakupu do 118 nowych samolotów konsorcjum Airbus. 22 grudnia 2016 zawarto umowę zakupu 98 samolotów, w tym 46 serii Airbus A320 (6 A320-200, 8 A321-200, 32 A320neo), 36 Airbus A330 (8 A330-200, 28 A330-900neo) i 16 Airbus A350-1000. Dodatkowo zakupiono dwa wyprodukowane A330-200. 11 grudnia 2016 zawarto porozumienie z Boeingiem na zakup 80 samolotów, w tym 50 Boeing 737 Max 8, 15 Boeing 777-300ER i 15 777-9 (z dostawami planowanymi od 2018 roku). Umowę z Boeingiem podpisano, pomimo że w listopadzie 2016 Republikanie z Izby Reprezentantów przegłosowali zakaz udzielania licencji amerykańskim instytucjom na sfinansowanie sprzedaży samolotów do Iranu. Zarówno Airbus, Boeing, jak i ATR mogły legalnie dostarczać samoloty zawierające amerykańskie podzespoły i technologię do Iranu na podstawie wydanej w 2016 roku licencji Biura ds. Kontroli Aktywów Zagranicznych USA (OFAC) ważnej do 2020 roku. Problemem Irańczyków było sfinansowanie zakupów, ponieważ firmy leasingowe nie były zainteresowane współpracą. Z tego powodu od marca 2017 do 2018 roku do Iranu dostarczano tylko samoloty ATR. W marcu 2018 Iran Air porozumiał się z chińską firmą ws. finansowania zakupów. W 2017 roku IR prowadzili rozmowy z Boeingiem ws. przejęcia wyprodukowanego na zamówienie linii Turkish 777-300ER, ale do transakcji nie doszło – do 2018 zamówienie u Boeinga nie było potwierdzone przez producenta, ponieważ Iran Air nie wpłacił zaliczek. Dostawy Boeingów miały rozpocząć się w 2018 roku.
11 stycznia 2017 Iran Air odebrał pierwszy fabrycznie nowy Airbus A321-200 ("EP-IFA"). 11 marca 2017 w Teheranie wylądował pierwszy A330-200 ("EP-IJA"). Drugi A330-243E ("EP-IJB") dołączył do niego 25 marca 2017. Oba samoloty wyprodukowano pierwotnie dla Avianca w 2014 roku, ale nie zostały odebrane. 8 maja 2018 prezydent USA ogłosił wycofanie się USA z porozumienia nuklearnego z Iranem (P5+1), przekreślając możliwość sprzedaży samolotów do Iranu. Do tego czasu odebrał 11 samolotów: 1 A321, 2 A330 i 8 ATR-72 (ogółem 13 ATR-72-600). Linia do 2020 roku planowała pozyskać 37 Airbusów, 20 ATR i 15 Boeingów. Licencje na sprzedaż do Iranu wygasły 90 dni po ogłoszeniu sankcji.
Flota.
Cargo:

</doc>
<doc id="874110" url="https://pl.wikipedia.org/wiki?curid=874110" title="Xerxes">
Xerxes



</doc>
<doc id="874113" url="https://pl.wikipedia.org/wiki?curid=874113" title="Bogdan Olewicz">
Bogdan Olewicz

Bogdan Olewicz, właściwie Bogusław Olewicz (ur. 28 czerwca 1946 w Bytomiu) – polski autor tekstów piosenek i dziennikarz.
Życiorys.
Współpracował z Perfectem, Lady Pank, Korbą, Budką Suflera, Zbigniewem Hołdysem, Anną Jantar, Urszulą, zespołem Universe i innymi. Wchodził w skład jury wybierającego Piosenkę dla Europy na potrzeby Konkursu Piosenki Eurowizji 2006. Przewodniczył jury Międzynarodowego Festiwalu Piosenki im. Anny Jantar w roku 2006, a w roku 2007 festiwal ten został poświęcony jego twórczości.
Odznaczenia.
W 2013 został odznaczony Brązowym Medalem „Zasłużony Kulturze Gloria Artis”.

</doc>
<doc id="874115" url="https://pl.wikipedia.org/wiki?curid=874115" title="Dykcja">
Dykcja

Dykcja () – sposób mówienia, poprawnego wymawiania wyrazów przy uwzględnieniu wszystkich procesów zachodzących w wyrazach i na ich granicach. Zasadnicza umiejętność w wykonywaniu takich zawodów jak: śpiewak, aktor, prezenter telewizyjny lub radiowy, nauczyciel.

</doc>
<doc id="874118" url="https://pl.wikipedia.org/wiki?curid=874118" title="Llandrindod Wells">
Llandrindod Wells

Llandrindod Wells (wal. "Llandrindod") – miasto w Wielkiej Brytanii, w środkowej Walii. Liczy ok. 5000 mieszkańców. Ośrodek administracyjny hrabstwa Powys.

</doc>
<doc id="874120" url="https://pl.wikipedia.org/wiki?curid=874120" title="Beata Paluch">
Beata Paluch

Beata Paluch (ur. 4 września 1961 w Bielsku-Białej) − aktorka teatralna i filmowa.
Życiorys.
Jest absolwentką Wydziału Aktorskiego krakowskiej PWST im. L. Solskiego (1984). Od 1 września 1984 roku aktorka Teatru Starego w Krakowie. Aktorka współpracuje również z Teatrem Dramatycznym im. Aleksandra Sewruka w Elblągu.

</doc>
<doc id="874123" url="https://pl.wikipedia.org/wiki?curid=874123" title="Shrewsbury Town F.C.">
Shrewsbury Town F.C.

Shrewsbury Town Football Club – angielski klub piłkarski z siedzibą w Shrewsbury grający w League One.

</doc>
<doc id="874125" url="https://pl.wikipedia.org/wiki?curid=874125" title="Shrewsbury Town">
Shrewsbury Town



</doc>
<doc id="874130" url="https://pl.wikipedia.org/wiki?curid=874130" title="Magnetofon (album)">
Magnetofon (album)

Magnetofon – piąty album Papriki Korps, nagrany w studio Punkt G w 2007 roku, a wydany na CD 26 marca 2007 przez wytwórnię Karrot Kommando.

</doc>
<doc id="874131" url="https://pl.wikipedia.org/wiki?curid=874131" title="Grupa etylowa">
Grupa etylowa



</doc>
<doc id="874133" url="https://pl.wikipedia.org/wiki?curid=874133" title="Macclesfield Town F.C.">
Macclesfield Town F.C.

Macclesfield Town Football Club – angielski klub piłkarski z Macclesfield, grający w National League.
W listopadzie 2018 menadżerem zespołu został Sol Campbell.

</doc>
<doc id="874134" url="https://pl.wikipedia.org/wiki?curid=874134" title="Macclesfield Town">
Macclesfield Town



</doc>
<doc id="874135" url="https://pl.wikipedia.org/wiki?curid=874135" title="Grupa propylowa">
Grupa propylowa

Grupa propylowa (o przedrostku w nomenklaturze „propylo-”, „"n"-propylo-”) – liniowa trójwęglowa alkilowa grupa funkcyjna o wzorze chemicznym . Jest podstawnikiem otrzymanym poprzez usunięcie jednego atomu wodoru przyłączonego do końcowego (pierwszorzędowego) atomu węgla cząsteczki propanu.
Grupa propylowa jest często przedstawiana w chemii organicznej za pomocą symbolu „Pr” (nie mylić z symbolem pierwiastka prazeodymu).
Istnieje izomeryczna postać grupy propylowej – „1-metyloetylo-” lub „izopropylo-” – otrzymana poprzez usunięcie atomu wodoru przy środkowym atomie węgla propanu. Dodatkowo istnieje jeszcze trzecia, cykliczna postać grupy propylowej, nazywana „cyklopropylo-” lub „c-propylo-”. Nie jest to postać izomeryczna z pozostałymi formami, posiada wzór .
Często grupa propylowa zapisywana jest z dodatkowym przedrostkiem „"n-"” (tj. „"n"-propylo-”). Jednakże przedrostek ten jest zbędny, ponieważ brak jakiegokolwiek przedrostka oznacza brak rozgałęzienia.
Przykładem związku posiadającego grupę propylową jest między innymi octan propylu:

</doc>
<doc id="874138" url="https://pl.wikipedia.org/wiki?curid=874138" title="Paramahamsa Hariharananda">
Paramahamsa Hariharananda



</doc>
<doc id="874139" url="https://pl.wikipedia.org/wiki?curid=874139" title="Nieżychówko">
Nieżychówko

Nieżychówko – wieś w Polsce położona w województwie wielkopolskim, w powiecie pilskim, w gminie Białośliwie.
W latach 1975–1998 miejscowość administracyjnie należała do województwa pilskiego.

</doc>
<doc id="874144" url="https://pl.wikipedia.org/wiki?curid=874144" title="Masters at Work">
Masters at Work



</doc>
<doc id="874148" url="https://pl.wikipedia.org/wiki?curid=874148" title="Irem">
Irem

Irem, Iram, często określany jako "Irem o tysiącu filarów" (arab. إرَم ذات العماد ') – legendarne zaginione miasto w Arabii. Mieszkańcami Iremu byli ludzie z plemienia 'Ad. 
Według Koranu (11:50-60; 89:6-8) Iram został zniszczony przez Boga ze względu na grzechy jego mieszkańców. 
„Iram” jest również imieniem wodza Edomitów w biblijnej Księdze Rodzaju. Imiona w genealogiach Starego Testamentu są zazwyczaj nazwami ludów lub krain

</doc>
<doc id="874149" url="https://pl.wikipedia.org/wiki?curid=874149" title="Grupa butylowa">
Grupa butylowa

Grupa butylowa (–CH2CH2CH2CH3 lub –C4H9) – alkilowa grupa funkcyjna pochodząca od butanu (C4H10), powstała wskutek oderwania od niego jednego atomu wodoru. Grupa butylowa oznaczana jest symbolem "Bu".
Wyróżnia się cztery izomeryczne rodniki grupy butylowej:

</doc>
<doc id="874150" url="https://pl.wikipedia.org/wiki?curid=874150" title="Proso rózgowate">
Proso rózgowate

Proso rózgowate ("Panicum virgatum" L.) – gatunek rośliny z rodziny wiechlinowatych. Jest to kwitnąca w porze ciepłej trawa, jeden z dominujących gatunków traw prerii północnoamerykańskiej. Rośnie na pozostałościach prerii, wzdłuż dróg, na pastwiskach i w ogrodach jako roślina ozdobna.
Zastosowania.
Z jednej tony prosa rózgowego można potencjalnie wyprodukować 380 litrów etanolu. To daje potencjał wyprodukowania ok. 9500 litrów etanolu z hektara, w porównaniu do ok. 6200 litrów z hektara trzciny cukrowej i około 3800 litrów z hektara kukurydzy. Trwa jednak debata nad ekonomicznością produkcji etanolu z prosa rózgowego. Według polskiego profesora Uniwersytetu Kalifornijskiego w Berkeley, Tadeusza Patzka, produkcja etanolu z prosa rózgowego ma negatywny bilans energetyczny – wymaga 45% więcej energii niż zawiera wyprodukowane paliwo. Inny profesor tego uniwersytetu, Richard Muller, zauważa w swej opublikowanej w 2007 roku publikacji, że proces produkcji etanolu z prosa rózgowego jest bardzo niewydajny. Zauważa też, że trwają prace nad zwiększeniem wydajności przez zastosowanie bakterii do bardziej efektywnej zamiany celulozy w etanol.

</doc>
<doc id="874152" url="https://pl.wikipedia.org/wiki?curid=874152" title="Wiesław Saniewski">
Wiesław Saniewski

Wiesław Saniewski (ur. 29 października 1948 we Wrocławiu) – polski reżyser i scenarzysta filmowy.
Życiorys.
Ukończył matematykę na Uniwersytecie Wrocławskim, po czym studiował scenariopisarstwo w Łodzi na PWSFTViT, które ukończył w 1980 roku. Był krytykiem filmowym i reportażystą. Zasiadał w jury na wielu festiwalach filmowych na całym świecie. Pracował jako dziennikarz i felietonista w miesięczniku „Odra”. Na początku drogi filmowej współpracował z Andrzejem Wajdą przy filmie Dyrygent, oraz z Sylwestrem Chęcińskim i Wojciechem Marczewskim. Wielokrotnie działał wbrew układom i polityce, przez co między innymi jego filmy były przez lata wstrzymywane przez cenzurę, zwolniono go pracy, a z afisza ściągnięta została sztuka teatralna "Nienasycenie" na podstawie powieści Witkiewicza (Witkacego) we Wrocławskim Teatrze Współczesnym. Reżyser wielokrotnie nagradzany na największych festiwalach na świecie.
Autor książek takich jak:
Jest reżyserem kilku spektakli teatralnych. W latach 1985–1988 był członkiem Rady Artystycznej Studia Filmowego im. Karola Irzykowskiego.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
Filmografia.
filmy fabularne
dokumenty

</doc>
<doc id="874153" url="https://pl.wikipedia.org/wiki?curid=874153" title="Herb Piątku">
Herb Piątku

Herb Piątka – znak gminnej wspólnoty samorządowej miasta i gminy Piątek. Przedstawia w polu herbowym błękitnym krzyż łaciński złoty (żółty), osadzony na belce tego samego koloru. Po obu stronach krzyża lilie srebrne z pierścieniem złotym i taka sama jedna pod belką.
Jest to klasyczny przykład herbów nadawanych przez arcybiskupów gnieźnieńskich miastom leżącym w ich dobrach. Trzy lilie pochodzą z herbu arcybiskupstwa (w polu błękitnym trzy lilie srebrne dwie nad jedną). Krzyż w różnych wariantach można odnaleźć w herbach innych miast arcybiskupich jak Skierniewice czy Uniejów.
Obecny wzór graficzny herbu, opracowany przez dr. Marka Adamczewskiego z Uniwersytetu Łódzkiego został zatwierdzony przez Radę Gminy Piątek uchwałą nr IV/26/02 z dnia 30 grudnia 2002 roku.

</doc>
<doc id="874157" url="https://pl.wikipedia.org/wiki?curid=874157" title="Jerzy Fryderyk von Ansbach Hohenzollern">
Jerzy Fryderyk von Ansbach Hohenzollern



</doc>
<doc id="874158" url="https://pl.wikipedia.org/wiki?curid=874158" title="Jerzy von Ansbach Hohenzollern">
Jerzy von Ansbach Hohenzollern



</doc>
<doc id="874160" url="https://pl.wikipedia.org/wiki?curid=874160" title="Barnet F.C.">
Barnet F.C.

Barnet Football Club /ˈbɑːnɪt/ to angielski klub piłkarski z Barnet – północnej dzielnicy Londynu występujący w National League.
Od 1907 roku klub grał na Underhill Stadium, mieszczącym się w gminie Barnet. W sezonie 2012-2013 klub przeniósł się na The Hive Stadium w Canons Park, w innej gminie miejskiej Wielkiego Londynu – Harrow.
Sezon 1992–93 jest powszechnie uważanym za najbardziej spektakularnym w historii Barnet. Klub był na skraju degradacji z powodu zaległości związanych z pensjami piłkarzy. Z powodu niewywiązania się z powyższych należności w określonym terminie, został ukarany grzywną w wysokości 50 000 funtów. Pomimo tych problemów, Barnet wywalczyło awans do Division Two, lecz nie poradziło sobie dłużej niż sezon w rozgrywkach tego szczebla i spadło do niższych rozgrywek z dorobkiem zaledwie 28 punktów w 46 spotkaniach. Barry Fry był osobą, której klub zawdzięcza tamten awans z początku lat 90.
W marcu roku 2004 klubowi Barnet F.C. udało się zająć miejsca premiowane rozgrywką barażową o promocję do League Two, lecz próba ta nie zakończyła się sukcesem. W sezonie 2004–05 zespół wygrał Football Conference, by powrócić do Football League po czteroletniej nieobecności.
Kilku z piłkarzy Barnet udało wypromować się na zawodników Premiership, byli nimi m.in.: Dougie Freedman, Marlon King, Andy Clarke, Linvoy Primus, Maik Taylor, Mark Gower i Jason Puncheon.
Również kilku innych piłkarzy postanowiło zakończyć swoją karierę grą w Barnet F.C., tacy jak: Jimmy Greaves, Mark Lawrenson, David Hillier, Alan Pardew, John Oster i Edgar Davids.
Klub jest jedną z trzech znaczących sił w corocznym Herts Senior Cup; pozostałe to Watford i Stevenage.

</doc>
<doc id="874162" url="https://pl.wikipedia.org/wiki?curid=874162" title="Rudolf Koelman">
Rudolf Koelman

Rudolf Koelman (ur. 1959 w Amsterdamie) - holenderski skrzypek, profesor skrzypiec w Zürcher Hochschule der Künste (ZHdK) w Szwajcarii.
Życiorys.
Uczeń Jana Bora, Hermana Krebbersa i Jaschy Heifetza. W latach 1996 do 1999 był koncertmistrzem Koninklijk Concertgebouworkest w Amsterdamie. Od 1987 jest profesorem w Zürcher Hochschule der Künste w Szwajcarii, gdzie prowadzi orkiestrę ZHdK Strings. Koelman koncertuje jako solista, a także w zespołach kameralnych. Jest wykładowcą na międzynarodowych kursach skrzypcowych (takichak International Holland Music Sessions i Keshet Eilon w Izraelu) i regularnie zasiada w składzie jury międzynarodowych konkursów skrzypcowych.
Instrumenty.
Rudolf Koelman gra na skrzypcach Giovanniego Francesco Pressendy z 1829 roku oraz Jaapa Bolinka z 1984.
Koncerty solo.
Rudolf Koelman koncertował z towarzyszeniem wielu renomowanych orkiestr (Amsterdams Philharmonisch Orkest, Berner Symphonieorchester, Bruckner Orchester Linz, Concertgebouw Kamerorkest, Combattimento Consort, Fremantle Chamber Orchestra, Haydn Synfonietta Wien, Innsbrucker Symphonieorchester, WDR Kölnisches Rundfunkorchester, Korean Broadcasting System Symphony Orchestra, Orchestre de Chambre de Lausanne, Orchestra Sinfonica Siciliana, Radio Kamer Orkest, Radio Philharmonisch Orkest, Royal Concertgebouw Orchestra, Stuttgarter Philharmoniker, Südwestdeutsche Philharmonie, Tokyo Philharmonic, Winterthurer Symphoniker, Orchester Musikkollegium Winterthur (Stadtorchester Winterthur) and Zürcher Kammerorchester).

</doc>
<doc id="874166" url="https://pl.wikipedia.org/wiki?curid=874166" title="Mieczysław Cybulski (aktor)">
Mieczysław Cybulski (aktor)

Mieczysław Cybulski (ur. 16 marca 1903 w Białej Podlaskiej, zm. 20 sierpnia 1984 w Fort Lauderdale) – polski aktor.
Życiorys.
Pierwsze lata życia spędził w Imperium Rosyjskim. Uczył się w gimnazjum w Moskwie. W 1918 przyjechał do Polski. Podjął pracę jako szofer. W 1920 wstąpił na ochotnika do służb samochodowych Wojska Polskiego. Był również absolwentem kursu gry aktorskiej w Studiu Filmowym Konstantego Meglickiego.
Grał głównie role amantów. Ponieważ nie uważał aktorstwa za poważny zawód, pracował jednocześnie jako szofer-kontroler w Państwowych Liniach Autobusowych. Grywał także w teatrze (Kameralnym w Warszawie i Teatrach Miejskich w Łodzi). II wojna światowa przerwała jego karierę aktorską (wystąpił w ponad 40 filmach). Po wybuchu wojny znalazł się w Wielkiej Brytanii, gdzie przez dwa lata pełnił służbę dowódcy plutonu samochodowego w 2 Batalionie Strzelców „Kratkowane Lwiątka”. Później przeniósł się do marynarki handlowej. Pływał też na „Batorym”, który był wówczas wykorzystywany do przewożenia wojska. Po wojnie emigrował do USA i zamieszkał w Teksasie. W latach 60. - w Dallas - był menedżerem w renomowanej polskiej restauracji „Old Warsaw”.

</doc>
<doc id="874170" url="https://pl.wikipedia.org/wiki?curid=874170" title="Borzęcino (gmina Biały Bór)">
Borzęcino (gmina Biały Bór)

Borzęcino – osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Grabowo.
W latach 1975–1998 wieś należała do woj. koszalińskiego.

</doc>
<doc id="874172" url="https://pl.wikipedia.org/wiki?curid=874172" title="Kryterium Asów Polskich Lig Żużlowych im. Mieczysława Połukarda 2007">
Kryterium Asów Polskich Lig Żużlowych im. Mieczysława Połukarda 2007

XXVI Kryterium Asów Polskich Lig Żużlowych im. Mieczysława Połukarda - dwudziesta szósta edycja Kryterium Asów rozegrana w sezonie 2007. Zwycięstwa sprzed roku bronił Częstochowianin Sebastian Ułamek.
Turniej odbuł się 1 kwietnia 2007 na Stadionie Polonii Bydgoszcz.
Lista startowa.
27 marca 2007 opublikowano listę startową zawodników, którzy potwierdzili zaproszenia na XXVI Kryterium Asów. Na liście startowej zabrakło tradycyjnie żużlowców Unii Tarnów, którzy tego dnia rozegrali sparing z Włókniarzem Częstochowa (zaproszenie otrzymali Tomasz Gollob, Rune Holta oraz Janusz Kołodziej). Działacze Polonii Bydgoszcz nie wysłali zaproszenia do Piotra Protasiewicza, który przez wiele lat startował w barwach Polonii (od 2007 reprezentuje klub z Zielonej Góry - odszedł skłócony z klubem). Poniżej lista startowa z numerami (zawody odbyły się według dwudziestobiegówki).

</doc>
<doc id="874174" url="https://pl.wikipedia.org/wiki?curid=874174" title="Bagniewko">
Bagniewko

2 miejscowości w Polsce:

</doc>
<doc id="874177" url="https://pl.wikipedia.org/wiki?curid=874177" title="Zamczysko (Gdańsk)">
Zamczysko (Gdańsk)

Zamczysko (niem. "Alteschloss", kaszb. "Ząmkòwiszcze") – część gdańskiego Starego Miasta. Ograniczone jest Motławą, końcowym odcinkiem Kanału Raduni, ul. Tartaczną i placem Obrońców Poczty Polskiej.
Historia.
Na obszarze Zamczyska znajdował się od lat 60 XI wieku do ok. 1340 silny gród drewniano-ziemny namiestników polskich władców, od 1227 samodzielnych książąt pomorskich.
Jeden z najwcześniejszych gdańskich cmentarzy (wczesnośredniowieczny) znajdował się przy ul. Sukienniczej, na terenie grodu.
W nocy z 12/13 listopada 1308 gród opanowali Krzyżacy, usunęli z niego dotychczasowych polskich władców i z inicjatywy wielkiego mistrza Dietricha von Altenburga w latach 1335–1341 wzniesiono na jego miejscu murowany zamek. Świadczy o tym wzmianka "„Iste eciam tempore suo castrum Gdanzc et castrum Swetze muniri de latere procurauit”".
Od 1396 na przedłużeniu obecnej ul. Rycerskiej kursował prom na Ołowiankę (był czynny do około 1880).
Twierdzę rozebrali w 1454 sami gdańszczanie, niechętni Krzyżakom. Później Zamczysko długo było puste, aż dopiero w 1630 wybudowano na jego terenie więzienie, w okolicach dzisiejszej ul. Rycerskiej. Był to Dom Pracy Przymusowej ("Zuchthaus"), zakład poprawy poprzez pracę, w którym osadzani byli żebracy wyłapywani podczas obław w mieście, aby zmniejszyć ilość żebraków na ulicach. Na początku XIX wieku powstało nowe więzienie Sądu Kryminalnego w Gdańsku, tzw. "Kurkowa" i dom poprawy został wyburzony. Zachował się z niego jedynie mur dziedzińca, na którym w 1838-1844 wybudowano nowoczesny szpital garnizonowy. Skrzydło tego szpitala przekazano Polsce, która zaadaptowała je na siedzibę Poczty Polskiej w Wolnym Mieście Gdańsku.
Ulica Grodzka ("Burgstraße") istniała już na planie zabudowy obszaru po zamku krzyżackim. Nazwana była początkowo Zamkową ("Schlosstrasse"), późniejszą nazwę otrzymała w XVII wieku. W XVII wieku, na terenach dawnego zamku krzyżackiego, została wytyczona ulica Sukiennicza ("Rähm"). Osiedlali się przy niej sukiennicy, którzy rozpinali na ramach sukna, aby je suszyć po bieleniu. W XVII wieku, również na terenie dawnego zamku krzyżackiego, została wytyczona ulica Rycerska ("Rittergasse"). Najstarsze pisemne świadectwo jej nazwy pochodzi z 1648. W 1648 nazwę otrzymała ulica Dylinki ("Kleine Knüppelgasse"), najpierw zwana ulicą Dylową ("Knüppelstrasse"). W 1903 pojawiła się po raz pierwszy jako ulica Dylinki. Około 1648 powstała ulica Czopowa ("Zapfengasse"). Początkowo nosiła nazwę Kamienna ("Steingasse"), ponieważ była wybrukowana kamieniami. W drugiej poł. XVII wieku nazwę otrzymała ulica Wartka ("Am Brausenden Wasser"). W 1792 pojawiła się nazwa ulicy Wapienniczej ("Kalkort" lub "Kalkschutenort"), pochodząca od miejsca, w którym przybijały szkuty z ładunkami wapienia. Około 1840 nazwana została ulica Karpia ("Karpfenseigen"), wcześniej zwana Nad Radunią ("An der Radaune"). Nazwa pochodziła od siatek lub skrzyń zanurzonych w wodzie, służących do przechowywania żywych ryb. Jedyną brukowaną ulicą w tej części miasta była ul. Kamienna. Na pozostałych były układane drewniane pale, czyli dyle, ponieważ cały teren był podmokły i grząski. Stąd wzięły się nazwy sąsiednich ulic: Dylinki, Na Dylach i Wielkie Dyle.
W latach 1824-1923 na terenie Zamczyska istniała Królewska Szkoła Nawigacyjna ("Königliche Navigations Schule"), przy ul. Karpiej 26. Gmach szkoły i okoliczne budynki zostały zniszczone pod koniec II wojny światowej i później nie odbudowane.
Na Zamczysku mieściły się gdańskie browary, w tym Alte Danziger Schloßbrauerei. Od 1916 przy ul. Rycerskiej 7 i 8 mieściła się "Gdańska Fabryka Chleba" ("Anker Simon Brotfabrik"), której współwłaścicielem był kupiec żydowskiego pochodzenia Simon Anker, zwany „zbożowym królem”.
Przy ulicy Rycerskiej 10 znajduje się jedna z nielicznych gdańskich kamienic (tzw. „domem browarników”), która przetrwała w stanie nienaruszonym zniszczenia II wojny światowej. Wewnątrz zachowało się kompletne wyposażenie z drugiej połowy XVIII wieku.
W 1922 została zlikwidowana przebiegająca przez ul. Grodzką linia tramwajowa trasy śródmiejskiej (pomiędzy ul. Garbary i nieistniejącym pl. Hanzy).
Wieczorem 11 lipca 1942 miał miejsce, pierwszy podczas II wojny światowej, nalot bombowy na Gdańsk. W jego wyniku kilka bomb spadło na kamienice przy ulicy Rycerskiej.
W latach 50. XX wieku została zbudowana szkoła podstawowa przy ul. Karpiej.

</doc>
<doc id="874179" url="https://pl.wikipedia.org/wiki?curid=874179" title="Bagniewko (województwo zachodniopomorskie)">
Bagniewko (województwo zachodniopomorskie)

Bagniewko – osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Kołtki.
W latach 1975–1998 wieś należała do woj. koszalińskiego.
Zobacz też: Bagniewko

</doc>
<doc id="874182" url="https://pl.wikipedia.org/wiki?curid=874182" title="Rowley Alec">
Rowley Alec



</doc>
<doc id="874184" url="https://pl.wikipedia.org/wiki?curid=874184" title="Stopy miedzi">
Stopy miedzi

Stopy miedzi – stopy metali, w których głównym składnikiem jest miedź.
Wyjątkiem są tylko stopy srebra i złota, które nawet jeśli zawierają tylko 10% jakiegoś z nich nazywa się już stopami tych metali, mimo że zawierają głównie miedź. W zależności od przeznaczenia, stopy miedzi dzielą się na odlewnicze i do przeróbki plastycznej.

</doc>
<doc id="874186" url="https://pl.wikipedia.org/wiki?curid=874186" title="Kwas fosfonowy">
Kwas fosfonowy

Kwas fosfonowy, kwas fosforawy (), – nieorganiczny związek chemiczny, kwas tlenowy, zawierający fosfor na III stopniu utlenienia.
Czysty kwas fosfonowy to w temperaturze pokojowej białe, krystaliczne ciało stałe, bardzo dobrze rozpuszczalne w wodzie. Posiada lekkie właściwości redukujące. Bezwodnikiem kwasu fosforawego jest heksatlenek tetrafosforu (). Sole i estry kwasu fosfonowego to fosforyny lub "H"-fosfoniany.
Kwas fosfonowy otrzymuje się poprzez hydrolizę bezwodnika lub trichlorku fosforu (). Reakcja kwasu fosfonowego z czynnikami kondensującymi (np. z chlorkiem piwaloilu) prowadzi do powstania kwasu difosfonowego, będącego łagodnym czynnikiem fosfonylującym alkohole i aminy.
Tautomeria kwasu fosfonowego.
Występuje w dwóch formach tautomerycznych. Forma główna (&gt;99%) to forma fosfonowa:
Ze względu na trwałość formy fosfonowej jest kwasem dwuprotonowym, o mocy porównywalnej do kwasu fosforowego.

</doc>
<doc id="874187" url="https://pl.wikipedia.org/wiki?curid=874187" title="Zeszkieletowanie">
Zeszkieletowanie

Zeszkieletowanie – ostatnie stadium rozkładu zwłok, gdzie widoczny jest pełny szkielet bez skóry czy innych tkanek miękkich. Czas, w którym przebiega zeszkieletowanie, jest zależny od takich czynników, jak temperatura, wilgotność, ekspozycja zwłok na działanie promieni słonecznych oraz działalność padlinożerców. Na wolnym powietrzu do zeszkieletownia dochodzi w ciągu 1,5–2 lat, części miękkie zwłok pogrzebanych rozpadają się średnio w ciągu 3–5 lat, a do zupełnego zeszkieletowania, czyli rozpadu również ścięgien, chrząstek i więzadeł, dochodzi po upływie 5–10 lat. Obecność dużych ilości mrówek lub warunków sprzyjających rozwojowi larw owadów może skrócić czas procesu do 40, a nawet 9–10 dni.

</doc>
<doc id="874190" url="https://pl.wikipedia.org/wiki?curid=874190" title="Karta Trójmiasta">
Karta Trójmiasta

Karta Trójmiasta – deklaracja mówiąca o konieczności współpracy miast Trójmiasta (Gdyni, Gdańska i Sopotu) i chęci rozwoju w ramach aglomeracji trójmiejskiej. Jest to de facto pierwszy oficjalny dokument wykorzystujący pojęcie "Trójmiasto", które wcześniej było terminem używanym jedynie potocznie.
Historia.
Inicjatywa powstania Karty narodziła się podczas debaty publicznej pod nazwą "Przystanek Trójmiasto", zapoczątkowanej przez trójmiejski oddział "Gazety Wyborczej". Pierwszą osobą, która użyła pojęcia "Karta Trójmiasta" oraz określiła jej zadania był redaktor naczelny trójmiejskiego oddziału "Gazety" Jan Grzechowiak.
Karta Trójmiasta została podpisana 28 marca 2007 na gdańskim lotnisku przez prezydentów miast Gdańska (Pawła Adamowicza), Gdyni (Wojciecha Szczurka) i Sopotu (Jacka Karnowskiego) oraz marszałka województwa pomorskiego (Jana Kozłowskiego). Weszła w życie w chwili złożenia podpisów.

</doc>
<doc id="874192" url="https://pl.wikipedia.org/wiki?curid=874192" title="Kosobudy (powiat szczecinecki)">
Kosobudy (powiat szczecinecki)

Kosobudy – osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Kołtki.
W latach 1975–1998 wieś należała do woj. koszalińskiego.
Ok. 1 km na północ od Kosobud znajduje się osada Bagniewko.

</doc>
<doc id="874194" url="https://pl.wikipedia.org/wiki?curid=874194" title="Leszko III">
Leszko III

Leszko III – legendarny władca Polski (wymieniony po raz pierwszy przez Wincentego Kadłubka). Domniemany syn Leszka II, ojciec Popiela I i dziadek Popiela II.
Legenda.
Według Kadłubka Leszko stoczył trzy zwycięskie wojny z Juliuszem Cezarem, zaś walcząc w Partii rozgromił Krassusa. Według kronikarza panował nad Getami, Partami i "krainami położonymi poza Partami", zaś według "Kroniki wielkopolskiej" jego państwo sięgało na zachodzie "po Westfalię, Saksonię, Bawarię i Turyngię". Pokonany Juliusz Cezar miał wydać za niego swoją siostrę Julię, dając jej w posagu Bawarię. Od męża zaś otrzymała Julia "prowincję serbską". Założyła dwa miasta nazwane swoim imieniem: Julius (Lubusz) i Julin (Lublin, natomiast według "Kroniki wielkopolskiej" Wolin). Pod naciskiem senatu Cezar próbował odebrać siostrze Bawarię, prowokując tym samym konflikt z Leszkiem, który w odpowiedzi odesłał żonę do Rzymu.
Z małżeństwa Leszka z Julią wywodzi się syna Popiela. Po jej odprawieniu Leszko wziął sobie nałożnicę, która dała mu dwudziestu synów, którzy po jego śmierci otrzymali własne królestwa.
Świadomi legendarnego opisu panowania Leszka III, późniejsi kronikarze podchodzili z rezerwą do jego postaci. Jan Długosz pominął historię o Cezarze, pisząc, że Leszko sprawował nad krajem dobre rządy i udzielał pomocy Węgrom w wojnach "z Grekami i Italczykami". Marcin Bielski datował natomiast jego panowanie na czasy Karola Wielkiego.

</doc>
<doc id="874196" url="https://pl.wikipedia.org/wiki?curid=874196" title="Zduny (województwo zachodniopomorskie)">
Zduny (województwo zachodniopomorskie)

Zduny – osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Kołtki.
W latach 1975–1998 wieś należała do woj. koszalińskiego.
Zobacz też: Zduny

</doc>
<doc id="874204" url="https://pl.wikipedia.org/wiki?curid=874204" title="Radzewo (powiat szczecinecki)">
Radzewo (powiat szczecinecki)

Radzewo – osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Dyminek.
W latach 1975–1998 wieś należała do woj. koszalińskiego. Dawna nazwa wsi to Dębie.
Przez miejscowość przepływa Biała, niewielka rzeka dorzecza Warty.
Zobacz też: Radzewo

</doc>
<doc id="874206" url="https://pl.wikipedia.org/wiki?curid=874206" title="Jakubskie Przedmieście">
Jakubskie Przedmieście

Jakubskie Przedmieście (dawniej "Jakubowe Przedmieście", niem. "Jakobsvorstadt") – nazwa dawnego przedmieścia Torunia, przynależącego już od czasów średniowiecza do parafii pod wezwaniem św. Jakuba z Nowego Miasta, części Torunia, założonej w 1264.
Część urzędowa Torunia zlokalizowana na prawobrzeżu. 
Przy podziale miasta dla potrzeb rad okręgów (jednostek pomocniczych gminy), teren Jakubskiego Przedmieścia współtworzy okręg „Jakubskie-Mokre”.
Lokalizacja.
Jakubskie Przedmieście zlokalizowane jest we wschodniej części miasta, od północy graniczy z Mokrem, od wschodu z Rubinkowem, od południa z Winnicą, zaś od zachodu ze Starym Miastem.
Ulice.
Do głównych ulic przecinających lub stanowiących granice Jakubskiego Przedmieścia zaliczyć należy: Lubicką, Skrzyńskiego, Traugutta, Winnice oraz Wschodnią.
Demografia.
Liczba ludności Jakubskiego Przedmieścia na przestrzeni lat:
Charakterystyka.
Dzielnica w dużej części ma charakter mieszkaniowy jednorodzinny, głównie z XIX i początków XX wieku. Dalej na wschód położone części osiedla mają zabudowę nowszą – nowe budynki wielorodzinne, budowane w ostatnich latach.
Całkowicie na wschodnim skraju Jakubskiego Przedmieścia mieszczą się tereny przemysłowe i handlowe. Jest to kilkanaście dużych firm, w tym kilka międzynarodowych koncernów z siedzibami w Toruniu: Toruńskie Zakłady Materiałów Opatrunkowych, Apator oraz Fabryka Cukiernicza Kopernik, Fabryka Wodomierzy Metron.
Od południa osiedle jest otulone parkiem miejskim, Kopcem Piłsudskiego, skarpą wiślaną i terenem ulicy Winnica, malowniczo schodzącym aż do Wisły.
W południowo-zachodnim skraju osiedla, bezpośrednio przy Rondzie Pokoju Toruńskiego, na obrzeżach Zespołu Staromiejskiego, . Trzech toruńskich developerów buduje tam obecnie budynki wielorodzinne na ok. 1500 mieszkań łącznie (częściowo już zasiedlone).
Nazwa.
Źródłem nazwy może być brama św. Jakuba – część średniowiecznych fortyfikacji Torunia, jedna z 12 bram miejskich, wychodząca na północny wschód i noszących imię św. Jakuba. W czasie budowy pruskich fortyfikacji Twierdzy Toruń w XIX wieku, nowa, bardziej oddalona od centrum brama i wylot fortyfikacji na Jakubskie Przedmieście oraz dalej na Warszawę i Olsztyn również nosił nazwę Bramy Św. Jakuba.
Dziś nazwa Jakubskie Przedmieście może być myląca. Osiedle w rzeczywistości nie jest przedmieściem, ale śródmiejską dzielnicą (oficjalnie: częścią urzędową) Torunia, położoną praktycznie w jego centrum, oddaloną od granic administracyjnych miasta o 8-9 km.
Ważniejsze obiekty.
W północnej części Jakubskiego Przedmieścia istnieje zespół obiektów wojskowych:

</doc>
<doc id="874208" url="https://pl.wikipedia.org/wiki?curid=874208" title="Pingu">
Pingu

Pingu – brytyjsko-szwajcarski serial animowany dla dzieci o pingwinku Pingu. W Polsce emitowany na kanale TVP1 w Wieczorynce w 1995 roku oraz na kanale MiniMini i JimJam w 2010 roku.
W 1997 roku powstał specjalny odcinek, trwający 25 minut.
Wersja polska (MiniMini, 2006).
Wersja polska: na zlecenie MiniMini – START INTERNATIONAL POLSKA
Lektor tytułów odcinków: Jan Czernielewski
Tytuł polskie: Alicja Pietruszka
Reżyseria, dźwięk i montaż: Sławomir Czwórnóg
Lektor tytułu serialu i tytułów odcinków: Jan Czernielewski
Lektor tyłówki: Jan Czernielewski 

</doc>
<doc id="874209" url="https://pl.wikipedia.org/wiki?curid=874209" title="Stepno">
Stepno

Stepno – osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Stepień.
W latach 1975–1998 wieś należała do woj. koszalińskiego.

</doc>
<doc id="874210" url="https://pl.wikipedia.org/wiki?curid=874210" title="Hemau">
Hemau

Hemau – miasto w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona. Leży około 22 km na zachód od Ratyzbony, w Jurze Frankońskiej, przy drodze B8.
Dzielnice.
W skład miasta wchodzą następujące dzielnice: 

</doc>
<doc id="874212" url="https://pl.wikipedia.org/wiki?curid=874212" title="Bobbejaan Schoepen">
Bobbejaan Schoepen

Bobbejaan Schoepen, właśc. Modest Schoepen (ur. 16 maja 1925 w Boom, zm. 17 maja 2010 w Turnhout) – flamandzki kompozytor, wokalista, gitarzysta, aktor, reprezentant Belgii podczas 2. Konkursu Piosenki Eurowizji w 1957 roku z utworem „Straatdeuntje”, przedsiębiorca oraz założyciel parku rozrywki Bobbejaanland.

</doc>
<doc id="874214" url="https://pl.wikipedia.org/wiki?curid=874214" title="Lubiesz">
Lubiesz



</doc>
<doc id="874217" url="https://pl.wikipedia.org/wiki?curid=874217" title="Bitwa pod Hořicami">
Bitwa pod Hořicami

Bitwa pod Hořicami – starcie zbrojne między taborytami a utrakwistami, które miało miejsce 27 kwietnia 1423 roku podczas wojen husyckich.
Bitwa stoczona została w pobliżu miejscowości Hořice między dwoma frakcjami husyckimi – taborytami (3 tys. żołnierzy i 120 wozów) dowodzonymi przez Jana Žižkę i utrakwistami (3 tys. szlacheckiej jazdy, pewna liczba wozów i artyleria) dowodzonymi przez Čenka z Wartenbergu.
Taboryci zajęli pozycje na wzgórzu, gdzie utworzyli fortyfikację z wozów. W tych warunkach kawaleria Utrakwistów nie mogła szarżować pod górę i chcąc zaatakować pozycje nieprzyjaciela musiała nacierać piechotą. Posiadane przez utrakwistów działa nie były zbyt skuteczne przy strzelaniu pod górę. Schronieni za wozami taboryci odparli wiele ataków spieszonej kawalerii utrakwistów. W końcu Žižka zdecydował, że nadszedł czas na kontratak. Do szarży ruszyła kawaleria husycka i atakując z góry zmiotła utrakwistów z pola bitwy. Zwycięstwo taborytów zakończyło okres walk między husyckimi frakcjami.

</doc>
<doc id="874219" url="https://pl.wikipedia.org/wiki?curid=874219" title="Neutraubling">
Neutraubling

Neutraubling – miasto w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona. Leży około 10 km na wschód od Ratyzbony, przy autostradzie A3 i drodze B8.

</doc>
<doc id="874220" url="https://pl.wikipedia.org/wiki?curid=874220" title="Lubiesz (powiat szczecinecki)">
Lubiesz (powiat szczecinecki)

Lubiesz – osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Stepień.
W latach 1975–1998 wieś należała do woj. koszalińskiego.
Zobacz też: Lubiesz

</doc>
<doc id="874221" url="https://pl.wikipedia.org/wiki?curid=874221" title="Turbo (guma)">
Turbo (guma)

Turbo – guma do żucia wyprodukowana przez turecką firmę Kent. Gumy do żucia zawierały wkładki-obrazki (zwane też nieprawidłowo historyjkami) ze zdjęciami samochodów, motocykli i innych środków transportu. Były popularne wśród dzieci i młodzieży pod koniec lat 80. i na początku lat 90. (głównie w Polsce i Rosji), a wkładki ze zdjęciami stały się cennymi przedmiotami dla kolekcjonerów i przez wielu sympatyków zbierane są do dziś (mimo że produkcję zakończono w połowie roku 2007). W późniejszym okresie pojawiły się plotki o rakotwórczości gum, jednak są one nieprawdziwe. Z okazji 20-lecia obecności sieci handlowej Biedronka, w dniach 2-8 lipca 2015 roku, pojawiła się tam możliwość zakupienia gumy Turbo.
Podstawowe serie liczyły 1425 różnych obrazków z pojazdami (nie licząc 4 serii wydawanych w dwóch wersjach). Wydawane też były obrazki Turbo jako naklejki.
Systematyka i numeracja.
2014 1-160 – seria ta wystąpiła w dwóch wersjach (121-160 z napisem PROGUM i bez napisu) (w sprzedaży w Polsce w latach 2014-
2016 121-160 bez napisu PROGUM

</doc>
<doc id="874222" url="https://pl.wikipedia.org/wiki?curid=874222" title="South East England">
South East England

South East England (South East) – jeden z dziewięciu regionów Anglii, obejmujący jej południowo-wschodnią część. Zajmuje powierzchnię 19 070 km² (15% terytorium Anglii), w 2021 roku zamieszkany był przez 9 294 800 osób (16% ludności Anglii).
Największe miasta regionu to Southampton (liczba mieszkańców w 2011 r. – 253 651), Portsmouth (238 137), Brighton and Hove (229 700), Reading (218 705), Milton Keynes (171 750), Oksford (159 994), Slough (155 298) i High Wycombe (120 256).
Najwyższym punktem jest Walbury Hill, w hrabstwie Berkshire, o wysokości 297 m n.p.m.
Podział terytorialny.
Region South East obejmuje dziewięć hrabstw ceremonialnych. Podzielony jest na 19 jednostek administracyjnych niższego rzędu: 6 hrabstw niemetropolitalnych i 13 jednostek typu "unitary authority".

</doc>
<doc id="874230" url="https://pl.wikipedia.org/wiki?curid=874230" title="Sawin z Katanii">
Sawin z Katanii

Sawin z Katanii – biskup miasta Katanii na Sycylii, święty Kościoła prawosławnego.
Mało znany święty, nie zachowały się jakieś konkretne informacje na jego temat. Legenda podaje, że by gorliwie służyć Bogu, Sawin miał się oddalić na pustynię. Tam prowadził srogą, ascetyczną drogę życia oraz otrzymał od Pana dar cudotwórstwa i jasnowidzenia.
Jego wspomnienie liturgiczne w Cerkwi prawosławnej obchodzone jest 15/28 października, tj. 28 października według kalendarza gregoriańskiego.

</doc>
<doc id="874231" url="https://pl.wikipedia.org/wiki?curid=874231" title="Ballady (album Perfectu)">
Ballady (album Perfectu)

Ballady – kompilacyjna płyta zespołu Perfect wydana w 1995 roku. 

</doc>
<doc id="874232" url="https://pl.wikipedia.org/wiki?curid=874232" title="Wörth an der Donau">
Wörth an der Donau

Wörth an der Donau, Wörth a.d. Donau – miasto w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, siedziba wspólnoty administracyjnej Wörth an der Donau. Leży na pograniczu Lasu Bawarskiego, około 22 km na wschód od Ratyzbony, nad Dunajem, przy autostradzie A3.
Dzielnice.
W skład miasta wchodzą następujące dzielnice: 

</doc>
<doc id="874233" url="https://pl.wikipedia.org/wiki?curid=874233" title="Krak młodszy">
Krak młodszy

Krak młodszy (łac. "Gracchus junior") lub Lech (II) – legendarny władca Polski, pojawiający się po raz pierwszy w "Kronice Polskiej" Wincentego Kadłubka, a potem w nieco innej wersji żywota i pod innym imieniem w dziele Jana Długosza. Młodszy syn Kraka i jego następca.
Relacja Kadłubka.
Wincenty Kadłubek, przytaczając legendę o Smoku Wawelskim, pisze o potworze ("holophagus" – "całożerca"), który domagał się od poddanych Kraka, aby co tydzień dostarczali mu pewną liczbę bydła, które potem zjadał. Jeżeli ofiara nie została mu dostarczona, potwór miał pożerać tą samą liczbę ludzi. W tej sytuacji Krak postanowił wysłać przeciw potworowi swoich dwóch synów, którzy bardzo się ucieszyli możliwością zdobycia sławy. Po niepowodzeniach w otwartej walce, bracia uciekli się do podstępu. Podali potworowi, jako zwyczajową ofiarę, skóry bydlęce wypchane siarką, czym udusili potwora. Po zabiciu bestii Krak młodszy rzucił się na swego starszego brata i zabił go, ojcu natomiast skłamał, że to potwór jest odpowiedzialny za śmierć brata. "Tak oto młodszy Grakch przejmuje władzę po ojcu", konkluduje kronikarz. Wkrótce jego sekret został wykryty i Krak został za tak straszną zbrodnię skazany na wieczne wygnanie. Władzę po nim objęła jego siostra, córka Kraka, Wanda. Swoją opowieść kończy autor cytatem z Owidiusza: "Wszak prawem jest najsprawiedliwszym, gdy sprawców zbrodni ich własna zbrodnia zabija".
Relacja Długosza.
Według Długosza do morderstwa doszło już po zabiciu smoka przez Kraka ojca. Po śmierci ojca, młodszy z synów, który u Długosza nosi imię Lech z żądzy władzy i z zazdrości zabił swojego starszego brata, noszącego po ojcu imię Krak. Dokonać miał tego w czasie polowania, a dla ukrycia zbrodni porąbał ciało na części i zasypał w piasku. Potem kronikarz wspomina o fałszywym świadectwie Lecha przed ogółem możnych, które Lech sowicie podlał łzami. Przekonani poddani ogłosili go królem, po czym miał on panować długie lata.
Długosz podaje dwie wersje zakończenia tej historii, samemu będąc bardziej przekonanym o wykryciu spisku (znaleźli się świadkowie) i strąceniu Lecha z tronu, które gorąco pochwala. W drugiej wersji Lecha ukarać miała opatrzność boska tym, że panował długo, lecz bezpotomnie. Po jego śmierci królestwo przejęła Wanda, ostatnia z rodu Kraka.
W porównaniu z dotychczasowymi podaniami dynastycznymi (Wincenty Kadłubek, "Kronika wielkopolska") Długosz dokonał pewnej znaczącej zmiany co do imion synów Kraka. Poza tym Długosz przeniósł całość przetworzonej przez siebie legendy o Smoku Wawelskim na czasy Kraka seniora, czasy Lecha II zawężając tylko do podania o bratobójstwie i wygnaniu. Wymogło to na nim zmianę okoliczności śmierci starszego z synów Kraka.
W literaturze.
Krak młodszy jest jednym z głównych bohaterów misterium Cypriana Kamila Norwida "Krakus. Książę nieznany", poświęconego osobie starszego z braci. Norwid po raz kolejny zmienia mu imię. Krak młodszy w dramacie nosi imię Rakuz, być może nie bez związku łacińskim brzmieniem jego imienia u Kadłubka ("Gracchus").

</doc>
<doc id="874234" url="https://pl.wikipedia.org/wiki?curid=874234" title="Bambrowie">
Bambrowie



</doc>
<doc id="874236" url="https://pl.wikipedia.org/wiki?curid=874236" title="Brennberg">
Brennberg

Brennberg – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona; wchodzi w skład wspólnoty administracyjnej Wörth an der Donau. Leży w Lesie Bawarskim, około 22 km na północny wschód od Ratyzbony.
Dzielnice.
W skład gminy wchodzą następujące dzielnice:
Oświata.
W gminie znajduje się szkoła podstawowa.

</doc>
<doc id="874238" url="https://pl.wikipedia.org/wiki?curid=874238" title="Seddülbahir">
Seddülbahir



</doc>
<doc id="874242" url="https://pl.wikipedia.org/wiki?curid=874242" title="Rezerwat przyrody Zimna Woda (województwo lubuskie)">
Rezerwat przyrody Zimna Woda (województwo lubuskie)

Zimna Woda – florystyczny rezerwat przyrody położony w województwie lubuskim przy drodze wojewódzkiej nr 279, niedaleko dzielnicy Zielonej Góry – Kiełpina. Został on utworzony w 1959 roku na powierzchni 31,55 ha. W 1989 roku powiększono go do 88,69 ha. Obszar rezerwatu objęty jest ochroną ścisłą.
Celem ochrony jest zachowanie ze względów dydaktycznych i naukowych kompleksu łęgów olszowo-jesionowych i olsów wraz z naturalnymi procesami ich dynamiki. Wiosną większość terenu bywa zalewana wodą.
Flora rezerwatu.
Dominującym gatunkiem drzewa jest olsza czarna, która rośnie tu wraz z jesionem, dębem i brzozą. Sporadycznie występuje również sosna i świerk. Przeciętny wiek drzewostanu wynosi 90 lat. Podszyt w rezerwacie jest bujny i gęsty. Składa się głównie z leszczyny i czeremchy zwyczajnej. Runo leśne jest obfite, podszywające dno lasu w 70-100%. W rezerwacie stwierdzono ponad 230 gatunków roślin naczyniowych.
Turystyka.
Granicą rezerwatu biegnie niebieski szlak turystyczny, który daje możliwość bezpośredniego kontaktu z unikalną roślinnością. Przez rezerwat przechodzi także „droga prezydenta” zwana też „drogą królewską”, wzdłuż której rosną potężne dęby i jesiony.
Przy turystycznym wykorzystaniu rezerwatu obowiązują ograniczenia, o których informują tablice na obrzeżach obiektu.

</doc>
<doc id="874248" url="https://pl.wikipedia.org/wiki?curid=874248" title="Menedżer">
Menedżer

Menedżer, także menadżer (ang. "manager") – osoba, której podstawowym zadaniem jest realizacja procesu zarządzania – planowanie i podejmowanie decyzji, organizowanie, przewodzenie – motywowanie i kontrolowanie.
Opis.
Wyrazem „menedżer” można określić każdą osobę, która podejmuje decyzje, lecz najczęściej używa się ten wyraz dla określenia osoby, która jest zatrudniona w różnych przedsiębiorstwach lub organizacjach i realizuje lub uczestniczy w procesie zarządzania. Menedżerowie jako przedstawiciele kadry zarządzającej cechują się poczuciem odpowiedzialności, strategicznego myślenia i przewidywania.
Menedżerów można podzielić według szczebli:
Menedżerów można także podzielić według obszarów zarządzania np. menedżerowie finansów, zasobów ludzkich, administracji i public relations.
Oprócz perspektywy mikro, czyli perspektywy organizacyjnej, analizuje się miejsce i rolę menedżerów w nowoczesnych społeczeństwach w perspektywie makro. Menedżerowie uznawani są wówczas za klasę społeczną. Klasa menedżerów jest zróżnicowana i dzieli się na mniejsze klasy zwane mikroklasami. Są one wydzielane na podstawie miejsca w społecznym podziale pracy i podziale ekonomicznej własności.
Pod względem wysokości wynagrodzenia menedżerów występuje silnie zróżnicowane. Jego wysokość zależy od koniunktury w gospodarce, a także sektora, w którym pracuje.
Role menedżera.
W 1975 roku Henry Mintzberg w artykule "The Manager’s Job:Folclore and Fact" („Harvard Business Review”, July–August 1975) wyróżnił dziesięć podstawowych ról menedżera. Zgrupował je w trzy bloki: interpersonalny, informacyjny i decyzyjny.

</doc>
<doc id="874250" url="https://pl.wikipedia.org/wiki?curid=874250" title="Marek Svatoš">
Marek Svatoš

Marek Svatoš (ur. 17 czerwca 1982 w Koszycach, zm. 5 listopada 2016 w Lone Tree w USA) – słowacki hokeista, reprezentant Słowacji, olimpijczyk.
Kariera.
Wychowanek HC Košice. Od stycznia 2013 zawodnik Slovana Bratysława. Podpisał umowę do końca sezonu KHL (2012/2013). Od września 2013 ponownie zawodnik HC Koszyce.
Uczestniczył w turniejach mistrzostw świata juniorów do lat 18 w 2000, mistrzostw świata juniorów do lat 20 w 2002, zimowych igrzysk olimpijskich w 2006, mistrzostw świata w 2010.
Był żonaty z Amerykanką Dianą, z którą zamieszkał w Denver, miał dwoje dzieci. Zmarł na początku listopada 2016.

</doc>
<doc id="874259" url="https://pl.wikipedia.org/wiki?curid=874259" title="Jan Peters">
Jan Peters

Johannes ("Jan") Wilhelmus Peters (ur. 18 sierpnia 1954 w Groesbeek) – piłkarz holenderski grający na pozycji środkowego pomocnika. Nosił przydomek "Jantje Breed".
Kariera klubowa.
Peters rozpoczynał piłkarską karierę w małym klubie Germania Groesbeek. Pierwszym poważniejszym przystankiem w karierze był NEC Nijmegen, w barwach którego Peters zadebiutował w 1971 roku w Eredivisie. W pierwszym składzie występował już w następnym sezonie i doszedł z NEC do finału Pucharu Holandii, w którym jednak zespół z Nijmegen przegrał 0:2 z NAC Breda. Był to jedyny sukces Petersa w NEC, w którym to grał do 1977 roku.
Latem 1977 Peters przeszedł do jednego z bardziej utytułowanych klubów w kraju, AZ Alkmaar. W 1978 roku zespół z Petersem w pomocy wywalczył swój pierwszy w historii Puchar Holandii. Na kolejne sukcesy drużyna musiała czekać do 1981 roku, kiedy to jedyny raz w swojej historii została mistrzem Holandii (28 meczów i 8 goli Jana), do tego dokładając kolejny puchar kraju. AZ dobrze spisał się także w Pucharze UEFA docierając aż do finału, w którym przegrał z Ipswich Town w dwumeczu (0:3, 4:2). W 1982 roku Peters po raz trzeci poprowadził AZ do zwycięstwa w krajowym pucharze, a po sezonie odszedł z drużyny po 5 latach gry w niej.
Latem 1982 Peters wyjechał do Włoch i został zawodnikiem klubu Genoa CFC. We Włoszech nie grał już tak udanie jak w ojczyźnie i nie miał pewnego miejsca w składzie. W 1984 roku spadł z zespołem z Genui do Serie B, w której grał przez rok. Na sezon 1985/1986 przeszedł do grającej w Serie A Atalanty BC, w której przez sezon wystąpił ledwie w 8 ligowych meczach. Po sezonie wrócił do NEC, które grało już wówczas w Eerstedivisie, ale nie pomógł zespołowi w powrocie do ekstraklasy. W latach 1988-1990 Peters grał w amatorskiej drużynie o nazwie De Treffers i niedługo potem zakończył piłkarską karierę mając 36 lat.
Kariera reprezentacyjna.
W reprezentacji Holandii Peters zadebiutował 4 września 1974 roku w wygranym 5:1 wyjazdowym meczu z reprezentacją Szwecji. Następnie występował w eliminacjach do Mistrzostw Europy w Jugosławii, a w 1976 został powołany do kadry na ten turniej. Tam był jednak rezerwowym zawodnikiem i wystąpił w jednym meczu, o 3. miejsce, wygranym 3:2 po dogrywce z Jugosławią. W reprezentacji występował do roku 1982, gdy zakończył w niej karierę meczem z Anglią (0:2). W kadrze "Oranje" wystąpił w 31 meczach i zdobył 4 gole (2 z Anglią oraz po jednym ze Szwajcarią i Włochami).

</doc>
<doc id="874263" url="https://pl.wikipedia.org/wiki?curid=874263" title="Beratzhausen">
Beratzhausen

Beratzhausen – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona. Leży w Jurze Frankońskiej, około 22 km na północny zachód od Ratyzbony, nad rzeką Schwarze Laber, przy linii kolejowej Ratyzbona – Norymberga.
Dzielnice.
W skład gminy wchodzą następujące dzielnice:
Współpraca.
Miejscowości partnerskie:

</doc>
<doc id="874264" url="https://pl.wikipedia.org/wiki?curid=874264" title="Al Hudud ash Shamaliyah">
Al Hudud ash Shamaliyah



</doc>
<doc id="874265" url="https://pl.wikipedia.org/wiki?curid=874265" title="Mity">
Mity

Mity opus 30 – trzy poematy na skrzypce i fortepian Karola Szymanowskiego. Nowatorskie dzieło muzyczne polskiego kompozytora, jeden z najwybitniejszych utworów światowej literatury skrzypcowej.
Powstały wiosną 1915 we współpracy ze skrzypkiem Pawłem Kochańskim, w czasie pobytu kompozytora w Zarudziu. 
Prawykonane w Humaniu w 1916.

</doc>
<doc id="874267" url="https://pl.wikipedia.org/wiki?curid=874267" title="Gerald Green">
Gerald Green

Gerald Green Jr. (ur. 26 stycznia 1986 w Houston) – amerykański koszykarz występujący na pozycji niskiego skrzydłowego.
Po zakończeniu nauki w szkole średniej Gulf Shores Academy (Teksas), Green został wybrany do ligi NBA w pierwszej rundzie draftu z numerem 18 przez Boston Celtics. Kilkukrotnie brał udział w konkursach wsadów, wygrywając m.in. McDonald’s All-American Slam Dunk Contest w 2005, oraz NBA Slam Dunk Contest w 2007. Rok później zajął drugie miejsce przegrywając w finale z Dwightem Howardem. Po kilku latach przerwy w trakcie sezonu 2011/12 wrócił do NBA. Podpisał 10 dniowy kontrakt z New Jersey Nets, po czym został on przedłużony do końca sezonu. W lipcu 2012 został zawodnikiem Indiany Pacers. W sezonie 2013/2014 trafił do Phoenix Suns.
Przez lata występował w letniej lidze NBA. Reprezentował Boston Celtics (2005, 2006), Dallas Mavericks (2008), Los Angeles Lakers (2010).
W lipcu 2015 podpisał umowę z klubem Miami Heat. 27 lipca 2016 zawarł kontrakt z Boston Celtics. 24 września 2017 został zawodnikiem Milwaukee Bucks na czas obozu przygotowawczego. 14 października 2017 został zwolniony. 28 grudnia zawarł kontrakt do końca sezonu z drużyną Houston Rockets.
5 lutego 2020 trafił w wyniku wymiany z udziałem czterech zespołów do Denver Nuggets. 7 lutego 2020 opuścił klub. 19 grudnia został zwolniony przez Rockets.
23 października 2021 ogłosił zakończenie kariery zawodniczej, przechodząc do sztabu trenerskiego Houston Rockets jako trener ds. rozwoju indywidualnego zawodników.

</doc>
<doc id="874269" url="https://pl.wikipedia.org/wiki?curid=874269" title="Ar Riyad">
Ar Riyad



</doc>
<doc id="874270" url="https://pl.wikipedia.org/wiki?curid=874270" title="Franciszek Kuś">
Franciszek Kuś

Franciszek Kuś (ur.w 1876 r. w Wołowicach pod Krakowem, zm. 29 czerwca 1959 w Krakowie) – nauczyciel, pamiętnikarz, działacz ludowy i oświatowy.
Franciszek Kuś był kierownikiem szkół m.in. w Baczynie, Harbutowicach, Wołowicach, Kleczy Dolnej. Autor pamiętnika stanowiącego dziś obszerny dokument ukazujący warunki pracy nauczyciela wiejskiego na przełomie wieków XIX i XX, a także będącego bogatym źródłem wiedzy na temat kultury ludowej i wiejskich zwyczajów, które zostały przez autora zanotowane i opisane wraz z wielką liczbą przyśpiewek - autor wędrował po wsiach, zapraszany przez chłopów na wesela, chrzciny i inne uroczystości, spisując słowa i melodię przyśpiewek oraz przebieg obrządków i rytuałów.
Pamiętnik Franciszka Kusia jest dostępny w zbiorach Biblioteki Jagiellońskiej i Ossolineum we Wrocławiu.
Urodzony w biednej flisackiej rodzinie, ukończył seminarium nauczycielskie i w 1898 roku otrzymał pierwszą posadę w szkole wiejskiej. Od historycznego zjazdu w 1895 roku w Rzeszowie, który dał początek zorganizowanemu ruchowi ludowemu, był czynnym ludowcem aż do ostatnich dni swojego życia. Krzewił we wsiach oświatę, czytelnictwo pism ludowych, zakładał organizacje społeczne (m.in. OSP Klecza Dolna, OSP Harbutowice), pobudzał aktywność i inicjatywę chłopów, pomagał młodzieży w kształceniu. W ciągu kilkudziesięciu lat pracy zdziałał wiele dla kulturalnego i gospodarczego rozwoju wsi, a jego przykład osobisty przyciągnął do Stronnictwa Ludowego wielu dzielnych chłopów i inteligentów wiejskich. Za ludowe przekonania i śmiałą krytykę władzy był przerzucany przez władze sanacyjne z jednego województwa do drugiego, z jednej szkoły do drugiej.
Bolesław Dejworek wspomina w „Wieściach” z 12 lipca 1959 roku: „Przychodził do naszej redakcji co tydzień, ciekaw każdego numeru "Wieści", zawsze pogodny, w uczynności niezmordowany(...) Obdarzony świetną pamięcią był niewyczerpanym źródłem wiadomości o ludziach i wydarzeniach ruchu ludowego całego ubiegłego sześćdziesięciolecia. Cichy, skromny, ofiarny, niezwykle pracowity a niczym niezachwiany (...) W ciągu ponad 40 lat przeszły przez szkoły, w których uczył Franciszek Kuś, tysiące dzieci chłopskich, a uczył i obcował z nimi tak, że swego wychowawcę całe życie z wdzięcznością pamiętają(…) Zjednywał sobie ludzi tym, że żył skromnie; z chłopami cały czas wolny od zajęć szkolnych przebywał; radził, sumiennie spełniał rozliczne obowiązki natury publicznej, niczym się nie wynosząc. Toteż zdobywał wszędzie zaufanie. Chłopi cenili Franciszka Kusia, chłopa-nauczyciela tym bardziej, gdy widzieli, że władze pańskie źle się z nim obchodziły. Władze dokuczały Kusiowi w złośliwy sposób za jego ludowe przekonania, śmiałą krytykę, przerzucały go w sanacyjnych czasach z jednego województwa do drugiego. A on gdziekolwiek się znalazł, niczym niezrażony, postępował tak, jak mu dyktowało poczucie przynależności do klasy chłopskiej zgodnie z postawą demokraty i ludowca”.
Nowa szkoła w Kleczy Dolnej nosi imię Franciszka Kusia, mieszkańcy wsi wmurowali w jej ścianę tablicę pamiątkową.
Franciszek Kuś był dziadkiem poetki Miry Kuś (właśc. Mirosławy).

</doc>
<doc id="874273" url="https://pl.wikipedia.org/wiki?curid=874273" title="Helena Uszyńska-Prawecka">
Helena Uszyńska-Prawecka

Helena Uszyńska-Prawecka (ur. 3 października 1900 w Warszawie, zm. 21 czerwca 1955 tamże) – polska aktorka teatralna. 
Życiorys.
Córka aktora teatralnego Michała Uszyńskiego i aktorki teatralnej i filmowej Aleksandry Rostkowskiej.
W 1921 ukończyła Szkołę Dramatyczną i w tym samym roku została członkiem zespołu teatru „Reduta” Juliusza Osterwy, stając się jedną z czołowych aktorek tego zespołu. Do 1939 występowała także m.in. w Teatrze Rozmaitości w Warszawie, Teatrze Miejskim w Lublinie i Teatrze im. Wojciecha Bogusławskiego w Warszawie.
W czasie okupacji hitlerowskiej pracowała jako urzędniczka w Wydziale Ewidencji Zarządu m.st. Warszawy. Współpracowała z ruchem oporu biorąc udział m.in. w ratowaniu Żydów poprzez preparowanie dokumentów tożsamości w oparciu o metryki osób zmarłych.
Bezpośrednio po wojnie pracowała w Ministerstwie Kultury i Sztuki (do 1946). Następnie powróciła na scenę. Występowała w Teatrze Rozmaitości i Teatrze Nowej Warszawy.

</doc>
<doc id="874278" url="https://pl.wikipedia.org/wiki?curid=874278" title="Al Madinah">
Al Madinah



</doc>
<doc id="874280" url="https://pl.wikipedia.org/wiki?curid=874280" title="Swietłana Alliłujewa">
Swietłana Alliłujewa

Swietłana Alliłujewa, Swietłana Iosifowna Stalina, Lana Peters, ros. Светлана Иосифовна Сталина, gruz. სვეტლანა ალილუევა (ur. 28 lutego 1926 w Moskwie jako "Swietłana Josifowna Dżugaszwili", zm. 22 listopada 2011 w Richland Center) – najmłodsze dziecko i jedyna córka Józefa Stalina.
Życiorys.
Była córką Stalina oraz jego drugiej żony – Nadieżdy Alliłujewej. Matka Swietłany zmarła w 1932 roku, kiedy jej córka miała sześć lat. Prawdopodobnie było to samobójstwo, chociaż istnieje teoria, że to Stalin zabił Nadieżdę. Również Swietłana posądzała o śmierć Nadieżdy swojego ojca. Po śmierci swojej żony Stalin rozpoczął aresztowania członków jej rodziny. Kiedy Swietłana próbowała interweniować w obronie swoich krewnych, dyktator zagroził również jej uwięzieniem.
Kiedy Swietłana miała 16 lat, zakochała się w żydowskim reżyserze Aleksieju Kaplerze. Jej ojciec nie zaakceptował tego związku. Później Kapler został oskarżony o współpracę z angielskim wywiadem i skazany na dziesięć lat wygnania w przemysłowym mieście Workuta koło kręgu arktycznego. Spekulowano jednak, że prawdziwym powodem zesłania reżysera był romans z córką Stalina.
Kiedy miała siedemnaście lat, zakochała się w studencie Uniwersytetu Moskiewskiego Grigoriju Morozowie, również pochodzenia żydowskiego. Stalin niechętnie przystał na małżeństwo córki. W 1945 roku Swietłanie urodził się syn Józef, a już w 1947 roku wzięła rozwód z Grigorijem. Drugi mąż Swietłany, Jurij Żdanow, był synem bliskiego współpracownika Józefa Stalina. Ślub odbył się w 1949 roku, a w 1950 urodziła się ich córka Jekaterina. Małżeństwo rozpadło się wkrótce po narodzinach dziecka. W 1951 roku Swietłana wyszła ponownie za mąż za Michaiła Kaganowicza, syna radzieckiego polityka Łazara Kaganowicza, chociaż niektórzy biografowie zauważają, że to mało prawdopodobne, gdyż nie ma na to żadnych dowodów. W latach 1962–1963 była żoną Iwana Dżonrida Swanidze (Wano), bratanka pierwszej żony jej ojca (syna Aleksandra i Marii Swanidze, skazanych przez Stalina na karę śmierci w latach 1942–1943).
Po śmierci Stalina w 1953 roku przyjęła nazwisko panieńskie matki i pracowała jako nauczycielka i tłumaczka w Moskwie. Uczyła się historii Stanów Zjednoczonych oraz języka angielskiego, chociaż nie zawsze miała ku temu sposobność. Alliłujewa była, ze względu na swojego ojca, liczącym się członkiem partii. Cieszyła się przywilejami, dostawała pewien rodzaj renty, kiedy przestała pracować, aby zaopiekować się dziećmi.
W 1963 roku przeszła operację usunięcia migdałków. W szpitalu poznała indyjskiego komunistę Brajesha Singha, chorego na rozstrzenie oskrzeli oraz rozedmę płuc. Alliłujewa, w ramach kuracji Brajesha, wyjechała z nim na jakiś czas do Soczi nad Morzem Czarnym. Następnie powrócili razem do Moskwy w 1965 roku, gdzie Singh rozpoczął pracę jako tłumacz. Gdy w 1966 roku zmarł, Alliłujewa pojechała do Indii, by przekazać prochy zmarłego rodzinie, aby ta mogła pochować je w Gangesie. Pozostała w Kalakankarze jeszcze przez dwa miesiące, ponieważ miała problemy z miejscowym urzędem celnym.
6 marca 1967 roku Alliłujewa po pierwszej wizycie w sowieckiej ambasadzie w New Delhi udała się do amerykańskiej ambasady, by prosić ambasadora Charlesa Bowlesa o azyl polityczny. Ten zgodziłby się, gdyby nie to, że indyjski rząd mógłby ponieść konsekwencje negatywnych odczuć Związku Radzieckiego. Zaaranżowano jej opuszczenie Indii i natychmiastowe udanie się do Szwajcarii przez Rzym. Alliłujewa pozostała w Szwajcarii przez sześć tygodni przed udaniem się do USA.
Po przylocie, w kwietniu 1967 roku, Alliłujewa zwołała konferencję prasową potępiającą reżim jej ojca i rząd ZSRR. Jej zamiarem było opublikowanie autobiograficznej książki "Dwadzieścia listów do przyjaciela" na pięćdziesiątą rocznicę rewolucji październikowej. Pomysł ten wywołał oburzenie w samym ZSRR, który ostrzegł przed wydaniem wersji nieautoryzowanej. Publikację książki na Zachodzie przełożono na późniejszy termin, co rozładowało napięcie dyplomatyczne. W następnej książce „Tylko jeden rok” przypisała ojcu odpowiedzialność za zbrodnię w Katyniu.
W 1982 roku Alliłujewa wyjechała z córką do Wielkiej Brytanii, gdzie zamieszkała w Cambridge. Dwa lata później wróciła z córką do ZSRR. Po powrocie władze przyznały im obywatelstwo radzieckie. W tym czasie mieszkały w Tbilisi. W 1986 roku Alliłujewa wróciła do Stanów Zjednoczonych, a w latach dziewięćdziesiątych znów wyjechała do Wielkiej Brytanii, tym razem do Bristolu. Później mieszkała w domu spokojnej starości w stanie Wisconsin. Zmarła 22 listopada 2011 roku w wyniku komplikacji związanych z rakiem jelita grubego.

</doc>
<doc id="874284" url="https://pl.wikipedia.org/wiki?curid=874284" title="Sawin z Cypru">
Sawin z Cypru

Sawin, biskup cypryjski - święty Kościoła prawosławnego żyjący na przełomie IV i V wieku.
Urodził się w fenickim mieście Likia. Dowiedziawszy się o znanym mnichu i ascecie Epifaniuszu z Cypru, Sawin skierował się do niego i przyjął postrzyżyny na mnicha. Przez następnych pięć lat udoskonalał się wraz ze świętym Epifaniuszem na pustyni. Sawin spisał również żywot i czyny świętego biskupa Epifaniusza. Ten, po wejściu na biskupią katedrę (Cypr), wyświęcić miał Sawina na prezbitera. Po śmierci swojego duchowego kierownika i nauczyciela święty Sawin stał się jego następcą na cypryjskiej katedrze. Mądry arcypasterz gorliwie wykonywał nową posługę, broniąc Kościoła przed heretykami. Zmarł w podeszłym wieku w połowie V wieku.
Jego wspomnienie liturgiczne w Cerkwi prawosławnej obchodzone jest 12/25 maja, tj. 25 maja według kalendarza gregoriańskiego.

</doc>
<doc id="874288" url="https://pl.wikipedia.org/wiki?curid=874288" title="Zbigniew Osiński (teatrolog)">
Zbigniew Osiński (teatrolog)

Zbigniew Andrzej Osiński (ur. 11 maja 1939 w Poznaniu, zm. 1 stycznia 2018 w Warszawie) – polski teatrolog, historyk teatru, profesor emerytowany na Wydziale Polonistyki Uniwersytetu Warszawskiego, profesor Wydziału Wiedzy o Teatrze Akademii Teatralnej im. Aleksandra Zelwerowicza w Warszawie. W latach 1973–1977 był kierownikiem literackim Starego Teatru im. Heleny Modrzejewskiej w Krakowie. Projektodawca i pierwszy dyrektor, a od 1991 do 2004 dyrektor artystyczny i naukowy, powołanego w 1990 "Ośrodka Badań Twórczości Jerzego Grotowskiego i Poszukiwań Teatralno-Kulturowych" we Wrocławiu (w 2007 przemianowanego na Instytut im. Jerzego Grotowskiego, od 2005 pod nowym kierownictwem).
Życiorys.
W 1962 ukończył studia polonistyczne na Uniwersytecie im. Adama Mickiewicza w Poznaniu. Pracował naukowo na tym uniwersytecie (doktorat – 1966). W roku 1970 przeniósł się do Warszawy.
Autor prac z zakresu historii teatru i historii idei teatralnych. Wydawca pism Mieczysława Limanowskiego, Juliusza Osterwy, założycieli Reduty – pierwszego polskiego teatru laboratorium, a także Wacława Radulskiego czy Konrada Swinarskiego.
Był znany zwłaszcza z dorobku badawczego poświęconego twórczości Jerzego Grotowskiego. Jego publikacje na temat twórczości Grotowskiego zostały przetłumaczone na dwadzieścia języków. Opracował wraz z Januszem Deglerem z Uniwersytetu Wrocławskiego pierwszy w Polsce zbiór tekstów Jerzego Grotowskiego "Teksty z lat 1965–1969". Przez wiele lat prowadził na temat twórczości Grotowskiego seminaria i konwersatoria ze studentami UW.
Był również autorem pierwszych tekstów poświęconych Ośrodkowi Praktyk Teatralnych „Gardzienice”, z czasów kiedy teatr ten nie był ani znany, ani powszechnie uznany (Zbigniew Osiński był uczestnikiem pierwszych wypraw zespołu), np. "Gardzienice – więcej niż teatr", „Radar” 1979 nr 12; „Gardzienice: praktykowanie humanistyki” [w:] "Parateatr II", Ośrodek Teatru Otwartego „Kalambur”, Wrocław 1982; czy teksty dotyczące spektaklu "Gusła" i wyprawy włoskiej z 1981, „Dialog” 1983 nr 2.
Kolejnym polem badań Zbigniewa Osińskiego był teatr Reduta. Opracował on korespondencję założycieli teatru, poprzedzoną obszernym wstępem, a także pisma teatralne jednego z nich Mieczysława Limanowskiego, który skądinąd był geologiem, badaczem sycylijskich Monti Peloritani. W 2003 ukazała się obszerna praca Osińskiego "Pamięć Reduty. Osterwa, Limanowski, Grotowski".
W ostatnich latach swojego życia Zbigniew Osiński prowadził badawcze seminarium dotyczące recepcji teatrów orientalnych w Polsce, w którym uczestniczyli najwięksi polscy orientaliści, np. Maria Krzysztof Byrski czy Jadwiga Rodowicz.
Syn Kazimierza i Kazimiery. Pochowany na cmentarzu Powązki Wojskowe w Warszawie (kwatera D6-1-42).

</doc>
<doc id="874291" url="https://pl.wikipedia.org/wiki?curid=874291" title="Pomnik Żegoty w Warszawie">
Pomnik Żegoty w Warszawie

Pomnik Żegoty – obelisk znajdujący się na warszawskim Muranowie pomiędzy pomnikiem Bohaterów Getta i Muzeum Historii Żydów Polskich.
Opis.
Monument, odsłonięty 27 września 1995 przez Władysława Bartoszewskiego, upamiętnia działalność i walkę Rady Pomocy Żydom w czasie II wojny światowej. Został zaprojektowany przez Hannę Szmalenberg i Marka Moderau.
Na płycie pomnika wyryto napis w językach polskim, angielskim i hebrajskim: 
Budowa została sfinansowana ze środków Polonii amerykańskiej. Obok pomnika rośnie dąb – Drzewo Wspólnej Pamięci Polaków i Żydów – posadzony w 1988 w trakcie obchodów 45. rocznicy powstania w getcie warszawskim .

</doc>
<doc id="874292" url="https://pl.wikipedia.org/wiki?curid=874292" title="Apis mellifera">
Apis mellifera



</doc>
<doc id="874300" url="https://pl.wikipedia.org/wiki?curid=874300" title="Chicago house">
Chicago house

Chicago house – najwcześniejszy podgatunek muzyki house, wywodzi się z Chicago, a dokładnie klubu "Warehouse". Amerykański DJ Frankie Knuckles popularyzował ten rodzaj muzyki na początku jej istnienia.

</doc>
<doc id="874307" url="https://pl.wikipedia.org/wiki?curid=874307" title="Service civil international">
Service civil international



</doc>
<doc id="874314" url="https://pl.wikipedia.org/wiki?curid=874314" title="Vivah">
Vivah

Vivah – A Journey From Engagement To Marriage ... (tłum. "Zaślubiny – Podróż od zaręczyn do małżeństwa"hindi विवाह, urdu وواہ, ang.: "Marriage") to indyjski dramat miłosny, film rodzinny i obyczajowy z elementami musicalu wyreżyserowany przez Sooraja R. Barjatyę. Akcja filmu, w którym główne role odgrywają z młodego pokolenia Shahid Kapoor i Amrita Rao, a ze starszego Alok Nath i Anupam Kher dzieje się w Madhupur i Delhi. Tematem filmu są więzi rodzinne, ich budowanie, ich zrywanie, zmiana, jaką dla rodziny jest wydawanie córki za mąż, ojcowski ból rozstawania się z nią i czekająca ją miłość, która sprawdza się nawet w największym cierpieniu.
Zdjęcia do filmu miały miejsce w Delhi, Madhur w Mathura i w Jogeshwari, Almora, Nainital, Bombaj, Madh Island, Lonavla, Ghaziabad, Faridabad, Moradabad i Ranikhet.
Fabuła.
Poonam (Amrita Rao) straciła rodziców jako dziecko. Została wychowana przez wujka Krishnę Kanta (Alok Nath) i ciocię Ramę (Seema Biswas). Rama całe życie odtrącała ją zazdrosna o to, że Poonam jest ładniejsza od jej córki Rajni (Amrita Prakash). Wujek wielką miłością próbował jej to wynagrodzić. Nadchodzi czas, kiedy Poonam jest na tyle dorosła, że wujek z bólem patrzy na nią przeczuwając jej rychłe odejście z domu. Szuka dla niej mężczyzny, który przejmie tę samą czułą opiekę nad jej życiem, jakiej dotychczas doznała w domu rodzinnym. Taką osobę znajduje dla Poonam w Premie (Shahid Kapoor). Wspólny przyjaciel obu rodzin jubiler Bhagat-ji (Manoj Joshi) aranżuje jej małżeństwo z młodszym synem Harisha Chandry (Anupam Kher) z Delhi. Namawiany przez ojca Prem waha się, czuje się za młody, chciałby najpierw skupić się na karierze biznesmena w rodzinnej firmie, ale ojciec przekonuje go, że młodsi mają w małżeństwie większe szanse na dostosowanie się, nie są jeszcze sztywni w swych przyzwyczajeniach. Młodzi poznają się podczas wizyty rodzinnej, i mimo że podczas ich krótkiej rozmowy sam na sam zamieniają ze sobą niewiele słów, obojgu sama wymiana spojrzeń wystarcza, aby zgodzić się na małżeństwo. Aby lepiej się poznać obie rodziny spędzają czas razem w letniej rezydencji rodziny Poonam i to tam w otoczeniu pięknej natury i świątyń indyjskich Prem i Poonam zakochują się w sobie. Gdy do czasu ślubu rozstają się, telefony i listy podsycają tęsknotę i pogłębiają bliskość między nimi. Gdy Prem ma po raz pierwszy reprezentować firmę w Japonii przy załatwianiu trudnej sprawy, to Poonam jest tą osobą, która swoją wiarą w niego, rozprasza jego wątpliwości. Wszyscy wokół są bardzo szczęśliwi z powodu zbliżającego się ślubu tylko zazdrosna o Poonam Rama okazuje przybranej córce wrogość. Jednak w dniu ślubu, kiedy pan młody ma przybyć konno po pannę młodą wystrojony radosny, w domu weselnym nagle wybucha pożar i Poonam rzuca się w płomienie na ratunek siostrze...

</doc>
<doc id="874321" url="https://pl.wikipedia.org/wiki?curid=874321" title="Paramahansa Yogananda">
Paramahansa Yogananda



</doc>
<doc id="874325" url="https://pl.wikipedia.org/wiki?curid=874325" title="Hazrat Babajan">
Hazrat Babajan



</doc>
<doc id="874328" url="https://pl.wikipedia.org/wiki?curid=874328" title="Śri Akkalkot Maharaj">
Śri Akkalkot Maharaj



</doc>
<doc id="874337" url="https://pl.wikipedia.org/wiki?curid=874337" title="Upasni Maharaj">
Upasni Maharaj



</doc>
<doc id="874348" url="https://pl.wikipedia.org/wiki?curid=874348" title="Kierownik muzyczny">
Kierownik muzyczny

Kierownik muzyczny, dyrektor muzyczny – osoba odpowiedzialna za stronę muzyczną przedstawienia, opery, operetki, musicalu, filmu czy programu telewizyjnego, a w kościele liturgii. Jest najczęściej odpowiedzialna za dobór i poprowadzenie (dyrygowanie) orkiestry, dobór i przygotowanie chóru lub zespołu wokalnego oraz dobór i przygotowanie solistów. Często pełni też rolę aranżera materiału muzycznego.
Funkcja w Kościele.
Dyrektor muzyczny sprawuje całościową opiekę i nadzór nad działalnością artystyczno-muzyczną parafii, ewentualnie również nad pracą innych muzyków zatrudnionych w danym miejscu. Przygotowuje zespół śpiewaczy do udzału w liturgii i go prowadzi, a jeśli jest organistą, gra na organach. Kreuje życie kulturalne organizując koncerty, odczyty, spotkania z artystami itp. Dba o stan i jakość instrumentarium.
Historycznie w Kościele Zachodnim, głównie przy świątyniach zakonnych i katedralnych, funkcję tę sprawowali zazwyczaj duchowni, oddelegowani do sprawowania nadzoru nad wykonywaną w tych miejscach muzyką. Nosili oni różne tytuły łacińskie, jak np. "magister chori", czy też "cantor" i istotnie ich głównym zajęciem było prowadzenie zespołów wokalnych oraz śpiew podczas liturgii. W czasie Reformacji obowiązki te przeszły na głównego organistę, jednak w wielu kościołach (a w Niemczech całkowicie powszechnie) zachowano dawne nazewnictwo stanowiska, stąd termin "Kantor", a w Anglii w niektórych ważniejszych świątyniach "Master of the choristers". Nowym, poreformacyjnym terminem, określających w Kościołach ewangelickich głównego muzyka świątyni, parafii, diecezji, prowincji itp., stał się dyrektor muzyczny (ang. "Music Director", "Director of Music"; niem. "[Kirchen]Musikdirektor"), z różnymi wariantami zależnymi od uzusu i tradycji danego języka.

</doc>
<doc id="874350" url="https://pl.wikipedia.org/wiki?curid=874350" title="Kościół Przemienienia Pańskiego w Poznaniu">
Kościół Przemienienia Pańskiego w Poznaniu

Kościół Przemienienia Pańskiego w Poznaniu – późnogotycka świątynia przy zbiegu ulic Długiej i Garbary w Poznaniu należąca do Sióstr Miłosierdzia św. Wincentego á Paulo.
Historia.
Powstanie kościoła i przyległego do niego klasztoru wiąże się z osobą dziekana katedralnego ks. Andrzeja Kościeleckiego. Zgodnie z przekazem, księdzu leżącemu na łożu śmierci przyśnić się miała figura Salvator Mundi ("Chrystusa Zbawiciela") znajdująca się w podziemiach bazyliki watykańskiej. Jednocześnie miał usłyszeć głos, który oznajmił mu, że odzyska zdrowie, jeśli sprowadzi figurę do Poznania.
Figurę sprowadzono, a dla opieki nad nią Kościelecki sprowadził bernardynki. Kościół i klasztor bernardynek, pierwotnie pod wezwaniem Chrystusa Zbawiciela, wzniesiono w latach 1595-1603. Rzeźba szybko została otoczona kultem jako cudowna.
Świątynię spalono podczas potopu szwedzkiego, lecz figura ocalała. Została ona przeniesiona do fary, gdzie znajdowała się do 1753 roku, a następnie powróciła do kościoła dominikanek.
Po wojnie ze Szwedami kościół dość szybko odbudowano, a z racji tego, że tradycyjny odpust w kościele przypadał 6 sierpnia, co w kalendarzu liturgicznym odpowiada świętu Przemienienia Pańskiego, ponownie konsekrowana świątynia otrzymała dzisiejsze wezwanie.
W 1821 roku władze pruskie dokonał kasaty klasztoru bernardynek, jednak już w 1822 roku opiekę nad nim przejęły szarytki sprowadzone przez założycielkę poznańskiego domu – Elżbietę Mycielską, przy wsparciu jej rodziców: Ludwika i Elżbiety z Mielżyńskich.
Opis.
Jest to jednonawowy kościół z wieżą przylegającą do północno-zachodniego narożnika oraz renesansową kruchtą wysuniętą przed północną elewację. Z zewnątrz budowla pokryta jest jednolitym tynkiem, a o jej gotyckim pochodzeniu świadczą jedynie masywne szkarpy.
W kruchcie znajduje się renesansowy portal z około 1600 roku.
Wnętrze przykrywa trójprzęsłowe sklepienie krzyżowo-żebrowe. Pokrywa je 12 scen namalowanych pierwotnie około 1750 roku w stylu baroku wielkopolskiego przez nieznanego autora. Ukazują one: 
PRZĘSŁO I - nad chórem muzycznym
PRZĘSŁO II - środkowe
PRZĘSŁO III - nad prezbiterium
W dużej części oryginalne freski nosiły nieodwracalne szkody spowodowane niewłaściwymi zabiegami malarskimi dokonanymi po II wojnie światowej. W latach 2005-2006 dokonano gruntownej renowacji sklepienia. Ze względu na zły stan tynków i malowidła na nowym otynkowaniu sklepiania odtworzono polichromie według uprzednio wykonanych szablonów. Polichromie wykonał poznański artysta malarz Piotr Paweł Drozdowicz. Łączna powierzchnia polichromii wynosi ok. 265 m². 
Na południowej ścianie znajdują się dwa wielkie malowidła. Z lewej wykonane na początku wieku XX przez Bolesława Łaszczyńskiego, przedstawia kopię "Przemienienie na górze Tabor" według Rafaela Santi zaś z prawej strony "św. Ludwikę de Marillac wysyłającą do Polski pierwszą grupę sióstr miłosierdzia", a powyżej "Św. Wincenty á Paulo", które wykonał Wacław Taranczewski w 1946. Na zachodniej ścianie znajduje się empora muzyczna wsparta na dwóch filarach. Pierwotnie był to chór klasztorny, jednak około 1900 roku umieszczono tam organy. Balustradę empory zdobią wizerunki św. Cecylii w towarzystwie grających aniołów.
Większość wyposażenia kościoła utrzymana jest w stylu neogotyckim i powstała około 1900 roku. Środkową część ołtarza zajmuje sprowadzona z Rzymu, wspomniana figura "Salvator Mundi". Jest to polichromowana, drewniana rzeźba w stylu renesansowym powstała w połowie XVI wieku. Srebrna aureola na głowie Chrystusa powstała w XVII wieku, zaś w 1728 dodano srebrną, wysadzana szlachetnymi kamieniami sukienkę. Figura zasłaniana jest neogotyckim obrazem ukrzyżowania. W częściach bocznych ołtarza stoją figury Matki Bożej i św. Józefa. W zwieńczeniu figura Michała Archanioła. Za ołtarzem dwa witraże z pracowni Stanisława Powalisza z 1957 roku. Lewy ukazuje Najświętszą Marię Pannę ze św. Ludwiką de Marillac, zaś prawy Trójcę Świętą ze św. Wincentym á Paulo. Bocznie od ołtarza, w północno-wschodnim narożniku kościoła, figura św. Pawła, a po przeciwnej stronie św. Piotra.
Naprzeciwko wejścia, pod malowidłem św. Ludwiki wysyłającej mniszki i św. Wincentego á Paulo ołtarz boczny Niepokalanego Poczęcia Najświętszej Marii Panny. Zaś zarówno wejście z kruchty, jak i z zakrystii zdobią kamienne portale. W tym ostatnim znajdują się bogato zdobione okuciami drzwi. 
Pod emporą natomiast znajduje się tablica dobroczyńców kościoła: Ludwika, Elżbietę z Mielżyńśkich i Elżbietę Mycielskich. Wyposażenia świątyni dopełnia neoklasycystyczna chrzcielnica, neogotycka ława zdobiona maswerkiem oraz płaskorzeźba "Chrystus wśród chorych i ubogich" nad wejściem z kruchty.
Obecne zabudowania klasztorne powstały XVI i XVII wieku, a zostały przebudowane w XIX wieku. Skrzydło południowe posłużyło zakonnicom, przy wsparciu finansowym społeczeństwa miasta, do założenia szpitala, który przekształcił się z czasem w obecny Samodzielny Publiczny Szpital Kliniczny nr 1 Przemienienia Pańskiego Uniwersytetu Medycznego w Poznaniu. Natomiast w latach 1996-1997 skrzydło zachodnie i dolną część wieży przekształcono w aptekę.

</doc>
<doc id="874351" url="https://pl.wikipedia.org/wiki?curid=874351" title="Papas z Likaonii">
Papas z Likaonii

Papas z Likaonii – święty męczennik wczesnochrześcijański, czczony w Kościele katolickim i prawosławnym.
Święty żył w mieście Larande (Azja Mniejsza) za panowania cesarza Maksymiana (305 – 311). Został osądzony i torturowany za wiarę w Chrystusa, następnie dla powtórnego sądu ciągnięty był w butach z cholewami z wbitymi do wnętrza ostrzem gwoździami, do miasta Diocezarei i dalej do Seulecji Isawrejskiej(?). Święty Papas skonał przywiązany do wyschniętego drzewa, które następnie zaczęło dawać owoce.
W Rzymskim Martyrologium wspomina się świętego tymi słowy: "W Likaonii świętego Papasa, który z powodu wiary swej w Chrystusa był biczowany, rozdzierany żelaznymi hakami i zmuszony do chodzenia w trzewikach nadzianych ostrymi gwoździami. W końcu został powieszony na drzewie, gdzie wyzionął ducha. Drzewo to dotąd nieurodzajne, od owego czasu zaczęło rodzić owoce."

</doc>
<doc id="874357" url="https://pl.wikipedia.org/wiki?curid=874357" title="Silesia Expo">
Silesia Expo



</doc>
<doc id="874360" url="https://pl.wikipedia.org/wiki?curid=874360" title="Grand Prix Polski I na Żużlu 1999">
Grand Prix Polski I na Żużlu 1999

Wyniki Grand Prix Polski 1999, trzeciej eliminacji Mistrzostw Świata Grand Prix w sezonie 1999.
Jest to czwarty turniej Grand Prix we Wrocławiu. W 1999 odbyły się dwie rundy GP Polski: we Wrocławiu i Bydgoszczy (Grand Prix Polski II).
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą: Mark Loram oraz Rafał Dobrucki. Lista startowa została ustalona według kolejności "stałych uczestników" z poprzedniej rundy (w nawiasach podano numery stałe).
Opis.
Druga w tym sezonie wygrana Tomasza Golloba przybliżyła go do tytułu mistrza świata. Polak nie tylko jeździł skutecznie i efektownie, a finał i zwycięstwo na ostatniej prostej z Jimmym Nilsenem przeszły do historii światowego żużla. Pozostałe miejsca na podium zajęli Szwedzi – wspomniany Nilsen i Stefan Dannö. Blisko półfinału był startujący z dziką kartą Rafał Dobrucki, który zajął 10. miejsce. Trzeci z Polaków Robert Dados był 18.

</doc>
<doc id="874368" url="https://pl.wikipedia.org/wiki?curid=874368" title="Powiat Aba">
Powiat Aba

Powiat Aba () – jeden z dziesięciu powiatów komitatu Fejér na Węgrzech. Siedzibą władz jest wieś Aba.

</doc>
<doc id="874370" url="https://pl.wikipedia.org/wiki?curid=874370" title="Ostatni sprawiedliwy (powieść)">
Ostatni sprawiedliwy (powieść)

Ostatni sprawiedliwy ("The Last Juror") jest powieścią amerykańskiego pisarza Johna Grishama, opublikowaną po raz pierwszy przez wydawnictwo Doubleday 3 lutego 2004 roku.
Głównym bohaterem powieści jest Willie Traynor, 23-letni niedoszły absolwent college'u. Mężczyzna za pożyczone pieniądze kupuje lokalną gazetę wychodzącą w fikcyjnym miasteczku Clanton w Missisipi, znanym już z powieści "Czas zabijania" (w rzeczywistości w stanie tym istnieją miejscowości Canton i Clinton). Na jej łamach relacjonuje proces o gwałt i zabójstwo. Skazany na dożywotnie pozbawienie wolności Danny Padgitt obiecuje ławnikom śmierć. Kiedy opuszcza więzienie po niespełna 10 latach, zaczynają ginąć ludzie.
Powieść łączy w sobie cechy thrillera prawniczego oraz powieści obyczajowej, opisującej przemiany społeczne w latach 70. XX wieku na amerykańskim Południu.
Rok 1970. 23-letni Willie Traynor przybywa do Clanton w stanie Mississippi na staż w lokalnej gazecie The Ford County Times. Prowadzący ją Wilson Caudle ma objawy demencji starczej, skupia się na nekrologach i powoli pogrąża się w długach. Willie za pożyczone pieniądze kupuje tytuł i samodzielnie wydaje gazetę. Pomaga mu kilku reporterów, doświadczony przez życie fotograf oraz sprytna sekretarka.
Wkrótce później miasteczkiem wstrząsa zbrodnia. Młoda wdowa Rhoda Kassellaw zostaje zgwałcona i zamordowana na oczach swoich dzieci, przed śmiercią wyjawia jednak sąsiadowi nazwisko zabójcy. Danny Padgitt zostaje ujęty i doprowadzony przed oblicze sądu. Rozpoczyna się proces, o tyle trudny, że Padgittowie do perfekcji opanowali sztukę przekupywania świadków i niwelowania wyroków.
W międzyczasie Willie zaprzyjaźnia się z mieszkańcami miasteczka, w tym z czarnoskórą, głęboko wierzącą Miss Callie Ruffin, którą zaczyna traktować jak swoją najbliższą rodzinę. Kobieta zostaje wybrana jedną z przysięgłych i w wyniku procesu skazuje Padgitta na podwójne dożywotnie pozbawienie wolności (choć spodziewano się kary śmierci). Nie wie, że w Missisipi oznacza to najwyżej dziesięć lat pozbawienia wolności i zwolnienie za dobre sprawowanie. Padgitt po wysłuchaniu wyroku obiecuje wszystkim ławnikom śmierć.
Przez kolejne dziewięć lat "The Ford County Times" rozwija się, stając się poczytnym i dobrze pisanym tygodnikiem. Willie Traynor relacjonuje na jego łamach wydarzenia sportowe i polityczne, drobne problemy z życia miasta, a także lokalnych kościołów. Przy okazji kupuje w hrabstwie dom i coraz mocniej wiąże się z rodziną Ruffinów.
W dziewięć lat po procesie Danny Padgitt zostaje warunkowo zwolniony i wraca na wyspę, którą zamieszkuje jego rodzina. Wkrótce później ginie dwoje z ławników, a także mąż jednej ze świadków obrony (człowiek ów przyczynił się do osadzenia skazanego w więzieniu). Willie, a także policja, podejrzewają Padgitta, lecz nie mają na to żadnych dowodów. Tym bardziej, że Miss Callie ujawnia, że zabici ławnicy podczas niejawnego zebrania głosowali za karą dożywotniego pozbawienie wolności, podczas gdy reszta domagała się kary śmierci.
Ostatecznie Padgitt zostaje zaaresztowany i na kolejnej rozprawie zastrzelony przez byłego kochanka Rhody Kassellaw. Po jej śmierci mężczyzna spędził kilka lat w zakładach psychiatrycznych. Cierpiał na schizofrenię, twierdził, że Rhoda każe mu zamordować Padgitta oraz tych ławników, którzy głosowali za dożywotnim pozbawieniem wolności. Willie sprzedaje "The Ford County Times", lecz zostaje w miasteczku.

</doc>
<doc id="874376" url="https://pl.wikipedia.org/wiki?curid=874376" title="Powiat Adony">
Powiat Adony

Powiat Adony () – jeden z dziesięciu powiatów komitatu Fejér na Węgrzech. Siedzibą władz jest miasto Adony.

</doc>
<doc id="874380" url="https://pl.wikipedia.org/wiki?curid=874380" title="Powiat Bicske">
Powiat Bicske

Powiat Bicske () – jeden z dziesięciu powiatów komitatu Fejér na Węgrzech. Siedzibą władz jest miasto Bicske.

</doc>
<doc id="874382" url="https://pl.wikipedia.org/wiki?curid=874382" title="Pałac Wielopolskich w Krakowie">
Pałac Wielopolskich w Krakowie

Pałac Wielopolskich – dawniej pałac Jana Tarnowskiego, później Ostrogskich i Zamoyskich, następnie Wielopolskich, a od 1864 budynek Magistratu Krakowskiego, w którym siedzibę mają: Prezydent Krakowa, Urząd Miasta Krakowa oraz Rada Miasta Krakowa. Zarówno sam pałac, jak i jego zabudowania z dziedzińcem zlokalizowane są pomiędzy Placem Wszystkich Świętych 3–4 a ul. Poselską 12–14 (są to oficjalne adresy posesji pałacowo-ratuszowej).
Historia.
Dzieje pałacowe (1535–1864).
Pałac wzniesiono w latach 1535–1560 dla hetmana wielkiego koronnego Jana Tarnowskiego. Po śmierci hetmana od 1561 pałac przeszedł w ręce Ostrogskich i Zamoyskich. Między 1620–1640 rokiem pałac przebudowano tworząc m.in. istniejącą do dzisiaj barokową sień i barokowy portal od zachodu. W 1655 pałac posłużył Szwedom jako stanowisko dla dział ostrzeliwujących Wawel, w tym samym czasie został częściowo zniszczony. Od połowy XVII wieku do połowy XIX wieku budynek pozostawał w rękach rodziny Wielopolskich. Pałac nie należał do ordynacji, był zwykle dziedziczony przez młodszych członków rodziny. Po Janie Wielopolskim (zm. 1688) odziedziczył go jego syn Franciszek (zm. 1732). Pod koniec XVIII w. pałac znajdował się w rękach Ignacego Wielopolskiego, syna Karola. W roku 1806 wyłącznym właścicielem został Andrzej Wielopolski, spłacając pozostałe rodzeństwo, i był nim aż do śmierci w roku 1835. Już wtedy część sal została udostępniona przez właścicieli na różne cele. Tutaj odbywały się przedstawienia teatralne (w 1831 r.) oraz mieściła się pracownia malarska Piotra Michałowskiego. Następnie pałac znalazł się w rękach Aleksandra Wielopolskiego, margrabiego Myszkowskiego, który po perturbacjach własnościowych i procesie z teatrem, rozpoczął przygotowania do remontu, do którego nie doszło wskutek krakowskiej rewolucji w 1846, w czasie której pałac zajęły stacjonujące w Krakowie wojska austriackie, a następnie pruskie. Po tym, gdy w czasie wielkiego pożaru miasta Krakowa w lipcu 1850 pałac spłonął, Wielopolscy postanowili sprzedać spaloną siedzibę.
W 1854 roku pałac na licytacji kupił chirurg Wojciech Kowalski, który w 1856 przystąpił do jego odnowienia i przebudowy. Zmieniono elewację wschodnią, na każdym piętrze znajdowało się odtąd po siedem okien, na parterze tej elewacji wybito okna i wejście, a w roku 1858 dobudowano oszkloną werandę na pomieszczenie traktierni. Na krótszym skrzydle północnym dodano, na zwieńczeniu murów, attykę. Nowe główne wejście od strony wschodniej ozdobiono neorenesansowym portalem. Kowalski w 1857 wydzierżawił pałac wiedeńczykowi Ferdynandowi Winterowi na kawiarnię. We wnętrzach organizowano bale, wieczory muzyczne, odczyty, czynna była elegancka kawiarnia, jedna z pierwszych w mieście. Następnie w pałacu funkcjonował zakład fotograficzny Ignacego Mażka i Napoleona Grossa.
Dzieje ratuszowe (od 1864).
W 1864 pałac zakupiła Gmina Miasta Krakowa. Uchwałą Rady Miejskiej postanowiono przystąpić do restauracji gmachu i przeznaczyć go na siedzibę magistratu. Odbudowa według projektu Pawła Barańskiego została przeprowadzona w latach 1865–1868. W trakcie remontu na II piętrze powstała okazała Sala Posiedzeń Rady Miejskiej. Wyposażenie do niej projektował architekt Filip Pokutyński. Górne partie ścian sali ozdobiono rzeźbionymi popiersiami królów polskich. Zapoczątkowano też galerię portretów prezydentów miasta sukcesywnie umieszczając je na ścianach sali. Na pierwszym piętrze zlokalizowano biura magistratu i gabinety prezydenckie.
Na przełomie XIX wieku i XX wieku przystąpiono do kolejnej przebudowy i powiększenia budynku. Łączyło się to z wyburzeniem historycznych budynków przy ulicy Poselskiej, co wywołało liczne protesty. Prace były prowadzone w latach 1906–1913 i skupiały się w obecnej zachodniej części pałacu. Przebudowa i rozbudowa przeprowadzona przez Jana Zawiejskiego, w znacznym stopniu zniszczyła zabytkowy charakter gmachu. Uległa zniszczeniu południowa elewacja pałacu oraz częściowo tunelowa klatka schodowa. W dobudowanym segmencie umieszczono: Salę Portretową, Sale Prezydenta i Izbę Kupiecką.
W 1926 pałac dotknął kolejny pożar – spaliła się Sala Posiedzeń Rady Miejskiej. Obecny wystrój sali pochodzi z lat odbudowy 1927–1928. Dziedziniec budynku zdobią tablice pamiątkowe. W 1937 wmurowano tablicę ku czci marszałka Józefa Piłsudskiego. Prowadzone sukcesywnie od 1993 prace konserwatorskie przywracają budynkowi i jego wnętrzom pierwotny blask i znaczenie.
Charakterystyka architektoniczna.
Pałac wybudowano w latach 1535–1560 i przebudowano między 1620–1640 rokiem. Przypuszczalnie w połowie XVII wieku dołączono do pałacu budynek od północy, przez co razem budynki miały plan litery L. Po pożarze z roku 1850 odbudowano je z przeznaczaniem na magistrat w latach 1865–1868 według projektu Pawła Barańskiego. Widoczne obecnie od Placu Wszystkich Świętych elewacje dłuższa wschodnia i krótsza północna, były prawie w całości zakryte przez przyległe budowle i kościół Wszystkich Świętych. Szeroka dziś elewacja północna obejmowała tylko dwie osie. Frot pałacu znajdował się z drugiej strony – do 1 połowy XIX wieku widoczne były krótsza elewacja południowa i spełniająca rolę fasady dłuższa elewacja zachodnia, przed którą otwierała się szersza przestrzeń. Ta część pałacu zachowała charakterystyczne zwieńczenia w formie archaicznej attyki krenelażowej – bardzo zbliżonej do attyk czeskich. Wejście od strony dziedzińca ujęte jest w prosty, wczesnobarokowy portal. Sklepienie sieni pokrywa dekoracja stiukowa, złożona z płaskich listew tworzących proste wzory geometryczne, pochodzące z I poł. wieku XVII.
Nowe skrzydła zachodnie i południowe od ulicy Poselskiej zbudowano podczas wielkiej rozbudowy i przebudowy w latach 1907–1912 w stylu historycznego modernizmu. Powstało wówczas skrzydło zamykające dziedziniec od strony północno-zachodniej i od ulicy Poselskiej. Pod wysuniętym okapem znajduje się fryz namalowany w 1911 r., przez Wojciecha Grzybowskiego, według rysunku R. Idzikowskiego, a wyobrażający stylizowane bukiety kwiatów i m.in. herby miast polskich. Monumentalny neorenesansowy portal wejściowy do pałacu zdobią rzeźby symbolizujące Pracę i Godność ("Labor et Dignitas"). Reprezentacyjne sale znajdują się na najwyższej kondygnacji.
Sale pałacowe.
W pałacu znajduje się 7 sal:

</doc>
<doc id="874384" url="https://pl.wikipedia.org/wiki?curid=874384" title="Powiat Dunaújváros">
Powiat Dunaújváros

Powiat Dunaújváros () – jeden z dziesięciu powiatów komitatu Fejér na Węgrzech. Siedzibą władz jest miasto Dunaújváros.

</doc>
<doc id="874385" url="https://pl.wikipedia.org/wiki?curid=874385" title="Powiat Enying">
Powiat Enying

Powiat Enying () – jeden z dziesięciu powiatów komitatu Fejér na Węgrzech. Siedzibą władz jest miasto Enying.

</doc>
<doc id="874390" url="https://pl.wikipedia.org/wiki?curid=874390" title="Powiat Ercsi">
Powiat Ercsi

Powiat Ercsi () – jeden z dziesięciu powiatów komitatu Fejér na Węgrzech. Siedzibą władz jest miasto Ercsi.

</doc>
<doc id="874392" url="https://pl.wikipedia.org/wiki?curid=874392" title="Powiat Gárdony">
Powiat Gárdony

Powiat Gárdony () – jeden z dziesięciu powiatów komitatu Fejér na Węgrzech. Siedzibą władz jest miasto Gárdony.

</doc>
<doc id="874395" url="https://pl.wikipedia.org/wiki?curid=874395" title="Stan wewnętrzny">
Stan wewnętrzny

Stan wewnętrzny – polski film psychologiczny (obyczajowy) z 1983 roku w reżyserii Krzysztofa Tchórzewskiego.

</doc>
<doc id="874396" url="https://pl.wikipedia.org/wiki?curid=874396" title="Powiat Mór">
Powiat Mór

Powiat Mór () – jeden z dziesięciu powiatów komitatu Fejér na Węgrzech. Siedzibą władz jest miasto Mór.

</doc>
<doc id="874399" url="https://pl.wikipedia.org/wiki?curid=874399" title="Powiat Sárbogárd">
Powiat Sárbogárd

Powiat Sárbogárd () – jeden z dziesięciu powiatów komitatu Fejér na Węgrzech. Siedzibą władz jest miasto Sárbogárd.

</doc>
<doc id="874403" url="https://pl.wikipedia.org/wiki?curid=874403" title="Powiat Székesfehérvár">
Powiat Székesfehérvár

Powiat Székesfehérvár () – jeden z dziesięciu powiatów komitatu Fejér na Węgrzech. Siedzibą władz jest miasto Székesfehérvár.

</doc>
<doc id="874409" url="https://pl.wikipedia.org/wiki?curid=874409" title="Rozkład trójkątny">
Rozkład trójkątny

\end{matrix} \right.&lt;/math&gt;
 |moda = formula_1
 |wariancja = formula_2
 |skośność = formula_3
 |kurtoza = formula_4
 |entropia = formula_5
 |momenty = formula_6
 |char = formula_7
 |odkrywca = 
Rozkład trójkątny – ciągły rozkład prawdopodobieństwa zmiennej losowej.
Gęstość prawdopodobieństwa rozkładu trójkątnego symetrycznego można też wyrazić jako:
gdzie:

</doc>
<doc id="874410" url="https://pl.wikipedia.org/wiki?curid=874410" title="Iram">
Iram



</doc>
<doc id="874420" url="https://pl.wikipedia.org/wiki?curid=874420" title="Synagogi Poznania">
Synagogi Poznania

Synagogi Poznania – lista domów modlitwy judaistycznych na terenie miasta Poznania. Według Ewy Stęszewskiej-Leszczyńskiej od momentu lokacji powstało ich około 20, z czego znane jest 7 synagog i 4 bet midrasze (domy nauki). Zdecydowana większość z nich powstawała na terenie dzielnicy żydowskiej, usytuowanej w północnej części miasta lokacyjnego.
Historia.
W 1264 książę Wielkopolski Bolesław Pobożny nadał Żydom statut kaliski, umożliwiający im posiadanie własnych cmentarzy i synagog. Pierwsza z nich, znajdująca się na terenie średniowiecznego Poznania, powstała na skrzyżowaniu ulic Szewskiej i Dominikańskiej. Według legendy za rok jej budowy uznaje się 1360 lub 1367, a pierwsza wzmianka w dokumentach pojawia się dopiero w 1449 roku.
Na przełomie XV i XVI wieku, przy ul. Żydowskiej 15/18 wzniesiono Starą Synagogę. W 1590 strawił ją pożar, a w latach 1592–1618 została odbudowana, mimo kolejnego pożaru w 1813 roku. W tym czasie też, do jej północnej ściany przystawiono Nową Synagogę. Kolejny pożar 16 marca 1717 roku zniszczył synagogi wraz z ich wyposażeniem. W 1735 poświęcono Synagogę Nehemiasza, dobudowaną do północno-wschodniego narożnika Nowej Synagogi. Rok później zespół trzech gminnych synagog zalała lipcowa powódź miasta, a w 1764 strawił kolejny pożar.
W 1803 roku nieznany budowniczy o nazwisku Schildener zaprojektował monumentalną synagogę inspirowaną formami architektury egipskiej. Miała ona powstać na szczycie Muszej Góry – wzniesienia na terenie obecnego Placu Wolności, uformowanego z czterech stron tarasami i schodami. Na jej elewacjach miały znaleźć się chronologicznie ułożone macewy z hebrajskimi inskrypcjami. Według projektanta miały one mieć wydźwięk dydaktyczny i skłaniać do refleksji nad śmiercią. Taki projekt połączenia domu modłitwy z grobowcem zapewne nie przypadł do gustu poznańskiej gminie żydowskiej, dlatego też nigdy nie został zrealizowany.
W styczniu 1834 roku, nakładem fundacji Salomona Beniamina Latza, przy ul. Stawnej otwarto szpital żydowski, który w jednym ze swoich pomieszczeń mieścił bet midrasz. W 1887 roku powstała fundacja im. Abrahama i Henrietty Rohrów, z której środków w latach 1893–1895 na przedmieściach miasta wzniesiono kolejny szpital żydowski, który podobnie jak zakład Latza, został wyposażony w bet midrasz.
W 1850 powstała reformowana gmina żydowska, która oficjalnie podzieliła poznańskich Żydów na ortodoksyjnych i reformowanych. Siedem lat później, na narożniku ulic Szewskiej i Dominikańskiej (w miejscu Najstarszej Synagogi), ukończono budowę pierwszej reformowanej w Poznaniu Synagogi Stowarzyszenia Braci Gminy. Drugą z nich wzniesiono w latach 1883–1884, z inicjatywy, utworzonego w 1808 roku, Stowarzyszenia Przyjaciół Dobroczynności. Zlokalizowano ją na ul. Dominikańskiej, przy zachodniej ścianie Synagogi Stowarzyszenia Braci Gminy.
Pożar 15 kwietnia 1803 zniszczył Starą i Nową Synagogę, jednak wyremontowano je dopiero w 1858. Mimo to, w 1880 Policja Budowlana planowała zamknięcie obu świątyń. By temu zapobiec, wyremontowano je ponownie w latach 1883–1884. W 1880 roku władze poznańskiej gminy żydowskiej podjęły decyzję o budowie nowej, monumentalnej synagogi. Projekt powstał w 1902 roku, a jego realizację zaplanowano na parceli pomiędzy ulicami Stawną, Wroniecką, Małymi Garbarami, a przedłużoną Żydowską. Była ona jednak wówczas zajęta przez miejską szkołę i szpital fundacji Latza. Wobec tego, 13 czerwca 1904 roku podpisano umowę o wymianie gruntów, w wyniku której fundacja Latza oddając teren przy ul. Stawnej, otrzymała parcele zajęte przez zespół trzech synagog przy ul. Żydowskiej i 60 tys. marek na budowę nowego zakładu. Ponadto, zarząd gminy na ten czas udostępnił fundacji dom przy ul. Żydowskiej 32 i zobowiązał się do rozbiórki kompleksu najpóźniej miesiąc po otwarciu nowego domu modlitwy. Mieszczącą 1200 osób Nową Synagogę (Synagogę Wielką), poświęcono 5 września 1907 roku. Rozbiórkę trzech bożnic przy ul. Żydowskiej rozpoczęto dopiero w 1908, a w grudniu 1909 na ich miejscu otworzono, wyposażone we własny bet midrasz, Schronisko dla Starców i Zniedołężniałych im. Salomona Beniamina Latza.
Ostatnie nabożeństwo w Nowej Synagodze odprawiono 9 września 1939 roku. 15 kwietnia 1940 z jej kopuł zdemontowano Gwiazdy Dawida i rozpoczęto, trwającą do 1941, przebudowę obiektu na pływalnię. Wszystkie przedwojenne synagogi zostały zniszczone w trakcie walk zimą 1945 roku i rozebrane w latach 1946–1947. W czerwcu 1946 w Poznaniu przebywało 343 Żydów, z czego większość jeszcze w tym samym roku opuściła miasto. Wznowienie działalności gminy żydowskiej nastąpiło dopiero w 1999 roku. W odzyskanej w 2003 kamienicy zarządu gminy mieści się jedyny czynny w Poznaniu dom modlitwy, wyposażony 8 stycznia 2009 w jeden zwój Tory.
Pełna lista.
Okresy podane w nawiasach odpowiadają latom funkcjonowania danego domu modlitwy.

</doc>
<doc id="874422" url="https://pl.wikipedia.org/wiki?curid=874422" title="Metryka pomiarowa">
Metryka pomiarowa



</doc>
<doc id="874425" url="https://pl.wikipedia.org/wiki?curid=874425" title="Speed of Sound">
Speed of Sound

Speed of Sound – pierwszy singel z płyty "X&amp;Y" brytyjskiego zespołu Coldplay. Premiera odbyła się 18 kwietnia 2005 roku, w BBC Radio 1, podczas audycji prowadzonej przez Steve'a Lamacqa w poniedziałkowy wieczór.
"Speed of Sound" zacięcie walczył o pierwsze miejsce na liście UK Singles Chart z nowatorską piosenką "Axel F", Crazy Froga. Poza tym utwór znalazł się na pierwszym miejscu najczęściej ściąganych dzwonków telefonicznych w Anglii. Dodatkowo piosenka jako pierwsza zespołu Coldplay znalazła się w dziesiątce listy Billboard Hot 100, będąc na miejscu #8, odnosząc największy sukces ze wszystkich singli zespołu.
Teledysk był kręcony w Los Angeles, 22 i 23 kwietnia 2005 roku. Odpowiedzialny za niego był Mark Romanek, znany między innymi z reżyserowania klipu Johnny'ego Casha "Hurt" i Jaya-Z "99 Problems". Wideoklip zdobył 4 nominacje na MTV Video Music Awards w 2005 roku.

</doc>
<doc id="874430" url="https://pl.wikipedia.org/wiki?curid=874430" title="Gołębia Góra (rezerwat przyrody)">
Gołębia Góra (rezerwat przyrody)

Rezerwat przyrody Gołębia Góra – krajobrazowo-leśny rezerwat na Wysoczyźnie Polanowskiej i na południowym skraju Parku Krajobrazowego Dolina Słupi. Znajduje się na terenie gminy Bytów (powiat bytowski, województwo pomorskie).
Został utworzony na mocy zarządzenia Ministra Leśnictwa i Przemysłu Drzewnego z dnia 3 grudnia 1981. Zajmuje powierzchnię 6,95 ha. Celem ochrony jest zachowanie swoistych cech krajobrazu środkowego biegu rzeki Słupi.
Rezerwat obejmuje skarpę rzeki Słupi porośniętą połacią prawie dwustuletniego starodrzewia sosnowego o wysokości ponad 30 metrów. W lesie objętym ochroną rezerwatową występują również brzozy, buki, daglezje, dęby, graby, olsze i świerki. Znajdują się tu także stanowiska roślin podlegających ochronie i rzadkich: konwalia majowa, widłak goździsty, marzanka wonna, paprotka zwyczajna, tajęża jednostronna i bażyna czarna. W sosnach barcie.
Rezerwat położony jest w granicach obszaru ptasiego sieci Natura 2000 „Dolina Słupi” PLB220002 oraz częściowo w granicach obszaru siedliskowego „Dolina Słupi” PLH220052. Jest zlokalizowany po wschodniej stronie drogi wojewódzkiej nr 212. Najbliższe miejscowości to Gostkowo i Unichowo.
Rezerwat położony jest w całości na gruntach w zarządzie Nadleśnictwa Bytów. Nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.

</doc>
<doc id="874435" url="https://pl.wikipedia.org/wiki?curid=874435" title="Rozkład jednorodny">
Rozkład jednorodny



</doc>
<doc id="874443" url="https://pl.wikipedia.org/wiki?curid=874443" title="Dmytro Witowski">
Dmytro Witowski

Dmytro Dmytrowycz Witowski (ukr. Дмитро Дмитрович Вітовський; ur. 6 listopada 1877 we wsi Meducha, zm. 4 sierpnia 1919 koło Raciborza) – ukraiński polityk, dowódca UHA, państwowy sekretarz spraw wojskowych Zachodnioukraińskiej Republiki Ludowej (ZURL), kapitan Ukraińskich Strzelców Siczowych (USS).
Życiorys.
Ukończył gimnazjum w Stanisławowie, następnie wydział prawa Uniwersytetu Lwowskiego.
Członek Zarządu Głównego Ukraińskiej Partii Radykalnej, organizator „Siczy”, przywódca ukraińskich organizacji studenckich. Brał udział w walce o utworzenie ukraińskiego uniwersytetu we Lwowie, przygotował plan uwolnienia Myrosława Siczynskiego, zabójcy namiestnika Galicji Andrzeja Potockiego. Za aktywną działalność polityczną utracił austro-węgierski stopień oficerski, otrzymany w 1908.
W Legionie USS, gdzie był przeniesiony z wojska austriackiego, służył od sierpnia 1914, dowodząc jedną z najlepszych sotni. Był jednym z nieformalnych liderów USS, twórcą funduszu strzeleckiego.
W latach 1916-1917 razem z czetarem M. Sajewiczem i M. Hawrylukiem organizują ukraińskie szkolnictwo na Wołyniu, w 1918 na Podolu.
Jeden z dowódców walk o Lwów w listopadzie 1918. W maju 1919 delegat na konferencję pokojową w Paryżu, wysłany w celu przerwania przez Ententę wojny polsko-ukraińskiej. Wracając z Paryża, zginął w katastrofie lotniczej pod Raciborzem nad terytorium Niemiec.
Pochowany 14 sierpnia 1919 na Cmentarzu Hugenotów w Berlinie. 1 listopada 2002 jego ciało przeniesiono i pochowano na Cmentarzu Łyczakowskim we Lwowie.

</doc>
<doc id="874447" url="https://pl.wikipedia.org/wiki?curid=874447" title="Pan wzywał, milordzie?">
Pan wzywał, milordzie?

Pan wzywał, Milordzie? () – brytyjski serial komediowy emitowany po raz pierwszy w latach 1990–1993 (odcinek pilotażowy miał swoją premierę w 1988) na antenie BBC One. Łącznie wyprodukowano 26 odcinków, podzielonych na cztery serie.
W 2006 dwie pierwsze serie ukazały się na DVD w ramach cyklu wydawniczego "Ministerstwo Brytyjskiego Humoru". W 2007 w tym samym cyklu wydano serię trzecią i czwartą.
W Polsce serial był prezentowany w latach 90. przez Telewizję Polską. Wiele lat później przypomniała go także TV Puls.
Jest to chronologicznie ostatni i najbardziej znany w Polsce (ale już nie w Wielkiej Brytanii) spośród czterech seriali komediowych stworzonych przez spółkę autorską David Croft i Jimmy Perry. Zasadniczą część pierwszoplanowej obsady stanowią aktorzy znani z ich wcześniejszych produkcji, przede wszystkim "Hi-de-Hi!" oraz "It Ain’t Half Hot Mum". W sensie technicznym serial wyróżnia się długością odcinków – każdy z nich trwa ok. 50 minut, co stanowi bardzo rzadki przykład przełamania żelaznej zasady mówiącej, iż czas trwania jednej części sitcomu powinien oscylować wokół pół godziny.
Fabuła.
Akcja serialu rozgrywa się w drugiej połowie lat 20. XX wieku w londyńskiej rezydencji Lorda Meldruma, zamożnego arystokraty o konserwatywnych poglądach, prowadzącego rozległe interesy i zasiadającego w Izbie Lordów. Oprócz owdowiałego lorda w rezydencji mieszkają jego brat Teddy, teściowa Lady Lavender oraz dwie córki – snobistyczna i rozmiłowana w urokach życia towarzyskiego Poppy oraz Cissy, wyzwolona lesbijka. Oprócz nich w domu żyje także liczna służba, na czele z kamerdynerem Alfem, lokajem Jamesem, pokojówką Ivy i kucharką, panią Lipton.
Podobnie jak wiele innych seriali sygnowanych przez Davida Crofta, „Pan wzywał, Milordzie?” stara się w prześmiewczy, ale nie pozbawiony sentymentu sposób, odtworzyć atmosferę miejsc i czasów, których już nie ma. W tym przypadku jest międzywojenna Anglia, gdzie emancypacja niższych klas zderza się z ekonomiczną dominacją arystokracji, a coraz swobodniejsze normy obyczajowe muszą wciąż toczyć bój z wiktoriańskim purytanizmem i hipokryzją.
Inspiracją dla fabuły serialu były opowieści dziadka Jimmy’ego Perry’ego, przedwojennego kamerdynera, których scenarzysta słuchał jako dziecko.
Bohaterowie.
"(w nawiasach przy nazwiskach postaci podano odtwórców ich ról)"
Domownicy.
George, Lord Meldrum (Donald Hewlett)Owdowiały arystokrata, powszechnie szanowany w kręgach wyższych sfer. Zasiada w Izbie Lordów i zarządza zbieranym od pokoleń pokaźnym majątkiem, którego najważniejszym elementem jest firma Union Jack Rubber Company, pozyskująca gumę na Malajach i przetwarzająca ją w swojej fabryce w Londynie. Zdecydowaną większość majątku wniosła w posagu jego żona. Kilkakrotnie w serialu pojawia się sugestia, że u podstaw powstania rodzinnego imperium legły kiedyś zyski z handlu niewolnikami. Jak wielu ludzi swojego stanu, Meldrum jest wielkim hipokrytą, który stara się dbać o reputację swoją i rodziny, wszystko to jednak czyni jedynie na pokaz. I tak z jednej strony szczodrze wspiera akcje dobroczynne, a z drugiej wykazuje wielkie skąpstwo wobec swoich pracowników. Co tydzień chodzi do kościoła i przyjaźni się z miejscowym biskupem, ale jednocześnie produkuje w swej firmie prezerwatywy i ma romans z zamężną kobietą, lady Agathą.
Edward „Teddy” Meldrum tzw. Czcigodny ("Honourable") Teddy (Michael Knowles)Młodszy brat lorda, który mimo co najmniej średniego już wieku, wciąż pozostaje kawalerem na utrzymaniu brata. Teddy szczyci się swoim arystokratycznym pochodzeniem, brzydzi jakąkolwiek pracą i traktuje ludzi niższego stanu wyjątkowo nieuprzejmie, choć tak naprawdę jest człowiekiem o inteligencji średnio rozgarniętego nastolatka. Szczególnie kłopotliwy dla lorda jest jego pociąg do pokojówek i innych prostych dziewcząt „pachnących szarym mydłem”. Nie może (choć próbuje) odpędzić od siebie Madge Cartwright, która za nim szaleje, a jego brat grozi mu, że jeśli się z nią nie ożeni, to wyśle go na plantację gumy na Malaje.
Cecily „Cissy” Meldrum (Catherine Rabett)Starsza z córek lorda. Jest kobietą wyzwoloną, w dzisiejszych czasach nazwalibyśmy ją feministką. Nosi męskie ubrania i pasjonuje się hobby przewidzianymi wówczas raczej dla panów, jak choćby pilotowanie samolotu czy polo. Ma socjalistyczne poglądy, czego jej konserwatywny ojciec nie może znieść. Należy nawet do Partii Robotniczej i z jej ramienia kandydowała (i dostała się) w wyborach do rady. Jest jedynym członkiem rodziny o jednoznacznie przyjaznym i pełnym zrozumienia stosunku do służby, w szczególności zaś do Ivy. Nie przepada za to za swoją siostrą. Nie ma narzeczonego, lecz „kumpelę”, z którą zdarza jej się tańczyć niczym z mężczyzną nawet na oficjalnych przyjęciach. Wielu krytyków uważa Cissy za pierwszą w historii brytyjskich seriali komediowych otwarcie homoseksualną bohaterkę.
Poppy Meldrum ()Młodsza z córek lorda, w znacznej mierze przeciwieństwo swej siostry. Poppy czerpie pełnymi garściami z życia panienki z wyższych sfer – nieustannie chodzi na przyjęcia i kupuje w drogich sklepach. Nie waha się przypominać służącym o swoim statusie i traktować ich z góry, chociaż zdarza jej się też narzekać na ograniczenia wynikające z faktu, że nie może robić rzeczy, które zaszkodziłyby reputacji rodziny. Poppy jest świadoma swojej kobiecości i chętnie ją eksponuje. Ma narzeczonego, Jerry’ego (za którego wychodzi w ostatnim odcinku), którego uważa jednak (w dużej mierze słusznie) za zupełnego głupca. Prawdziwym obiektem jej westchnień jest lokaj James.
Lady Lavender (Mavis Pugh)Teściowa lorda, którą ten trzyma w domu mimo śmierci żony, ponieważ formalnie to właśnie ona jest posiadaczką znacznej części udziałów w jego firmie. Jest zupełnie zdziwaczałą i zdziecinniałą już starszą panią, która spędza całe dnie w swym pokoju na najwyższym piętrze rezydencji, jedynie w towarzystwie swej zuchwałej papugi Kapitana. W odwiedzającą ją służbę rzuca przyniesionym jedzeniem. Posiada spory majątek, o którego przejęciu wciąż marzy lord próbując ją ubezwłasnowolnić.
Służba.
Alf Stokes (Paul Shane)Kamerdyner (szef całej służby w rezydencji). Wspólnie z Jamesem walczył podczas I wojny światowej. Razem uratowali życie ranionego tam czcigodnego Teddy’ego (w rzeczywistości Alf uznał go za martwego i ukradł mu szmaragd z sygnetu, a uratował go przypadkiem, wycofując się z pola bitwy pod pretekstem wyniesienia oficera). Po wojnie imał się różnych zajęć, aż w końcu zmuszony okolicznościami podjął pracę u Meldrumów. Alf ma duszę przywódcy robotniczej rewolucji, uważa arystokrację za bandę wyzyskiwaczy klasy pracującej i brzydzi się tym, że musi usługiwać bogaczom. Skoro już jednak musi to robić, stara się na tym wzbogacić – dyskretnie okrada i oszukuje ufającego mu lorda, gdy tylko się da. Z drugiej strony w sytuacjach kryzysowych jest wobec niego na swój sposób bardzo lojalny, wie bowiem, iż nie podcina się gałęzi, na której samemu się siedzi. Udaje afekt do Pani Lipton, aby wyłudzać od niej pieniądze.
James Twelvetrees (Jeffrey Holland)Lokaj. Pracuje dla lorda od powrotu z wojny i po śmierci poprzedniego kamerdynera liczył na przejęcie jego funkcji. Prestiżowe stanowisko dostał jednak Alf, którego krętactwo i zakłamanie doprowadza Jamesa do białej gorączki. On sam jest wzorem uczciwości i iście protestanckiego kultu ciężkiej pracy, zna „swoje miejsce” w hierarchii klasowej. Podległych mu służących niższego szczebla traktuje surowo, często wręcz apodyktycznie. Jest bezgranicznie oddany lordowi, choć czasem zastanawia się, dlaczego tym na górze wolno dużo więcej niż zwykłym ludziom. Jest obiektem zalotów panny Poppy i w głębi duszy odwzajemnia jej uczucie, ale stara się tego nie okazywać. Wie bowiem, iż taki mezalians spowodowałby trudną do przełknięcia utratę reputacji dla obu stron.
Ivy Teasdale (Su Pollard)Pokojówka. Córka Alfa (dla niepoznaki używa nazwiska matki), której ojciec „załatwił” pracę mimo braku jakiegokolwiek przygotowania. Początkowo udaje im się utrzymywać ich pokrewieństwo w ścisłej tajemnicy, potem jednak sekret stopniowo się roznosi. Jest niewiastą niezbyt mądrą i mało urodziwą, ale za to prostolinijną, bardzo pobożną i niezwykle uczciwą. Często nie może zrozumieć skomplikowanych gier prowadzonych przez lorda z jednej, a swojego ojca z drugiej strony. Podkochuje się w Jamesie i doświadcza z tego powodu kiepskiego traktowania ze strony Poppy. Jej uczucie pozostaje jednak platoniczne.
Pani Lipton, właściwie Blanche Lipton (Brenda Cowling)Kucharka rezydencji, kobieta poważna i stateczna. Według jej własnych słów pozostaje na służbie rodziny Meldrum od czterdziestu lat (tzn. od 1887 r.). Zaczynała jako pomywaczka w kuchni (scullery maid), by ciężką pracą dojść do obecnego stanowiska. W znacznej mierze jest uosobieniem cnót służby domowej z czasów wiktoriańskich – wyróżnia ją dyskrecja i właściwie nieograniczona wyrozumiałość dla kolejnych ekstrawagancji i występków lordowskiej rodziny. Jako jedyna darzy autentyczną sympatią czcigodnego Teddy’ego, którego nianią była za młodu. W stosunku do niższej rangi służących jest za to bardzo zasadnicza i nie akceptuje sprzeciwu. Podkochuje się w Alfie, ten jednak cynicznie wykorzystuje jej uczucia. Wszyscy bohaterowie zachwycają się parzoną przez nią herbatą, co nie pozostaje pewnie bez związku z jej nazwiskiem.
Henry Livingstone ()Henry, nastoletni sierota, jest najniższy rangą z męskiej części służby i najczęściej wykonuje prace pomocnicze wobec starszych wiekiem i rangą. Mimo swego pośledniego statusu, Henry bardzo trzeźwo ocenia sytuację i w mig wychwytuje absurdy, od których roi się w codziennym życiu rezydencji. Gdy jednak o nich mówi, dostaje zaraz po głowie od Jamesa lub pani Lipton, a czasami nawet od Stokesa. Podkochuje się w Ivy, ona jednak woli Jamesa.
Mabel Wheeler (Barbara New)Pomywaczka Mabel jest jedynym członkiem służby nie mieszkającym w rezydencji, a pracującym w niej jedynie po kilka godzin dziennie. Stanowi wyjątkowo karykaturalne przedstawienie absolutnych dołów ówczesnego brytyjskiego społeczeństwa – mieszka w slumsach z kalekim mężem, dostaje głodową pensję, zaś jej ogląd świata jest więcej niż prosty. Z zazdrością patrzy na resztę służby, objadającą się przysmakami z lordowskiego stołu, zawsze jednak musi obejść się smakiem, co pokazuje pewien paradoks – choć służący czują się niekiedy źle traktowani przez rodzinę lorda, bez cienia wyrzutów sumienia jeszcze gorzej traktują osobę sytuującą się na drabinie społecznej jeszcze niżej od nich. Zawsze przy posiłku innych członków służby wypowiada zdanie: „Nie pamiętam jak dawno jadłam...” (ang. „I can't remember the last time I had a...”). Nie darzy sympatią pani Lipton.
Pozostali.
Posterunkowy Wilson (Bill Pertwee)Lokalny dzielnicowy, który zamiast patrolować okolicę, spędza większość czasu na darmowych posiłkach w kuchniach rezydencji, w tym lorda Meldruma. Po pewnym czasie staje się wręcz miejscowym krytykiem kulinarnym, porównując umiejętności kucharek pracujących w różnych domach. Jest przekupny i chętnie nagina przepisy, a jedyna osoba, której się obawia, to nadzorujący go sierżant.
Madge Cartwright ()Niemłoda już dziedziczka majątku wytwórców mydła, pełna namiętności wielbicielka czcigodnego Teddy’ego. Pod naciskiem lorda Teddy zgadza się zaręczyć z nią, ale jego prawdziwą miłością jest pokojówka Madge, Rose (w tej roli Amanda Bellamy), z którą chodzi na potajemne schadzki.
Lady Agatha Shawcross (Angela Scoular)Kochanka lorda Meldruma, atrakcyjna (lecz niestety zamężna) kobieta w średnim wieku. Choć jest młodsza od lorda o 17 lat, okazuje mu dużo namiętności. Dopiero z czasem lord odkrywa, iż oprócz niego i męża Lady Agathy jest ktoś jeszcze.
Sir Ralph Shawcross ()Główny wróg lorda Meldruma, przywódca mniejszościowych udziałowców jego firmy i, co gorsza, mąż jego kochanki. Warto dodać – mąż zazdrosny do szaleństwa.
Jerry (John D. Collins)Narzeczony Poppy, którego ta traktuje jednak głównie jako sposób na uniknięcie kłopotliwych pytań ojca. Jerry jest zupełnym głupcem, który nie umie zachować się w towarzystwie, choć uważa się za osobę niezwykle zabawną.
Penelope Barrington-Blake ()Partnerka panny Cissy w jej homoseksualnym związku. Ich widok przytulonych do siebie w tańcu doprowadza lorda do szału, ale nic nie jest w stanie na to poradzić.
Znaczenie serialu.
Ze względu na renomę swoich scenarzystów serial dysponował wysokim budżetem, co widać zwłaszcza w serii trzeciej. Realizacja czterech serii świadczy o sympatii widzów, jaką cieszył się w okresie swojej premiery. Daleko mu jednak było do niezwykłej popularności chociażby "Armii tatuśka" tych samych autorów. Po zakończeniu produkcji w Wielkiej Brytanii popadł w pewne zapomnienie. Prawdopodobnie główną przyczyną była nietypowa długość odcinków, która utrudnia wpisanie ich w ramówkę i przez to ogranicza liczbę powtórek.
Krajem, gdzie serial stał się wręcz kultowym, były Węgry. Trafił na tamtejszy rynek jako jeden z pierwszych zachodnich sitcomów, do tego opatrzono go bardzo udanym dubbingiem. Wiele zwrotów z serialu weszło na stałe do współczesnego języka węgierskiego. Z kolei jeden z najbardziej znanych polskich lektorów, Tomasz Knapik, wspomina "Pan wzywał, Milordzie?" jako pierwszy sitcom, jaki kiedykolwiek przeczytał na antenie.

</doc>
<doc id="874449" url="https://pl.wikipedia.org/wiki?curid=874449" title="Civil list">
Civil list

Civil list (ang. dosłownie: "lista cywilna") to lista uposażeń urzędników królewskich w Wielkiej Brytanii. Odgrywała ważną rolę polityczną jako środek nacisku na posłów Izby Gmin. Szczególnie szeroki użytek czynili z niej Jerzy II Hanowerski, premier (1721-1742) Robert Walpole i Jerzy III Hanowerski. 

</doc>
<doc id="874462" url="https://pl.wikipedia.org/wiki?curid=874462" title="Steve Lamacq">
Steve Lamacq

Steve Lamacq (ur. 16 października 1965 roku w Bournemouth, w Wielkiej Brytanii) – angielski dziennikarz radiowy, DJ, obecnie pracujący w stacjach radiowych BBC 6 Music i BBC Radio 2.
Znany jest również ze swoich przezwisk – "Lammo" (nadał mu go John Peel) oraz "The Cat".

</doc>
<doc id="874463" url="https://pl.wikipedia.org/wiki?curid=874463" title="Kelly Macdonald">
Kelly Macdonald

Kelly Macdonald (ur. 23 lutego 1976 w Glasgow) – brytyjska aktorka.
Z pochodzenia Szkotka, dorastała na przedmieściach Glasgow. W kinie debiutowała w głośnym "Trainspotting" Danny’ego Boyle’a (1996). Rolę Dianne Coulston, uczennicy gimnazjum nie stroniącej od zabawowego życia, otrzymała w wyniku castingu. Inne znaczące kreacje w jej dorobku to Mary Maceachran w "Gosford Park" (2001), Piotruś Pan w "Marzycielu" (2004) oraz reporterka w "Autostopem przez galaktykę" (2005). Grywa w produkcjach BBC i serialach telewizyjnych ("Agentka o stu twarzach", "Zakazane imperium"). W 2007 zagrała w dramacie "To nie jest kraj dla starych ludzi" Joela i Ethana Coenów. W 2008 roku zagrała w filmie "Udław się" powstałym na podstawie powieści Chucka Palahniuka o tym samym tytule. Wystąpiła także w filmie "Harry Potter i Insygnia Śmierci: Część II" (2011) jako duch Heleny Ravenclaw (Szara Dama).
Jest żoną Dougiego Payne’a, basisty grupy Travis.

</doc>
<doc id="874478" url="https://pl.wikipedia.org/wiki?curid=874478" title="Kórliki">
Kórliki

Kórliki (z ang. "Rabbids") – fikcyjna rasa szalonych antropomorficznych królików, występujących w grze ', ', "Rayman Raving Rabbids TV Party", "Rabbids Go Home". Oprócz tego występują jako dodatkowy pojazd w grze "TrackMania 2".
Kórliki są wrogami tytułowego Raymana. Postacie są szalone i są bardzo uzależnione od marchewek. Atakują świat Raymana, przy czym porywają Raymana i dzieci Globoxa, a następnie zmuszają ich do zabawiania innych Kórlików. W nagrodę za wykonanie min. 4 zadań (3 pobocznych i 1 finałową) dają przepychaczki Raymanowi, które on wykorzystuje do ucieczki.
W "" Kórliki przedostają się do świata ludzi i starają się go opanować. Natomiast w grze "Rayman Raving Rabbids TV Party" przejmują globalną telewizję.

</doc>
<doc id="874481" url="https://pl.wikipedia.org/wiki?curid=874481" title="Mark Romanek">
Mark Romanek

Mark Romanek (ur. 18 września 1959 w Chicago) – amerykański reżyser tworzący filmy pełnometrażowe, teledyski, reklamy i sztuki teatralne.

</doc>
<doc id="874490" url="https://pl.wikipedia.org/wiki?curid=874490" title="Ołeksandr Tysowskyj">
Ołeksandr Tysowskyj

Ołeksandr Tysowskyj, ps. „Drot”, ukr. Олександр Тисовський (Дрот) (ur. 9 sierpnia 1886 w Bykowie, zm. 29 marca 1968 w Wiedniu) – ukraiński działacz społeczny, pedagog, biolog, założyciel „Płastu”.
W latach 1911–1939 był nauczycielem Gimnazjum Akademickiego we Lwowie, w latach 1920–1924 profesor Tajnego Uniwersytetu Ukraińskiego we Lwowie, od 1927 działacz Towarzystwa Naukowego im. Szewczenki.
W czasie okupacji sowieckiej Polski 1939–1941 był profesorem Uniwersytetu Państwowego im. Iwana Franki we Lwowie, w czasie okupacji niemieckiej w latach 1941–1943 nauczał na wyższych kursach agronomicznych.
Od 1944 na emigracji w Wiedniu.

</doc>
<doc id="874493" url="https://pl.wikipedia.org/wiki?curid=874493" title="Dwór (Hryniewicze Duże)">
Dwór (Hryniewicze Duże)

Dwór – część wsi Hryniewicze Duże w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego..

</doc>
<doc id="874494" url="https://pl.wikipedia.org/wiki?curid=874494" title="Mirosław Rzepa">
Mirosław Rzepa



</doc>
<doc id="874499" url="https://pl.wikipedia.org/wiki?curid=874499" title="Hełmce">
Hełmce



</doc>
<doc id="874501" url="https://pl.wikipedia.org/wiki?curid=874501" title="Gaj (Knorydy)">
Gaj (Knorydy)

Gaj – kolonia wsi Knorydy w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.

</doc>
<doc id="874504" url="https://pl.wikipedia.org/wiki?curid=874504" title="Hendzel">
Hendzel

Hendzel – kolonia wsi Zubowo w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.

</doc>
<doc id="874506" url="https://pl.wikipedia.org/wiki?curid=874506" title="Korpacz">
Korpacz

Korpacz – kolonia wsi Plutycze w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.

</doc>
<doc id="874507" url="https://pl.wikipedia.org/wiki?curid=874507" title="Drzewostan bukowy">
Drzewostan bukowy



</doc>
<doc id="874510" url="https://pl.wikipedia.org/wiki?curid=874510" title="Koszarka (Ploski)">
Koszarka (Ploski)

Koszarka – kolonia wsi Ploski w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.

</doc>
<doc id="874512" url="https://pl.wikipedia.org/wiki?curid=874512" title="Rozdzielczość rastra">
Rozdzielczość rastra

Rozdzielczość rastra – rozdzielczość bitmapy, w której budowane są komórki rastra.
Jeden z dwóch podstawowych parametrów rastra drukarskiego (obok liniatury rastra).

</doc>
<doc id="874513" url="https://pl.wikipedia.org/wiki?curid=874513" title="Na Brańskiej">
Na Brańskiej

Na Brańskiej – kolonia wsi Augustowo w Polsce położona w województwie podlaskim, w powiecie bielskim, w gminie Bielsk Podlaski. Leży przy drodze krajowej 66.
W latach 1975–1998 miejscowość administracyjnie należała do województwa białostockiego.

</doc>
<doc id="874519" url="https://pl.wikipedia.org/wiki?curid=874519" title="Orlanka (województwo podlaskie)">
Orlanka (województwo podlaskie)

Orlanka – kolonia w Polsce położona w województwie podlaskim, w powiecie bielskim, w gminie Bielsk Podlaski. Wchodzi w skład sołectwa Kotły.
W latach 1975–1998 miejscowość administracyjnie należała do województwa białostockiego.

</doc>
<doc id="874521" url="https://pl.wikipedia.org/wiki?curid=874521" title="Podbiele">
Podbiele



</doc>
<doc id="874530" url="https://pl.wikipedia.org/wiki?curid=874530" title="Podbiele (Dubiażyn)">
Podbiele (Dubiażyn)

Podbiele – kolonia wsi Dubiażyn w Polsce położona w województwie podlaskim, w powiecie bielskim, w gminie Bielsk Podlaski. 
Miejscowość jest siedzibą prawosławnej parafii św. Proroka Eliasza.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii św. Proroka Eliasza w Podbielu, a wierni kościoła rzymskokatolickiego do parafii Miłosierdzia Bożego w Bielsku Podlaskim.
Historia.
Pierwotna nazwa Podbielsk. W 1594 była własnością Hrehora Wahanowskiego z Wahanowa w powiecie brzeskim. We wsi pozostałość po dworze (wzmiankowanym w 1560) i rodzinny grobowiec ostatnich właścicieli Podbiela – Żołtuchinów.
W okresie międzywojennym wieś należała do gminy Dubiażyn. Majątek ziemski miał tu Mojżesz Simmer (199 mórg) i Lidia Żełtuchina (300).
Według Powszechnego Spisu Ludności z 1921 roku wieś zamieszkiwały 54 osoby, wśród których 21 było wyznania rzymskokatolickiego, 29 prawosławnego, a 4 mojżeszowego. Jednocześnie 25 mieszkańców zadeklarowało polską przynależność narodową, a 29 białoruską. Było tu 9 budynków mieszkalnych.

</doc>
<doc id="874531" url="https://pl.wikipedia.org/wiki?curid=874531" title="Sobotczyzna">
Sobotczyzna

Sobotczyzna – kolonia wsi Zubowo w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.

</doc>
<doc id="874532" url="https://pl.wikipedia.org/wiki?curid=874532" title="Użyki">
Użyki

Użyki – kolonia wsi Ogrodniki w Polsce położona w województwie podlaskim, w powiecie bielskim, w gminie Bielsk Podlaski.
Wieś królewska w starostwie bielskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.

</doc>
<doc id="874545" url="https://pl.wikipedia.org/wiki?curid=874545" title="Jeziora Sitna">
Jeziora Sitna

Rezerwat przyrody „Jeziora Sitna” (do roku 2018 „Jeziora Małe i Duże Sitno”; kaszb. "Jezoro Môłé i Wiôldżé Sëtno") – rezerwat torfowiskowy na Pojezierzu Bytowskim w kompleksie leśnym Parku Krajobrazowego Dolina Słupi. Zlokalizowany jest na terenie gminy Czarna Dąbrówka w powiecie bytowskim w województwie pomorskim.
Rezerwat został powołany na mocy „Zarządzenia Ministra Leśnictwa i Przemysłu Drzewnego z dnia 3 grudnia 1981 r. w sprawie uznania za rezerwaty przyrody”, które weszło w życie 1 stycznia 1982. Zajmuje powierzchnię 40,45 ha (w zarządzeniu powołującym podano 40,66 ha). Wokół rezerwatu utworzono otulinę o powierzchni 106,9 ha.
Składa się z trzech części obejmujących dwa jeziora, okoliczne torfowisko i pobliską otulinę leśną:
Rezerwat leży na gruntach Skarbu Państwa w zarządzie Nadleśnictwa Bytów. Nadzór sprawuje Regionalny Dyrektor Ochrony Środowiska w Gdańsku. Rezerwat nie posiada aktualnego planu ochrony.
Inne formy ochrony przyrody.
Rezerwat jest położony w granicach Parku Krajobrazowego Dolina Słupi oraz dwóch obszarów Natura 2000 – obszaru specjalnej ochrony ptaków „Dolina Słupi” PLB220002 i specjalnego obszaru ochrony siedlisk „Dolina Słupi” PLH220052. W bezpośredniej bliskości znajduje się rezerwat „Gniazda orła bielika”.

</doc>
<doc id="874554" url="https://pl.wikipedia.org/wiki?curid=874554" title="Stârciu">
Stârciu

Stârciu – wieś w Rumunii, w okręgu Sălaj, w gminie Horoatu Crasnei. W 2011 roku liczyła 962 mieszkańców.

</doc>
<doc id="874555" url="https://pl.wikipedia.org/wiki?curid=874555" title="Rudar Pljevlja">
Rudar Pljevlja

Fudbalski klub Rudar Pljevlja (Фудбалски Клуб Рудар Пљевља) – czarnogórski klub piłkarski z siedzibą w Pljevlji. Został utworzony w 1920 roku, jako FK Breznik Pljevlja. Obecnie występuje w Prvej lidze Czarnogóry.
Stadion.
Klub rozgrywa swoje mecze domowe na stadionie Stadion pod Golubinjom w Pljevlji, który może pomieścić 10.000 widzów.
Sezony.
 * W wyniku przeprowadzonego 21 maja 2006 referendum niepodległościowego zadeklarowano zerwanie dotychczas istniejącej federacji Czarnogóry z Serbią (Serbia i Czarnogóra). W związku z tym po sezonie 2005/06 wszystkie czarnogórskie zespoły wystąpiły z lig Serbii i Czarnogóry, a od nowego sezonu 2006/07 Rudar Pljevlja przystąpił do rozgrywek Prvej crnogorskiej ligi.

</doc>
<doc id="874564" url="https://pl.wikipedia.org/wiki?curid=874564" title="Emancypacja (prawo rzymskie)">
Emancypacja (prawo rzymskie)

Emancypacja (łac. "emancipatio" uwolnienie spod władzy "patria potestas", dosł. wypuszczenie z rąk) – zwolnienie z podległości władzy ojcowskiej, czynność prawna odwrotna do mancypacji. W prawie rzymskim jeden ze sposobów wygaśnięcia władzy ojcowskiej na osobach "alieni iuris".
Znaczenie i skutki emancypacji.
Emancypacja była sformalizowaną czynnością prawną, której dokonywał "pater familias". Skutkowała ona dla emancypowanego wyjściem spod "patria potestas" oraz zerwaniem pokrewieństwa agnatycznego z dotychczasową rodziną. Emancypacja powodowała utratę statusu rodzinnego ("status familiae") zwaną "capitis deminutio minima". Tak jak mancypacja, emancypacja należała do czynności zwanych "actus legitimi", których nie można było obwarować warunkiem ani terminem.
Przebieg emancypacji.
Do czasów Justyniana, emancypacja syna polegała na trzykrotnej (pozornej) sprzedaży mancypacyjnej osobie zaufanej, co – w myśl postanowień ustawy XII tablic – wyzwalało go spod władzy ojca. Po trzeciej sprzedaży "emptor" (kupujący) remancypował syna, w konsekwencji czyniąc go osobą "sui iuris". Pozostałe osoby podległe "patria potestas" (córki, wnuki) emancypowano jednokrotną mancypacją. W trakcie przeprowadzania emancypacji emancypowany znajdował się (chwilowo) w stanie zależności prywatnoprawnej, zwanej "mancipium". Jako że emancypacja powodowała "capitis deminutio minima", emancypowany tracił prawo do spadku po swoim dotychczasowym "pater familias". W związku z tym emancypacji towarzyszyło najczęściej wyposażenie emancypowanego, poprzez przekazanie mu na własność zarządzanego przez niego "peculium".
W prawie justyniańskim – wobec zniesienia mancypacji – emancypacji dokonywano składając oświadczenie przed sądem. W wypadku emancypacji dziecka mającego powyżej 7 lat konieczna była zgoda tego dziecka. W tym czasie emancypowani nie tracili już praw do spadku.

</doc>
<doc id="874566" url="https://pl.wikipedia.org/wiki?curid=874566" title="TS Wisła Zakopane">
TS Wisła Zakopane



</doc>
<doc id="874568" url="https://pl.wikipedia.org/wiki?curid=874568" title="Język wschodniofryzyjski">
Język wschodniofryzyjski

Język wschodniofryzyjski − język używany przez mieszkańców gminy Saterland w powiecie Cloppenburg.
Przykładowe różnice.
Z wikipedii fryzyjskiej

</doc>
<doc id="874571" url="https://pl.wikipedia.org/wiki?curid=874571" title="Monarcha Australii">
Monarcha Australii

Monarcha Australii – tytuł głowy państwa australijskiego, którą obecnie jest król Karol III. Australia jest jednym z królestw Wspólnoty Narodów ("Commonwealth Realm"), podobnie jak Kanada czy Nowa Zelandia, która związana jest unią personalną z Koroną brytyjską.
Tytulatura.
Tytuł Karola III jako króla Australii brzmi:
Króla w Australii zastępuje gubernator generalny oraz gubernatorzy w poszczególnych prowincjach, u których kadencja trwa 5 lat.

</doc>
<doc id="874572" url="https://pl.wikipedia.org/wiki?curid=874572" title="Plazmodium">
Plazmodium



</doc>
<doc id="874576" url="https://pl.wikipedia.org/wiki?curid=874576" title="Nitrofile">
Nitrofile



</doc>
<doc id="874577" url="https://pl.wikipedia.org/wiki?curid=874577" title="Korona św.Stefana">
Korona św.Stefana



</doc>
<doc id="874580" url="https://pl.wikipedia.org/wiki?curid=874580" title="Muzeum Karykatury">
Muzeum Karykatury



</doc>
<doc id="874582" url="https://pl.wikipedia.org/wiki?curid=874582" title="Monarcha Nowej Zelandii">
Monarcha Nowej Zelandii

Monarcha Nowej Zelandii − tytuł głowy państwa Nowej Zelandii, którą obecnie jest król Karol III. Nowa Zelandia jest jednym z królestw Wspólnoty Narodów ("Commonwealth Realm"), które jest związane unią personalną z Wielką Brytanią.
Tytulatura.
Tytulatura Karola III jako króla Nowej Zelandii:
Królestwo Nowej Zelandii obejmuje wyspy Nowej Zelandii, Tokelau, Dependencję Rossa oraz samorządne Wyspy Cooka i Niue.
Zastępcą króla w Nowej Zelandii jest gubernator generalny, którego kadencja trwa 5 lat.

</doc>
<doc id="874583" url="https://pl.wikipedia.org/wiki?curid=874583" title="Wolne od cła">
Wolne od cła

Wolne od cła – trzeci longplay zespołu Lombard. Wydany 3 marca 1984 roku w kolekcjonerskim nakładzie przez Klub Płytowy Razem.
Nagrań dokonano w Studio „Giełda” w Poznaniu, Studio Polskiego Radia w Szczecinie, Studio Tonpressu w Warszawie. Realizatorami nagrań byli: Piotr Kubacki (1), Piotr Szczepański (1, 5-8), Piotr Madziar (2), Przemysław Kućko (2), Włodzimierz Kowalczyk (3-4), Zenon Woliński (5-8), Andrzej Bąk (5-8).

</doc>
<doc id="874591" url="https://pl.wikipedia.org/wiki?curid=874591" title="Unterhaltungssoftware Selbstkontrolle">
Unterhaltungssoftware Selbstkontrolle

Unterhaltungssoftware Selbstkontrolle (USK) – niemiecka organizacja utworzona przez dystrybutorów gier komputerowych i innego rodzaju oprogramowania służącego rozrywce. Organizacja ta zajmuje się oceną tego oprogramowania pod kątem jego bezpieczeństwa dla dzieci i młodzieży, według stworzonego przez siebie systemu, złożonego z 5 stopni.
Oceny.
System ocen USK wygląda następująco:
Oprócz tego USK może odmówić przyznania jakiegokolwiek stopnia w swojej skali i wpisać grę na czarną listę, ze względu na to, że oprogramowanie zawiera elementy zabronione przez niemieckie prawo.
Sposób działania systemu.
USK jest umocowany prawnie w niemieckiej ustawie o grach komputerowych. Ustawa ta zakazuje dystrybucji jakichkolwiek gier, które nie otrzymały oceny w skali tej instytucji, lub którym ta instytucja odmówiła przyznania jakiegokolwiek stopnia. Przykładem jest "Manhunt" czy "Gears of War". Ustawa nakłada na dystrybutorów obowiązek zakazu sprzedaży gier oznakowanych przez USK czerwonym znakiem (dozwolone od 18 lat) małoletnim – kupujący musi pokazać dokument tożsamości. USK dodatkowo automatycznie daje ocenę 18+ grom, w których występuje symbol swastyki (dostępny jedynie dla danych historycznych) i to niezależnie od innych wartości występujących w grach komputerowych oraz znaczenia swastyki w nich. Producenci najnowszych gier właśnie z tego powodu cenzurują specjalnie dla Niemiec ten symbol w grach wojennych wykorzystujących go, przedstawiając go w postaci konturu Krzyża Rycerskiego lub zwyczajnego symetrycznego krzyża, mimo że powszechnie w Europie swastyka III Rzeszy jest dozwolona także w grach, jeżeli nie jest propagandą popierającą nazizm.
USK według niemieckiego prawa może także negocjować z producentami zawartość gier. Jeśli producent zgodzi się ocenzurować swój produkt sprzedawany na rynku niemieckim, może to uchronić grę przed wpisaniem jej na czarną listę. Przykładem jest "Grand Theft Auto" od części trzeciej wzwyż, w którym np. usuwa się możliwość odstrzeliwania głów, pewne bronie oraz ich specjalny wpływ na postacie, zmniejszono przelewaną ilość krwi, niemożliwe jest wykonywanie pewnych misji.

</doc>
<doc id="874596" url="https://pl.wikipedia.org/wiki?curid=874596" title="Monarcha Południowej Afryki">
Monarcha Południowej Afryki

Monarcha Południowej Afryki - głowa Związku Południowej Afryki od jej powołania 31 maja 1910 r. do 31 maja 1961 r., kiedy w referendum zadecydowano o powstaniu Republiki Południowej Afryki. Królem lub królową Unii Południowej Afryki był monarcha brytyjski zastępowany przez gubernatora generalnego.
Do 1927 r. władcy Unii tytułowali się "królami w Południowej Afryce". Od 1927 r. na podstawie Royal and Parliamentary Titles Act tytuł brzmiał "król Południowej Afryki".
Ostatnim monarchą, który odwiedził Unię był Jerzy VI w 1947 r. Królowa Elżbieta II odwiedziła Południową Afrykę w 1995 r.
Monarchowie Południowej Afryki

</doc>
<doc id="874597" url="https://pl.wikipedia.org/wiki?curid=874597" title="Szekel (masa)">
Szekel (masa)

Szekel (też sykl) – starożytna hebrajska miara masy i pieniądza. 1 szekel był równy około 11 g.
Również miara babilońska, stosowana w dolinie Tygrysu i Eufratu.
Na podstawie tabliczek glinianych wiemy, że stosowano ją w II tysiącleciu przed narodzeniem Chrystusa. Stosowana też jako pieniądz, odpowiadała masie srebra jednego szekla.
System miar w dolinie rzek był następujący:
Obol nie był właściwie jednostką masy i był zapożyczony z systemu greckiego, gdzie talent równy był 
1000 drachm. Masa talentu była zmienna – w różnych okresach i miejscach ta sama nazwa oznaczała inne masy.
Najmniejszą jednostką masy w państwach wschodu było sze i odpowiadała masie jednego ziarna jęczmienia 0,04 grama.
W państwie nowobabilońskim były następujące ceny:

</doc>
<doc id="874599" url="https://pl.wikipedia.org/wiki?curid=874599" title="Monarcha Nowej Fundlandii">
Monarcha Nowej Fundlandii

Monarcha Nowej Fundlandii − głowa Dominium Nowej Fundlandii, państwa związanego unią personalną z Wielką Brytanią w latach 1907−1949, kiedy to weszła w skład Dominium Kanady.
Królowie Nowej Fundlandii
1jedyny używał tytułu króla Nowej Fundlandii

</doc>
<doc id="874600" url="https://pl.wikipedia.org/wiki?curid=874600" title="Działania aeromobilne">
Działania aeromobilne

Działania aeromobilne (inaczej działania powietrzno-lądowe) są integralną częścią walki lądowej.
Są działaniami, w których wojska wraz z ich wyposażeniem wykonują manewr nad polem walki przy użyciu statków powietrznych, aby zaangażować się w walkę na lądzie. Zdolność do przenoszenia wojsk przy użyciu statków powietrznych pozwala operować siłom lądowym w trzecim wymiarze. Nie powinny być one mylone z transportem powietrznym, który obejmuje transport żołnierzy, zaopatrzenia i wyposażenia z wykorzystaniem lotnictwa i nie koniecznie wiąże się z działaniami taktycznymi mającymi na celu natychmiastowe zaangażowanie się w walkę.
Charakterystyka.
Działania aeromobilne są działaniami, w których wojska wraz z wyposażeniem przemieszczają się na pole walki za pomocą aparatów latających w celu zaangażowania się w walkę lądową. W celu zwiększenia siły ognia i ruchliwości pododdziałów wojsk lądowych, w ramach zintegrowanego systemu walki powietrzno-lądowej na szeroka skalę wykorzystuje sie śmigłowce. Realizuje się zwykle trzy rodzaje zadań:
Prowadzone są zwykle w nie bronionym lub słabo bronionym przez przeciwnika terenie. W wyjątkowych przypadkach mogą być przeprowadzane w terenie silnie bronionym, ale tylko wówczas, jeżeli jest możliwe uzyskanie zaskoczenia. Zawsze do prowadzenia działań aeromobilnych niezbędne jest posiadanie przynajmniej lokalnej przewagi w powietrzu oraz sił i środków do obezwładnienia obrony przeciwlotniczej w rejonie działania lotnictwa.
Cele działań:
Czynniki ograniczające:

</doc>
<doc id="874601" url="https://pl.wikipedia.org/wiki?curid=874601" title="Archaizacja">
Archaizacja

Archaizacja (stylizacja archaiczna) – rodzaj stylizacji językowej polegającej na wprowadzeniu do utworu literackiego archaicznych elementów słownictwa, rzadziej form gramatycznych lub konstrukcji składniowych. W wypadku braku zabytków dokumentujących dawne formy (np. dla polszczyzny sprzed XII w.) celom stylizacji archaicznej mogą służyć elementy gwarowe lub pochodzące z języka dawnych epok. Problem archaizacji języka nabrał znaczenia z rozwojem powieści historycznej i wzrostem tendencji realistycznych w literaturze. W literaturze polskiej rozkwit tego rodzaju stylizacji przypada na wiek XIX. W szerokim zakresie wprowadził archaizację do swoich powieści historycznych Henryk Sienkiewicz. W „Trylogii” oparł stylizację językową na polszczyźnie XVII-wiecznej, wprowadzając zarówno archaizmy leksykalne, fonetyczne, fleksyjne a także archaizując tok składniowy. Dzięki temu odtworzył atmosferę przedstawionej epoki.
Archaizacja może dotyczyć ortografii, jak w przekładzie "Wielkiego testamentu" François Villona pióra Tadeusza Boya-Żeleńskiego:
Na płaszczyźnie pozajęzykowej archaizację można wyrażać dawnym krojem pisma (gotyk), zastosowaniem inicjałów lub użyciem drzeworytów, które zewnętrznie upodabniają książkę do starodruku.

</doc>
<doc id="874602" url="https://pl.wikipedia.org/wiki?curid=874602" title="Bogdánháza">
Bogdánháza



</doc>
<doc id="874603" url="https://pl.wikipedia.org/wiki?curid=874603" title="Druga crnogorska fudbalska liga">
Druga crnogorska fudbalska liga

Druga crnogorska fudbalska liga (czarnog. Друга лига Црне Горе) – piłkarska liga w Czarnogórze, która jest łącznikiem między Prvą Ligą, a Trećą Ligą.
Rozgrywki toczą się w jednej grupie i uczestniczy w niej 12 drużyn z których pierwsza awansuje do „najwyższej klasy rozgrywkowej”, a dwie kolejne drużyny walczą w barażach o awans do wyższej klasy rozgrywkowej z 8. i 9. drużyną Prva ligi. Ostatnie dwie drużyny (w sezonach 2016/17 i 2017/18 ostatnie trzy drużyny) spadają do Trećej Ligi.

</doc>
<doc id="874605" url="https://pl.wikipedia.org/wiki?curid=874605" title="Czarnogórska Druga Liga">
Czarnogórska Druga Liga



</doc>
<doc id="874608" url="https://pl.wikipedia.org/wiki?curid=874608" title="Kiki Smith">
Kiki Smith

Kiki Smith (ur. 18 stycznia 1954 w Norymberdze) – amerykańska intermedialna artystka niemieckiego pochodzenia. Rzeźbiarka, autorka grafik, instalacji, asamblaży, obiektów, autorskich książek, fotografii.
Życiorys.
Kiki Smith pracuje i mieszka w Nowym Jorku, gdzie w 1976 roku zaczęła swoją działalność jako artystka. Od dzieciństwa związana była ze sztuką ze względu na swego ojca, który był rzeźbiarzem minimalistycznym (Tony Smith) i matkę, aktorkę i piosenkarkę opery amerykańskiej (Jane Smith).
Pod koniec lat siedemdziesiątych brała udział w doświadczeniach Collaborative Projects Inc, nazywanej częściej COLAB – grupy artystów pracujących poza systemem galerii, zajmujących się sztuką o zagadnieniach psychologicznych i socjalnych. W 1980 COLAB zorganizowała wystawę „Times Square Show” w jednym z opuszczonych budynków na Times Square. To właśnie przy tej okazji Kiki Smith zrealizowała swoją pierwszą pracę związaną ze studiem ciała, której tematyka zainspiruje ją do wykonania następnego dzieła: ciało rozczłonkowane, roztargane, ukazane w ukrytych swych częściach, nie wykluczając płynów i wnętrzności. Jej wizja człowieczego ciała, to połączenie urojeń naukowych dziewiętnastowiecznych z historiami męczeństwa i relikwii, które świadczą o wycierpianych mękach. W 1985 uczęszczała na kurs udzielania pierwszej pomocy, kurs ratownictwa medycznego, gdzie studiuje ciało w relacji z chorobą, traumą.
W latach osiemdziesiątych XX w. Kiki Smith wystawiała swoje prace przeważnie na wystawach kolektywnych, poza tradycyjnym systemem galerii aż do momentu otrzymania pierwszych zaproszeń od muzeów takich, jak Whitney czy Moderna Museet w 1985. Jej pierwsza wystawa indywidualna odbyła się w Fawbush w 1988, w 1990 artystka wystawiła w Project Room w MoMA.
W 1991 Kiki Smith przedstawiła na Biennale w Whitney dwie rzeźby woskowe wielkości naturalnej: mężczyzna i kobieta, obydwoje naznaczeni białą linią – sperma na nodze mężczyzny, mleko z piersi kobiety. Praca ta przypomina nam materię, z której zostaliśmy stworzeni, trudności utrzymania ciała i jego fluidów pod kontrolą, zużycie biologiczne.
W 1992 Kiki Smith wystawiała w Moderna Museet w Sztokholmie, w 1993 brała udział w „Aperto93” (Biennale w Wenecji) i znowu na Biennale Whitney, w 1994 była w „Cocido y Crudo” w Reina Sofia w Madrycie. W 1995 miała kolejną indywidualną wystawę w Whitechapel w Londynie, w 1998 w Muzeum Sztuki Nowoczesnej w Dublinie. W ostatnich pracach uwagę artystki przyciągnął fakt eksploracji doświadczeń między człowiekiem a naturą, relacje między ciałem a światem, który go otacza, aspekty ciała, które odrzucamy, elementy, których nie chcemy, jak mocz, kał, obrzydzenie własną fizjologią. Na jesień 1999 galeria nowojorska Pace Wildenstein wystawiła jej indywidualną kolekcję „Of her Nature”. Od października 1999 do stycznia 2000 wystawiła w Muzeum Sztuki Współczesnej w Saint Louis serię rysunków i druków zwierząt, kwiatów, sylwetek, jak np. „Memento Mori”. Sztuka Kiki Smith przedstawia „to, co jest nieobecne”.
W jej twórczości, w różnych mediach, częstymi tematami są: zwierzęta, rośliny, ciało (często z obszaru tak zwanej kobiecej ikonografii). Posługuje się rysunkiem realistycznym i formami bliskimi ilustracji, czasem tworzącymi rodzaj opowiadania, „historii”, „bajki”. Prace jej charakteryzuje zawsze rzemieślnicza precyzja.

</doc>
<doc id="874609" url="https://pl.wikipedia.org/wiki?curid=874609" title="Gøtu kommuna">
Gøtu kommuna

Gøtu kommuna – gmina na Wyspach Owczych. Położona jest w środkowo-wschodniej części Eysturoy. Jej populacja stanowi około 0,2%, tak samo jak powierzchnia. Gmina nie zmieniła swego obszaru po zmianie administracyjnej, jaka zaszła w 2004 roku, polegająca na redukcji kommun z 48 do 34. Ludność stolicy obszaru, Gøty stanowi około połowę populacji.
Miasta wchodzące w skład Gøtu kommuna.
Do gminy Gøta wchodzą cztery miasta. Gøtueiði jest niewielką wioską, posiadającą 36 mieszkańców. Gøtugjógv, posiadający 53 mieszkańców. Syðrugøta, posiadająca jedną z niewielu piaszczystych plaż na Wyspach oraz 410 mieszkańców i ostatnia, największa Gøta (albo "Norðragøta"), 575 osób. Wszystkie te osady są niezwykle blisko siebie.

</doc>
<doc id="874611" url="https://pl.wikipedia.org/wiki?curid=874611" title="Wałcz Drugi">
Wałcz Drugi

Wałcz Drugi – osada w Polsce położona w województwie zachodniopomorskim, w powiecie wałeckim, w gminie Wałcz. Koło osady zlokalizowana jest elektrownia wiatrowa.
W latach 1975–1998 miejscowość administracyjnie należała do województwa pilskiego.
W pobliżu wsi przebiega droga krajowa nr 10.
W miejscowości działało "Państwowe Gospodarstwo Rolne „Biorol” w Wałczu".

</doc>
<doc id="874612" url="https://pl.wikipedia.org/wiki?curid=874612" title="Kees Kist">
Kees Kist

Cornelis "Kees" Kist (ur. 7 sierpnia 1952 w Steenwijk) – piłkarz holenderski grający na pozycji napastnika.
Kariera klubowa.
Kist jest wychowankiem klubu SC Heerenveen, w barwach którego debiutował w dorosłym futbolu w 1970 roku w Eerstedivisie. Po 2 latach gry w tym klubie przeniósł się do pierwszoligowego AZ Alkmaar. Z czasem stawał się jednym z najskuteczniejszych graczy nie tylko swojej drużyny, ale i całej ligi. W 1977 roku zdobył 27 goli, o 7 mniej od króla strzelców ligi, Ruuda Geelsa. W 1978 roku zespół z Kistem w ataku wywalczył swój pierwszy w historii Puchar Holandii, a w lidze Kist znów był drugi w klasyfikacji strzelców (zdobył 25 goli) za Geelsem. W sezonie 1978/1979 Kees nie miał już sobie równych i strzelając 34 bramki, został pierwszy i raz królem strzelców ligi holenderskiej, a w kolejnym sezonie powtórzył to osiągnięcie zdobywając tym razem 27 goli. Na kolejne sukcesy z AZ musiał czekać do 1981 roku, kiedy to jedyny raz w swojej historii został mistrzem Holandii (21 meczów i 11 goli Kista), do tego dokładając kolejny puchar kraju. AZ dobrze spisał się także w Pucharze UEFA docierając aż do finału, w którym przegrał z Ipswich Town w dwumeczu (0:3, 4:2). W 1982 roku Kist po raz trzeci poprowadził AZ do zwycięstwa w krajowym pucharze, a w lidze ponownie został wicekrólem strzelców ligi za Wimem Kieftem. Po sezonie odszedł z drużyny po 10 latach gry w niej.
Latem 1982 Kist wyjechał do francuskiego Paris Saint-Germain. Był już jednak mniej skuteczny jak w ojczyźnie i zdobył 12 goli, a z PSG zajął 3. miejsce w lidze. Po sezonie, w 1983 roku Kist zmienił barwy klubowe i trafił do spadkowicza z Ligue 1, FC Mulhouse, jednak jego 10 goli nie pomogło w powrocie do ekstraklasy, a Kees wrócił do kraju.
W 1984 roku Kist znów został piłkarzem AZ. W sezonie 1984/1985 był jeszcze podstawowym zawodnikiem drużyny, ale w kolejnym już tylko rezerwowym, a do tego napastnik ten zatracił dawną skuteczność i zdobył w rundzie jesiennej zaledwie 4 gole. W zimie 1985 roku wrócił do Heerenveen, ciągle grającego w drugiej lidze i ostatecznie w 1987 roku zakończył karierę sportową w wieku 35 lat.
Kariera reprezentacyjna.
W reprezentacji Holandii Kist zadebiutował 30 kwietnia 1975 roku w przegranym 0:1 wyjazdowym meczu z Belgią. Następnie znalazł się w kadrze na Mistrzostwa Europy w Jugosławii, a w 1976 został powołany do kadry na ten turniej. Tam był jednak rezerwowym zawodnikiem i wystąpił w jednym meczu, o 3. miejsce, wygranym 3:2 po dogrywce z Jugosławią. Wystąpił także w kolejnej edycji mistrzostw kontynentu, w 1980 roku na Mistrzostwach Europy we Włoszech. Zagrał tam we wszystkich 3 meczach, a w 2 z nich, z Grecją (1:0) oraz Czechosłowacją (1:3) zdobywał bramki. Holandia nie wyszła jednak z grupy.
W reprezentacji Holandii Kist przez 5 lat rozegrał 21 meczów i zdobył w nich 4 gole.

</doc>
<doc id="874615" url="https://pl.wikipedia.org/wiki?curid=874615" title="Magne Furuholmen">
Magne Furuholmen

Magne Furuholmen (ur. 1 listopada 1962 w Oslo) – członek, założyciel grupy a-ha, w której gra na instrumentach klawiszowych oraz ostatnio komponuje muzykę. Założył również dwa inne zespoły: Timbersound (4 albumy z muzyką filmową) oraz Bridges (1 album). Magne uprawia również malarstwo, jego obrazy wystawiane są w galeriach m.in. w Norwegii i Danii.

</doc>
<doc id="874617" url="https://pl.wikipedia.org/wiki?curid=874617" title="Katedra Wniebowzięcia Najświętszej Maryi Panny we Włocławku">
Katedra Wniebowzięcia Najświętszej Maryi Panny we Włocławku



</doc>
<doc id="874644" url="https://pl.wikipedia.org/wiki?curid=874644" title="North American Car of the Year">
North American Car of the Year



</doc>
<doc id="874647" url="https://pl.wikipedia.org/wiki?curid=874647" title="Duże Sitno">
Duże Sitno

Duże Sitno (kaszb. "Jezoro Wiôldżé Sëtno") – jezioro śródleśne na Wysoczyźnie Polanowskiej w powiecie bytowskim (województwo pomorskie). Jezioro leży na obszarze rezerwatu Jeziora Małe i Duże Sitno w kompleksie leśnym Parku Krajobrazowego Dolina Słupi.
Ogólna powierzchnia: 11,64 ha, długość: 0,66 km, szerokość: 160 m

</doc>
<doc id="874652" url="https://pl.wikipedia.org/wiki?curid=874652" title="Hemimetabolia">
Hemimetabolia



</doc>
<doc id="874655" url="https://pl.wikipedia.org/wiki?curid=874655" title="Kim Possible">
Kim Possible



</doc>
<doc id="874658" url="https://pl.wikipedia.org/wiki?curid=874658" title="Henrietta Lullier">
Henrietta Lullier

Henrietta Zofia z Puszetów Lullier (ur. ok. 1716, zm. 22 grudnia 1802 w Warszawie) – faworyta Stanisława Augusta Poniatowskiego i jego brata Kazimierza, kabalarka warszawska.
Życiorys.
Pochodziła z francuskiej rodziny szlacheckiej osiadłej w okolicach Tuluzy. Była córką komisarza składów solnych Benedykta Puszeta i Barbary Euhinger. 
Henrietta Lullier posiadała staranne wykształcenie; niewykluczone, że nauki pobierała w Lunéville. 
Została kochanką młodego stolnika litewskiego Stanisława Augusta Poniatowskiego w czasie jego pobytu w Paryżu w 1753. Według niepotwierdzonych opowieści, osnutych w XIX wieku wokół tego wydarzenia, miała wtedy młodemu polskiemu magnatowi wywróżyć koronę królewską. 
Ok. 1754 została żoną szambelana Augusta III Sasa, Ludwika Augusta Lullier.
W 1762 Stanisław August Poniatowski ponownie nawiązał z nią kontakt w Warszawie, czyniąc z niej swą powiernicę i pośredniczkę w kontaktach z jej licznymi kochankami. Jej usługi stały się później dla nowego władcy nieocenione, odkąd nawiązała ona romanse z posłem rosyjskim Nikołajem Repninem i pruskim Gédéonem Benoît. Król obciążył skarb Rzeczypospolitej tytułem wypłaty jej gratyfikacji w wysokości 42 446 złp. 
W 1765 została faworytą brata królewskiego, księcia Kazimierza Poniatowskiego, który kupił dla niej za 39 000 złp posesję przy Krakowskim Przedmieściu, na której wzniósł dwupiętrową kamienicę. Miejsce to szybko stało się najmodniejszym domem schadzek w Warszawie. Częstym gościem tego przybytku był sam król, który też tam odbywał tajne narady w gronie zaufanych osób. "Lullierka" stała się niewybrednym celem ataków satyry konfederatów barskich. 
Wiosną 1771 wyjechała do Wiednia. W lipcu przybyła do Paryża, gdzie konferowała z byłą przyjaciółką Stanisława Augusta, panią Geoffrin. Po krótkim pobycie w Wielkiej Brytanii powróciła przez Paryż do Warszawy. Nawiązała wówczas korespondencję z panią Geoffrin, polecając jej stosunkom na dworze wersalskim misję Franciszka Ksawerego Branickiego. W 1773 przez Spa udała się do stolicy Francji. Gdy wróciła do kraju, król oddał jej na letnią rezydencję Ermitaż w Łazienkach Królewskich. Stanisław August przezornie nakazał zabezpieczenie jej korespondencji z nim, prowadzonej w czasie konfederacji targowickiej i insurekcji kościuszkowskiej. 
W dniach 21 lipca-5 sierpnia 1796 odwiedziła króla internowanego przez Rosjan w Grodnie. Do końca życia mieszkała w warszawskim Ermitażu. Pochowana w katakumbach na cmentarzu Powązkowskim w Warszawie (rząd 130-7).
Nie była osobą urodziwą, a swoje powodzenie zawdzięczała przesadnemu stosowaniu pudrów i pomad sprowadzanych wprost z Paryża. Druk satyryczny przypisywał jej autorstwo opublikowanego w 1764 pisma "Zbiór farb podług używania i wykładu Newtona". 
Uwielbiana przez warszawskich libertynów, znienawidzona przez konserwatywną szlachtę, była postacią skupiającą w swych rękach niewidzialną sieć intryg, a jej pozycja metresy królewskiej pozwalała na podejmowanie tajnych negocjacji w imieniu Stanisława Augusta. Uważana za symbol rozwiązłości i zepsucia czasów stanisławowskich; jeszcze w 1782 satyra bibliograficzna przypisała jej autorstwo utworu "O zapobieżeniu nierządów w Warszawie".

</doc>
<doc id="874665" url="https://pl.wikipedia.org/wiki?curid=874665" title="Krzywólka (Suwałki)">
Krzywólka (Suwałki)

Krzywólka – część miasta Suwałki, jednostka pomocnicza gminy miejskiej (sołectwo). Stanowi przyłączoną w całości do Suwałk w 1981 r. dotychczasową wieś Krzywólka.
Krzywólka leży w sąsiedztwie osiedla Północ II i szpitala. Zabudowa ogranicza się do budownictwa jednorodzinnego, skoncentrowanego w ciągu jedynej ulicy osiedla (tradycyjna struktura zabudowy typu ulicówka). Prawie wszystkie domy są połączone z gospodarstwem rolnym.
Znajduje się tu również Sala Królestwa Świadków Jehowy.

</doc>
<doc id="874666" url="https://pl.wikipedia.org/wiki?curid=874666" title="Prośnica">
Prośnica



</doc>
<doc id="874675" url="https://pl.wikipedia.org/wiki?curid=874675" title="Chyże (województwo zachodniopomorskie)">
Chyże (województwo zachodniopomorskie)

Chyże (niem. "Kietz") – wieś w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 24 mieszkańców. Miejscowość wchodzi w skład sołectwa Łasko.
Geografia.
Wieś leży ok. 1,5 km na północny wschód od Łaska.

</doc>
<doc id="874676" url="https://pl.wikipedia.org/wiki?curid=874676" title="Aleksy Wyznawca">
Aleksy Wyznawca

Aleksy Wyznawca, zwany Człowiekiem Bożym, cs. "prepodobnyj Aleksiej, czełowiekiej Bożij" (ur. ok. 360, zm. 411) – święty (na Wschodzie uznany za błogosławionego szaleńca Bożego) Kościoła katolickiego i prawosławnego. Asceta. Bohater średniowiecznego utworu hagiograficznego "Legenda o świętym Aleksym".
Życie.
Urodził się w 361 roku w Rzymie w rodzinie pobożnych rzymskich patrycjuszy: Eufemiusza, który był senatorem i Agleidy (Agle). Według legendy o św. Aleksym od wczesnych lat ojciec Aleksego pomagał biednym. Codziennie urządzał u siebie w domu trzy stoły, jeden dla sierot i wdów, drugi dla podróżników i trzeci dla ubogich. Rodzice długo musieli czekać na dziecko. Po długich modłach udało im się doczekać. Nowo narodzone dziecko zostało nazwane Aleksym, czyli z greki "obrońca". Kiedy osiągnął pełnoletność, rodzice zdecydowali się go ożenić. Wybrali dla syna dziewczynę cesarskiej krwi, lecz po ślubie, tuż przed nocą poślubną Aleksy uciekł z domu. Wsiadł na statek i popłynął do Ziemi Świętej, skąd udał się do miasta Edessa.
Rodzice szukali syna, lecz nie mogli go odnaleźć. Tymczasem Aleksy stał się żebrakiem. Prowadząc przy miejscowej świątyni życie nędzarza przestrzegał ścisłego postu i w każdą niedzielę przystępował do sakramentu Eucharystii. Wszystko, co otrzymywał od innych, przekazywał potrzebującym, sam zaś żywił się jedynie chlebem i wodą.
Po siedemnastu latach Aleksy wsiadł na statek płynący do Tarsusu, miasta z kultem m.in. św. Pawła. Jednakże Aleksy wysiadł w swoim rodzinnym mieście. Tu nierozpoznany przez nikogo żebrak spędził u progu rodzinnego domu następne szesnaście lat. Przeczuwając zbliżającą się śmierć, opisał w liście swoją historię i w 411 roku zmarł. Według legendy, Aleksy miał w swojej ręce list. Nikt nie mógł go wziąć, nawet papież, czy cesarz. Osobą, której się udało, była jego własna żona.
Po śmierci z ciała świętego zaczęła wydzielać się przyjemna woń i wonna mirra. Przez cały tydzień przybywający do grobu zmarłego otrzymywali uleczenie od chorób. Pochowano go w świątyni św. Bonifacego.
W 1216 roku stwierdzono, że ciało świętego Aleksego nie uległo rozkładowi. Na miejscu, gdzie zostało złożone, wzniesiono wówczas świątynię.
Kult.
W średniowieczu św. Aleksy był postacią bardzo popularną w ówczesnej literaturze i sztuce scenicznej w Europie i północnej Afryce. Uchodził za patrona ubogich, żebraków i pielgrzymów. Napisany o nim poemat jest jednym z najstarszych zabytków językowych we Francji. Pojawia się również wcześnie w tekstach, między innymi, niemieckich i polskich („Legenda o św. Aleksym”, XV wiek). Na miejscu jego domniemanego domu w Awentynie jeszcze w średniowieczu wzniesiono klasztor benedyktyński i bazylikę pod wezwaniem świętego. Obecna bazylika św. Aleksego pochodzi z XVII w. i należy do najpiękniejszych kościołów rzymskich. W Polsce święty Aleksy odbierał szczególną cześć w Tumie pod Łęczycą oraz w Płocku.
Patronat.
Jest patronem licznych zakonów, a także ubogich, pielgrzymów, wędrowców, żebraków. Jest orędownikiem podczas trzęsienia ziemi, suszy, złej pogody, w czasie epidemii i plag. Święty uważany jest za patrona rybaków. Wierni modlą się również do niego o to, by pomógł im pozbyć się grzechu dumy i wyniosłości. Powstały nawet rodziny zakonne pod jego patronatem: bracia aleksjanie, siostry aleksjanki (XIV wiek), Kongregacja Sióstr Najświętszego Serca Jezusa i Maryi (XIX w.). Czczony jest głównie w bizantyjskim obszarze kulturowym oraz Rosji.
Dzień obchodów.
Kościół katolicki wspomina świętego 17 lipca, z kolei prawosławny 17/30 marca, to znaczy 30 marca według kalendarza gregoriańskiego.
Ikonografia.
W ikonografii wschodniej postać św. Aleksego przedstawiana jest podobnie jak św. Jana Chrzciciela. Ma długie, kasztanowe włosy, rozłożone pasemkami na barkach oraz podobnie wyglądającą krótką brodę. Ubrany jest w sięgającą za kolana, ciemnozieloną sutannę. Nogi ma bose, a ręce złożone na piersiach w kształcie krzyża. W niektórych przedstawieniach święty trzyma zwój z napisem:"Oto ten, który pozostawił ojca i matkę, żonę, rodzinę i przyjaciół, wsie i majątki".
W tradycji zachodniej święty przedstawiany jest często w ubiorze pustelnika lub pielgrzyma, jako postać leżąca pod schodami. Za atrybuty ma tu: księgę, kij pielgrzyma, schody i zwój.

</doc>
<doc id="874681" url="https://pl.wikipedia.org/wiki?curid=874681" title="Nancy Cartwright">
Nancy Cartwright

Nancy Campbell Cartwright (ur. 25 października 1957 w Kettering) — amerykańska aktorka głosowa.
Najsłynniejszą postacią której użyczyła głosu jest Bart Simpson, ale jej głosem mówią także inne postacie z Simpsonów, są to: Nelson Muntz, Ralph Wiggum, Todd Flanders, Kearney, oraz Maggie Simpson.
Ukończyła Fairmont High School w Ohio, później Ohio University a następnie Uniwersytet Kalifornijski w Los Angeles, gdzie studiowała teatr.
Jej siostrzenicą jest piosenkarka i aktorka Sabrina Carpenter.
W 2000 roku Cartwright wydała swoją pierwszą książkę nawiązującą do roli głosowej Barta Simpsona i zatytułowaną "My Life as a Ten Year-Old Boy". Na podstawie tej książki powstało przedstawienie, które zostało wykonane w 2004 roku na Edinburgh Festival Fringe.
W 2005 roku pojawiły się pogłoski, że Cartwright została wybrana na burmistrza Northridge. W rzeczywistości przyznano jej tytuł "Honorowego Burmistrza".
Od 1989 roku należy do Kościoła scjentologicznego.
Role głosowe, telewizyjne i filmowe.
W swojej karierze Cartwright użyczyła głosu wielu postaciom i zagrała w kilku filmach, między innymi jako:
Cartwright wystąpiła jako aktorka w 6. sezonie serialu "24 godziny" jako Jeannie Tyler oraz użyczyła głosu dla postaci Putt-Putt w grze komputerowej "Putt-Putt Enters The Race".

</doc>
<doc id="874688" url="https://pl.wikipedia.org/wiki?curid=874688" title="Antoniewko">
Antoniewko

Antoniewko (niem. "Auenwalde") – osada leśna w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 leśniczówka liczyła 21 mieszkańców. Miejscowość wchodzi w skład sołectwa Wygon.
Geografia.
Leśniczówka leży ok. 1,8 km na północny zachód od Wygonia.

</doc>
<doc id="874697" url="https://pl.wikipedia.org/wiki?curid=874697" title="Budzice">
Budzice

Budzice (niem. "Neuhof") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 4 mieszkańców. Miejscowość wchodzi w skład sołectwa Płoszkowo.
Geografia.
Kolonia leży ok. 2 km na północny wschód od Płoszkowa.

</doc>
<doc id="874699" url="https://pl.wikipedia.org/wiki?curid=874699" title="Długoskrzydlakowe">
Długoskrzydlakowe

Długoskrzydlakowe (Phaneropterinae) – bardzo zróżnicowana morfologicznie podrodzina owadów prostoskrzydłych z rodziny pasikonikowatych (Tettigoniidae), klasyfikowana też jako rodzina długoskrzydlakowate (Phaneropteridae). Należą do niej największe z pasikoników. Jest najliczniejszą w gatunki podrodziną pasikonikowatych – obejmuje blisko 2200 gatunków występujących na wszystkich kontynentach, poza Antarktydą. 
W Europie występuje ponad 150, a w Polsce 13 gatunków.
Rodzajem typowym jest "Phaneroptera".
Charakterystyka.
Roślinożerne owady o długich czułkach i ze skocznymi tylnymi nogami. U gatunków występujących w Polsce pokładełko jest krótkie, sierpowato zagięte do góry (u Phaneropterini, którego jedynym przedstawicielem w kraju jest długoskrzydlak sierposz) lub różnego kształtu. Poza długoskrzydlakiem sierposzem, u krajowych gatunków brak skrzydeł drugiej pary.
W Polsce występują m.in. wątlik charłaj ("Leptophyes punctatissima"), opaślik sosnowiec ("Barbitistes constrictus") i kilka gatunków z rodzaju "Isophya" (zrówieńka).
Systematyka.
Rodzaje należące do tej podrodziny zgrupowane są w 35 plemionach:

</doc>
<doc id="874700" url="https://pl.wikipedia.org/wiki?curid=874700" title="Phaneropterinae">
Phaneropterinae



</doc>
<doc id="874701" url="https://pl.wikipedia.org/wiki?curid=874701" title="Grace Hopper Award">
Grace Hopper Award



</doc>
<doc id="874702" url="https://pl.wikipedia.org/wiki?curid=874702" title="Phaneropteridae">
Phaneropteridae



</doc>
<doc id="874703" url="https://pl.wikipedia.org/wiki?curid=874703" title="ACM">
ACM

ACM – skrót od:

</doc>
<doc id="874704" url="https://pl.wikipedia.org/wiki?curid=874704" title="Fala Pardeego">
Fala Pardeego

Fala Pardeego (tzw. prąd uszkodzenia) uniesienie odcinka ST elektrokardiogramu wypukłością skierowane ku górze występujące w świeżym zawale serca (STEMI). Fala występuje zazwyczaj w ciągu kilku godzin od momentu rozpoczęcia bólu wieńcowego. Czasami współistnieje lustrzane obniżenie odcinków ST w odprowadzeniach przeciwstawnych. Odcinki ST normalizują się (obniżają do linii izoelektrycznej) w różnym czasie od wystąpienia zawału (od kilku godzin do kilku tygodni).
Zmiana została po raz pierwszy opisana przez Harolda Pardeego w 1920 roku.

</doc>
<doc id="874706" url="https://pl.wikipedia.org/wiki?curid=874706" title="Bukowie (województwo zachodniopomorskie)">
Bukowie (województwo zachodniopomorskie)

Bukowie (niem. "Buchenau") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 5 mieszkańców. Miejscowość wchodzi w skład sołectwa Pławno.
Geografia.
Kolonia leży ok. 4,5 km na południowy wschód od Pławna, przy drodze wojewódzkiej nr 160.

</doc>
<doc id="874709" url="https://pl.wikipedia.org/wiki?curid=874709" title="Chełmienko">
Chełmienko

Chełmienko (niem. "Wilhelmsberg") – niezamieszkana kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. Miejscowość wchodzi w skład sołectwa Górzno.
Geografia.
Kolonia leży ok. 3,5 km na północ od Górzna.

</doc>
<doc id="874711" url="https://pl.wikipedia.org/wiki?curid=874711" title="Ölandsbron">
Ölandsbron



</doc>
<doc id="874712" url="https://pl.wikipedia.org/wiki?curid=874712" title="Czapliska">
Czapliska

Czapliska (niem. "Wasserfelde") – osada leśna w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 leśniczówka liczyła 7 mieszkańców. Miejscowość wchodzi w skład sołectwa Zieleniewo.
Geografia.
Leśniczówka leży ok. 7 km na południowy wschód od Zieleniewa, ok. 2 km na północny zachód od jeziora Przytoczno.

</doc>
<doc id="874713" url="https://pl.wikipedia.org/wiki?curid=874713" title="Dołżyna">
Dołżyna

Dołżyna (niem. "Neuhorst") – osada leśna w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 leśniczówka liczyła 3 mieszkańców. Miejscowość wchodzi w skład sołectwa Zieleniewo.
Geografia.
Leśniczówka leży ok. 9 km na wschód od Zieleniewa, nad jeziorem Długie.

</doc>
<doc id="874717" url="https://pl.wikipedia.org/wiki?curid=874717" title="Gajno">
Gajno

Gajno (niem. "Hermannsruh") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 36 mieszkańców. Miejscowość wchodzi w skład sołectwa Breń.
Geografia.
Kolonia leży ok. 1 km na zachód od Brenia.

</doc>
<doc id="874718" url="https://pl.wikipedia.org/wiki?curid=874718" title="Taraz">
Taraz

Taraz (), do 1936 Aulije Ata, 1936–1938 Mirzojan, 1938–1993 Dżambuł (na cześć Żambył Żabajewa), 1993–1997 Żambył – miasto obwodowe w południowym Kazachstanie, na przedgórzu Tienszanu, na lewym brzegu rzeki Tałas.
Znany jako miasto od V wieku (pod nazwą Taraz lub Talas); w X-XII wieku stolica państwa Karachanidów, wielki ośrodek handlu na szlaku jedwabniczym z Chin do Azji Środkowej i Europy; w XIII wieku (najazd Mongołów) stracił znaczenie; ponowny rozwój w XVIII wieku; od 1864 w Rosji; do 1992 w Kazachskiej SRR (ZSRR); 357 795 mieszkańców (2020) – szóste pod względem wielkości miasto kraju; ważny ośrodek gospodarczy i kulturalny w południowej części Kazachstanu; przemysł chemiczny (nawozy mineralne), maszynowy, elektrotechniczny (transformatory), spożywczy (mięsny, mleczarski), materiałów budowlanych, lekki (skórzano-obuwniczy), rafineria ropy naftowej; wielka elektrownia cieplna; węzeł kolejowy i drogowy; lotnisko; 3 szkoły wyższe (m.in. instytut hydromelioracyjny); muzea historyczno-krajoznawcze i biograficzne Konstantina Skriabina (rosyjski parazytolog). Pozostałości średniowiecznego miasta z cytadelą (szachristan) i przedmieścia rzemieślniczego (rabad), obecnie muzeum rezerwat archeol.; mauzolea: Karachana (X-XI wiek, przebudowane na początku XX wieku) i Szamansur (XIII wiek); liczne aleje wysadzane piramidalnymi topolami. W pobliżu T. (wieś Gołowaczowka) mauzolea Babadżi Chatun (X - XI wiek) i Ajsza Bibi (XI - XII wiek); wydobycie fosforytów (Karatau).
W Tarazie znajduje się Dom Polski.

</doc>
<doc id="874720" url="https://pl.wikipedia.org/wiki?curid=874720" title="Grzywna (województwo zachodniopomorskie)">
Grzywna (województwo zachodniopomorskie)

Grzywna (niem. "Waidmannsruh") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 18 mieszkańców. Miejscowość wchodzi w skład sołectwa Rębusz.
Geografia.
Kolonia leży ok. 400 m na południe od Rębusza, przy linii kolejowej nr 351.

</doc>
<doc id="874723" url="https://pl.wikipedia.org/wiki?curid=874723" title="Alfons III Liberalny">
Alfons III Liberalny

Alfons III Liberalny (hiszp. "Alfonso el Liberal") – Król Aragonii 1285-1291, hrabia Barcelony, nosił również tytuły króla Walencji i króla Majorki. Syn króla Aragonii Piotra III Wielkiego (zm. 1285) i Konstancji Hohenstauf, córki Manfreda, króla Sycylii (zm. 1266).
Początki.
Urodzony 1265. Jeszcze za życia Piotra III Wielkiego, w 1282 został mianowany namiestnikiem Królestwa na czas, gdy jego ojciec toczył walki o Królestwo Sycylii (zob. nieszpory sycylijskie). Po śmierci Piotra III doszło do podziału jego władztwa (tzw. "Kraje Korony Aragonii"), Alfons III objął rządy w królestwie Aragonii (wraz z królestwem Walencji i hrabstwem Barcelony), a młodszemu bratu Jakubowi przypadło królestwo Sycylii.
Panowanie.
Początek panowania Alfonsa III w Aragonii to okres konfliktu nowego króla ze szlachtą. Król nie chciał potwierdzić dawnych stanowych przywilejów szlachty, zebranej wraz z przedstawicielami miast w tzw. Unii Aragonii. Możni i szlachta powołując się na swoje dawne prawa zebrali się na zgromadzeniach stanowych, zwanych kortezami. Szlachta gotowa była wypowiedzieć posłuszeństwo królowi, jeśli ten nie zatwierdziłby szlacheckich przywilejów. Pod koniec lat 80. XIII wieku niezadowolona szlachta wszczęła bunty przeciwko władzy królewskiej. Wówczas król Alfons ugiął się przed żądaniami szlachty i jako pierwszy król w historii Aragonii w 1287 został zmuszony do zwołania kortezów ze wszystkich swych ziem (Aragonia, Katalonia, Walencja) i przystąpienia do rokowań. Wynikiem ugody między królem a kortezami było zatwierdzenie przez króla dotychczasowych przywilejów, nadto szlachta wywalczyła poważne ograniczenia władzy królewskiej w zakresie jurysdykcji i prawa pozbawienia wolności szlachcica bez sądu zawarte jako "Privilegio de la Unión".
Znacznie lepiej powodziło się Alfonsowi III w polityce zagranicznej. Jeszcze za życia Piotra III, król Francji - Filip III Śmiały wspólnie ze stryjem Alfonsa, królem Majorki Jakubem II, najechali na Aragonię, jednakże wojska aragońskie pokonały napastników zajmując przy tym Majorkę, Ibizę i należące także Jakuba Perpignan (1285). Alfons III kontynuował walki przeciwko stryjowi, zajmując w 1287 Minorkę, która do tej pory była pod panowaniem muzułmanów, uznających zwierzchność króla Majorki. Zająwszy całość Balearów Alfons III przyjął tytuł króla Majorki, inkorporując to dotychczas samodzielne królestwo do Aragonii.
Kilka lat później Alfons zaangażował się w trwającą w Królestwie Kastylii wojnę domową pomiędzy stronnictwem króla Sanczem IV a potomkami jego starszego brata Ferdynanda de la Cerda (zm. 1275). Alfons III był również aktywny na Sycylii, gdzie wspierał swojego brata Jakuba, króla Sycylii, który walczył przeciwko Andegawenom i papieżowi.
Śmierć.
Alfons III zmarł 18 czerwca 1291 w wieku 27 lat. Jego żoną była poślubiona w 1282, Eleonora (Leonor, zm. 1297), córka króla Anglii Edwarda I i Eleonory Kastylijskiej. Alfons III nie miał potomków. Po jego śmierci władzę w królestwie Aragonii i Walencji objął jego brat Jakub II Sprawiedliwy, który tron królestwa Sycylii zostawił trzeciemu z braci, Fryderykowi II.

</doc>
<doc id="874728" url="https://pl.wikipedia.org/wiki?curid=874728" title="Małe Sitno">
Małe Sitno

Małe Sitno (kaszb. "Jezoro Môłé Sëtno") – jezioro śródleśne na Wysoczyźnie Polanowskiej w powiecie bytowskim (województwo pomorskie). Jezioro leży na obszarze rezerwatu Jeziora Małe i Duże Sitno w kompleksie leśnym Parku Krajobrazowego Dolina Słupi.
Ogólna powierzchnia: 3,03 ha, długość: 0,31 km, szerokość: 90 m

</doc>
<doc id="874729" url="https://pl.wikipedia.org/wiki?curid=874729" title="Kawno (powiat choszczeński)">
Kawno (powiat choszczeński)

Kawno (niem. "Hasselbruch") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 18 mieszkańców. Miejscowość wchodzi w skład sołectwa Breń.
Geografia.
Kolonia leży ok. 1,5 km na północ od Brenia, 300 m na południe od jeziora Przytoczno.

</doc>
<doc id="874730" url="https://pl.wikipedia.org/wiki?curid=874730" title="Odo Dobrowolski">
Odo Dobrowolski

Odo (Otton) Dobrowolski (ur. w 1883 w Czerniowcach, zm. w 1917 w Kijowie) – polski artysta malarz. 
Życie.
Był synem Józefa Dobrowolskiego, urzędnika Namiestnictwa Galicji, i Eugenii Wittich. Do gimnazjum uczęszczał we Lwowie. Studiował w Akademii Sztuk Pięknych w Krakowie, prawdopodobnie jako wolny słuchacz. W latach 1908-09 przebywał w Paryżu, gdzie korzystał z opieki Jana Styki. Następnie wyjechał na krótko do Monachium, a stamtąd do Lwowa. Wykonał tam duże olejne malowidło dekoracyjne, przedstawiające dwór miejski, do wnętrza cukierni Gabrieli Zapolskiej „Dworek” przy ulicy Akademickiej 4. W latach 1911-1912 znowu przebywał w Paryżu. W 1912 roku brał udział w wystawie szkiców lwowskiego Koła Literacko-Artystycznego. Podczas okupacji Lwowa przez wojska rosyjskie, zimą 1914/15 wydał za zgodą cenzury wojskowej tekę 10 barwnych autolitografii „Lwów 1914–1915” (w cenie 30 koron), która zyskała sporą popularność. W czerwcu 1915 r. wyjechał do Rosji.
Twórczość.
Malował głównie motywy architektoniczne Paryża i Lwowa oraz pejzaże akwarelą i gwaszem, wykonywał rysunki tuszem i pastelami. Przed wojną jeden jego autoportret i kilkanaście innych prac znajdowało się w zbiorach Heleny Dąbczańskiej przeznaczonych dla Lwowa. We Lwowie znajdują się co najmniej cztery autoportrety Dobrowolskiego. 
Spośród instytucji muzealnych największy zbiór jego prac posiada obecnie:

</doc>
<doc id="874733" url="https://pl.wikipedia.org/wiki?curid=874733" title="Kłodzin">
Kłodzin



</doc>
<doc id="874735" url="https://pl.wikipedia.org/wiki?curid=874735" title="Alfons III Aragoński">
Alfons III Aragoński



</doc>
<doc id="874737" url="https://pl.wikipedia.org/wiki?curid=874737" title="Canadian Forces">
Canadian Forces



</doc>
<doc id="874739" url="https://pl.wikipedia.org/wiki?curid=874739" title="Kanadyjska Królewska Marynarka Wojenna">
Kanadyjska Królewska Marynarka Wojenna



</doc>
<doc id="874741" url="https://pl.wikipedia.org/wiki?curid=874741" title="Prakopytne">
Prakopytne

Prakopytne, kondylartry (Condylarthra) – wymarły rząd kopalnych ssaków pochodzących od prałożyskowców. Występowały od górnej kredy na terenie Ameryki Północnej. W tym czasie był reprezentowany przez rodzaj Protungulatum. Następnie w okresie paleocenu i eocenu zajmowały tereny Ameryki Płn. i Europy. W tym okresie występuje rodzaj Phenacodus. Nieliczne gatunki przetrwały do okresu oligocenu, paleogenu w Azji i miocenu na terenie Ameryki Południowej.
Cechą charakterystyczną dla tego rzędu były krótkie kończyny pięciopalczaste zaopatrzone w pazury lub zakończone kopytkami przystosowane do biegu. Wśród prakopytnych występowało znaczne zróżnicowanie w rozmiarze poszczególnych gatunków, najmniejsze były wielkości jeża, największe swym rozmiarem dochodziły do wymiarów niedźwiedzia. Niektóre gatunki posiadały zwiększoną powierzchnię zębów co wskazuje na żywienie się roślinami. Niektóre z nich były zaopatrzone w mocne, tępe zęby przystosowane do odżywiania się mięsem (być może padliną).

</doc>
<doc id="874744" url="https://pl.wikipedia.org/wiki?curid=874744" title="Kłodzin (województwo warmińsko-mazurskie)">
Kłodzin (województwo warmińsko-mazurskie)

Kłodzin (niem. "Sackstein") – osada w Polsce położona w województwie warmińsko-mazurskim, w powiecie ostródzkim, w gminie Miłakowo.
W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z roku 1352, jako wieś ziemiańska na 8 włókach. Pierwotna nazwa "Saxtyn" najprawdopodobniej wywodzi się języka pruskiego, gdzie 'saxto' znaczy kłoda. W roku 1782 we wsi odnotowano pięć domów (dymów), natomiast w 1858 w czterech gospodarstwach domowych było 80 mieszkańców. W latach 1937–39 było 85 mieszkańców. W roku 1973 jako osada Kłodzin należał do powiatu morąskiego, gmina Miłakowo, poczta Włodowo.

</doc>
<doc id="874745" url="https://pl.wikipedia.org/wiki?curid=874745" title="Kłodzin (województwo zachodniopomorskie)">
Kłodzin (województwo zachodniopomorskie)

Kłodzin (niem.Steinberghöh) – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. 
W internecie Kłodzin funkcjonuje jako Seeberg. Jest to błąd, ponieważ nieistniejące już siedlisko Seeberg położone było około 0,5 - 1,0 kilometra dalej. 
W latach 1975–1998 Kłodzin administracyjnie należał do województwa gorzowskiego. W roku 2007 kolonia liczyła 9 mieszkańców. Miejscowość wchodzi w skład sołectwa Pławno (niem. Plagow).
Do 1945 roku mieszkała tam rodzina farmera i mleczarza, który nazywał się "Max Karl Albert Rönnfranz" (28.09.1887 Amalienbof,-Pomorze -1944 Berlin). Prowadził bardzo nowoczesne gospodarstwo, już w tamtych czasach wyposażone w najlepsze urządzenia.
W październiku 1945 roku zamieszkała tam rodzina: "Jan Smaczny (1895-1959)" z żoną "Bronisławą Smaczną, z domu Nowakowską (1895-1983)" z córką "Zofią Kurzyńską" (1915-1989; urodzona w Motzlow k/Warm Rostock) i jej mężem "Piotrem Kurzyńskim" (1907-1983), drugą córką "Genowefą Nehring" (1926-1976) i jej mężem "Edwardem Nehringiem" (1915-1972). Powrócili z robót przymusowych w Gustafsruk k/Templin i Prenzlau w Brandenburgii, gdzie pracowali w gospodarstwie "Carla Klaue". Pochodzili z miejscowości Przywóz i Bieniec k/Wielunia w obecnym województwie łódzkim.
Kłodzin to także dziś pięknie utrzymane miejsce, położone było między niewielkimi stawami, blisko jeziora i lasu. Nie zachowały się wszystkie budowle, ale pozostał dobrze utrzymany, kamienny dom i kilka budynków gospodarczych oraz sad i ogród.
W pobliżu osady Kłodzin znajdują się groby żołnierzy poległych w czasie drugiej wojny światowej. 
Seeberg (brak polskiej nazwy)
Lokalizacja Współrzędne geograficzne: 53 ° 04'41 "N, 15 ° 34" 36 "E 
W odległości około 0,5 km od Kłodzina znajduje się miejsce po osadzie Seeberg. 
Osada położona jest ok. 3 km na południowy wschód od wsi Rakowo (niem. Raakow), między jeziorem Bukowno (niem, Klöhnsee) a Kośno (niem. Cossin-See).
Do 1945 roku mieszkała tam rodzina "Wilhelma Boenke", który kupił to siedlisko w 1896 roku. Ostatnimi właścicielami byli "Paul Boenke" z żoną "Margarete (Grete) Meyer. Paul Boenke" urodził się 08.06.1891 r. w Chełpie (niem. Helpe) k/Choszczna (niem. Arnswalde), zmarł 24.08.1945 r. w obozie w Związku Radzieckim. Jego żona "Margareta" urodziła się 13.07.1895 roku w Objezierzu/Hitzdorf, zmarła 24.10.1945 roku w Seeberg.
"Silke Lüders" stworzyła stronę internetową poświęconą wsi Objezierze (niem. Hitzdorf). Jest córką dawnego mieszkańca Objezierza (niem. Hitzdorf), "Johannesa Meyera" (05.02.1930- 03.12.2019). Był on świadkiem wielu wydarzeń, bardzo tęsknił i często odwiedzał rodzinne strony ze swoimi potomkami. Był krewnym mieszkańców Seeberg i Richardshof, "Silke Lüders"/"Meyer" w swoim zapisie podaje, że oprócz domu rodziny "Boenke," znajdował się tam też dom dla dwóch rodzin robotników (Pottberg). Mieszkali tam seniorzy rodu "Boenke" oraz "Reiner Lemke" z rodziną i pasterz. Najstarsi członkowie tej rodziny są pochowani na cmentarzu we wsi Rakowo (niem. Raakow).
Po drugiej wojnie światowej mieszkańcy dawnego Seeberg dość często zmieniali się. Wśród nich zapamiętano nazwiska rodziny "Klementyny Motylewskie"j i jej syna "Jana" (zamieszkali potem w mieście Dobiegniew (niem. Woldenberg). W Seeberg osiadła potem rodzina weterana wojny polsko-rosyjskiej 1920 roku. Był to "Józef Nowak" (04.04.1883-16.01.1966), "jego żona" "Ewa" "Nowak" (05.10.1900-19.01.1974). Oboje są pochowani na cmentarzu we wsi Zieleniewo - niem. Seelnow). Mieli córkę "Jadwigę", która wyprowadziła się prawdopodobnie do Strzelec Krajeńskich (niem. "Friedeberg)." Potem zamieszkała tam rodzina "Przytuła". Być może z powodu takiej rotacji osób ta piękna osada przestała istnieć.
Richardshof (brak polskiej nazwy)
Przy polnej drodze z Kłodzina do Rakowa znajdowała się dziś już nieistniejąca osada Richardshof, która chyba nie miała polskiej nazwy. Do 1945 roku mieszkała tam rodzina "Richarda Krause" (13.11.1879 Hitzdorf -19.05.1916 Verdun) i "Hedwig 1. Krause 2. Boenke (ur. Meyer, 1885 Hitzdorf-1946 Lensahn)", którzy mieli synów: "Richarda" (1907 Richardshof -1944 Elbląg/Elbing, pochowany w Rakowie) i "Willego" (1909 Richardshof -1945 Richardshof, zabity przez Rosjan). Ich matka "Hedwig Krause" ponownie wyszła za mąż za majora "Johannesa (Hansa) Boenke" z Seeberg (05.06.1887-04.01.1954 niewola radziecka). "Willi K"rause poślubił "Metę Soboll" (ur. 17.12. 1914 w Hitzdorf), mieli 4 dzieci: "Adolfa" (05.4.1937-28.11. 2006) "Regina Krause Ulhorn" (14.03. 1939), "Johannesa" (04.10.1940), "Erikę" (ur. 10.10.1944).
Po 1945 roku okoliczni mieszkańcy nazywali to miejsce gospodarstwem "Cieślaka". Do lat 80. XX wieku był tam jeszcze dom i zabudowania.
W pobliżu znajdował się cmentarz zmarłych na cholerę w XIX wieku (w kształcie czworoboku otoczonego drzewami wiśni).
Kosinek (niem. Augustenruh)
W pobliżu jeziora obok polnej drogi do Rębusza (niem. Augustwalde) znajduje się osada Kosinek (niem. Augustenruh). Do 1945 roku mieszkała tam rodzina "Richarda Oellermanna" i "Hildy" z domu "Falke". Mieli czterech synów; "Richarda, Johannesa, Fritza, Wilhelma. Richard Oellermann" był rolnikiem w Augustenruh, w drodze z Hitzdorf do Augustwalde. Mieli 40,69 ha, do ich gospodarstwa należało jezioro Przytoń (niem. Prittstein).
Geografia.
Lokalizacja Współrzędne geograficzne: 53 ° 04'37 "N, 15 ° 35" 03 "E 
Kolonia leży ok. 1,8 km na południowy zachód od Pławna (niem. Plagow), blisko miejscowości Objezierze (niem. Hitzdorf).
Osada znajduje się ok. 3 km na południowy wschód od wsi Rakowo, pomiędzy jeziorami Bukowno i Kośno.

</doc>
<doc id="874748" url="https://pl.wikipedia.org/wiki?curid=874748" title="Kołecko">
Kołecko

Kołecko (niem. "Kölzigerberg") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. Miejscowość wchodzi w skład sołectwa Ostromęcko.
W latach 1975−1998 miejscowość administracyjnie należała do województwa gorzowskiego. Do 2010 roku kolonia wchodziła w skład sołectwa Kolsk.
Kolonia leży ok. 3 km na północny zachód od Kolska, ok. 300 m na zachód od jeziora Bierzwnik. 

</doc>
<doc id="874749" url="https://pl.wikipedia.org/wiki?curid=874749" title="Kosinek">
Kosinek

Kosinek (niem. "Augustenruh") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. Miejscowość wchodzi w skład sołectwa Rębusz.
Geografia.
Kolonia leży ok. 1,5 km na północ od Rębusza, ok. 800 m na wschód od linii kolejowej nr 351.

</doc>
<doc id="874751" url="https://pl.wikipedia.org/wiki?curid=874751" title="Kruczaj">
Kruczaj

Kruczaj (niem. "Marienwalde") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975−1998 miejscowość administracyjnie należała do województwa gorzowskiego. W roku 2007 kolonia liczyła 6 mieszkańców. Miejscowość wchodzi w skład sołectwa Płoszkowo.
Geografia.
Kolonia leży ok. 2,5 km na północ od Płoszkowa, ok. 150 m na wschód od drogi wojewódzkiej nr 160.

</doc>
<doc id="874753" url="https://pl.wikipedia.org/wiki?curid=874753" title="Sherman Firefly VC">
Sherman Firefly VC



</doc>
<doc id="874757" url="https://pl.wikipedia.org/wiki?curid=874757" title="Krzywin">
Krzywin



</doc>
<doc id="874766" url="https://pl.wikipedia.org/wiki?curid=874766" title="Krzywin (powiat choszczeński)">
Krzywin (powiat choszczeński)

Krzywin (niem. "Albertshof") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. Miejscowość wchodzi w skład sołectwa Ostromęcko.
W latach 1975–1998 miejscowość administracyjnie należała do województwa gorzowskiego. Do 2009 roku kolonia wchodziła w skład sołectwa Kolsk.
Kolonia leży ok. 1,8 km na północ od Kolska, nad jeziorem Krzywym, na Pojezierzu Dobiegniewskim. 

</doc>
<doc id="874770" url="https://pl.wikipedia.org/wiki?curid=874770" title="Kunica">
Kunica

Kunica (niem. "Sauenwerder") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 9 mieszkańców. Miejscowość wchodzi w skład sołectwa Breń.
Geografia.
Kolonia leży ok. 3 km na północny wschód od Brenia. 

</doc>
<doc id="874772" url="https://pl.wikipedia.org/wiki?curid=874772" title="Adriaen Brouwer">
Adriaen Brouwer

Adriaen Brouwer (wym. ; ur. 1605 w Oudenaarde, zm. 1638 w Antwerpii) malarz flamandzki.
Urodził się w rodzinie tkacza, prawdopodobnie jako Adriaen de Brauwer. Po wyjeździe do Brukseli uczył się w warsztacie Pietra Breughela "Piekielnego", skąd wyniósł zamiłowanie do dosadnych, realistycznych oraz karykaturalnych scen. W latach 1623-1624 pracował u Fransa Halsa w Haarlemie, prawdopodobnie działał też w Amsterdamie. Przez pewien okres przebywał w więzieniu, zapewne za długi lub proholenderskie sympatie. W 1631 przeniósł się do Antwerpii, gdzie poznał Rubensa, który nabył wiele jego obrazów. Zmarł w 33. roku życia najprawdopodobniej z powodu alkoholizmu. Pierwotnie został pochowany w zbiorowym grobie dla ubogich, dopiero po interwencji malarzy z cechu zorganizowano mu godny pochówek.
Brouwer był człowiekiem wykształconym i niezależnym, ceniącym sobie przygody. W mistrzowski sposób przedstawiał włóczęgów i żebraków, uczestników bójek i pijatyk, grających w karty. Atmosferę karczmy czy brudnej izby oddawał prostymi środkami malarskimi stosując niemal monochromatyczną paletę. Jego małoformatowe kompozycje podporządkowane są schematom geometrycznym, malowane lekko, szerokimi pociągnięciami pędzla przypominają bardziej szkice. Artysta był także twórcą cenionych pejzaży, w których, dzięki odpowiedniej grze światła i koloru, daje się zaobserwować pierwiastek romantyczny. Jego twórczość inspirowała malarzy rodzajowych XVII w., szczególnie zaś: Davida Teniersa, Adriaena Ostade i Joosa Craesbeecka.
Obrazy Brouwera cieszyły się popularnością już za jego życia, osiągały też wysokie ceny i powstawały ich liczne kopie. Sam artysta nie był poważany przez współczesnych, być może ze względu na pospolitą tematykę jego obrazów i kontrowersyjny tryb życia. Francuski historyk sztuki André Félibien (1619-1695) pisał o nim z jawną niechęcią, sugerując, że obrazy Brouwera ilustrowały życie, które malarz prowadził.
W Muzeum Narodowe w Warszawie znajdują się obraz Brouwera, "Palacze w karczmie" ("Chłopi w karczmie") nr inw. M.Ob. 2563.
Wybrane prace.
Adriaen Brouwer zwykle sygnował swoje prace monogramem, jednak prawie nigdy nie datował. Dlatego ustalenie chronologii jest trudne i jedynie orientacyjne.

</doc>
<doc id="874774" url="https://pl.wikipedia.org/wiki?curid=874774" title="Adriaen Brouver">
Adriaen Brouver



</doc>
<doc id="874775" url="https://pl.wikipedia.org/wiki?curid=874775" title="Piaseczno (powiat choszczeński)">
Piaseczno (powiat choszczeński)

Piaseczno (do 1945 niem. "Pätznickerie") – niezamieszkana osada leśna w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. Miejscowość wchodzi w skład sołectwa Wygon. Najbardziej na wschód położona miejscowość gminy. 
Gajówka leży ok. 5 km na północny wschód od Wygona, ok. 1 km na północny wschód od jeziora Piaseczno.

</doc>
<doc id="874777" url="https://pl.wikipedia.org/wiki?curid=874777" title="Przykuna">
Przykuna

Przykuna () – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 5 mieszkańców. Miejscowość wchodzi w skład sołectwa Rębusz.
Geografia.
Kolonia leży ok. 1 km na południe od Rębusza, między Rębuszem a Bierzwnikiem.

</doc>
<doc id="874780" url="https://pl.wikipedia.org/wiki?curid=874780" title="Take on Me">
Take on Me

Take on Me – pierwszy singel zespołu a-ha.
Początkowo nagrano zupełnie inną wersję tego utworu i wydano w małym nakładzie. Płyta znalazła 300 nabywców. Postanowiono dać jeszcze jedną szansę zespołowi i ich muzyce. Poprawiona wersja „Take on Me"”" zawojowała listy przebojów i sprawiła, że zespół stał się w roku 1985 znany na całym świecie.
W teledysku gościnnie wystąpili Philip Jackson oraz Alfie Curtis.
W 2019 roku odnowiono teledysk z oryginalnego materiału zapisanego na taśmie filmowej 35 mm i opublikowano w serwisie YouTube, dodając również rozdzielczość 4K oraz zachowując oryginalny adres klipu i pierwotną datę wydania. 17 lutego 2020 teledysk do utworu osiągnął miliard wyświetleń w serwisie YouTube, czyniąc z „Take On Me” piątym teledyskiem spośród nagranych w całym XX wieku (po „November Rain” i „Sweet Child o' Mine” Guns N' Roses, „Smells Like Teen Spirit” Nirvany i „Bohemian Rhapsody” Queen) i pierwszym skandynawskim teledyskiem, który osiągnął ten wynik.

</doc>
<doc id="874781" url="https://pl.wikipedia.org/wiki?curid=874781" title="Hofkriegsrat">
Hofkriegsrat

Hofkriegsrat (nm.) – Nadworna Rada Wojenna, jeden z naczelnych organów administracji centralnej cesarstwa austriackiego. Było to ciało kolegialne, na czele którego stał prezydent. Rada została utworzona w roku 1556 i działała do roku 1848.

</doc>
<doc id="874782" url="https://pl.wikipedia.org/wiki?curid=874782" title="Sojec">
Sojec

Sojec (niem. "Falkenhorst") – osada leśna w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 leśniczówka liczyła 13 mieszkańców. Miejscowość wchodzi w skład sołectwa Pławno.
Geografia.
Leśniczówka leży ok. 4 km na południowy wschód od Pławna, ok. 300 m na zachód od drogi wojewódzkiej nr 160.

</doc>
<doc id="874785" url="https://pl.wikipedia.org/wiki?curid=874785" title="Puchar USA 1997 w piłce nożnej">
Puchar USA 1997 w piłce nożnej

Puchar USA 1997 – piąta edycja turnieju towarzyskiego o Puchar USA odbyła się w 1997 w Stanach Zjednoczonych.
Uczestnicy.
W turnieju uczestniczyły cztery drużyny :
+reprezentacja ligi duńskiej, mecze tej reprezentacji nie są przez tamtejszą federację uznawane za oficjalne.
Tabela końcowa.
Zwycięzcą turnieju o Puchar USA 1997 został .

</doc>
<doc id="874786" url="https://pl.wikipedia.org/wiki?curid=874786" title="Trzebicz">
Trzebicz

2 miejscowości w Polsce:
Zobacz też: Třebíč – miasto w Czechach (na Morawach), w Kraju Wysoczyzna

</doc>
<doc id="874790" url="https://pl.wikipedia.org/wiki?curid=874790" title="Antoni Komorowski">
Antoni Komorowski

Antoni Franciszek Komorowski (ur. 2 kwietnia 1945 roku w Gdyni) – oficer polskiej Marynarki Wojennej w stopniu kontradmirała, profesor nauk humanistycznych, jachtowy kapitan żeglugi wielkiej oraz kapitan motorowodny. W latach 1994–2003 komendant-rektor Akademii Marynarki Wojennej w Gdyni, następnie kierownik Katedry Żeglarstwa i Turystyki Wodnej Akademii Wychowania Fizycznego i Sportu w Gdańsku. Jest odznaczony Krzyżem Kawalerskim Orderu Odrodzenia Polski.
Młodość i wykształcenie.
Urodził się jako syn Hieronima. Według urzędowych statystyk jest pierwszym po wojnie urodzonym w Gdyni obywatelem. Ukończył III Liceum Ogólnokształcące im. Marynarki Wojennej PRL w Gdyni. W latach 1963-1967 odbył studia w Wydziale Pokładowym Wyższej Szkoły Marynarki Wojennej im. Bohaterów Westerplatte.
Służba w Marynarce Wojennej.
Na pierwsze stanowisko służbowe – zastępcy dowódcy kutra torpedowego proj. 183, KT-90 – skierowano go do 1 dywizjonu kutrów torpedowych 3 Brygady Kutrów Torpedowych w Gdyni. W 1969 objął dowództwo bliźniaczego KT-88, a w następnym roku w drodze wyróżnienia został skierowany na studia do Akademii Marynarki Wojennej ZSRR im. Marszałka Klimenta Woroszyłowa w Leningradzie. Po powrocie do Polski w 1974 przez wiele lat był pracownikiem naukowo-dydaktycznym Wyższej Szkoły Marynarki Wojennej, kolejno jako starszy asystent, wykładowca (od 1980) i adiunkt (od 1983). W 1989 został zastępcą komendanta – prodziekanem Wydziału Nawigacji i Uzbrojenia Okrętowego. Od 1994 do 2003, przez dwie kadencje, zajmował stanowisko komendanta-rektora Akademii Marynarki Wojennej.
Awanse naukowe.
W 1982 uzyskał stopień naukowy doktora, a w 1993 doktora habilitowanego. Rozprawa habilitacyjna dotyczyła rozwoju broni torpedowej w latach 1966–1990, a przewód prowadził w Wojskowym Instytucie Historycznym w Warszawie. W 1994 otrzymał tytuł naukowy profesora. Był promotorem przewodów doktorskich z historii kmdr. por. Adama Kuli w Akademii Wychowania Fizycznego i Sportu w Gdańsku (1998) oraz kmdr. por. Dariusza Grabca na Uniwersytecie Gdańskim (2003). Jest autorem książek, podręczników i skryptów traktujących o uzbrojeniu torpedowym, bezpieczeństwie żeglugi, historii nawigacji i żeglarstwie, a także artykułów o podobnej tematyce, opublikowanych głównie w "Przeglądzie Morskim". Zrealizował ok. dziesięciu projektów naukowo-badawczych.
Żeglarstwo.
Jest jachtowym kapitanem żeglugi wielkiej, kapitanem motorowodnym oraz instruktorem żeglarstwa PZŻ. Przebył łącznie ponad 10 000 Mm, m.in. na takich jednostkach jak SY Bosman II i SY Komandor II. Był wiceprezesem Polskiego Związku Żeglarskiego ds. morskich, wiceprezesem Gdańskiego Okręgowego Związku Żeglarskiego i wicekomandorem Jacht Klubu Marynarki Wojennej "Kotwica" ds. szkolenia, którego w 1996 został honorowym członkiem. Zasiada w prezydium Centralnej Komisji Egzaminacyjnej Polskiego Związku Żeglarskiego i pełni funkcję przewodniczącego jej Zespołu Pomorskiego. Jest członkiem Kapituły Nagrody "Rejs Roku". Po zakończeniu służby wojskowej objął funkcję kierownika Katedry Żeglarstwa i Turystyki Wodnej na Wydziale Turystyki i Rekreacji Akademii Wychowania Fizycznego i Sportu im. Jędrzeja Śniadeckiego w Gdańsku. Jest również zatrudniony na stanowisku profesora zwyczajnego w Instytucie Nauk Społecznych Akademii Marynarki Wojennej.

</doc>
<doc id="874791" url="https://pl.wikipedia.org/wiki?curid=874791" title="Trzebicz (województwo zachodniopomorskie)">
Trzebicz (województwo zachodniopomorskie)

Trzebicz (niem. "Rohrbruch") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 2 mieszkańców.
Miejscowość wchodzi w skład sołectwa Przeczno.
Geografia.
Kolonia leży ok. 1,5 km na północ od Przeczno.

</doc>
<doc id="874792" url="https://pl.wikipedia.org/wiki?curid=874792" title="Lasy miejskie w Warszawie">
Lasy miejskie w Warszawie

Lasy miejskie w Warszawie – kompleks lasów miejskich znajdujący się w obrębie miasta stołecznego Warszawy, zarządzany przez powołaną w 2007 roku jednostkę budżetową miasta pod nazwą Lasy Miejskie-Warszawa, pełniącą nadzór nad całością gospodarki leśnej na terenie stolicy.
Własność.
W 2020 lasy w Warszawie zajmowały blisko 7 968 ha, co stanowiło ok. 15% powierzchni miasta. Rozmieszczone są one głównie na obrzeżach miasta w 27 kompleksach.
Lasy prywatne będące pod nadzorem Prezydenta m.st. Warszawy to około 3 200 ha, lasy stanowiące własność Skarbu Państwa w zarządzie Lasów Państwowych (Nadleśnictwo Jabłonna, Nadleśnictwo Drewnica, Nadleśnictwo Celestynów, Nadleśnictwo Chojnów) to powierzchnia około 1 300 ha.
Historia.
Początki lasów miejskich w Warszawie to okres międzywojenny. W 1938 wykupiono z dóbr wilanowskich Las Kabacki na potrzeby rekreacji mieszkańców miasta. Wcześniej lasami miejskimi były już Las Bielański i Las Młociński (110 ha wykupione przez miasto już w 1907).
II Wojna Światowa przyczyniła się nie tylko do totalnego zniszczenia miasta, ale także zdecydowanie pogorszyła kondycję okolicznych lasów. Po zakończeniu wojny wśród architektów i urbanistów, wspieranych przez leśników, pojawiła się koncepcja zwiększenia lesistości miasta i otoczenia jej zielonym pierścieniem leśnym.
Koncepcja zyskała akceptację i 1949 r. zapadła decyzja, aby lesistość Warszawy wynosiła 23,5%.
Od roku 1950 lasy te stały się własnością Skarbu Państwa, a w 1963 zapadła decyzja o prowadzeniu odrębnej gospodarki leśnej miasta. Decyzją Ministerstwa Leśnictwa i Przemysłu Drzewnego przekazano na rzecz miasta część kompleksów leśnych z Kampinoskiego Parku Narodowego oraz Nadleśnictwa Drewnica i Jabłonna oraz lasów samorządu miejskiego. Za gospodarkę w tych lasach odpowiadało Miejskie Przedsiębiorstwo Robót Ogrodniczych (MPRO). Zgodnie z "ustawą o lasach z 1991 r. z późn. zm.", Minister Ochrony Środowiska Zasobów Naturalnych i Leśnictwa decyzjami z dnia 18.11.1996 r. przekazał m.st. Warszawie niektóre grunty leśne Skarbu Państwa w bezterminowe użytkowanie dla potrzeb nauki, dydaktyki i masowego wypoczynku mieszkańców.
W roku 1995 w związku ze zmianą ustroju Warszawy, Zarząd Miasta Stołecznego Warszawy obowiązki prowadzenia gospodarki leśnej i utrzymania tamże czystości przekazał Zarządowi Oczyszczania Miasta, w którym utworzono Dział Lasów. Jednocześnie grunty leśne o nieuregulowanym stanie prawnym we władaniu dawnych gmin warszawskich oraz lasy skomunalizowane zarządzane były przez gminy. W latach 1998–2002 dodatkowy nadzór nad gospodarką w lasach nie będących własnością Skarbu Państwa sprawował Starosta Warszawski. W roku 2002 zadania te przejął Prezydent m.st. Warszawy, w którego imieniu zadania te wykonuje Biuro Ochrony Środowiska. W 2007 powołano jednostkę budżetową "Lasy Miejskie-Warszawa", która zarządza wszystkimi terenami leśnymi pozostającymi w gestii miasta.
W wyniku zmian granic Warszawy w latach 1951–2002, obszar miasta zwiększył się do około 512 km², a powierzchnia leśna do około 7 200 ha.
Organizacja.
Lasy miejskie składają się ogółem z 27 kompleksów leśnych (zarządzanych przez Lasy Miejskie – Warszawa, Lasy Państwowe i inne jednostki):
W zarządzie m.st. Warszawy znajduje się 15 kompleksów leśnych podzielonych na cztery obwody leśne (3650 ha):
Inne informacje.
Lasy Miejskie – Warszawa od 2008 prowadzą Ośrodek Rehabilitacji Zwierząt. Do 2015 jego siedziba mieściła się w Ogrodzie Botanicznym w Powsinie, od grudnia 2015 przy siedzibie jednostki w kompleksie leśnym Las Sobieskiego. W maju 2015 roku zostało otwarte Centrum Edukacji Przyrodniczo-Leśnej, znajdujące się w Lesie Kabackim.

</doc>
<doc id="874793" url="https://pl.wikipedia.org/wiki?curid=874793" title="Jezioro Słup">
Jezioro Słup



</doc>
<doc id="874796" url="https://pl.wikipedia.org/wiki?curid=874796" title="Fred Thompson">
Fred Thompson

Fred Dalton Thompson (ur. 19 sierpnia 1942 w Sheffield, zm. 1 listopada 2015 w Nashville) – amerykański prawnik, aktor, lobbysta i polityk. W latach 1994-2003 republikański senator ze stanu Tennessee. Wielu Amerykanom znany był przede wszystkim jako odtwórca roli prokuratora okręgowego Arthura Brancha w serialu „Prawo i porządek” emitowanego przez stację NBC. W 2007–2008 Thompson ubiegał się o nominację Partii Republikańskiej w walce o urząd prezydenta Stanów Zjednoczonych w 2008 r.
Thompson był znany ze swej nietypowej, bo bardzo bogatej i różnorodnej kariery. Najpierw zdobył sławę jako prawnik, a następnie aktor. Aktorstwo porzucił w okresie kadencji w Senacie, by wrócić po jej zakończeniu.
Kariera.
Prawnik i lobbysta.
W 1972 był menedżerem kampanii reelekcyjnej republikańskiego senatora z Tennessee Howarda Bakera, z którym blisko się wówczas związał.
To pozwoliło mu wziąć udział w senackim śledztwie w sprawie Afery Watergate, jako współszefa radców prawnych republikanów w komisji. To on był odpowiedzialny za nakłonienie Bakera do zadania pytania „Panie Butterfield, co wiedział prezydent i od kiedy wiedział?”, co w zgodnej opinii przyczyniło się w dużej mierze do ustąpienia prezydenta Richarda Nixona.
W 1977 prowadził sprawę przeciwko ówczesnemu gubernatorowi Tennessee Rayowi Blantonowi w sprawie nadużycia przezeń władzy i podejrzeń o wydawanie aktów łaski za łapówki. Blanton został zmuszony do wcześniejszego ustąpienia.
Początek kariery aktorskiej.
W przypadku Thompsona droga do zostania znanym aktorem wiodła przez jego wcześniejszą pracę prawnika.
Jego pierwszą rolą było zagranie samego siebie w filmie "Marie" z roku 1985, który opisywał historię afery gubernatora Blantona.
Uznano wtedy Thompsona za zdolnego aktora i od tej pory występował w wielu znanych filmach. Specjalizował się w rolach funkcjonariuszy rządowych i aczkolwiek nie grał ról pierwszoplanowych, stał się rozpoznawalnym i sławnym aktorem dzięki swej charakterystycznej grze.
Grał m.in. w Polowaniu na Czerwony Październik.
Polityk.
W 1994 został kandydatem Partii Republikańskiej na senatora ze stanu Tennessee. Zwyciężył w wyborach, pokonując demokratycznego kongresmena Jima Coopera znaczną przewagą głosów. Były to wybory przedterminowe, na okres wygaśnięcia mandatu zajmowanego poprzednio przez Ala Gore’a, który został wybrany wiceprezydentem w 1992. Thompson został wybrany na pełną, sześcioletnią kadencję w 1997.
Zasiadał w Senacie od 2 grudnia 1994 do 3 stycznia 2003. W latach 1997-2001 przewodniczył komisji ds. rządowych Senatu. Nie ubiegał się o reelekcję w 2002.
Aczkolwiek został wybrany na fali „konserwatywnej rewolucji”, należał do umiarkowanych republikanów, czemu dał wyraz np. opowiadając się przeciwko impeachmentowi prezydenta Billa Clintona.
Powrót do aktorstwa i inna aktywność.
Pewien czas przed końcem swej kadencji Thompson przyjął rolę prokuratora okręgowego w Law and Order, co sprawiło iż był pierwszym urzędującym senatorem, który jednocześnie zajmował się aktorstwem.
Prócz tego pracował jako ekspert ds. bezpieczeństwa narodowego. W 2005 był specjalnym doradcą prezydenta George’a W. Busha przy wyborze Johna Glovera Robertsa na sędziego i prezesa Sądu Najwyższego.
Kandydat na prezydenta.
Od początku 2007 aktywny był ruch na rzecz wysunięcia Thompsona jako kandydata do republikańskiej nominacji prezydenckiej w 2008. Gotowość jego poparcia zgłosiła pewna liczba prominentnych republikanów, jak były lider większości w Senacie Howard Baker.
Sam Thompson przyznał, iż poważnie rozważa kandydowanie. Sondaże wskazywały, iż mógłby mieć szanse na uzyskanie nominacji. Przez wiele miesięcy Thompson prowadził nieoficjalną kampanię wyborczą, teoretycznie tylko „rozważając” startowanie w wyborach, w praktyce prowadząc działania podobne do tych prowadzonych przez polityków oficjalnie kandydujących.
5 września 2007 oficjalnie ogłosił swoją kandydaturę. Od tego momentu brał aktywny udział w debatach kandydatów w prawyborach swojej partii. W pierwszych trzech prawyborach w stanach Iowa, New Hampshire i Michigan w styczniu 2008 uzyskał słabe poparcie. W prawyborach stanu Karolina Południowa uzyskał trzecie miejsce zdobywając 16% głosów. 22 stycznia ogłosił, że wycofuje swoją kandydaturę.
Choroba i śmierć.
W 2004 r. zachorował na chłoniaka. Zmarł w 2015 roku.
Życie osobiste.
Dwukrotnie żonaty:
Prócz tego był związany z piosenkarką country Lorrie Morgan.
Jego ojciec, Fletcher Thompson (zm. 1990) był sprzedawcą używanych samochodów. Matka Ruth żyje do dziś. Thompson ma brata Kenny’ego.

</doc>
<doc id="874797" url="https://pl.wikipedia.org/wiki?curid=874797" title="Żarek (województwo dolnośląskie)">
Żarek (województwo dolnośląskie)

Żarek (niem. "Bremberg") – wieś w Polsce istniejąca do lat 70. XX wieku na terenie dzisiejszej gminy Męcinka w powiecie jaworskim. Została, podobnie jak Brachów, wysiedlona i zlikwidowana ze względu na budowę zbiornika retencyjnego Słup.
Przed wysiedleniem w 1977 r. w Żarku były 72 numery nieruchomości, kaplica Najświętszego Serca Pana Jezusa, szkoła podstawowa, świetlica, sklep, bar i Fabryka Przetworów Kostnych. Większość budynków rozebrano, ale ich pozostałości do dziś znajdują się na dnie zbiornika, podobnie jak zachowany pod wodą kamienny most. Był tu także pałac, w którym feldmarszałek Blücher dowiedział się o nadciągających siłach francuskich i zaplanował bitwę nad Kaczawą (1813). 

</doc>
<doc id="874806" url="https://pl.wikipedia.org/wiki?curid=874806" title="Puchar USA 1992 w piłce nożnej">
Puchar USA 1992 w piłce nożnej

Puchar USA 1992 - pierwsza edycja turnieju towarzyskiego o Puchar USA odbyła się w 1992 w Stanach Zjednoczonych.
Uczestnicy.
W turnieju uczestniczyły cztery drużyny :
Mecze.
Tabela końcowa.
Zwycięzcą turnieju o Puchar USA 1992 zostały .

</doc>
<doc id="874808" url="https://pl.wikipedia.org/wiki?curid=874808" title="Plazmodium (biologia)">
Plazmodium (biologia)

Plazmodium (łac.), śluźnia – wielojądrowa masa protoplazmatyczna (komórczak) wykazująca zdolność pełzakowatego ruchu po podłożu. Różne postacie plazmodiów występują u odmiennych grup organizmów o budowie ameboidalnej – u śluzowców (Amoebozoa) i ameb Vampyrellida (Rhizaria). Czasem plazmodia powstają w organach innych organizmów w wyniku rozpuszczenia ścian komórkowych, np. w rodniach paproci z rodziny marsyliowych. Śluzowce dikcjosteliowe wytwarzają pseudoplazmodia (nibyśluźnie) o zupełnie innej budowie, z zachowaną autonomią poszczególnych komórek, a podobne twory powstające przez złączenie wolnych komórek wytwarzają myksobakterie.
Stanowi stadium wegetatywne w cyklu życiowym niektórych śluzowców. Powstaje z połączenia diploidalnych komórek powstałych dzięki fuzji jednokomórkowych myksoameb lub myksoflagellat, czyli amebozygot. Następnie wewnątrz plazmodium jądra dzielą się mitotycznie, więc nadal są diploidalne, ale plazmodium nie jest podzielone na komórki. Może osiągać rozmiary kilku decymetrów kwadratowych i zawierać wiele milionów jąder. W czasie przesuwania się po podłożu pochłania mikroorganizmy, którymi się żywi. Zdolne jest też do trawienia pozakomórkowego, wchłaniając tak strawiony pokarm. Często w celu odżywiania się pełzają po butwiejącym materiale roślinnym (liściach, drewnie). Gdy pokarmu i wilgoci jest mało, wówczas wysychające plazmodium wypełza na bardziej odsłonięte miejsca i zaczyna się proces rozmnażania. Plazmodium przekształca się wówczas w owocnik, będący formą sporangium, odmienny od owocników grzybów.
Inny rodzaj plazmodium wytwarzają pierwotniaki z rzędu Vampyrellida. Powstaje on przez zlanie się trofozoitów, czyli postaci ameboidalnej. Ponieważ w rodzaju "Leptophrys" trofozoity również mogą być komórczakami, granica między trofozoitami a plazmodiami jest nieostra. Bardziej wyraźne różnice występują w rodzaju "Vampyrella" (przy czym nie u wszystkich gatunków zaobserwowano tworzenie plazmodiów), ale zasadniczo w tej grupie organizmów plazmodia przypominają trofozoity. Ponieważ fuzja niezależnych komórek w plazmodium następuje często w warunkach niedoboru pokarmu, możliwe jest, że jest to sposób organizmów na wydajniejsze poszukiwanie i wykorzystywanie pożywienia. Plazmodia Vampyrellida są w porównaniu ze śluzowcami nieduże (czasem przekraczają 1 mm długości). W XIX w. przypuszczano, że te dwie grupy organizmów są spokrewnione, lecz pogląd ten nie utrzymał się długo.

</doc>
<doc id="874809" url="https://pl.wikipedia.org/wiki?curid=874809" title="Śluźnia">
Śluźnia



</doc>
<doc id="874817" url="https://pl.wikipedia.org/wiki?curid=874817" title="Nos kadłuba">
Nos kadłuba



</doc>
<doc id="874818" url="https://pl.wikipedia.org/wiki?curid=874818" title="I-215">
I-215

I-215 (ros. И-215) - radziecki odrzutowy samolot myśliwski, skonstruowany w II połowie lat 40. w biurze konstrukcyjnym Siemiona Aleksiejewa jako jeden z pierwszych radzieckich odrzutowych myśliwców. W początkowej wersji oznaczony I-211. Pozostał na etapie prototypu. 
Historia.
Siemion Aleksiejew był w latach 1943-1945 pierwszym zastępcą Ławoczkina w jego biurze konstrukcyjnym. Już w 1944 prowadził prace koncepcyjne nad myśliwcem Ła-WRD, który miał mieć układ dwubelkowy (zbliżony do de Havilland Vampire) i silnik odrzutowy radzieckiej konstrukcji Liulki S-18, jednakże z powodu przeciągania się prac nad silnikiem, projekt nie był zrealizowany. W 1946 Aleksiejew został mianowany głównym konstruktorem biura OKB w zakładzie nr 21 w Gorkim (dawnym zakładzie Ławoczkina). Zlecono mu zaprojektowanie odrzutowego myśliwca przechwytującego, przeznaczonego dzięki silnemu uzbrojeniu przede wszystkim do walki z bombowcami.
Aleksiejew wybrał dla swojej konstrukcji układ dwusilnikowy, z silnikami w gondolach w skrzydłach, podobny do brytyjskiego Gloster Meteor. Początkowo samolot, oznaczony I-210, napędzany miał być dwoma niemieckimi silnikami BMW 003, produkowanymi w ZSRR jako RD-20, umieszczonymi w gondolach pod skrzydłami. Z powodu słabych silników i niskiej prędkości maksymalnej, rozważano zamianę silników na Jumo 004, produkowane w ZSRR jako RD-10.
Ostatecznie, w odróżnieniu od większości powstających w tym okresie radzieckich myśliwców pierwszego pokolenia, jako napęd zastosowano pierwsze sprawne radzieckie silniki TR-1, konstrukcji Archipa Lulki (podobnie, jak w Su-11). Samolot I-211 został oblatany w takiej postaci 13 października 1947 (pilot A. Popow). Silniki TR-1 osiągały jednak ciąg jedynie 1300 kg zamiast zakładanych 1500 kg, a przede wszystkim nie były dopracowane i sprawiały problemy eksploatacyjne. Wyprodukowano tylko serię próbną tych silników, a ich przewidywana ulepszona wersja TR-1A ostatecznie nie osiągnęła etapu produkcji. 
Po uszkodzeniu prototypu przy lądowaniu (złożenie podwozia), podczas remontu zastosowano brytyjskie silniki Derwent V o ciągu 1590 kg (produkowane później w ZSRR jako RD-500). Oznaczenie samolotu wówczas zmieniono na I-215. W takiej wersji przeszedł cykl prób państwowych. Wyniki prób były zadowalające, a osiągi uległy poprawie w stosunku do I-211. Drugi prototyp I-215D ("dubler") otrzymał podwozie jednotorowe, z dodatkowymi kołami wciąganymi do gondoli silników, którego zastosowanie polepszyło charakterystyki startu. Nie zdecydowano jednak skierować samolotu do produkcji, gdyż konstrukcja samolotu nie była perspektywiczna i dysponował on słabszymi osiągami, niż nowo projektowane myśliwce biura MiG i Ławoczkina ze skośnymi skrzydłami. Biuro konstrukcyjne OKB-21 następnie zlikwidowano, a Aleksiejewa skierowano do nadzorowania inżynierów niemieckich pracujących w ZSRR.
W odróżnieniu od innych myśliwców radzieckich pierwszego pokolenia, I-211/215 posiadał hermetyzowaną kabinę pilota. W nosie kadłuba przewidziano zamontowanie stacji radiolokacyjnej, prototyp posiadał tam reflektor do oświetlania celu nocą. 
Inne projekty.
I-212 był wariatem dwumiejscowego ciężkiego myśliwca, z mocniejszymi silnikami Rolls-Royce Nene-I. Za kabiną pilota umieszczona była kabina strzelca-radiotelegrafisty, który obsługiwał zdalnie 2 działka 20 mm B-20 strzelające do tyłu i umieszczone na końcu kadłuba. Samolot uzbrojony był ponadto w działko 37 mm NS-37 i dwa działka 23 mm NS-23 w nosie kadłuba. Dysponował sporym zasięgiem 3100 km. Prototyp zbudowano w 1948, lecz nie został oblatany.
Projektowano także wersję myśliwca jednomiejscowego I-216, która miała otrzymać uzbrojenie z dwóch dział 75 mm w nosie kadłuba i nowe skrzydła. 
Nietypowym wariantem był I-211 ASz-82 – wersja napędzana dwoma tłokowymi silnikami gwiazdowymi ASz-82. Miał on słabsze osiągi, lecz był przewidziany jako myśliwiec eskortujący tłokowe bombowce Tu-4, dysponując za to większym zasięgiem, jego eksploatacja też miała być prostsza. Zespoły napędowe zostały zaadaptowane z myśliwca Ła-9 (w którego konstruowaniu Aleksiejew miał udział). Nieco zmniejszono średnicę śmigieł, z 3 do 2,9 m, z powodu montowania silników w tych miejscach, w których były gondole silników odrzutowych, lecz śmigła stały się czterołopatowe zamiast trzyłopatowych. Wariant ten jednak nie został zrealizowany z powodu nieperspektywiczności samolotów śmigłowych.
Opis konstrukcji.
Dwusilnikowy średniopłat o konstrukcji całkowicie metalowej i prostych skrzydłach, w układzie klasycznym. Skrzydła wyposażone w klapy. Silniki w gondolach umieszczonych centralnie w skrzydłach. Usterzenie klasyczne, proste. Kabina pilota hermetyzowana, blisko nosa kadłuba, zakryta oszkloną otwieraną osłoną ze stałym wiatrochronem. Kabina wyposażona w fotel wyrzucany. Po bokach tylnej części kadłuba hamulce aerodynamiczne w formie odchylanych klap, o dużej powierzchni. Podwozie samolotu trójkołowe, z podwójnymi kołami, przednie chowane do kadłuba (w kierunku do tyłu), główne chowane do skrzydeł i kadłuba, w kierunku do kadłuba (na I-215D – jednotorowe). 
Napęd: dwa silniki turboodrzutowe ze sprężarką osiową TR-1 o ciągu po 1300 kg (I-211) lub dwa silniki odrzutowe ze sprężarką odśrodkową Rolls-Royce Derwent V o ciągu po 1590 kg (I-215).
Uzbrojenie: 3 działka 37 mm N-37 z zapasem po 30 nabojów, w nosowej części kadłuba. Przewidywano wariant z 2 działami 57 mm N-57 (po 35 nabojów).
Zobacz też.
Porównywalne samoloty:

</doc>
<doc id="874819" url="https://pl.wikipedia.org/wiki?curid=874819" title="I-211">
I-211



</doc>
<doc id="874821" url="https://pl.wikipedia.org/wiki?curid=874821" title="Rzeczpospolita Korony Polskiej i Wielkiego Księstwa Litewskiego">
Rzeczpospolita Korony Polskiej i Wielkiego Księstwa Litewskiego



</doc>
<doc id="874828" url="https://pl.wikipedia.org/wiki?curid=874828" title="Tonypandy">
Tonypandy

Tonypandy – miasto w Wielkiej Brytanii, położone w południowo-wschodniej Walii. Jest ośrodkiem administracyjnym hrabstwa miejskiego Rhondda Cynon Taf.

</doc>
<doc id="874830" url="https://pl.wikipedia.org/wiki?curid=874830" title="Mold">
Mold



</doc>
<doc id="874831" url="https://pl.wikipedia.org/wiki?curid=874831" title="Absurd i nonsens">
Absurd i nonsens

Absurd i nonsens – trzeci album szczecińskiego rapera Łony i producenta muzycznego Webbera, wydany 23 marca 2007 r. przez Asfalt Records.
Pod względem produkcji muzycznej istnieje zasadnicza różnica pomiędzy tą a poprzednimi płytami rapera; brzmienie większości utworów opiera się na następujących instrumentach: Roland Juno-106, Rhodes, Roland RD-300SX, pianino Thuermer (W. Klussmann, Hanower). Na albumie pojawiają się gościnnie: DJ Twister (gramofony), Daniel Christ (gitara basowa), Daniel Popiałkiewicz (gitara) oraz Maciej Cybulski (flet poprzeczny). Oprawę graficzną albumu wykonał Grzegorz „Forin” Piwnicki. Do ilustracji okładki albumu oraz singla „Miej wątpliwość” wykorzystano prace Marka Raczkowskiego.
Nagrania dotarły do 9. miejsca listy OLiS.
Tematyka albumu.
Jak w przypadku każdej produkcji Łony, album podejmuje poważną tematykę, odzianą w lekką, niezobowiązującą formę. Np. w utworze „Leksykon Brockhausa” raper, opierając się na przykładzie z własnego szczecińskiego podwórka, porusza trudny temat stosunków polsko-niemieckich. Znaczące miejsce w piosenkach Łony zajmuje bieżąca polityka, na którą patrzy z zadziornej perspektywy „obywatela III RP”. 
Lista utworów.
Opracowano na podstawie materiału źródłowego.

</doc>
<doc id="874833" url="https://pl.wikipedia.org/wiki?curid=874833" title="Slipy">
Slipy

Slipy (od , wsuwać, wślizgiwać się) – element odzieży spodniej, dolnej, element bielizny męskiej, bielizna męska osobista o wciętym kroju, odsłaniająca całe uda, noszona bezpośrednio przy skórze pod innymi ubraniami, przylegająca do ciała. Slipy sięgają od pasa do uda, nie mają nogawek. Ich zadaniem jest zakrywanie i ochrona intymnych części ciała mężczyzny.
Slipy, jako bielizna osobista, stanowią element stroju i to nie tylko z powodu przyzwyczajenia czy wymogów moralnych, ale przede wszystkim ze względów estetycznych i zdrowotnych. Slipy pełnią ważną rolę w utrzymywaniu na swoim miejscu wszystkiego, co znajduje się wewnątrz naszego brzucha. Noszenie nieodpowiednich majtek lub nienoszenie ich w ogóle może prowadzić do powstawania przepukliny. Poza funkcjami zdrowotnymi oraz ułatwieniem utrzymania higieny intymnej dobrane slipy męskie kształtują poszczególne partie ciała. W odróżnieniu od bokserek przytrzymują użytkownikowi genitalia (worek mosznowy z jądrami i penisa) w stosunkowo stałym położeniu. Uważa się, iż slipy gwarantują brak widocznego podniecenia mężczyzny objawiającego się wzwodem penisa, tak dużego jak w przypadku luźnych bokserek. Dlatego są zakładane pod garnitur lub spodnie wykonane z cienkiego materiału. Slipy zapewniają również dodatkowe funkcje: pomagają odprowadzać wilgoć (pot), utrzymywać stałą temperaturę ciała, aby jądra nie wytwarzały zbyt dużej ilości ciepła, ponieważ zbyt duże ciepło może doprowadzić do zahamowania produkcji plemników, co w konsekwencji może doprowadzić do bezpłodności. Slipy męskie mogą posiadać rozporek, zwany z angielskiego „muchą” lub kieszenią, – zakryty otwór w przedniej części ubioru, który pozwala na wygodę w oddawaniu moczu. Korzystanie z otworu jest opcjonalne i wielu mężczyzn nie wykorzystuje go w ogóle.
Istnieją różne typy slipek: mające szerszą nogawkę lub węższą, midi, mini, pełne, sportowe, aktywne, bikini, tanga, stringi. Standardowo męskie slipy są wykonywane z bawełny, przewiewnej i wchłaniającej pot. Od niedawna pojawiły się także slipy z mikrofibry.
Etymologia.
Słowo "slipy", a raczej "slip", jako określenie męskich majtek sportowych pojawiło się w 1906 roku – tak Francuzi nazwali krótkie, sportowe trykotowe kalesony, którego znaczenie wywodzi się od angielskiego czasownika "slipy", co w dosłownym tłumaczeniu znaczy ślizgać. W polskich słownikach językoznawczych słowo "slipy" pojawiło się w 1961 roku, jako zapożyczenie z języka angielskiego (z ang. – "slip" wsunąć, wślizgiwać się) dla określenia majtek sportowych. Jacek Fisiak, profesor filologii, uważa słowo "slipy" jako jedno z ważniejszych zapożyczeń funkcjonującym w języku polskim. Słownik języka polskiego → "slipy": krótkie, głęboko wycięte, obcisłe majteczki męskie bez nogawek. Słownik wyrazów obcych → "slipy": krótkie spodenki męskie. Słownik onomazjologiczny → "slipy": rzeczownik, odzież dolna, majtki, krótkie, męskie spodenki kąpielowe. W słowniku synonimów znajdziemy 30 bliskoznaczników dla słowa "slipy", m.in. takie określenia jak: "famurały", "gacie", "galoty, gatki," "ineksprymable", "jegiery", "kalesony", "majtki", "majtochy", "majtadały, majtasy, desusy, niewymowne", "pludry", "badki, batki, mikromajtki, reformy, figi, slipy", "spodenki, maxislipy", "fullslipy", "pełnodupki". W gwarze więziennej określane jako "badejki". Zwrot "badejki" używany jest również do określenia męskich krótkich spodenek, zazwyczaj we wzorki lub wielokolorowych. W Polsce w latach 70. XX w. wraz z importem majtek z Chin pojawił się "trójkąt męski elegancki", dla zdefiniowania majtek innych niż bokserki. Taka była ich nazwa handlowa w państwowych sklepach MHD.
Historia.
Męskie slipy, które teraz znamy, znacznie odbiegały od tych, które pojawiały się w poprzednich epokach. Ewolucja męskich slipów ma długą historię. Znamy ją, ponieważ wzmianki pojawiają się w literaturze oraz na rysunkach, rycinach, obrazkach pochodzących z każdej ery ludzkości. Ludzie zawsze mieli tendencję do wyszukiwania czegoś, czym mogliby się zasłonić. Czegoś, co można było uznać za odpowiednie nakrycie. Późniejsze formy okrycia były czymś w rodzaju pieluch. Pasy tkanin owijano wokół bioder i prowadzono sobie je przez krocze, przypominało to przepasane chusty.
Przez tysiące lat opaski biodrowe o kroju podobnym do slipek nosili rdzenni mieszkańcy Ameryki, Polinezji i Afryki. Pierwszy dokument historyczny na temat stringów dotyczy ich męskiej wersji. W 1878 roku John Hanson Beadle, relacjonując swoją podróż po Dzikim Zachodzie, zanotował, że "„biodra chłopców okrywał geestring”" (g-string). I to właśnie od tego określenia wywodzi się nazwa naszych stringów. 15 lat potem to samo słowo pojawiło się na łamach "Harper’s Magazine", choć są wątpliwości, czy dotyczyło tego rodzaju bielizny. Pewne jest natomiast, że już w latach 20. XX wieku w czymś na kształt slipów biegał Tarzan, co w swoich powieściach opisał Edgar Rice Burroughs (1875–1950). Historycy powstanie stringów przypisują Wystawie Światowej w Nowym Jorku w 1939 roku.
Gdy w grudniu 1922 roku naukowcy pracujący w zespole Howarda Cartera i Georga Carnarvona dokonali odkrycia bielizny w kształcie trójkąta w jednej z szaf grobowca egipskiego faraona Tutanchamona, pochodzącego z XIV wieku przed naszą erą, światu było już znane słowo "slipy". Pojawiło się ono katalogu "Manufrance" z 1906 roku i określało męską bieliznę sportową. W katalogu prezentowano wąskie majtki wykonane z miękkiej wełny, oferowanie po 2 franki za sztukę. Słowo "slipy" pojawiło się również 20 września 1913 roku w czasopiśmie "L’Illustration" jako opis szortów lub bardzo krótkich szortów.
Majtki (kalesony) stopniowo ulegały skracaniu. Dopiero w połowie lat trzydziestych ubiegłego wieku miało miejsce rewolucyjne zdarzenie: wprowadzono majtki bez nogawek. W 1918 roku Stephen Valton, syn Pierre’a Valtona, założyciela i właściciela firmy Valton-Quinquarlet &amp; Fils, wymyślił „spodnie bez nóg” i zastąpił szorstką wełnę niebieloną bawełną. Zastąpił również niewygodne guziki elastycznym pasem w talii i udach. Inspiracją do stworzenia owych slipów był tekst piosenki dla dzieci, nuconej przez jego syna "Maman les p’tits bateaux qui vont sur l’eau ont-ils des jambes." Swój wynalazek nazwał "Petit Bateau". Oficjalnie marka "Petit Bateau" została opatentowana w 1920 roku przez firmę Valton-Quinquarlet &amp; Fils. Jako logo firmy przyjęto niebieską zagłówkę, natomiast w kampanii reklamowej wykorzystywano rysunek dziewczynki zwanej Marinette (ponieważ firma specjalizowała się w bieliźnie dla dzieci). Majtki Valtona były dość nowatorskim produktem zważywszy na to, iż do tej pory mężczyźni nosili wyłącznie długie kalesony. Slipy "Petit Bateau" otrzymały dyplom Grand Prix na Wystawie Światowej w Paryżu w 1937 roku.
W 1927 roku André Gillier pod marką "Jil," opatentował i wyprodukował w swoich tkalniach w Troyes, pierwsze spodenki z rozporkiem w kształcie kangurzej torby ("kangaroo pouch"). Jest to słynny model rozporka, która w następnych latach był (i jest nadal) szeroko kopiowany i udoskonalany przez inne marki z sektora bieliźniarskiego pod różnymi nazwami. Niedługo potem wraz z tenisistą René Lacoste rozpoczął produkcję odzieży sportowej.
Slipy w kształcie jaki znamy dzisiaj zostały sprzedane po raz pierwszy 19 stycznia 1935 roku przez Coopers, Inc. w Chicago, w stanie Illinois w domu towarowym Marshall Fielddom. Nazwano je nowatorsko "Jockey" (dżokejkami), ponieważ oferowane slipy miały podobny stopień podparcia ud jak "jockstrap"y. Tego dnia, miasto nawiedził straszliwy huragan i dyrekcja domu towarowego Marshall Field and Company doszła do wniosku, że w obliczu takiej tragedii nie należy niepotrzebnie szokować klientów. Nakazano usunięcie bielizny z wystawy. Zanim jednak polecenie zostało wykonane, klienci wykupili cały zapas – 600 sztuk. W Wielkiej Brytanii slipy po raz pierwszy zostały sprzedane w 1938 roku. Miało to miejsce w Londynie, w sklepie "Simpsons of Piccadilly" – największym sklepie z odzieżą męską w Wielkiej Brytanii.
Autorem slipów marki "Jockey" był inżynier Arthur Kleiber (1882–1958) z miejscowości Kenosha w Wisconsin, syn niemieckich emigrantów, projektant bielizny męskiej oraz wiceprezes do spraw marketingu przedsiębiorstwa pończoszniczego o nazwie Wisconsin Hosiery Company Co. (w 1971 roku zmieniono firmę przedsiębiorstwa na Jockey International Inc, aby bardziej kojarzyła się z jej głównym produktem). Kneibler został podobno zainspirowany pocztówką, którą otrzymał od znajomego odwiedzającego Riwierę Francuską w czerwcu 1934 roku. Pocztówka przedstawiała mężczyznę w krótkim, dopasowany kostiumie kąpielowym. Inspirowany tym co zobaczył, uszył slipy. Coopers Incorporation opatentowała wówczas majtki z frontem uformowanym w kształt odwróconej litery „Y”, które wykonane w wersji dłuższej i krótszej, zostały wprowadzone na rynek w 1935 roku pod handlową nazwą "Jockey". 29 maja 1935 roku wzór slipek z Y-frontem zgłoszono do Urzędu Patentowego w USA i w Wielkiej Brytanii. Amerykański patent przyznano 29 października 1935 roku (US Patent nr 2019140), natomiast brytyjski rok później – 29 maja 1936 roku (GB479119A). W opisie patentowym można przeczytać: "Przedmiotem niniejszego wynalazku jest bielizna, zwłaszcza bielizna męska zwana spodenkami. Głównym celem wynalazku jest: 1) dostarczenie bielizny wygodnej i gładkiej, która nie będzie miała tendencji do marszczenia się podczas noszenia, zwijania się ani gromadzenia brudu w tej części garderoby (w kroczu), 2) dostarczenie takiego układu bielizny, w którym część krokowa będzie podtrzymywana przez odzież w sposób wygodny dla ciała, będzie również podtrzymywała męskie narządy oraz zapewniała ich higienę i czystość odzieży poprzez wyposażenie jej we frontowy otwór w kształcie odwróconego Y, służącego do wykonania czynności fizjologicznych, który będzie miał tendencję do utrzymania się w pozycji zamkniętej". Niespotykany wcześniej kształt przedniego brytu zapewniał doskonałe dopasowanie oraz wcześniej niespotykane modelowanie. Firma zapewniła swojemu nowemu produktowi nie tylko jakość, ale zadbano również o marketing i skuteczną reklamę. Niezwykle atrakcyjne wizualnie ilustracje, podbijały bowiem serca pań, mających na ogół decydujący głos w męskich wyborach odzieżowych. Nowy model w błyskawicznym tempie zyskał miano kultowego i dziś licencję na jego produkcję posiada ponad 120 właścicieli, pochodzących z różnych stron świata. Slipki stały się bardzo popularne – zaledwie w ciągu trzech miesięcy od ich wprowadzenia do sprzedaży sprzedano trzydzieści tysięcy sztuk po 50 centów za sztukę. Nazwa slipek "Jockey" wziętą się od – już wtedy istniejącej – "jock strap(s)", czyli czegoś, co po polsku określa się niekiedy jako suspensorium. "Jock" to w slangu amerykańskim "fallus", czyli "jock strap" znaczy tyle, co „kutaśny pasek”; słowo "strap" jest tutaj użyte dość impresjonistycznie, albowiem to co zasłania penisa należałoby raczej określić mianem „torebki” (po angielsku jest nawet na to nazwa: front pouch), a paski przebiegają poniżej pośladków. Znamienne etymologicznie jest przy powyższym, że w polskiej garderobie z czasów "Rzeczypospolitej Szlacheckiej" noszone były pasy biodrowe, do których przyczepione bywały tzw. "kutasy". Jednocześnie słowo "jockey" (dżokej) oznaczało jeźdźca, także rowerowego, a owo obcisłe suspensorium miało podtrzymywać genitalia podczas jazdy po wertepiastych drogach. Ponieważ "jockstrapsy" były również używane przez sportowców, choćby podczas gier w piłkę (tu z kolei chodziło o przyzwoitość – żeby klejnoty zbyt widocznie nie „majtały” pod luźnymi galotami), słowo "jock" oznaczało również sportowca. Co ciekawe Arthur Kneibler w dziedzinie projektowania bielizny był bardzo płodny. W przeciągu 5 lat uzyskał 24 patenty. 29 sierpnia 1935 roku zgłosił do amerykańskiego urzędu patentowego również wzór slipek bez frontalnego otworu (US Patent 2012879 A). W opisie patentowym można przeczytać: "Przedmiotem niniejszego wynalazku jest bielizna, zwłaszcza rodzaj bielizny znanej w handlu jako spodenki. Przeznaczeniem majtek jest ochroną męskich części ciała przed obtarciami podczas uprawiania sportów". 21 lutego 1941 roku opatentował boxer-briefs z Y-frontem (US Patent 2232950 A). W opisie patentowym można przeczytać: "Przedmiotem niniejszego wynalazku jest bielizna, zwłaszcza bielizna męska zwana spodenkami. Głównym celem niniejszego wynalazku jest uzyskanie odzieży dopasowanej do anatomii ciała, opiętej, gładkiej, wraz z układem wspierającym część krokową w sposób łagodny dla użytkownika, posiadającej przedni otwór, który będzie miał tendencję do utrzymania się zamknięciu". Ponadto wśród innych patentów inżyniera Kneiblera możemy znaleźć jeszcze takie elementy męskiej bielizny jak: kalesony (US Patent 2242526 A z 20 maja 1941 roku), kąpielówki (US Patent 2102323 A z 14 marca 1937 roku), top męski (US Patent 2309601 A z 26 stycznia 1943 roku) oraz sportowe szorty z wewnętrzną siateczką (slipkami) na „męskie klejnoty” (US Patent 2599769 A z 10 stycznia 1952 roku – ten patent Arthur Kneibler wniósł razem z Williamem MacR’ae).
Powstaniu i popularności slipek w USA pomogło wiele czynników i splot kilku wydarzeń. Przede wszystkim przyczyniło się do tego: zmienione prawo (zlikwidowano ustawę wprowadzającą prohibicję i akty prawne z nią związane), kryzys gospodarczy (który zmusił przedsiębiorstwa pończosznicze do poszukiwania nowych produktów jak biustonosze dla pań i majtki) oraz kultura masowa i popularność takich aktorów jak Johnny Weissmuller, który był sportową legendą, a następnie odtwórcą roli Tarzana. Doprowadziło to do zmian społecznego myślenia o męskim ciele oraz męskiej bielizny. Slipy stały się wtedy o wiele łatwiejsze do zaakceptowania. Można przypuszczać, iż najwalniejszą przyczyną popularności slipów było zastosowanie miękkiej bawełny, która nie wymaga prasowania. Było to bardzo praktyczne i wygodne. W tym samym czasie w Azji (prawdopodobnie w Japonii), ktoś równolegle do Stephena Valtona wpadł na pomysł, aby wyeliminować wszystkie guziki, które do tej pory przytrzymywały męską bieliznę na właściwym miejscu. Zamiast nich wprowadził elastyczny pas w talii. Pomysł się przyjął i tak zrodziły się pierwsze modele luźnych gatek, prekursorów różnych rodzajów slipek, których lata triumfu właśnie nadchodziły.
II wojna światowa przyniosła modę na nową kolorystykę slipek. Żołnierze mieli w zwyczaju wieszać świeżo upraną bieliznę na sznurach, a tak udekorowany na biało camp był łatwym celem dla artylerii wroga. Kilka skutecznych ostrzałów spowodowało wprowadzenie do produkcji, wcześniej zupełnie niedocenianej, nowej gamy kolorystycznej: barw ziemi i lasu, koloru oliwkowego, zielonego, brunatnego. Pierwsze lata po wojnie znacznie zrewolucjonizowały park maszynowy oraz technologię wytwarzania bielizny, dając tym samym dużo większą wydajność, precyzję wykończenia i otwierając pole dla kreatywności jej twórców.
W 1944 roku Georges Jonathan – sprzedawca bielizny z Paryża, i Gilbert Sivel – technik włókiennictwa z Cévennes założyli w Nîmes firmę Éminence. W celu produkcji slipek dobrej jakości nabyli w Szwajcarii krosna tkackie. Pozwoliło im to wyprodukować „specjalny materiał” (bawełnę prążkowaną, z niem. "Doppelripp"), nieznaną jeszcze wtedy we Francji. Była to prążkowana dzianina o wysokiej gramaturze, niezwykle miękka, przyjemna w dotyku, przypominająca przewiewną siateczkę, zwaną „małą stebnówką”. W 1950 roku, po podróży do Argentyny (w 1947 roku) i odkryciu wzmocnienia majtek u Gauchos Pampas, wprowadzili na rynek slipy zwane "Model 100", wyprodukowany z tej tkaniny. W 1960 roku wprowadzili "Model 108" – z rozporkiem typu Y-front również wykonany z prążkowanej bawełny. Premierze tych slipów towarzyszyła obszerna kampania medialna, z wykorzystaniem wizerunku licznych gwiazd, m.in. piosenkarza Rogera Nicolasa. Wykorzystano również plakat autorstwa Rene Gruau, który zawierał hasło: „Éminence pierwsza spółka ludzi zajmująca się bielizną”. "Model 108" uczynił firmę liderem na rynku męskiej bielizny. Ten model slipów jest najlepiej sprzedawanym typem męskiej bielizny na świecie. Szerszemu rozpowszechnieniu slipek w Europie pomogło wydane w 1967 roku pozwolenie rządu francuskiego na prezentowanie w reklamach telewizyjnych bielizny sportowej. Wykorzystała to firma Éminence, tworząc markę slipów "Athena" do dystrybucji w sklepach sieciowych (hiper-marketach).
W okresie powojennym, wraz z wprowadzeniem mody młodzieżowej, bliższej sylwetce, nastoletnie style subkultur, a także i starsze "wyzwolone" pokolenia, zaczęły poszukiwać bielizny nie tak „obszernej” jak dotychczas. Po koniec lat 60. XX wieku Y-fronty były postrzegane już jako "staromodne i mało męskie" ze względu na swój „wysoki stan”. Zmienił to dopiero Calvin Klein który w 1982 roku pokazał swój nowy model slipów z rozporkiem typu „mucha”. W zasadzie swój największy rozkwit „slipy” miały w latach 80. XX wieku. Wtedy to do swojej kolekcji wprowadził je nie tylko Calvin Klein, ale również inni projektanci mody męskiej, tacy jak: Andrew Christian, Michael Kors, Tommy Hilfiger. Calvin Klein w 1982 roku, reklamując swoje białe slipy, wykorzystał do tego celu ogromny billboard w Nowym Jorku na Times Square oraz bilbordy w 25 nowojorskich autobusach. Co ciekawe, wszystkie plakaty umieszczone w autobusach zostały skradzione już następnej nocy. Był to obraz o zabarwieniu erotycznym, przedstawiający mężczyznę z doskonale uformowanymi mięśniami, ubranego w białą bieliznę, opartego o wybielony wapnem komin na Greckiej wyspie Santorini. Modelem był brazylijski lekkoatleta (tyczkarz) Tomás Valdemar Hintnaus (syn czeskich emigrantów), a fotografem Bruce Weber. Była to technologia, która zainspirowała futurystyczny motyw reklamy. Bilbord Kleina zwiastował nową erę nie tylko w reklamie, ale w całej męskiej modzie, szczególnie dotyczącej bielizny. Kampania reklamowa była nieprzyzwoicie droga – kosztowała 500 tys. dolarów. Niemniej odniosła ogromny sukces i działała na wyobraźnie. W efekcie producenci męskiej bielizny zaczęli kłaść coraz większy akcent na design, styl, kolorystykę, a ostatecznie na promocję samych marek bielizny. Wciąż ulepszane materiałowo oraz zróżnicowane kolorystycznie bokserki i slipy bardzo dobrze się sprzedawały a "purytańska biała bielizna pozostawała w wyraźnej defensywie". Nadchodziła bielizna "nowego wieku, coraz mocniej powiązania z męskim seksapilem". W 1982 roku Grecki projektant Nikolaos Apostolopoulos zaprojektował skąpe majtki dla mężczyzn w dotychczas niewyobrażalnym kolorze – czarnym i czerwonym. Całą kolekcję slipek – inspirowaną grecką mitologią i nawiązaniem do perfekcyjnej budowy ciała – nazwał „Nikos”. Od tej pory bielizna męska, w tym szczególnie slipy, stała się bardziej "seksowna", a wzory bardziej krzykliwe, wyraziste i często humorystyczne. Bielizna przestała być nie tylko funkcjonalna, a zaczęła być modna. Powstało mnóstwo nowych projektów (Calvin Klein, Dolce &amp; Gabbana, Andrew Christian, 2(x)ist, C-IN2, Ginch Gonch, Lord). W produkcji slipów stosowano coraz to nowsze tkaniny, o wspaniałej kolorystyce i kombinacji wzorów. Trzeba tutaj podkreślić, iż slipy przyczyniły się do zmiany nie tylko męskich garderób, ale również sposobu myślenia o całym męskim ubiorze oraz sposobu i stylu życia. Młodzież coraz chętniej sięgała po stroje sportowe, które dotychczas noszono wyłącznie w salach sportowych, moda sportowa wyszła na ulice. Jednym z elementów tej awangardy były slipy, podkreślające sportową sylwetkę oraz męskość. Wkrótce sklepy sprzedawały już ponad 3000 slipek tygodniowo. Były one tak popularne, że w 1948 roku, każdy członek brytyjskiego zespołu olimpijskiego otrzymał w prezencie slipy.
Slipy wkroczyły również do wojska. Po II wojnie światowej slipy firmy "Jockey" pojawiły się w sortach mundurowych piechoty morskiej Stanów Zjednoczonych. Od 1953 roku slipy są stałym wyposażeniem armii brytyjskiej, szczególnie w korpusach żołnierzy służących w warunkach pustynnych. Slipy, chociaż w odpowiedniej kolorystyce, w swoich sortach wojskowych posiadają również armie: francuska, hiszpańska, kanadyjska oraz australijska. W 1958 roku w ogólnym okólniku armii francuskiej ukazał się nakaz noszenia slipek w warunkach polowych. Slipy noszą również polscy żołnierze. Rozporządzenie Ministra Obrony Narodowej z dnia 13 maja 2022 r. w sprawie umundurowania i wyżywienia oraz innych należności wydawanych żołnierzom niebędącym żołnierzami zawodowymi stanowi, iż żołnierze marynarki wojennej noszą slipy granatowe (pozycja 12), pozostali żołnierze noszą slipy w kolorze khaki (pozycja 3).
Nomenklatura.
W Ameryce Północnej „dżokejki” stały się często używanym ogólnym terminem dla męskich slipek. Nazwa "jockey shorts" przyjęła się w Ameryce, choć jest trochę niejednoznaczna, gdyż może oznaczać zarówno majtki z krótkimi nogawkami, jak i bez. Jednak przede wszystkim oznacza te drugie. Czasem (dla pełnej jednoznaczności) używa się określenia "jockey briefs" lub "tighty-whiteys".
W Wielkiej Brytanii, termin „dżokejki” nie przyjął się i slipy są często określane jako "Y-fronts" lub "briefs." Termin "Y-fronts" pochodzi od kroju i kieszonki w kształcie odwróconej litery „Y” z przodu umożliwiającej wyjęcie penisa. Otwór ten może się różnić w zależności od stylu slipek, i w rzeczywistości może nie przypominać kształtem odwróconej litery „Y”. Natomiast słowo "brief(s) –" wywodzi się od majtek z krótkimi nogawkami.
W Australii slipy są określane jako "jocks" (dosłowne tłumaczenie: "luzacy" lub "luźne"), ale nie powinny być mylone z "jockstraps" (czyli paski – dokładniej stosowane przez sportowców), które odkrywają pośladki. Australijczycy zazwyczaj używają słowa "slipy" do bielizny w stylu bikini dla mężczyzn, które nie posiadają otworu Y z przodu, o bardzo skąpym kroju.
We francuskojęzycznej Kanadzie przyjęła się nazwa "bobette", ale we Francji najbardziej popularną nazwą są "Le slip", czyli "slipy".
W Rosji na slipy mówią: "брифы", "слипы", na Ukrainie "бріфи", w Bułgarii "слипове", a w Rumunii "slipurile".
W Polsce slipami określa się wszystkie typy majtek poza bokserkami. Najczęściej używanym typem slipek są bikini. Rzadko zdarzają się slipy pojadające Y-front zwany „muchą”.
Od zakończenia XX wieku "slipami" są nazywane również obcisłe majtki bokserki – mające krótkie nogawki, są wykonane z elastycznego, przyjemnego dla ciała materiału. Jeszcze krótsza wersja takich majtek slipo-bokserek jest nazywana "trunks" (kąpielówki).
Fason slipek.
Szczególnie Stany Zjednoczone, Kanada, Australia czy Japonia przodują w wyznaczaniu ciekawych kierunków wzornictwa. Różne rodzaje slipów, coraz bardziej fantazyjnych i odważnych, nie do końca nawet zdefiniowanych, np. „ochraniaczy na genitalia”, są proponowane nowoczesnemu mężczyźnie. Wszystko po to, aby zaspokoić najróżniejsze gusta i preferencje. A do tego reklama, wykorzystująca młodych, szczupłych, niemal nagich modeli odgrywa nieprzeciętną rolę w kreowaniu wyglądu współczesnego mężczyzny. Takie marki, jak Calvin Klein, 2(x)ist, Andrew Christrian, Udy, C-IN2 i wiele innych stają się prekursorami w zaspokajaniu męskich potrzeb na wygodę, styl i seksapil zawartych w tym niewielkim skrawku materiału.
W designie męskich slipek główną rolę odgrywają dwie sprawy: otwór frontowy oraz wysokość slipek, czyli tzw. stan – wysokość, na której znajduje się guma podtrzymująca slipki.
Slipy służą do okrycia górnej części od uda w górę do pępka (w zależności od projektu). Wyróżniamy więc "low-rise brief" (określane również jako "niski stan"), czyli slipy oszczędne w materiale i sięgające poniżej talii, zakrywające jedynie części intymne ("private parts", żartobliwie zwane również "no-no regions"). Nieco więcej materiału jest przy "mid-rise brief (średnim stanie)", czyli slipkach sięgających do talii ("package" lub "junk"). Najwyższe slipki należą do rodzaju "high-rise brief (wysoki stan)," w którym gumka znajduje się zdecydowanie powyżej talii, niekiedy prawie aż przy pępku ("belly button"). Pomijając niezliczone kolory, faktury i materiały, męskie slipy dzielimy na kilka krojów, biorąc pod uwagę wysokość gumki ("waistband") względem talii ("waistline") oraz ilość materiału przy udzie ("thigh"). W skrócie: rodzaje slipek różnią się dlatego, że niektóre zasłaniają lub odkrywają więcej ciała niż inne.
Ze względu na otwór frontowy slipki dzielimy na takie które takowy posiadają lub nie. Slipy, które posiadają rozporek – to najczęściej klasyczna forma slipów. Slipy bez rozporka – to: bikini, tanga, stringi, jockstrap oraz szorty.
Otwór frontowy to, czyli rozporek (zwany czasem „muchą”, kieszenią lub Y-frontem) – to zakryty otwór w przedniej części ubioru, z nakładanych na siebie ukośnie dwu warstw dzianiny, który pozwala na wygodę w oddawaniu moczu. Istnieje kilka różnych wzorów „muchy” będących w powszechnym użyciu, włączając standardowy otwór pionowy, poziomy, lub może przybierać również postać kangurzej torby ("kangaroo pouch"), "H-fronts" i inne. "Y-fronts", jako swoiste "umbrella term", obejmuje wszystkie warianty, jednak należy pamiętać, jaki kształt ma "the real thing", czyli „autentyk” – "Y-fronts".
Męskie slipy z tzw. Y-frontem, czyli stylowym wycięciem z przodu w kształcie odwróconej litery „Y”, opatentowała firma Cooper’s Inc. z Vermont w 1934 roku. Zostały wprowadzone na rynek pod handlową nazwą Jockey. I to był tak naprawdę przełom w męskiej modzie. Szybko po premierze rynkowej, prawdziwy gentelman kupował bieliznę tylko i wyłącznie posiadającą ten charakterystyczny krój. Marka ta stała się prekursorem męskiej bielizny i jej dobra passa trwa po dzień dzisiejszy. Udoskonaloną wersję slipów z rozporkiem, z nakładanych na siebie ukośnie dwu warstw dzianiny, w kształcie H-fronts opatentowała niemiecka firma Scheisser w 1949 roku.
Slipy w pasie posiadają gumkę utrzymującą je w odpowiedniej pozycji na ciele użytkownika. Może być ona wprowadzona wewnętrznie w dzianinie (czyli tzw. tunelu) lub być wyeksponowana na zewnątrz i posiadać odpowiednie logo producenta.
Na rynku dostępnych jest wiele wzorów, z których każdy posiada swoich zwolenników. Różnią się one między sobą przede wszystkim umiejscowieniem szwów i kształtem kawałków materiału, z których zostały uszyte. Płaskie szwy stosowane obecnie w produkcji "slipek" podkreślają sportowy styl i gwarantują nieograniczony komfort użytkownikowi. W tych szwach (zwanych czasem szwami stykowymi), dwie krawędzie tkaniny, płaskie lub złożone, są ze sobą zetknięte i zszyte ściegiem. Takie szwy mają na celu wykonanie połączenia elementów materiału w szwie, w którym nie chcemy dodawać grubości. Nić lub nici chwytacza muszą być miękkie choć mocne a nitka kryjąca ozdobna i wytrzymała. Dlatego rekomendowany jest szew płaski aby warstwy materiału nie nakładały się na siebie a tylko ze sobą stykały. Szwem płaskim jest ścieg typu zig-zag, ścieg łańcuszkowy lub kryjący (klasa 600). Płaskie szwy nie powodują otarć i zapewniają wygodę podczas aktywności Są jednocześnie elastycznie, rozciągają się wraz z materiałem, nie rozrywają się podczas aktywności fizycznej.
Wielu panów preferuje slipy bezszwowe, uszyte z jednego kawałka materiału, które zapewniają maksymalną wygodę. Nie ma możliwości, aby szew w jakikolwiek sposób uciskał czy powodował dyskomfort. Zaopatrzyć się w podobny model warto zwłaszcza na wypadek podróży czy konieczności długiego noszenia bielizny. Slipy bezszwowe nie będą także odznaczać się w przypadku garniturów czy cienkich, letnich spodni. Modele posiadać mogą przeszycie pionowe, biegnące z przodu co jednak powoduje często uczucie dyskomfortu i rani delikatną skórę. Spotkać można także przeszycie poziome, biegnące w połowie bielizny, tworzące kształt kieszonki. Jest to wygodne rozwiązanie, które pozwala na dokładne przyleganie całości bielizny.
Rodzaje męskich slipek.
Większość rzeczy swojego odpowiednika w nazwie nie ma i ich jedyną poprawną nazwą jest zwrot w języku angielskim.
Slipy klasyczne z rozporkiem.
Slipy klasyczne z rozporkiem (z ang, "briefs" – majtki, slipy, slipki) – to rodzaj majtek z zakrytym otworem w przedniej części ubioru, który pozwala na wygodę w oddawaniu moczu. Slipy te nie posiadają nogawek, zasłaniają ciało od pasa do uda, chroniąc „męskość” oraz osłaniając pośladki i krocze. Z powodzeniem mogą być używane do różnych rodzajów spodni, w tym również do spodni garniturowych. Slipy cieszą się też dużym powodzeniem wśród mężczyzn chcących wyeksponować swoją seksualność, zaś wiele kobiet szczególnie ceni ten rodzaj męskiej bielizny. Istnieje kilka wzorów tych majtek właśnie ze względu na otwór, który może być standardowy umieszczony w pionie ubioru, poziomie, mieć postać odwróconego Y i inne. Slipy mogą różnić się wysokością stanu – wysokość, na której znajduje się guma podtrzymująca. Tradycyjne slipki o wysokim stanie zaczynają się na wysokości pasa. Jeśli ktoś nosi dżinsy lub spodnie nisko skrojone, powinien kupować slipy o obniżonym stanie, niskim lub średnim. Poziom stanu często na opakowaniach lub metce opisany jest w języku angielskim: low rise – niski stan, mid rise – średni stan, regular lub full cut – oznacza wysoki stan. Autorem klasycznych slipów z rozporkiem był inżynier Arthur Kleiber z Chicago, który opatentował je w 1934 roku.
Slipy sportowe.
Slipy sportowe (z ang. "sport briefs" – majtki sportowe, slipy sportowe) – podobne do slipów klasycznych, jednak pozbawione frontalnego otworu. Slipy cechuje prosty krój i jak twierdzi większość mężczyzn wygoda w noszeniu. Można spotkać się z opinią, że idealnie utrzymują one genitalia na miejscu i nie ma możliwości, żeby coś się wysunęło lub wypadło w trakcie ciężkiego dnia pracy. Slipy są wygodne i pasują do garniturów z lejących się materiałów. Nie ma wtedy zagrożenia, że przy siadaniu odciśnie się na nich zarys bokserek. Obecnie wiele marek pracuje nad tym, aby ten krój odpowiednio unosił i eksponował „męskość”.
Slipy magic pocket.
Slipy magic pocket (z ang. "magic pocket briefs" – dosłownie → slipy z magiczną kieszonką) – nowa linia męskiej bielizny, posiadająca specjalną kieszonkę o wymownej nazwie Magic Pocket, w której można „schować i wyeksponować” męskie genitalia, w celu optycznego powiększenia męskiego przyrodzenia. Panowie mogą z niej skorzystać kiedy chcą. Slipy raz działają, jako wypełniacz, raz jako zwykła bielizna. Motywacją do stworzenia tej linii była teza, że "kobiety mają swój push-up, więc czemu by go nie zrobić też dla mężczyzn".
Slipy AngleFit.
Slipy AngleFit (z ang. "anglefit briefs" – dosłownie → slipy modelujące) są to slipy modelujące, które wyposażono w biegnący między pośladkami ściągacz w kształcie litery Y. Nadaje on pośladkom jędrny wygląd. Sflaczałe mięśnie pośladków modeluje tak, jakby należały do bywalca siłowni. Produkuje się je w trzech wariantach: slim, average i full. Tajemnica tych slipów tkwi w tym, że każdy z trzech modeli ściąga ciało pod nieco innym kątem, więc użytkownik będzie dysponował niemalże majtkami szytymi na wymiar.
Slipy typu bikini.
Bikini – (wyraz nieprzekładalny) zwane też figami (stąd też często mylone ze slipami sportowymi lub klasycznymi) – to skąpe majtki męskie okrywające tylko intymne części ciała (genitalia i częściowo pośladki). Spodenki te można określić jako połączenie slipów ze stringami, aczkolwiek na pewno to określenie nie jest do końca prawidłowe. Inaczej można by je opisać tak: z przodu wyglądają jak stringi (duże wycięcia na udach, całkowite zakrycie jedynie genitaliów), natomiast na pośladkach wyglądają jak normalne slipki. Bikini są jednak bardziej wycięte i odsłaniają większą niż klasyczne slipy część uda. Nie posiadają rozporka. Pasek w talii jest bardziej wąski niż slipach, osadzony co najmniej 3 cale poniżej pępka. Slipy dość rzadko spotykane, nadające się przede wszystkim do opalania ud lub ewentualnie do uprawiania różnego rodzaju sportów, gdyż podobnie jak slipy klasyczne bardzo dobrze przylegają do skóry. Męskie bikini istnieją w kilku wariantach, z których każdy nieznacznie różni się od następnego. Pełne – czyli mocno zabudowane, które zasłaniają prawie całe pośladki, rio – z wysokim stanem i mocno wycięte na udach. Jedną z odmian slipów bikini są slipy startowe kulturystów ("posingslips"). Tutaj wymiary dokładnie określa Federacja IFBBF (International Federation of BodyBuilding &amp; Fitness). Slipy takie nie mogą mieć mniej niż 1,5 cm w tali i powinny zakrywać pośladki. Powinny być dopasane do anatomii ciała zawodnika. Za ojca męskich bikini uważa się greckiego projektanta Nikolaosa Apostolopoulosa, który w 1982 roku zaprojektował takie slipy w kolorze czarnym i czerwonym.
Slipy typu tanga.
Tanga (z port. "tanga" – skąpe bikini, małe bikini) – to skąpe majtki posiadające szeroką gumkę, podobnie jak w przypadku bikini okrywają tylko intymne części ciała. Konstrukcja majtek tanga jest bardzo prosta. Składają się one z dwóch trójkątnych kawałków materiału – jeden zasłania przednie części intymne, a drugi pośladki. Oba kawałki podtrzymywane są przez wąski pas elastyczny. Pomysł utworzenia pierwszych majtek tanga i nazwania ich w ten sposób pojawił się stosunkowo niedawno. Pierwsze egzemplarze pojawiły się w 1986 roku na plażach brazylijskich i wzorowane były na majtkach ze stroju V-Kini. Późniejsze majtki tanga wykonywane były przede wszystkim w Stanach Zjednoczonych. Przyczyną powstania slipek tanga było odejście od tradycyjnych majtek obniżających linię talii od lat 50. XX w. oraz wycięcie jak najgłębiej części materiału zasłaniającej uda. Majtki tanga pojawiły się nawet w najpopularniejszym magazynie dotyczącym bielizny – "Sports Illustrated". W nieco późniejszym czasie (tj. w połowie lat 90. XX wieku) majtki tanga noszone były jako cześć stroju fitness. Spełniały się one w tej roli znakomicie. Dzisiejsze męskie tanga są z kolei bardzo frywolne. Zdecydowanie bardziej preferowane są one przez mężczyzn aktywnych i odważnych. Spotykamy trzy najpopularniejsze rodzaje męskich majtek tanga: 1) tradycyjne tanga w stylu damskim, 2) nieco więcej zakrywające uda tanga, przypominające wycięte slipy, 3) tanga w wersji erotycznej, często używane przez fetyszystów i homoseksualistów.
Slipy typu stringi.
Stringi (z ang. "string" – sznurek) – określane również jako Thong (z ang. "thong" – pasek, rzemień) – rodzaj majtek, których tylną część stanowi wąski pasek materiału, niekiedy zbliżony grubością do sznurka (stąd nazwa), chowający się między pośladkami. Są to slipy, w których do absolutnego minimum ograniczono ilość materiału. Stringi noszone są przede wszystkim ze względów estetycznych – aby uniknąć widocznych szwów zwykłej bielizny. Ten rodzaj bielizny męskiej bywa traktowany jako nieco kontrowersyjny, jednak są mężczyźni, którzy decydują, by mieć w swojej szafie również takie modele bielizny. Przede wszystkim stringi męskie przeznaczone są dla mężczyzn "odważnych i pewnych siebie, którzy nie boją się bawić konwencjami i lubią kusić swoje partnerki". Podobnie jak stringi damskie, tak również ich męski odpowiednik posiada z tyłu jedynie wąski pasek materiału, który odsłania pośladki. Stringi raczej nie nadają się jako bielizna typowo użytkowa, jednak mogą sprawdzić się jako bielizna erotyczna, podkreślając atrakcyjność ciała, pobudzając wyobraźnię oraz pomagając w opaleniu zazwyczaj trudno dostępnych miejsc. Istnieje kilka typów tej bielizny, różniących się wykończeniem tylnej części (G-string, T-string, V-string) lub brakiem pasa łączącego elementy (C-string), a także przeznaczeniem – stringi jako bielizna noszona na co dzień oraz stringi kąpielówki. G-stringi to takie, które z przodu wykonane są w całości z materiału, zaś na pośladkach mają nitkę z dzianiny. Stringi italian charakteryzuje bardzo wysoki stan, sięgający ponad biodra – to prawdopodobnie jeden z najbardziej zasłoniętych rodzajów stringów. Obok nich znajdziemy bowiem stringi typu brasilian – o bardzo wysokim stanie, ale szerokie po bokach. "Stringi spaghetti" to takie, których boki stanowią cienkie tasiemki (tzw. makarony),z kolei szortostringi to – jak sama nazwa wskazuje, połączanie szortów i stringów. Z przodu wyglądają jak szorty, w konstrukcji tylnej zastosowano wąski pasek dzianiny, charakterystyczny dla stringów. Rywalizujące o miano najbardziej seksowych majtek stringi uznawane są za majtki bardzo skąpe. O dziwo możliwe jest jednak stworzenie slipów zasłaniających jeszcze mniej niż klasyczne stringi – mikro stringi. Majtki te są nowoczesne, ale praktycznie nic nie zasłaniają.
Początkowo kuse majteczki nie cieszyły się popularnością wśród dziewcząt, za to zrobiły pewną karierę w męskim przemyśle erotycznym i pornograficznym. Po II wojnie światowej Bob Mizer zaczął wydawać czasopisma o kulturystyce, choć tak naprawdę były to magazyny przeznaczone dla gejów. Jako że amerykańskie prawo zabraniało pokazywania w prasie nagich mężczyzn, to Mizer ubierał swoich modeli w stringi. Prawdziwy sukces przyszedł dopiero w 1974 roku. Wtedy to kontrowersyjny projektant Rudi Gernreich pokazał projekt męskiego bikini ze stringami. Z niewiadomych powodów model ten najbardziej spodobał się w Brazylii, gdzie stał się nieodłącznym elementem krajobrazu plażowego. Musiało minąć kilka lat, nim europejskie firmy wprowadziły stringi do sklepów z bielizną. Dziś w sprzedaży można znaleźć majtki jeszcze mniejsze – "C-string", które są kawałkiem usztywnionego materiału w kształcie litery C, który utrzymuje się na odpowiednim miejscu, niewymagając użycia sznureczków. Pierwsze męskie stringi sprzedano w Londynie w czerwcu 1980 roku w domu towarowym Mark &amp; Spencer. Neil Ainsworth manager z M&amp;S stwierdził: „wprowadziliśmy ten produkt pod hasłem "coś na – weekend"”.
Slipy typu jockstrap.
Jockstrap (z ang. "jock strap" – pasek dla mięśniaka, wulg. pasek na penisa lub kutaśny pasek) – męskie slipy których tylną część tworzą jedynie dwa paski. wychodzące z części głównej – paska na talii. Oplatają one pośladki, pozostawiając jednocześnie odkrytą dużą część ciała Z przodu zaś składa się z worka przymocowanego tasiemkami do opaski otaczającej biodra. Majtki bardzo ściśle przylegające do skóry, doskonale nadające się do uprawiania sportów ruchowych oraz do leczenia pooperacyjnego męskich narządów rozrodczych ze względu na łatwy dostęp do genitaliów bez konieczności zdejmowania całych majtek. Są jedną z pierwszych odmian majtek znaną co najmniej od drugiej połowy XIX w. Początki jockstrapów nie są aż tak efektowne, jak aktualnie oferowane modele. Historia jocksów rozpoczęła się w świecie sportu. Pierwsze modele stworzono około 1874 roku przez CF Bennetta z chicagowskiej firmy sportowej Sharp &amp; Smith, aby zapewnić komfort i wsparcie dla rowerzystów. Najprawdopodobniej wzorował się na wzorach stożonych przez lekkoatletę Parvo Nakachekera z Finlandii. Nakacheker poświęcił wiele czasu na studiowaniu czystej anatomii i szczególnych potrzeb zawodników w zakresie bielizny. Suspensorium chroniło genitalia rowerzystów, poruszających się po brukowanych uliczkach Bostonu. W 1897 roku Bennett stworzył firmę Bike Web Company (przekształcona później w Bike Company), która opatentowała suspensorium pod nazwą Jockstrap. Co ciekawe, jedna z wersji jockstrap, którą sprzedawała w 1900 roku firma "Heidelberg Electric Belt", podobno obniżała napięcie seksualne. Twierdzono również, że jest to lekarstwo na impotencję, zaburzenia czynności nerek, bezsenność i wiele innych męskich dolegliwości. Roszczenia do patentu Bennetta zgłosiła kanadyjska firma "Guelph Elastic" – przedsiębiorstwo pończosznicze z Guelph w Ontario. Firma ta opracowała swój własny jockstrap i opatentowała go w 1927 roku. Autorem tego pomysłu był Joe Cartledge, chociaż podejrzewa się o to jednego z jego dwóch synów – Jacka. Cartledge swój wynalazek nazwał "Jock". Mniej więcej w tym samym okresie ochraniacze z wkładką zaczęli stosować hokeiści, gracze futbolu amerykańskiego, bokserzy i zapaśnicy. Jedną z wersji "Jockstrap" była usztywniona opaska na biodra, zapinana na metalową sprzączkę z dopinanym na guziki woreczkiem – używane pod mundury wojskowe kawalerzystów i do uprawiania sportów konnych. Widać zatem, iż niegdyś ich przeznaczenie było nieco inne niż obecnie, aczkolwiek nadal uznaje się je za majtki pro-sportowe. Występują jednak po wieloma niepopularnymi nazwami handlowymi, a najbardziej znaną i powszechną spośród nich jest suspensorium (łac. "suspensus" – zawieszony). Historycznie – część zbroi rycerzy ochraniająca męskie genitalia, łatwa do zdjęcia w celu wykonania czynności fizjologicznych. Obecnie suspensorium jest pasem elastycznym, ochraniającym sportowców przez uszkodzeniem jąder, penisa lub ciała. Nazywany jest także przepaską mosznową, a składa się z ochraniacza przymocowanego taśmą do opaski otaczającej w bardzo ścisły sposób biodra.
Szorty.
Szorty (z ang. "shorts" – szorty) zwane również jako Trunks (z tego powodu często mylone z bokserkami), znane też jako krótkie bokserki lub hipsterki – to obecnie jeden z najbardziej popularnych rodzajów męskiej bielizny. Są to slipy typu biodrówki, nazywane inaczej majtkami hipster. Nazwa wzięła się stąd, że majtki tego typu zasłaniają praktycznie całe biodra. Niektóre modele (bardzo szerokie po bokach) przypominają poziomy pas na biodra, ale istnieją też takie, które mają minimalne wzniesienie nad miejscami intymnymi. Niektóre biodrówki mają obniżony stan, inne nieco wyższy. Posiadają charakterystyczne dla bokserek krótkie nogawki oraz przestrzenny klin. Nie są one jednak tak luźne jak bokserki klasyczne – materiał ściśle przylega tu do ciała, zapewniając ciepło oraz stabilizację podobną do slipek. Występują w dwóch wersjach: z otworem frontalnym i bez niego. Krótkie bokserki najczęściej wykonane są z elastycznych materiałów, które odpowiednio dopasowują się do ciała i gwarantują wysoki poziom komfortu. Innym atutem szorów jest to, że nie odznaczają się na spodniach, można więc je zakładać nawet do garnituru. Dodatkowo, bokserki mini świetnie podkreślają męskie atuty. Autorem męskich szortów jest John Varvalos projektant z zespołu Calvina Kleina. W połowie lat 80. XX w. zaprojektował słynne obcisłe szorty z elastycznym paskiem, na którym znalazło się nazwisko logo CK.
Boxer brief.
Bokserko-slipy (z ang. "boxer briefs" – dosłownie → slipy bokserskie, bokserko-slipy, krótkie bokserki) – majtki wbrew pozorom dość często spotykane. Jak sama nazwa wskazuje są połączeniem obcisłych slipów z luźnymi bokserkami. Wyglądają one jak bokserki, ale są krótsze od boxer-briefs, ale dłuższe niż slipy. Posiadają dość krótkie nogawki, ściśle przylegając do ciała oraz frontowy otwór. Zazwyczaj posiadają dość szeroki pasek opasający talię. Nadają się one doskonale do uprawiania różnego rodzaju sportów, szczególnie w chłodniejsze dni, gdyż zakrywają dużą część ciała grubym materiałem i dodatkowo bardzo ściśle przylegają do ciała. Jest to model, który pozwala na wiele luzu. Jednak najlepiej sprawdzą się do spania. Posiadają przedni otwór (rozporek) podobnie jak slipy klasyczne. Ze względu na rozporek występują w różnych wersjach: Y-front. H-front, "kangaroo pouch," lub zwykły rozporek zapinany na guziczki. Wkładanie ich do obcisłych spodni czy garniturów jest mało praktyczne. Luźny materiał będzie się rolował w nogawkach i przez cały dzień może nam towarzyszyć uczucie dyskomfortu.
Kolorystyka slipek.
W latach powojennych znacząco zrewolucjonizowano park maszynowy oraz technologię wytwarzania tkanin, z których szyto bieliznę oraz technikę produkcji bielizny, dając tym samym dużo większą wydajność, precyzję wykończenia, jakość i wzornictwo. Niemniej w zakresie slipek wciąż produkowano je wyłącznie w kolorze białym. Zmienił to dopiero Grecki projektant Nikolaos Apostolopoulos, który w 1982 roku zaprojektował skąpe majtki dla mężczyzn w dotychczas niewyobrażalnym kolorze – czarnym i czerwonym. W efekcie producenci męskiej bielizny zaczęli kłaść coraz większy akcent na design, styl, kolorystykę, a ostatecznie na promocję samych marek bielizny. Wciąż ulepszane technologicznie, materiałowo oraz zróżnicowane kolorystycznie slipy sprzedawały się coraz lepiej, a wypierając z męskich szaf białą bieliznę. Była to rewolucja, zważywszy na to, iż w tamtym czasie nie wyobrażano sobie mężczyzny ubranego inaczej jak w tylko i wyłącznie białe slipy. Jednokolorowe slipy szybko zdobyły rynek. Zauważyły to znane marki i np. Calvin Klein wprowadził do swojego asortymentu również slipy o kolorze granatowym, czarnym i czerwonym.
Kolorowe, wzorzyste slipy wprowadzono na rynek w 2004 roku. Jak powiedziała Rebecca Wilkinson „…"można powiedzieć, każdy może nosić kolorowe slipy pod warunkiem że będą one białe lub czarne"”. Była to aluzja do słynnych słów Henry’ego Forda dotyczącego koloru samochodu T, którego produkowały jego fabryki. Wynikało to głównie ze starego przyzwyczajenia płci męskiej do podstawowych kolorów i pewne tabu, którym objęte jest dbanie przez mężczyzn o tę część garderoby. Pewnie wynika to w dużej mierze także z tego, że w tradycyjnych sklepach ciekawej, kolorowej męskiej bielizny po prostu nie było. Nie mówiąc już o wyborze spośród wielu modeli i krojów. Kolorowa bielizna męska „z ikrą” kojarzyła się z czymś, co przystoi nosić tylko gejom – ewentualnie metroseksualnym narcyzom. „Prawdziwy facet” nie dba o tak przyziemne sprawy. Nawet w wielkich sieciówkach typu H&amp;M pomiędzy regałami z kolorowymi bokserkami buszują zazwyczaj kobiety – klienci płci męskiej zapuszczają się co najwyżej w rejony skarpetek. Ten stan rzeczy zmieniła firma Gonch Gonch z Kanady.
Marka mody Ginch Gonch została stworzona przez Jasona Sutherlanda w 2003 roku w Vancouver, w Kanadzie, jako „funderwear”, w proteście przeciwko nudnej, bezbarwnej, czarnej i białej bieliźnie akceptowanej przez większość mężczyzn. Cała filozofia Ginch Gonch: „Żyć jak dziecko” – była głównym hasłem promującym bieliznę tej firmy. Skierowana była głównie do młodych aktywnych mężczyzn. Kontrowersyjna, podsycona hetero i homoseksualizmem kampania reklamowa przyniosła efekty. Po pierwsze poprzez swoją bezczelną kampanię marketingową Ginch Gonch uzyskał miano „bachora” przemysłu, a to przyczyniło się do rozpoznawalności marki. Po drugie firma stała się jednym z najszybciej wschodzących marek na rynku międzynarodowym i przebojem wdarła się do „męskiej garderoby”. Po trzecie odniosła sukces ponieważ z powodzeniem połączono humor i seksualność z zabawą, modą i wzornictwem. Wprowadzono całkowicie nowy styl w branży bieliźniarskiej poprzez niekonwencjonalny sposób „kolorowania” męskiej bielizny. „Ginch Gonch zawsze chodziło o zabawę,” potwierdził to w wywiadzie Jason Sutherland z jego nowej siedzibie biura w Montrealu. „Zdobyliśmy serca i krocza milionów na całym świecie”. Firma wprowadziła na rynek majtki: różowe, pomarańczowe, jaskrawo żółte, z różnymi zabawnymi nadrukami przedstawiającymi np. wóz strażacki, koparkę, londyńskiego Big-Bena. Od tej pory także inni producenci bielizny zaczęli wprowadzać kolorowe wzornictwo slipek męskich. Obecnie wzornictwo tego produktu jest bardzo bogate.
Tkaniny używane do produkcji slipek.
Tkaniny wykorzystania do produkcji slipów powinny stanowić jednym z najważniejszych kryteriów podczas wyboru bielizny, gdyż to one w dużej mierze decydują o komforcie i wygodzie podczas noszenia. Materiały decydują o jakości slipek i o tym, czy spełni ona swoją funkcję. Slipki są istotnym czynnikiem naszej higieny. Odpowiednio dobrane mogą pomagać nam dbać o zdrowie, natomiast źle dobrane mogą wpływać na nie negatywnie. Oprócz fasonu bardzo istotną informacją dla nas powinno być z jakiego materiału jest wykonana. O jakości slipek świadczy długość i delikatność włókien, jakie zostały wykorzystane do jej produkcji.
Skład surowcowy z którego wykonana jest tkanina podany jest w procentach. Najlepiej trzymać się zasady kupowania bielizny tylko z naturalnych materiałów. Wtedy mamy gwarancje, że nasze slipki pozywają skórze oddychać. Jest to szczególnie ważne ze względu na infekcje grzybicze czy bakteryjne.
Slipki produkowane są z dwóch rodzajów materiałów – naturalnych i syntetycznych. Dawniej materiały syntetyczne były mało popularne, szerokie zastosowanie znalazły w chwili, w której okazało się, że slipki są nie tylko funkcjonalne, ale również modne.
Tkaniny syntetyczne nie są polecane jako materiał do noszenia jako slipy, gdyż najczęściej nie przepuszczają powietrza i zatrzymują wilgoć. Powinno się unikać kupowania slipek, które mają na metce głównie: nylon, akryl, poliester czy poliamid. Tutaj jest kilka wyjątków, jak nowoczesna microfibra, która jest tak stworzona, aby mieć właściwości zbliżone do naturalnych, ale też udoskonalone. Również nowoczesne tkaniny użyte do produkcji bielizny sportowej są bezpieczne. Mimo wszystko nie poleca się noszenia ich na co dzień, dla osób o delikatnej i wrażliwej skórze. Ważne jest również jaką teksturę mają takie majteczki – lepiej wybierać takie jak siateczka mesh. One z pewnością będą przewiewne. Unikajmy jednak wszelkich tkanin syntetycznych o splocie satynowym, gdyż praktycznie nie przepuszcza on powietrza. Tkaniny syntetyczne nie są tak miłe w dotyku jak naturalne i często się elektryzują. Ich zaletą jest to, że nie zmieniają kształtu pod wpływem ciepła.
Bawełna.
Bawełna jest najbardziej znanym naturalnym włóknem wykorzystywanym do produkcji slipów. Najdoskonalsza tkanina bawełniana jest otrzymywana w wyniku czesania bawełny – powstaje w ten sposób bawełna czesana i superczesana, która jest niezwykle delikatna dla skóry. Tkaniny bawełniane są przewiewne i lekkie, doskonale wchłaniają wilgoć i pozwalają skórze oddychać. Elastyczność materiału można zwiększyć poprzez proces merceryzacji – bawełna merceryzowana staje się delikatniejsza i gładsza. Właściwości cieplno-izolacyjne bawełny są najlepsze ze wszystkich włókien oprócz wełny. W zależności dziania lub tkania, może być elastyczna (np. Rib, satin, czy niektóre single jersey). Znowu gniecenie dotyczy w głównej mierze tkanin, a nie dzianin, choć są już sposoby obróbki bawełny stosowane przy produkcji męskich koszul, które zapobiegają gnieceniu. Dobrze się farbuje i wybiela a tak w ogóle to wybielanie jest konieczne przed farbowaniem, naturalna bawełna ma kolor kawy z mlekiem (dużą porcją mleka), w przeciwieństwie na przykład do polyamidu, który jest przeźroczysty. Bawełna łatwo żółknie, od światła, od użytkowania i o ile czystą bawełnę można wybielić, to tej w mieszankach już nie, nie wybielimy też włókien sztucznych. Ma doskonałe właściwości higroskopijne. Czysta bawełna nadaje się do spania, ale kiepsko na bieliznę, nawet bawełniane slipy, zazwyczaj mają w środku wzmocnienie, drugą warstwę sztuczną w kroku majtek, to najzdrowsze i najbardziej higieniczne z możliwych rozwiązań.
Jedwab.
Jedwab – jest jednym z najbardziej pożądanych materiałów i najdroższych. Wytwarzana z przędzy jedwabnika, jest lekka, oddychająca i delikatna. Nadaje się do produkcji bielizny, gdyż nawet w upały pozostaje chłodna, ciało się w niej mniej poci. Jedwab posiada charakterystyczną, rozpoznawalną od pierwszego dotyku strukturę tkaniny. Jest lekki i przewiewny. Jedwab może przyjąć dużo wilgoci, pozostawiając wrażenie suchości. Charakteryzuje się wysokim stopniem absorpcji wilgoci. Światło słoneczne odbarwia go po dłuższej ekspozycji. W sprzedaży jest również dostępna tzw. Peace silk – jedwab pokoju, przy którego produkcji nie ucierpiało żadne zwierzę.
Wełna.
Wełna – kolejna tkanina pochodzenia zwierzęcego. Ma dobre właściwości termoregulacyjne, oraz pochłania wilgoć, pozostawiając skórę suchą. W tak delikatnym wyrobie jakim jest bielizna rzadko wykorzystywana, szczególnie w produkcji majtek.
Len.
Len – jest oddychający, wspomaga termoregulacje i pozostaje chłodny. Minusem jest to, że nie jest zbyt miękki i mnie się, z tego powodu bielizna jest z niego wykonywana niezwykle rzadko.
Włókno bambusowe.
Coraz częściej w produkcji slipów znajduje zastosowanie włókno bambusowe – naturalne, delikatne i rozciągliwe. Odprowadza wilgoć na zewnątrz, a skóra pozostaje sucha. Ma również właściwości antybakteryjne. Tkaniny bambusowe są lekkie i oddychające.
Wiskoza.
Wiskoza to delikatne włókno celulozowe, miękkie, delikatne i elastyczne, które nie ulega odkształceniom. Na bazie wiskozy produkowany jest także modal wraz z micromodalem – delikatny, przyjazny dla skóry materiał, miękki i niezwykle odporny. W dodatku modal do 50% lepiej, niż bawełna pochłania wilgoć, przez co skóra pozostaje sucha. Doskonale sprawdza się w produkcji slipów sportowych. Wiskoza ma właściwości chłodzące, nawet w dotyku jest zimna. Doskonale pochłania wilgoć, ale nie izoluje dlatego dobrze sprawdza się latem i w ciepłym klimacie. Właściwości higieniczne i antyseptyczne świetne, z czasem używania wiskoza może zacząć brzydko pachnieć, dotyczy to przede wszystkim odzieży i bielizny sportowej, w którą regularnie i obficie będziemy się pocić, zauważymy, że zapachu nie da się już „wyprać” po jakimś czasie i po prostu, trzeba wymienić odzie.
Elastan.
Sprawdzają się tkaniny syntetyczne, które wpływają na komfort, elastyczność, pomagają modelować sylwetkę. Przełomem pod tym względem okazał się elastan, który od kilkudziesięciu lat jest udoskonalany i nadal znajduje szerokie zastosowanie w produkcji slipek. Niezwykle elastyczny sprawia, że slipki się nie odkształcają, zachowują swój pierwotny kształt. Elastan bardzo często łączony jest z naturalnymi tkaninami, na przykład z bawełną. Jej mała domieszka wystarczy, aby nadać tkaninie niezwykłej subtelności. Im większa zawartość elastanu, tym większa „uciągliwość” materiału, ale do pewnego stopnia, zbyt dużo elastanu, to materiał guma lub na przykład obciskające rajstopy itp, więc przestaje się aż tak dobrze rozciągać. Do tego ogólny skład procentowy materiału, nie tylko elastan wpływa na jego rozciągliwość, po kolejne sposób dziania lub tkania. W zależności czy mamy do czynienia z single jersey, czy interlockiem, czy ribem czy różnymi typami meshu (najczęściej używane dzianiny w produkcji bielizny) czy też różnymi typami tkanin, jak canvas, batyst (cienki canvas), jaquard czy też satin, różnie będzie taki materiał pracował.
Nylon.
Polyamid (nylon) to oddychająca, niezwykle lekka dzianina, przepuszczająca wilgoć.Także, podobnie jak elastan, łączona z innymi materiałami. Włókna poliamidowe również się rozciągają, stąd nie tylko elastan jest „winny” rozciągliwym obwodom. Również bardzo dobrze się barwi, stąd możliwość otrzymania żywych i nasyconych kolorów w strojach kąpielowych, a wybarwiony ma dużą odporność na blaknięcie. Można go trwale „pognieść” lub splisować. Jest bardzo odporny na bakterie i grzyby, stąd zastosowanie do odzieży sportowej, strojów kąpielowych i skarpet. Ma pewne właściwości higroskopijne, aczkolwiek gorsze od włókien naturalnych, a przede wszystkim bawełny.
Poliester.
Poliester jest wytrzymały, elastyczny i nie odkształca się (odpowiednio i trafnie dobrane dodatki innych włókien powodują, że slipki sportowe niektórych marek spełniają swoje zadanie celująco). Slipki sportowe najlepiej sprawdzają się przy użyciu poliamidu, a zwłaszcza mikrofibry, a także modalu i bawełny. Jedyną niezwykle popularną formą stosowania poliestru są satyny, zarówno czysto poliestrowe, jak i z domieszką elastanu, często piękne i dobre jakościowo, tak, że prawie mogą imitować satynę jedwabną, choć można znaleźć też satynę, która aż trzeszczy w dotyku. Nazwa „Modal” nadana jest przez firmę Lenzing, ale zastrzeżoną nazwą jest Lenzing Modal,ta sama firma produkuje również inne opatentowane wiskozy Lyocell i Tencel. Kolejną kombinacją polyestru i polyamidu jest mikrofibra (mikorfaza), bardzo często wykorzystywana w produkcji szortów. Mikrofibra to splot bardzo cienkich mikrowłókien uzyskanych w przy użyciu najnowocześniejszych technologii. Otrzymane włókna są nawet 10 razy cieńsze niż włókna jedwabiu, a nawet 30 razy cieńsze niż włókna bawełniane.
Rozmiar slipek.
Bielizna musi dokładnie odpowiadać noszonemu rozmiarowi. Najlepsze slipy i węższe bokserki powinny dobrze opinać ciało, dokładnie przylegając do pośladków, jednocześnie nie ściskając i nie powodując uczucia niedopasowania. Po ściągnięciu bielizny nie powinny być widoczne żadne ślady i odgniecenia. Zbyt mały rozmiar bielizny, poza tym ze wygląda nieestetycznie, powodować może ucisk części intymnych, co w najgorszym przypadku może oddziaływać na zdrowie. Jeśli gumka wpina się w ciało, tworząc węższy rowek, bielizna została źle dobrana. Złe slipy, zwłaszcza latem, powodować mogą obtarcia i odparzenia.
Wady i zalety slipek.
Slipy mają wiele zalet. Jednym z nich jest dopasowanie do ciała. To ważny czynnik, który na dłuższą metę może decydować o praktycznej przydatności slipów. Zbyt ciasne slipy mogą być równie niekomfortowe, co za luźne. A nawet jeszcze mniej ze względu na przykry ścisk w okolicach pasa. Taka sytuacja wzmaga nacisk na właściwe dopasowanie bielizny do potrzeb jej użytkownika. Im lepsze dopasowanie, tym komfort noszenia wyższy, a tym samym lepsze samopoczucie noszącego. Chodzi przede wszystkim o to, żeby slipy nie opinały za ciasno pasa. Taka sytuacja mogłaby prowadzić bowiem do dyskomfortu w okolicy dolnych partii jelit.
Ważnym aspektem dopasowania slipów do kształtu ciała jest także ich ogólny luz w kroczu. Wiadomo, że tego rodzaju bielizna jest znacznie ciaśniejsza niż popularne bokserki, z tego względu wymaga większej uwagi przy wyborze. Warto tak odmierzyć wielkość slipów, żeby zachować choć minimum swobody. Nie za dużo jednak, bo wówczas slipki zamienią się w takież bokserki.
Na płodność mężczyzn, jak się okazuje, wpływa też w znaczący sposób rodzaj noszonej przez nich bielizny. Eksperci twierdzą, że najbardziej korzystne w tym przypadku są bokserki, ale luźne (bo w sklepach dostępne są też bokserki obcisłe). Natomiast panowie, którzy chcą zostać w przyszłości ojcami, powinni, przynajmniej na jakiś czas, zrezygnować z noszenia slipów. Bowiem slipy, jak i wszelka obcisła męska bielizna, do tego syntetyczna, może się także w znacznym stopniu przyczynić do bezpłodności. Wywołuje bowiem wysoką temperaturę, a to zaburza spermatogenezę – dojrzewanie plemników, Krój slipek i przymuszona pozycja doprowadza również do uciśnięcia worka mosznowego. Jednakże co do ujemnego wpływu noszenia slipek nauka nie jest jednoznaczna. Nie wszystkie badania potwierdzają zaburzenia spermatogenezy. W październiku 1998 roku, badania takie przeprowadziła jedna z amerykańskich klinik urologicznych. Wyniki tych badań ogłoszono w "Journal of Urology". Uczeni doszli do wniosku, że noszenie slipek nie ma istotnego wpływu na spermatogenezę. Mimo tego nadal wielu mężczyzn za bardziej „ekologiczne” uważa bokserki. Są luźniejsze, może niezbyt atrakcyjne, ale mają lepsze parametry biologiczne. Są i tacy, którym slipy kojarzą się bardziej z chłopcem, niż z mężczyzną

</doc>
<doc id="874836" url="https://pl.wikipedia.org/wiki?curid=874836" title="Miej wątpliwość">
Miej wątpliwość

Miej wątpliwość – singel promujący płytę Łony i Webbera – "Absurd i nonsens". Wydawnictwo ukazało się 26 stycznia 2007 roku nakładem wytwórni muzycznej Asfalt Records.

</doc>
<doc id="874837" url="https://pl.wikipedia.org/wiki?curid=874837" title="Nic dziwnego">
Nic dziwnego

Nic dziwnego – album Łony, wydany w 2004 roku przez Asfalt Records. Płytę promowały klipy "Rozmowy z cutem" oraz "Nie ufajcie Jarząbkowi". Reedycja ukazała się w 2011 roku.
Nagrania dotarły do 12. miejsca zestawienia OLiS. 
Spis utworów.
Opracowano na podstawie materiału źródłowego.

</doc>
<doc id="874838" url="https://pl.wikipedia.org/wiki?curid=874838" title="Koniec żartów">
Koniec żartów

Koniec żartów – pierwszy album szczecińskiego rapera Łony, wydany w 2001 roku przez Asfalt Records. Płytę promują klipy „Rozmowa” oraz „Hiphop Non Stop”. Album jest w całości wyprodukowany przez producenta Webbera.
Pochodzący z albumu utwór pt. „Rozmowa” znalazł się na 72. miejscu listy „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="874839" url="https://pl.wikipedia.org/wiki?curid=874839" title="Mold (Walia)">
Mold (Walia)

Mold (wal. "Yr Wyddgrug") – miasto w Wielkiej Brytanii, w północno-wschodniej Walii. Ośrodek administracyjny hrabstwa Flintshire. Według spisu ludności z 2001 roku, Mold liczy 9568 mieszkańców, co czyni go trzecim pod względem wielkości miastem w hrabstwie.

</doc>
<doc id="874841" url="https://pl.wikipedia.org/wiki?curid=874841" title="BMW N54">
BMW N54

BMW N54 - to 6-cylindrowy rzędowy silnik benzynowy produkowany przez BMW z układem "Twin Turbo" i bezpośrednim wtryskiem paliwa "(High Precision Injection)"

</doc>
<doc id="874845" url="https://pl.wikipedia.org/wiki?curid=874845" title="Biskupstwo kijowskie">
Biskupstwo kijowskie



</doc>
<doc id="874846" url="https://pl.wikipedia.org/wiki?curid=874846" title="Jak-50">
Jak-50



</doc>
<doc id="874847" url="https://pl.wikipedia.org/wiki?curid=874847" title="BMW H1">
BMW H1



</doc>
<doc id="874852" url="https://pl.wikipedia.org/wiki?curid=874852" title="St. Julians">
St. Julians



</doc>
<doc id="874858" url="https://pl.wikipedia.org/wiki?curid=874858" title="St. Julian’s">
St. Julian’s

St. Julian’s (malt. "San Ġiljan") – jedna z jednostek administracyjnych na Malcie, zamieszkana przez ok. 14 000 osób. 
Geografia.
St. Julian’s leży nad czterema zatokami: Balluta Bay, St. George's Bay, St. Julian's Bay i Spinola Bay
Historia.
St. Julian’s było pierwotnie niewielką osadą rybacką. Od lat 30. XX w. następował jednak zwiększony napływ ludności, co przyczyniło się do zmiany charakteru St. Julian’s. Obecnie miejscowość ma typowo miejski charakter ze zwartą zabudową. Wciąż znajduje się tu jednak niewielka przystań, a zatoka Spinola Bay znana jest jako miejsce licznie cumujących tu łodzi rybackich. 
Zabytki i atrakcje turystyczne.
Do ważniejszych zabytków i atrakcji turystycznych należą m.in.:
Najsłynniejszą dzielnicą St. Julian’s jest Paceville, znana z wielu barów, dyskotek i restauracji, dzięki czemu jest to główny ośrodek życia nocnego wyspy. 
Sport.
W miejscowości funkcjonuje klub piłkarski Melita FC. Powstał w 1933 roku. Obecnie gra w , trzeciej w hierarchii ligowej. Klub zdobył Puchar Malty w 1939 roku oraz był finalistą w 1940. W 1939 roku zdobył również wicemistrzostwo Malty.
Funkcjonują tutaj również kluby piłki wodnej (waterpolo): (założony w 1929 roku) oraz (założony w 1949 roku).

</doc>
<doc id="874859" url="https://pl.wikipedia.org/wiki?curid=874859" title="San Ġiljan">
San Ġiljan



</doc>
<doc id="874860" url="https://pl.wikipedia.org/wiki?curid=874860" title="San Giljan">
San Giljan



</doc>
<doc id="874862" url="https://pl.wikipedia.org/wiki?curid=874862" title="Super Bowl XL">
Super Bowl XL

Super Bowl XL był czterdziestym "Finałem o Mistrzostwo NFL" w zawodowym futbolu amerykańskim, rozegranym 5 lutego 2006, na stadionie Ford Field, w Detroit, w stanie Michigan.
Drużyna Pittsburgh Steelers, mistrz konferencji AFC, pokonała mistrza konferencji NFC drużynę Seattle Seahawks, w stosunku 21-10. Podczas, gdy dla "mew" z Seattle był to pierwszy występ w finale rozgrywek w historii klubu, zwycięstwo dało drużynie z Pittsburgha rekordowy, piąty tytuł mistrzowski.
Amerykański hymn państwowy przed meczem zaśpiewała Aretha Franklin w towarzystwie Aarona Neville oraz 150-osobowego chóru. W przerwie spotkania na stadionie miał miejsce minikoncert zespołu rockowego The Rolling Stones.

</doc>
<doc id="874864" url="https://pl.wikipedia.org/wiki?curid=874864" title="Żurrieq">
Żurrieq

Żurrieq (wym. ) – jedna z jednostek administracyjnych na Malcie, ok. 11,8 tys. mieszkańców (stan z marca 2014). 
W 1436 erygowano tu kościół parafialny pod wezwaniem św. Katarzyny z Aleksandrii. Miejscowość odgrywa dużą rolę w turystyce ze względu na położoną w pobliżu Błękitną Grotę (ang. "Blue Grotto", malt. "Il-Ħnejja") – system podziemnych korytarzy tuż nad taflą morza (popularne są spływy łodzią w jaskini). Grota leży bezpośrednio przy małej wiosce rybackiej Wied iż-Żurrieq. Inną atrakcją jest Wiatrak Xarolla – zbudowany w 2. połowie XVII wieku przez joannitów. W sąsiedniej wiosce Ħal-Safi można też zwiedzić odkryte niedawno katakumby. Na południe od miasta znajduje się Wieża Wardija. Na północ Kaplica Zwiastowania Pańskiego w Żurrieq.

</doc>
<doc id="874865" url="https://pl.wikipedia.org/wiki?curid=874865" title="Zurrieq">
Zurrieq



</doc>
<doc id="874866" url="https://pl.wikipedia.org/wiki?curid=874866" title="Iż-Żurrieq">
Iż-Żurrieq



</doc>
<doc id="874867" url="https://pl.wikipedia.org/wiki?curid=874867" title="Iz-Zurrieq">
Iz-Zurrieq



</doc>
<doc id="874873" url="https://pl.wikipedia.org/wiki?curid=874873" title="Wied iż-Żurrieq">
Wied iż-Żurrieq



</doc>
<doc id="874874" url="https://pl.wikipedia.org/wiki?curid=874874" title="Wied iz-Zurrieq">
Wied iz-Zurrieq



</doc>
<doc id="874876" url="https://pl.wikipedia.org/wiki?curid=874876" title="Oczynszowanie">
Oczynszowanie



</doc>
<doc id="874879" url="https://pl.wikipedia.org/wiki?curid=874879" title="TkTelekom Telekomunikacja Kolejowa">
TkTelekom Telekomunikacja Kolejowa



</doc>
<doc id="874880" url="https://pl.wikipedia.org/wiki?curid=874880" title="Sliema">
Sliema

Sliema () – jedna z 68 jednostek administracyjnych (samorządowych rad lokalnych) państwa-miasta Malta, zlokalizowana w Regionie Centralnym oraz Północnym Okręgu Portowym, a geograficznie – w północnej części wyspy Malta, na półwyspie Tigné Point otoczonym wodami Morza Śródziemnego i zatoki Marsamxett. Przynależy do zespołu miejskiego Valletty, granicząc z St. Julian’s i Gżirą.
Sliema zajmuje powierzchnię 1,30 km², a według danych na 31 grudnia 2018 zamieszkiwana była przez 22 591 osób, co czyniło ją trzecią pod względem liczby mieszkańców jednostką administracyjną kraju (po Saint Paul’s Bay oraz Birkirkarze).
Nazwa Tas-Sliema pochodzi od istniejącej do 1798 r. kaplicy Marii Dziewicy, znajdującej się w Ponta ta Tignè, która służyła jako punkt odniesienia dla okolicznych rybaków. Nazwę można też połączyć z pierwszymi słowami modlity „Zdrowaś Maryja”, która po maltańsku brzmi „Sliem Għalik Marij” – „Sliem” w języku maltańskim oznacza słowo „pokój”.
Niegdyś Sliema była spokojną miejscowością rybacką, dziś stanowi najpopularniejszy nadmorski kurort Malty i centrum towarzyskiego życia nocnego, gruntowanie przebudowany pod kątem rozwoju turystyki, z częściowo zachowaną starszą zabudową. Znajduje się tu największa galeria handlowa na Malcie (o nazwie The Point), a także liczne restauracje, bary, kluby nocne, hotele oraz luksusowe rezydencje. Wzdłuż wybrzeża wybudowano promenadę Sliema Front, niezwykle popularną wśród spacerowiczów i biegaczy, a także głównym miejscem spotkań. Znana jest również z kilku kamienistych plaż, m.in. Plaży Wygnańców (Exiles Beach), plaży Fond Għadir (Fond Għadir Beach), plaży Sliemy (Sliema Beach), czy plaży Tigné (Tigné Beach). Niektóre nowo wybudowane budynki należą do najwyższych na Malcie.

</doc>
<doc id="874881" url="https://pl.wikipedia.org/wiki?curid=874881" title="Tas-Sliema">
Tas-Sliema



</doc>
<doc id="874882" url="https://pl.wikipedia.org/wiki?curid=874882" title="Vittoriosa">
Vittoriosa



</doc>
<doc id="874883" url="https://pl.wikipedia.org/wiki?curid=874883" title="Jozafat Ohryzko">
Jozafat Ohryzko

Jozafat Ohryzko (ur. 1827, zm. 17/18 III 1890 w Irkucku) – prawnik, wydawca, działacz społeczny i polityczny.
Życiorys.
Pochodził ze szlachty. Ukończył gimnazjum mińskie i wydział prawny Uniwersytetu w Petersburgu. Pracował w Sankt Petersburgu – był urzędnikiem Ministerstwa Finansów.
Cieszył się dużym autorytetem w rosyjskich kręgach rewolucyjnych, blisko przyjaźnił się z Nikołajem Czernyszewskim. W lutym 1863 roku został komisarzem powstańczym na Petersburg. Aresztowany w listopadzie 1864 roku, w 1865 roku został skazany na karę śmierci, zamienioną na dwudziestoletnią katorgę. W 1866 roku za udział w buncie w Akatujsku został przesiedlony. Organizatorzy powstania zabajkalskiego planowali powołać go do władz planowanej przez siebie republiki Swobodosławia. 4 lata był przetrzymywany w samotności, pozbawiony nazwiska, jako numer 11 w specjalnie wybudowanym do tego celu "ostrogu" w Wilujsku. W 1871 roku został zesłany do Jakucka. Tam zyskał sobie szacunek, ucząc miejscowych kultury rolnej. Zesłany był później do Wiercholeńska i Irkucka, gdzie pracował przy wydobyciu złota, a także świadczył usługi adwokackie górnikom.
Działalność literacka i wydawnicza.
W 1857 roku zainicjował wydawanie w Petersburgu polskojęzycznej gazety "Słowo". W roku 1859 ukazało się 15 numerów czasopisma, po czym zostało zawieszone z powodu opublikowania listu Joachima Lelewela. Po dwóch tygodniach spędzonych w areszcie udało mu się wydać nadesłane już rozprawy w "Piśmie zbiorowym" (1859). W latach 1859–1860 podjął się reedycji Volumina Legum. Przedrukował osiem pijarskich tomów i dwa inwentarze.

</doc>
<doc id="874888" url="https://pl.wikipedia.org/wiki?curid=874888" title="Korespondencja (ekonomia)">
Korespondencja (ekonomia)

W teorii ekonomii korespondencja (ang. "correspondence") jest uogólnieniem pojęcia funkcji. Formalnie, korespondencja pomiędzy zbiorami formula_1 i formula_2 jest odwzorowaniem formula_3 ze zbioru formula_1 na zbiór potęgowy formula_5 zbioru formula_6 Zazwyczaj zakłada się dodatkowo, że każdemu elementowi zbioru formula_1 przyporządkowany jest niepusty podzbiór zbioru formula_8 czyli że formula_9
Z matematycznego punktu widzenia korespondencja jest szczególnym przypadkiem relacji i w tym kontekście często określa się ją mianem multifunkcji.
Przykładem korespondencji w teorii gier jest korespondencja strategii optymalnej, która określa najlepszą strategię danego gracza dla ustalonych strategii wszystkich jego przeciwników. W przypadku gdy najlepsza strategia jest zawsze określona jednoznacznie, wówczas korespondencja strategii optymalnej jest po prostu funkcją. Jeżeli jednak dla pewnych strategii przeciwników, istnieje kilka strategii przynoszących jednakową wypłatę, wówczas istnieje nie jedna, lecz wiele strategii optymalnych, i mamy do czynienia z korespondencją strategii optymalnej, a nie funkcją.

</doc>
<doc id="874893" url="https://pl.wikipedia.org/wiki?curid=874893" title="Strategia optymalna">
Strategia optymalna

Strategia optymalna – strategia, która prowadzi do najkorzystniejszego rezultatu z punktu widzenia danego gracza, przy założeniu, że strategie wszystkich jego przeciwników są znane i ustalone.
Formalnie, strategia optymalna jest korespondencją ze zbioru profilów strategii przeciwników danego gracza na zbiór jego strategii. W ogólnym przypadku, strategia optymalna jest korespondencją a nie funkcją, ponieważ często dla ustalonego profilu strategii przeciwników gracz może mieć więcej niż jedną strategię, która maksymalizuje jego funkcję wypłaty.
Strategie optymalne odgrywają kluczową rolę w definicji równowagi Nasha. Równowaga Nasha ma miejsce, gdy każdy z graczy wybiera strategię optymalną względem strategii (równowagi) jego przeciwników.

</doc>
<doc id="874901" url="https://pl.wikipedia.org/wiki?curid=874901" title="2S5 Hiacynt">
2S5 Hiacynt

2S5 Hiacynt-S (ros. "2С5 «Гиацинт-С»") – radziecka bezwieżowa samobieżna haubicoarmata typu odkrytego oparta na gąsienicowym podwoziu haubicy samobieżnej 2S3.
Samobieżna haubicoarmata "2S5 Hiacynt-S" została zbudowana w 1976 roku w celu zwiększenia siły ognia, a także celności i zastąpienia holowanych dział starszego typu M-46 oraz A-19 kalibru 130 mm w batalionach i pułkach artylerii na szczeblu frontowym. 
Produkowana była do 1991 roku i zbudowano 1122 działa tego typu.
Opis konstrukcji.
Kadłub zbudowany ze spawanych płyt stalowych o grubości do 15 mm chroni elementy podwozia i załogę przed bronią maszynową piechoty oraz przed odłamkami artylerii wroga. Zainstalowany na przodzie kadłuba lemiesz służy usuwania zatorów na drodze i do przygotowywania pozycji ogniowych według sowieckiej doktryny. Z tyłu zamontowany jest jeszcsze większy lemiesz, opuszczany hydraulicznie, który poprawia stateczność wozu podczas strzału. 
Z przodu kadłuba pojazdu, po prawej stronie umieszczony jest silnik i układ przeniesienia mocy, po lewej znajduje się stanowisko mechanika/kierowcy. Nieco wyżej, za mechanikiem zajmuje miejsce dowódca pojazdu, dysponuje on kopułą ze szczelinami obserwacyjnymi i peryskopami, obsługuje on także 7,62 mm karabin maszynowy PKT i reflektor emitujący światło białe. W środkowej i tylnej części kadłuba znajdują się siedziska pozostałych członków załogi oraz amunicja. Standardowo instalowane są mechanizmy ochrony ABC i przyrządy obserwacyjne na podczerwień. W skład urządzeń naprowadzania broni głównej na cel wchodzi panoramiczny celownik artyleryjski PG-1M oraz optyczny celownik OP4M-91-A. Haubicoarmata nie ma wieży. 
Długolufowa armatohaubica 2A37 kalibru 152,4 mm ma jednolitą lufę z gwintowanym przewodem, hamulec wylotowy oraz półautomatyczny zamek klinowy. Ładowanie odbywa się za pomocą półautomatycznego mechanizmu łańcuchowego, który obsługuje również ładunki miotające. Do strzelania używane są pociski odłamkowo-burzące OF-29 o masie 46 kg; przy pełnym ładunku o masie 18,4 kg ma on donośność 28 500 m, OF-39 i OF-59. Ponadto stosowany jest pocisk z dodatkowym napędem rakietowym o zasięgu 40 000 m. Z armaty można strzelać także amunicją dymną, DPICM, DPICM-BB chemiczną i atomową. Istnieje też możliwość strzelania amunicją naprowadzaną laserowo typu Krasnopol-M. Pociski znajdują się w karuzelowym podajniku po lewej stronie tylnej części kadłuba, ładunki w trzech rzędach po 10 znajdują się w stelażu po prawej stronie i podawane są do armaty za pomocą taśmowego podajnika. 
Armata jest umieszczona w tylnej części kadłuba, jej potężny odrzut amortyzują pneumatyczne oporopowrotniki. W położeniu marszowym armata zaklinowana jest w zamku w stropie kadłuba. Przejście armaty z położenia marszowego do bojowego zajmuje niecałe 3 minuty. Kąt nastawienia działa w pionie to odowiednio od -2° do +57° i zakres nastawienia w płaszczyźnie poziomej wynosi 15°. Dzięki mechanicznemu urządzeniu dosyłającemu amunicję możliwa jest dosyć wysoka szybkostrzelność praktyczna 5 strz./min. Dodatkowa amunicja i paliwo znajdują się w pojeździe zaopatrzenia technicznego opartego na tym samym podwoziu. 
Załogę stanowi 5 osób. 
Napędem jest wielopaliwowy silnik wysokoprężny V-59 chłodzony cieczą o mocy 382 kW, pozwalający osiągnąć 62 km/h na drodze i 25 km/h w terenie, przy zasięgu maksymalnym do 500 km. Zawieszenie jest niezależne oparte na drążkach skrętnych. 
Użycie.
Samobieżną haubicoarmatę "2S5 Hiacynt-S" wprowadzono do uzbrojenia Armii Radzieckiej, gdzie zastępowano nią samobieżne haubice 2S3 Akacja. Wchodziły one w skład specjalnych dywizjonów i baterii podporządkowanych dowództwom armii oraz brygad artylerii odwodu naczelnego dowództwa.
Użyto ich do działań bojowych w trakcie wojny w Afganistanie. 
Samobieżne haubicoarmaty "2S5 Hiacynt-S" znajduje się również na wyposażeniu armii fińskiej, która zakupiła 9 dział tego typu i gdzie noszą nazwę "152 TelaK 91".

</doc>
<doc id="874903" url="https://pl.wikipedia.org/wiki?curid=874903" title="Kniewo (jezioro na Pojezierzu Kaszubskim)">
Kniewo (jezioro na Pojezierzu Kaszubskim)

Kniewo (kaszb. "Jezoro Kniewò") – śródleśne jezioro rynnowe w Polsce położone w województwie pomorskim, w powiecie kartuskim, w gminie Stężyca na obszarze Pojezierza Kaszubskiego i na południowym skraju Kaszubskiego Parku Krajobrazowego, otoczone wzniesieniami morenowymi Wzgórz Szymbarskich. Nad leśnymi brzegami jeziora znajdują się liczne domki letniskowe. Północnym brzegiem jeziora prowadzi turystyczny Szlak Wzgórz Szymbarskich.
Ogólna powierzchnia: 19,58 ha

</doc>
<doc id="874906" url="https://pl.wikipedia.org/wiki?curid=874906" title="Ariadna Gierek-Łapińska">
Ariadna Gierek-Łapińska

Ariadna Gierek-Łapińska z domu Zankowicz (ur. 1 maja 1938 w Wilnie, zm. 26 grudnia 2020 w Czeladzi) – polska lekarka, okulistka, profesor nauk medycznych.
Życiorys.
Dyplom lekarza uzyskała w 1963 roku, dwa lata później stopień naukowy doktora, w 1974 r. doktora habilitowanego, w 1977 tytuł profesora nadzwyczajnego, a w 1987 profesora zwyczajnego od Rady Państwa PRL. Odbyła staże naukowe w USA, Niemczech, Hiszpanii, ZSRR, Belgii i na Węgrzech.
W latach 1974–2007 kierowniczka Katedry i Kliniki Okulistyki Śląskiej Akademii Medycznej. W latach 1988–2008 dyrektor Samodzielnego Publicznego Szpitala Klinicznego nr 5 Śląskiej Akademii Medycznej.
W 2007 ukazały się publikacje prasowe informujące o przypadkach wzywania do szpitala policji w związku z podejrzeniami o wykonywanie przez Gierek-Łapińską czynności medycznych po spożyciu alkoholu, ale wszczęte postępowania karne w tej sprawie zostały umorzone. W 2008 śląski samorząd lekarski w związku z ww. posądzeniami zakazał jej wykonywania zawodu lekarza. W tym samym roku przeszła na emeryturę.
Jej pogrzeb odbył się 31 grudnia 2020 w sosnowieckiej cerkwi prawosławnej Świętych Wiery, Nadziei, Luby i matki ich Zofii w Sosnowcu.
Życie prywatne.
Córka Teodora Zankowicza, inżyniera agronoma, i Klary z Falkowskich, siostra Tatiany. Była krótko żoną prof. Jeremiego Czaplickiego (1930-1997), potem poślubiła prof. Adama Gierka, syna pierwszego sekretarza KC PZPR Edwarda Gierka, a następnie Tadeusza Łapińskiego. Z drugiego małżeństwa miała córkę, również okulistkę Stanisławę Gierek-Ciaciurę.
Publikacje.
Napisała 315 publikacji w czasopismach krajowych i zagranicznych. Autorka i współautorka 380 referatów i 16 filmów naukowych oraz trzech patentów: przyrządu do usuwania ferromagnetycznych ciał obcych z oka, noża mikrochirurgicznego, zwłaszcza do zabiegów okulistycznych, i skalpela okulistycznego.

</doc>
<doc id="874914" url="https://pl.wikipedia.org/wiki?curid=874914" title="Mściszewskie Jezioro">
Mściszewskie Jezioro

Mściszewskie Jezioro – jezioro wytopiskowe w Polsce położone w województwie pomorskim, w powiecie kartuskim, w gminie Sulęczyno na Pojezierzu Kaszubskim. Nad zachodnimi i południowymi brzegami jeziora jest położona duża wieś kaszubska Mściszewice.
Ogólna powierzchnia: 18 ha

</doc>
<doc id="874920" url="https://pl.wikipedia.org/wiki?curid=874920" title="3 Armia Niemiecka">
3 Armia Niemiecka



</doc>
<doc id="874921" url="https://pl.wikipedia.org/wiki?curid=874921" title="5 Armia Niemiecka">
5 Armia Niemiecka



</doc>
<doc id="874922" url="https://pl.wikipedia.org/wiki?curid=874922" title="7 Armia Niemiecka">
7 Armia Niemiecka



</doc>
<doc id="874923" url="https://pl.wikipedia.org/wiki?curid=874923" title="11 Armia Niemiecka">
11 Armia Niemiecka



</doc>
<doc id="874924" url="https://pl.wikipedia.org/wiki?curid=874924" title="14 Armia Niemiecka">
14 Armia Niemiecka



</doc>
<doc id="874925" url="https://pl.wikipedia.org/wiki?curid=874925" title="15 Armia Niemiecka">
15 Armia Niemiecka



</doc>
<doc id="874926" url="https://pl.wikipedia.org/wiki?curid=874926" title="16 Armia Niemiecka">
16 Armia Niemiecka



</doc>
<doc id="874927" url="https://pl.wikipedia.org/wiki?curid=874927" title="17 Armia Niemiecka">
17 Armia Niemiecka



</doc>
<doc id="874929" url="https://pl.wikipedia.org/wiki?curid=874929" title="Jan Alojzy Aleksandrowicz">
Jan Alojzy Aleksandrowicz

Jan Alojzy Aleksandrowicz herbu Aleksandrowicz (ur. w 1728 roku – zm. 10/11 września 1781 roku w Krasnymstawie) – biskup rzymskokatolicki, senator I Rzeczypospolitej.
Życiorys.
Kanonik lwowskiej kapituły katedralnej w 1753 roku.
Deputat na Trybunał Główny Koronny. W 1769 został dziekanem przemyskim, kustoszem gnieźnieńskim i proboszczem łęczyckim. W 1773 mianowany oficjałem warszawskim, a w 1780 koadiutorem chełmskim.
Pochowany w katedrze św. Franciszka Ksawerego w Krasnymstawie.

</doc>
<doc id="874931" url="https://pl.wikipedia.org/wiki?curid=874931" title="21 Armia Niemiecka">
21 Armia Niemiecka



</doc>
<doc id="874932" url="https://pl.wikipedia.org/wiki?curid=874932" title="24 Armia Niemiecka">
24 Armia Niemiecka



</doc>
<doc id="874933" url="https://pl.wikipedia.org/wiki?curid=874933" title="25 Armia Niemiecka">
25 Armia Niemiecka



</doc>
<doc id="874934" url="https://pl.wikipedia.org/wiki?curid=874934" title="Breaking Benjamin">
Breaking Benjamin

Breaking Benjamin – amerykański zespół rockowy założony w 1999 roku w Wilkes-Barre w Pensylwanii, który zaczęli śpiewać jego członkowie np. Benjamin Burnley, Jasen Rauch, Aaron Bruch i wielu innych członków. Ich muzyka to połączenie wielu stylów, m.in. hard rock, post grunge i metal alternatywny.
Historia.
Formacja i Saturate (1998–2003).
Breaking Benjamin powstał w 1998 roku z inicjatywy wokalisty Bena Burnleya i perkusisty Jeremy’ego Hummela. W 1999 roku zespół tymczasowo zmienił nazwę na "Plan 9". Pod koniec 2000 roku przywrócono jednak jej pierwotną wersję. Do zespołu dołączyło wówczas dwóch przyjaciół Burnleya, gitarzysta Aaron Fink oraz basista Mark James Klepaski z grupy Lifer.
Breaking Benjamin zwrócił na siebie uwagę wygraną w konkursie MTV na covery. Zaowocowało to kontraktem z Universal Records. W 2001 roku po sukcesie niezależnie wydanego EP, które sprzedało się w liczbie 2000 sztuk, zespół podpisał kontrakt z Hollywood Records. 27 sierpnia 2002 roku ukazał się ich debiutancki album "Saturate". Pochodzący z niego pierwszy singiel, „Polyamorous”, był dość często nadawany w lokalnych stacjach radiowych, ale nie wszedł na antenę tych rozgłośni, których słuchają miliony. Teledysk do singla powstał w dwóch wersjach: tradycyjnej, kręconej z udziałem artystów, i w postaci gry komputerowej "Run Like Hell". Obydwa wideoklipy można obejrzeć w serwisie YouTube. Kolejne single, „Medicate” oraz „Skin” z albumu "Saturate", wypadły nieco gorzej i nie trafiały tak często na antenę.
We Are Not Alone (2003–2005).
Drugi album Breaking Benjamin pt. "We Are Not Alone" („Nie jesteśmy sami”) ukazał się 29 czerwca 2004 roku. Zawierał on singiel „So Cold”, który zajął drugie miejsce na liście przebojów United States Billboard Mainstream Rock Chart. Nakręcono do niego dwa teledyski, z czego jeden został materiałem reklamowym filmu "Hellboy". Komercyjny sukces piosenki „So Cold” doprowadził album do statusu platynowego pod koniec 2005 roku. Wydano wtedy z niego jako single także utwory „Sooner or Later” oraz ponownie nagrany „Rain”, który był dostępny na późniejszych wydaniach albumu. O ile starsza wersja płyty, zawierająca klipy, doprowadziła grupę na drugie miejsce listy przebojów rockowych, o tyle późniejsza nie była tak chętnie grana na antenach stacji radiowych i nie doczekała się żadnego teledysku. W 2004 roku grupa wydała EP "So Cold". Zawierał on utwory „So Cold” (wersję akustyczną), „Breakdown” oraz „Away”, jak i studyjne nagranie „Blow Me Away”, piosenki, która została wykorzystana w soundtracku gry "Halo 2", a także Lady Bug. Utwór „Firefly” znalazł się na ścieżce dźwiękowej gier komputerowych "WWE Wrestlemania 21", "WWE Day of Reckoning" oraz "WWE SmackDown! vs. Raw". Później współtworzyli trasę z Evanescence, Seether i Three Days Grace.
We wrześniu 2004 roku perkusista i współzałożyciel Breaking Benjamin, Jeremy Hummel, został zwolniony z obowiązków w grupie. 28 września 2005 roku Hummel złożył pozew przeciwko pozostałym członkom Breaking Benjamin oraz jej menadżerom, oznajmiając, że nie zapłacono mu za współautorstwo tekstów. Adwokat Hummela zażądał 8 milionów dolarów zadośćuczynienia. 25 października 2006 roku na oficjalnej stronie artystów opublikowano wiadomość, że członkowie zespołu doszli z Hummelem do porozumienia. Zastąpił go Chad Szeliga, dawny perkusista grupy Switched.
9 sierpnia 2005 roku ukazał się album "" z 16 coverami grupy Queen nagranymi przez różnych muzyków. Można na nim znaleźć także utwór Who Wants To Live Forever wykonany przez Breaking Benjamin.
Phobia (2005–2007).
Trzeci album zespołu, zatytułowany "Phobia", wyszedł 8 kwietnia 2006 roku. Pierwszy singiel, „The Diary of Jane” został opublikowany w sieci 22 maja 2006 roku. Swoją premierę radiową miał 6 czerwca, a w serwisie Yahoo! Music 21 czerwca 2006 roku. Utwór zajął drugie miejsce na liście United States Billboard Mainstream Rock Chart. Ben Burley w stacji radiowej RockLine podkreślił, że "Phobia" została napisana po to, aby każdy kolejny utwór mógł być wydany jako singel. Na oficjalnej stronie zespołu ogłoszono, że następnym singlem będzie utwór „Breath”.
W połowie 2006 roku grupa zaczęła 4 trasę koncertową, głównie po wschodniej stronie Stanów Zjednoczonych, w tym w Ohio Valley. Wkrótce wyruszyła też na zachód, promując album "Phobia". Kilka koncertów odwołano albo zamieniono w krótkie pokazy z powodu nakładania się rozkładów.
Dear Agony (2009–2010).
Pod koniec lipca 2009 roku producent David Bendeth ogłosił, że pierwszy singiel z nowego albumu "Dear Agony" pt. „I Will Now Bow” będzie miał premierę w radiu 17 sierpnia 2009 roku, a na iTunes będzie go można kupić od 1 września. Na początku sierpnia zespół podał datę wydania albumu, 29 września 2009 roku. Utwór „I Will Not Bow” ostatecznie pojawił się na MySpace zespołu 11 sierpnia o godzinie 20:00 (02:00 czasu polskiego) i jest pierwszym singlem z albumu "Dear Agony". Breaking Benjamin koncertował, wspierając album w styczniu i lutym 2010 roku z Three Days Grace i Flyleaf, [45], a następnie z Red, Chevelle i Thousand Foot Krutch w marcu 2010 roku. [46] W kwietniu Breaking Benjamin rozpoczął trasę koncertową z Nickelback, Shinedown i Sick Puppies podczas trasy Dark Horse Tour. [47] Przed ostatnim koncertem Dark Horse Tour Burnley stwierdził, że jest chory i dlatego nie jest już w stanie koncertować w celu wsparcia albumu, co powoduje zawieszenie zespołu. [5] Po tym, jak zaczęły krążyć plotki internetowe o rozpadzie zespołu, Burnley opublikował oświadczenie „oficjalnie informując wszystkich, że Breaking Benjamin nie rozpadł się” [5]
Hiatus i Shallow Bay (2010–2013).
Od sierpnia 2011 roku w związku ze sporem o nową wersję utworu „Blow me away” zespół przestał grać. Burnley wyrzucił z zespołu dwóch gitarzystów – Finka i Klepaskiego.
Return i Dark Before Dawn (2014–2016).
Na początku roku 2015 Breaking Benjamin ogłosił, że nowy album "Dark Before Dawn "zostanie wydany 23 czerwca 2015 roku.
Ember i akustyczny album (2017–2018).
Na początku roku 2017 Breaking Benjamin znowu ogłosił, że najnowszy album "Ember" został wydany 13 kwietnia 2018 roku.
Aurora (2018-obecnie).
Pod koniec 2018 roku Breaking Benjamin znowu ogłosił i Burnley stwierdził, że w 2019 r. zostanie wydany album z akustycznymi wykonaniami poprzednich utworów. [105] W lipcu 2019 r. Burnley potwierdził podczas wywiadu radiowego, że nowy album akustyczny będzie zawierał współpracę Red, Underoath, Saint Asonia i Lacey Sturm. [106]
Główna trasa zespołu w Ameryce Północnej z Chevelle i Three Days Grace trwała od 21 lipca do 25 września. [107]
28 października 2019 r. Zespół oficjalnie ogłosił album Aurora za pośrednictwem oficjalnych stron w mediach społecznościowych, z datą wydania 24 stycznia 2020 r. [108] Ogłosili także swoją główną trasę koncertową po Ameryce Północnej z zespołem Korn w 2020 roku. [109] 6 grudnia 2019 r. Zespół wydał „Far Away” z udziałem Scooter Ward of Cold, pierwszego singla albumu Aurora. [110] 10 stycznia 2020 r. Zespół wydał akustyczną wersję „Red Cold River” z udziałem Spencera Chamberlaina z Underoath.

</doc>
<doc id="874935" url="https://pl.wikipedia.org/wiki?curid=874935" title="Victor Ciocâltea">
Victor Ciocâltea

Victor Ciocâltea (ur. 16 stycznia 1932 w Bukareszcie, zm. 10 września 1983 w Manresie) – rumuński szachista, arcymistrz od 1978 roku.
Kariera szachowa.
Od pierwszych lat 50. do końca 70. należał do ścisłej czołówki rumuńskich szachistów. W latach 1952, 1959, 1961, 1969, 1970, 1971, 1975 oraz 1979 ośmiokrotnie zdobył tytuł indywidualnego mistrza kraju. Czterokrotnie wystąpił w turniejach strefowych (eliminacjach mistrzostw świata), nie zdobywając jednak awansu do turnieju międzystrefowego (najbliżej osiągnięcia tego sukcesu był w roku 1972, zajmując we Vrnjačkiej Banji V-VII miejsce). Odniósł wiele turniejowych sukcesów, z których najważniejsze to III miejsce w Dreźnie (1956, za Jurijem Awerbachem i Ratmirem Chołmowem), I-II w Sofii (1962), III-IV w Belgradzie (1962), II w Zinnowitz (1966), I-II w Reggio Emilia (1966/67, wraz z Dragolubem Čiriciem), I-IV w Reggio Emilia (1968/69), III-IV w Máladze (1971), I w Tunisie (1973), I-II w Dortmundzie (1974, wraz z László Szabó), I w Bukareszcie (1975), I w Satu Mare (1979), I w Călimăneşti (1980), I w Val Thorens (1981), II-IV w Barcelonie (1981) oraz III w Salonikach (1983).
Wielokrotnie reprezentował Rumunię w turniejach drużynowych, m.in.:
Najwyższy ranking osiągnął 1 stycznia 1976 r., z wynikiem 2480 punktów zajmował wówczas 3. miejsce wśród rumuńskich szachistów.
Spośród wielu rozegranych przez niego partii, najwięcej rozgłosu przyniosło mu zwycięstwo nad Bobby Fischerem, odniesione w czasie olimpiady w Hawanie w roku 1962. Ciocâltea zmarł 10 września 1983 roku w czasie partii szachowej, rozgrywanej w ramach turnieju w hiszpańskim mieście Manresa. Od roku 1984 odbywa się w Rumunii memoriał jego pamięci, turniej ten corocznie zaliczany jest do najsilniejszych rozgrywanych w tym kraju imprez szachowych.

</doc>
<doc id="874936" url="https://pl.wikipedia.org/wiki?curid=874936" title="Wiktor Ciocaltea">
Wiktor Ciocaltea



</doc>
<doc id="874937" url="https://pl.wikipedia.org/wiki?curid=874937" title="Gerd Heinrich">
Gerd Heinrich

Gerd Heinrich (ur. 1896, zm. 1984) - niemiecki przyrodnik i naukowiec. Był właścicielem majątku Borówki na Krajnie (powiat sępoleński). W latach 20. i 30. XX wieku odbył wiele wypraw badawczych na Bliski Wschód oraz do Azji Południowo-Wschodniej. Największym sukcesem było odszukanie w dżungli wyspy Celebes tzw. "chrapiącego ptaka", czyli wodnika chrapliwego (Aramidopsis plateni). Wyprawa ta miała miejsce w latach 1930-32 na zlecenie muzeów zoologicznych w Nowym Jorku i Berlinie.
źródło: B.Marzec, Mniejszość niemiecka w powiecie sępoleńskim w latach 1920-1939, Sępólno Krajeńskie 2005, s.36.

</doc>
<doc id="874938" url="https://pl.wikipedia.org/wiki?curid=874938" title="Assistance Dogs Europe">
Assistance Dogs Europe

Assistance Dogs Europe (ADEu) ("Psy Towarzyszące Europy")
Organizacja została powołana jesienią 2000 na spotkaniu trzynastu organizacji z Anglii, Austrii, Belgii, Holandii, Niemiec, Szwajcarii i Włoch z postanowieniem:
Zrzesza, wspiera i koordynuje prace około czterdziestu organizacji narodowych zajmujących się szkoleniem psów towarzyszących – pomocników osób niepełnosprawnych. 
W Polsce członkiem ADEu jest "CZE-NE-KA" Fundacja Przyjaźni Ludzi i Zwierząt

</doc>
<doc id="874939" url="https://pl.wikipedia.org/wiki?curid=874939" title="ADEu">
ADEu



</doc>
<doc id="874945" url="https://pl.wikipedia.org/wiki?curid=874945" title="Sonny Boy Williamson I">
Sonny Boy Williamson I



</doc>
<doc id="874946" url="https://pl.wikipedia.org/wiki?curid=874946" title="Wikariusz sądowy">
Wikariusz sądowy

Wikariusz sądowy, oficjał (od łac. "officialis", urzędowy) – w Kościele rzymskokatolickim mianowany przez biskupa diecezjalnego duchowny sprawujący, w jego imieniu i zastępstwie, jurysdykcję biskupią w zakresie sądownictwa kościelnego w diecezji. W realizacji tego zadania pomagają mu inni sędziowie mianowani przez biskupa.
Urząd ten powstał w archidiecezji Reims w drugiej połowie XII wieku. W polskim Kościele wprowadził go na synodzie wrocławskim w 1248 roku legat papieża Urbana IV.
W Polsce funkcję oficjała łączono zazwyczaj z urzędem wikariusza generalnego, a pełnili go przeważnie kanonicy. Powoływano oficjałów generalnych (stołecznych) i foralnych (okręgowych). Urzędy te obsadzali odpowiednio kanonicy kapituł katedralnych i kolegiackich.

</doc>
<doc id="874948" url="https://pl.wikipedia.org/wiki?curid=874948" title="Santa Lucía">
Santa Lucía

Argentyna
Ekwador
Gwatemala
Hiszpania
Urugwaj
Inne
Zobacz też: Saint Lucia, Santa Lucia, Santa Luċija, St. Lucia, Santa Luzia, Sainte-Luce

</doc>
<doc id="874950" url="https://pl.wikipedia.org/wiki?curid=874950" title="Urszulanki Serca Jezusowego">
Urszulanki Serca Jezusowego



</doc>
<doc id="874951" url="https://pl.wikipedia.org/wiki?curid=874951" title="Urszulanki szare">
Urszulanki szare



</doc>
<doc id="874952" url="https://pl.wikipedia.org/wiki?curid=874952" title="Santa Lucia">
Santa Lucia

Zobacz też: Saint Lucia, Santa Lucía, Santa Luċija, St. Lucia, Santa Luzia, Sainte-Luce

</doc>
<doc id="874957" url="https://pl.wikipedia.org/wiki?curid=874957" title="Shawn Marion">
Shawn Marion

Shawn Marion (ur. 7 maja 1978 w Waukegan w stanie Illinois) – amerykański koszykarz grający na pozycji skrzydłowego, mistrz NBA z 2011 roku.
Marion został wybrany z 9. numerem draftu 1999 przez Phoenix Suns. Za swój pierwszy sezon w NBA, w trakcie którego zdobywał średnio 10,2 punktu i 6,5 zbiórki na mecz, został wybrany do drugiej piątki debiutantów. W sezonie 2002/03 po raz pierwszy wziął udział w Meczu Gwiazd NBA. W 2004 roku był członkiem reprezentacji Stanów Zjednoczonych, która na Olimpiadzie w Atenach zdobyła brązowy medal.
W 2005 roku został wybrany jako rezerwowy na Mecz Gwiazd. Wraz z Dianą Taurasi i Danem Majerle zwyciężył też w konkurencji Shooting Stars. Został wybrany też do trzeciej piątki NBA za sezon 2004/05. Na przestrzeni całego sezonu zdobywał uzyskiwał średnie 19,4 punktu i 11,3 zbiórki, co było trzecim wynikiem w lidze.
W sezonie 2005/06 po raz kolejny został zmiennikiem na Mecz Gwiazd. 22 lutego 2006 ustanowił swój rekord punktowy, zdobywając ich 44 w meczu z Boston Celtics. Za swoją grę w lutym 2006 został wybrany zawodnikiem miesiąca. W trakcie sezonu zdobywał średnio 21,8 punktu, 11,8 zbiórki i 1,69 bloku na mecz. Drugi raz z rzędu został też wybrany do trzeciej piątki ligi. W kolejnym sezonie 2007/08 ponownie został rezerwowym na Mecz Gwiazd i zdobył w nim 18 punktów i 8 zbiórek.
6 lutego 2014 przeszedł wraz z Marcusem Banksem do Miami Heat w zamian za Shaquille’a O’Neala. Marion wystąpił w 16 meczach sezonu 2007/08 w barwach Heat, borykając się z urazami pleców i stopy. 12 lutego 2009 w meczu z Chicago Bulls Marion wykonał wsad dający zespołowi Heat zwycięstwo. Dzień później wraz z Banksem został oddany w wymianie do Toronto Raptors w zamiana za Jermaine'a O’Neala, Jamario Moona i zastrzeżony wybór w drafcie. Po zakończeniu sezonu, 8 lipca 2009 podpisał 5-letni, wart 39 milionów dolarów kontrakt i na zasadzie wymiany sign and trade przeszedł do Dallas Mavericks. W sezonie 2010/11 zdobył z tą drużyną mistrzostwo NBA, pokonując w finale Miami Heat 4–2. 3 stycznia 2014 przekroczył granicę 17 000 zdobytych punktów i został czwartym zawodnikiem, po Hakeemie Olajuwonie, Karlu Malone i Kevinie Garnett, który zdobył w trakcie kariery 17 000 punktów, 9000 zbiórek, 1500 przechwytów i 1000 bloków.
9 września 2014 podpisał kontrakt z Cleveland Cavaliers. 18 czerwca 2015 roku po przegranych finałach przeciw Golden State Warriors ogłosił zakończenie kariery.

</doc>
<doc id="874959" url="https://pl.wikipedia.org/wiki?curid=874959" title="Kotłowo">
Kotłowo



</doc>
<doc id="874963" url="https://pl.wikipedia.org/wiki?curid=874963" title="Kotłowo (województwo zachodniopomorskie)">
Kotłowo (województwo zachodniopomorskie)

Kotłowo (niem. "Kothlow") – wieś w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2005 r. wieś miała 217 mieszkańców.
Historia.
Lenno rodziny von Kameke. W ich rękach pozostawało do początku XIX w., kiedy to przeszło we władanie rodu von Villnow. Ostatnim właścicielem był H. Haling.
Zabytki.
We wsi znajduje się zespół dworsko-parkowy:

</doc>
<doc id="874964" url="https://pl.wikipedia.org/wiki?curid=874964" title="Niebezpieczny raj">
Niebezpieczny raj

Niebezpieczny raj – polsko-amerykański film fabularny z 1931 roku. Adaptacja powieści Josepha Conrada "Zwycięstwo".

</doc>
<doc id="874966" url="https://pl.wikipedia.org/wiki?curid=874966" title="Cieszyn (województwo zachodniopomorskie)">
Cieszyn (województwo zachodniopomorskie)

Cieszyn (do 1945 r. niem. "Tessin") – wieś w Polsce położona w województwie zachodniopomorskim, w powiecie koszalińskim, w gminie Biesiekierz. Położone między Parnowskim Jeziorem a wzniesieniem Kikut.
Według danych z 31 grudnia 2005 r. wieś miała 100 mieszkańców.
We wsi znajduje się zespół dworsko-parkowy, na który składa się wybudowany w 1900, dwór otoczony parkiem krajobrazowym z II połowy XIX w. o powierzchni 1,2 ha, przylegającym bezpośrednio do Parnowskiego Jeziora, będącego rezerwatem ptactwa (łabędź niemy).
W pewnym oddaleniu od dworu znajduje się kościół gotycki z XIV w. (Kościół w Cieszynie), przebudowany w wieku XIX w. Czas budowy świątyni świadczy o średniowieczny rodowodzie wsi. Obecnie z kościoła pozostała obronna wieża, w której urządzono kaplicę; natomiast reszta świątyni to ruiny.
Dokumenty z tego okresu mówią o Cieszynie jako o lennie należącym po połowie do rodu von Münchow i rodu von Heidebreck.

</doc>
<doc id="874970" url="https://pl.wikipedia.org/wiki?curid=874970" title="Organistówka w Grodzisku Wielkopolskim">
Organistówka w Grodzisku Wielkopolskim

Organistówka – budynek w Grodzisku Wielkopolskim z 1685, pełniący funkcję organistówki; budowla murowana, otynkowana, prostokątna, piętrowa. W piwnicach sklepienia kolebkowe. Na parterze i piętrze strop o profilowanych belkach. Szczyty elewacji bocznych późnorenesansowe.
W 1741 był to dom szkolny posiadający 3 izby ogrzewane i komorę. Szkołą zarządzał Szymon Tymowicz, ucząc ok. 80 dzieci.

</doc>
<doc id="874971" url="https://pl.wikipedia.org/wiki?curid=874971" title="Nosowo">
Nosowo

2 miejscowości w Polsce:

</doc>
<doc id="874972" url="https://pl.wikipedia.org/wiki?curid=874972" title="Donaustauf">
Donaustauf

Donaustauf – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, siedziba wspólnoty administracyjnej Donaustauf. Leży około 5 km na wschód od Ratyzbony, nad Dunajem, przy drodze B8.

</doc>
<doc id="874976" url="https://pl.wikipedia.org/wiki?curid=874976" title="Nosowo (powiat koszaliński)">
Nosowo (powiat koszaliński)

Nosowo (do 1945 niem. "Nassow") – osada w Polsce położona w województwie zachodniopomorskim, w powiecie koszalińskim, w gminie Biesiekierz. Nosowo leży nad rzeką Radew.
Według danych z 31 grudnia 2005 r. osada miała 53 mieszkańców.
Według najstarszej, pisanej wzmianki z XIV w., pierwszym właścicielem była patrycjuszowska rodzina Holkenów z Kołobrzegu. Nosowo było główną siedzibą tego rodu. Po jego wygaśnięciu przeszło we władanie znanego, pomorskiego rodu von Münchow, w którego rękach pozostawało do drugiej połowy XIX w. Przez pewien czas, od drugiej połowy XVIII w. do pierwszej połowy XIX w. do części Nosowa posiadał prawa ród von Heydebreck. W ostatnim okresie przed 1945 r. właścicielami Nosowa były rodziny von Heydebreck i von Sprenger.

</doc>
<doc id="874979" url="https://pl.wikipedia.org/wiki?curid=874979" title="Parnówko">
Parnówko

Parnówko – osada w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2005 r. osada miała 54 mieszkańców.

</doc>
<doc id="874980" url="https://pl.wikipedia.org/wiki?curid=874980" title="Rutkowo">
Rutkowo

4 miejscowości w Polsce:

</doc>
<doc id="874981" url="https://pl.wikipedia.org/wiki?curid=874981" title="Rod Grams">
Rod Grams

Rod Grams (ur. 4 lutego 1948, zm. 8 października 2013) – amerykański polityk, działacz Partii Republikańskiej, który reprezentował rodzinny stan Minnesota zarówno w Izbie Reprezentantów, jak i Senacie Stanów Zjednoczonych.
Urodzony w Princeton (Mille Lacs County w Minnesocie) uczęszczał do szkół publicznych, a następnie studiował na Brown Institute (1966-1968), Anoka Ramsey Junior College (1970-1972) oraz Anoka-Ramsey Community College (1974-1975).
Pracował jako prezenter i producent telewizyjny w stanach Montana, Wisconsin, Illinois oraz Minnesota. Był także prezesem budowlanej korporacji w Minneapolis.
W wyborach w listopadzie 1992 pokonał, jako kandydat Partii Republikańskiej, urzędującego kongresmena Gerry’ego Sikorskiego (demokratę i przez jedną kadencję (1993-1995) reprezentował 6. okręg Minnesoty w federalnej Izbie Reprezentantów.
Nie ubiegał się o drugą kadencję, gdyż został wybrany do Senatu, gdzie zasiadał sześć lat (także jedna kadencja), czyli od 1995 do 2001. W 2000 roku przegrał walkę o reelekcję w demokratą Markiem Daytonem.
Powrócił do polityki w 2006, kandydując ponownie do Izby Reprezentantów przeciwko urzędującemu demokracie z 87. okręgu Jimowi Oberstarowi, popularnemu i najdłużej służącemu demokracie w Izbie z Minnesoty. Grams przegrał dużą różnicą głosów.

</doc>
<doc id="874982" url="https://pl.wikipedia.org/wiki?curid=874982" title="Stan USA">
Stan USA



</doc>
<doc id="874983" url="https://pl.wikipedia.org/wiki?curid=874983" title="Rutkowo (województwo zachodniopomorskie)">
Rutkowo (województwo zachodniopomorskie)

Rutkowo – osada w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2005 r. osada miała 8 mieszkańców.

</doc>
<doc id="874984" url="https://pl.wikipedia.org/wiki?curid=874984" title="Starki">
Starki

Starki – osada w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2005 r. osada miała 12 mieszkańców.

</doc>
<doc id="874985" url="https://pl.wikipedia.org/wiki?curid=874985" title="Tatów">
Tatów

Tatów – wieś w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2005 r. wieś miała 48 mieszkańców.

</doc>
<doc id="874986" url="https://pl.wikipedia.org/wiki?curid=874986" title="Eklektyczna kamienica przy ulicy Kolejowej 5 w Grodzisku Wielkopolskim">
Eklektyczna kamienica przy ulicy Kolejowej 5 w Grodzisku Wielkopolskim

Eklektyczna willa mieszkalna z 1896 roku, zwana "Pałacykiem Andrzejewskich", stojąca u zbiegu dzisiejszych ulic Kolejowej i Półwiejskiej. Projektantem, budowniczym i jednocześnie właścicielem tej rezydencji był Franciszek Andrzejewski.
Detale secesyjne. Wieża ozdobiona wiatrowskazem. Swoistego uroku dodaje wsparty na kolumnach balkon obrośnięty pnączem, a także bogate sztukaterie, oraz boniowanie elewacji parteru i naroży budynku. Na północnej ścianie znajduje się mało widoczny, bo przysłonięty drzewem żaglowiec, dzięki któremu dom ten trafił do znanej rubryki "Domy pod okrętami" w czasopiśmie Morze.

</doc>
<doc id="874987" url="https://pl.wikipedia.org/wiki?curid=874987" title="Witolubie">
Witolubie

Witolubie (do 1945 niem. "Knisterkathen") – osada w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2005 r. osada miała 23 mieszkańców.

</doc>
<doc id="874988" url="https://pl.wikipedia.org/wiki?curid=874988" title="Amon">
Amon



</doc>
<doc id="874989" url="https://pl.wikipedia.org/wiki?curid=874989" title="Modlitwa Eucharystyczna">
Modlitwa Eucharystyczna



</doc>
<doc id="874994" url="https://pl.wikipedia.org/wiki?curid=874994" title="Kallmünz">
Kallmünz

Kallmünz – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, siedziba wspólnoty administracyjnej Kallmünz. Leży w Jurze Frankońskiej, około 20 km na północny zachód od Ratyzbony, nad rzekami Vils i Naab. Przez gminę przebiega trasa rowerowa pięciu rzek.
Dzielnice.
W skład gminy wchodzą następujące dzielnice:

</doc>
<doc id="874997" url="https://pl.wikipedia.org/wiki?curid=874997" title="Osiem Zasad Znaku Yong">
Osiem Zasad Znaku Yong

Osiem Zasad Znaku Yong – znakiem, na którym chińscy uczniowie poznawali przez wieki podstawowe zasady pisma wzorcowego jest yong (永, "wieczny"). Tzw. Osiem Zasad Znaku Yong (chiń. 永字八法, pinyin: Yǒngzì Bā Fǎ) to podstawa dalekowschodniej kaligrafii. Zasady te są znane w Japonii jako Eiji Happō (jap.: えいじはっぽう), w Korei - jako Yeongjapalbeop (kor.: 영자팔법), a w Wietnamie - jako Vĩnh Tự Bát Pháp (także jako Tám Phương Pháp về Chữ Vĩnh).
Zasady obejmują pisownię ośmiu podstawowych kresek tego znaku, zarazem - osiem podstawowych cegiełek pisma wzrocowego. Uważa się, że ich ciągłe ćwiczenie pozwala udoskonalić piękno pisanych odręcznie znaków. Poświęcono im dwa traktaty:
Oto poszczególne kreski oraz zasady ich kreślenia (według kolejności pisania):
Kreski te mają różnorakie modyfikacje. Istnieją także inne, bardziej skomplikowane odmiany kresek.

</doc>
<doc id="874998" url="https://pl.wikipedia.org/wiki?curid=874998" title="Rezerwat przyrody Jezioro Turzycowe">
Rezerwat przyrody Jezioro Turzycowe

Rezerwat przyrody Jezioro Turzycowe (kaszb. "Jezoro Charztë") – florystyczny rezerwat na Pojezierzu Kaszubskim na obszarze Kaszubskiego Parku Krajobrazowego. Jest położony na terenie gmin Sierakowice i Kartuzy w powiecie kartuskim w województwie pomorskim. Został utworzony w 1959 roku na powierzchni 0,30 ha. W 1989 roku powiększono go do 11,39 ha.
Ochronie rezerwatu podlega dystroficzne jezioro śródleśne z otaczającą je połacią boru bagiennego i pobliskie torfowisko wysokie. Na terenie rezerwatu występuje około 30 gatunków roślin naczyniowych, 3 z nich podlegają ochronie ścisłej: bagno zwyczajne, rosiczka okrągłolistna i widłak jałowcowaty, natomiast 2 gatunki są objęte ochroną częściową: grążel żółty i kruszyna pospolita. Inne spotykane tu rośliny to: bażyna czarna, borówka bagienna, modrzewnica zwyczajna, przygiełka biała, turzyca bagienna, a także zagrożony wyginięciem torfowiec brunatny. W ostatnich latach trwa realizacja programu przywrócenia obszarowi rezerwatu stanowisk turzycy skąpokwiatowej – gatunku, dla ochrony którego rezerwat został utworzony.
Rezerwat znajduje się w granicach dwóch obszarów Natura 2000: Kurze Grzędy PLH220014 oraz Lasy Mirachowskie PLB 220008.
Przez obszar rezerwatu prowadzi turystyczny Szlak Wzgórz Szymbarskich.
Najbliższe miejscowości to Bącka Huta i Bukowo.

</doc>
<doc id="874999" url="https://pl.wikipedia.org/wiki?curid=874999" title="Duggendorf">
Duggendorf

Duggendorf – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, wchodzi w skład wspólnoty administracyjnej Kallmünz. Leży w Jurze Frankońskiej, około 15 km na północny zachód od Ratyzbony, nad rzeką Naab.
1 stycznia 2014 do gminy przyłączono teren o powierzchni 0,09 km2, który pochodził z rozwiązanego dzień wcześniej obszaru wolnego administracyjnie Pielenhofer Wald rechts der Naab
Dzielnice.
W skład gminy wchodzą następujące dzielnice:

</doc>
<doc id="875005" url="https://pl.wikipedia.org/wiki?curid=875005" title="Holzheim am Forst">
Holzheim am Forst

Holzheim am Forst, Holzheim a.Forst – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, wchodzi w skład wspólnoty administracyjnej Kallmünz. Leży około 15 km na północny zachód od Ratyzbony.
Dzielnice.
W skład gminy wchodzi 13 dzielnic:

</doc>
<doc id="875009" url="https://pl.wikipedia.org/wiki?curid=875009" title="Kalasha">
Kalasha



</doc>
<doc id="875010" url="https://pl.wikipedia.org/wiki?curid=875010" title="Laaber">
Laaber

Laaber – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, siedziba wspólnoty administracyjnej Laaber. Leży w Jurze Frankońskiej, około 15 km na zachód od Ratyzbony, nad rzeką Schwarze Laber, przy linii kolejowej Ratyzbona – Norymberga.
1 stycznia 2014 do gminy przyłączono teren o powierzchni 0,18 km2, który pochodził z rozwiązanego dzień wcześniej obszaru wolnego administracyjnie Pielenhofer Wald rechts der Naab
Dzielnice.
W skład gminy wchodzą następujące dzielnice:

</doc>
<doc id="875011" url="https://pl.wikipedia.org/wiki?curid=875011" title="Kalash">
Kalash



</doc>
<doc id="875012" url="https://pl.wikipedia.org/wiki?curid=875012" title="Pies towarzyszący">
Pies towarzyszący

Pies towarzyszący, pies opiekun – pies specjalnie szkolony w celu pomocy osobom niepełnosprawnym:
Specjalnie szkolony jest:
Typowe zadania wykonywane przez psa towarzyszącego to wyszukiwanie i podawanie przedmiotów, naciskanie przycisków, pociąganie za klamki, sygnalizowanie stanów zagrożenia.
Zadania wykonywane przez psa dla niesłyszących polegają na reagowaniu i doprowadzaniu osoby do źródeł dźwięków, na przykład dzwonka do drzwi, telefonu, budzika, zegara do gotowania, sygnału wzywania pomocy, płaczu dziecka, a także alarmu dymowego, pożarowego lub obecności tlenku węgla.
Psy selekcjonowane do asystowania niepełnosprawnym muszą wykazywać chęć współpracy z człowiekiem, być zrównoważone, nieagresywne, pozbawione skłonności do dominacji; muszą również umieć przez dłuższą chwilę skupić uwagę na jednej rzeczy. Nie mogą być lękliwe i zbytnio indywidualne. 
Szkolenie rozpoczyna się w wieku 10–12 miesięcy i trwa pół roku. Potem odbywa się szkolenie wraz z niepełnosprawnym, w celu uwzględnienia jego indywidualnych potrzeb.
Szkoleniem psów zajmują się, między innymi, organizacje skupione w Assistance Dogs Europe.

</doc>
<doc id="875014" url="https://pl.wikipedia.org/wiki?curid=875014" title="Kalaszowie">
Kalaszowie



</doc>
<doc id="875015" url="https://pl.wikipedia.org/wiki?curid=875015" title="Konstantin Mušicki">
Konstantin Mušicki

Konstantin „Kosta” Mušicki (ur. 7 kwietnia 1897 w Slavonskim Brodzie, zm. 17 lipca 1946 w Belgradzie) – serbski generał, monarchista, komendant kolaboracyjnego Serbskiego Korpusu Ochotniczego (SDK) podczas II wojny światowej.
Młodość i okres przedwojenny.
Był potomkiem starego arystokratycznego serbskiego rodu. Syn Miloša i Jeleny z d. Mihajlović. Uczęszczał do szkoły średniej w Belgradzie. Po wybuchu I wojny światowej został zmobilizowany do armii austro-węgierskiej. Brał udział w ofensywie przeciw Serbii, podczas której nad rzeką Kolubara dostał się do niewoli. Następnie rozpoczął służbę w serbskiej armii, uzyskując pod koniec wojny stopień podporucznika. W 1931 awansował do stopnia kapitana. Był adiutantem króla Aleksandra I, a następnie Piotra II. W 1937 otrzymał stopień pułkownika. 
Okupacja niemiecka.
Po najeździe wojsk niemieckich na Jugosławię 6 kwietnia 1941, znajdował się w szeregach 2 Armii walczącej w rejonie Zagrzebia. Został wówczas schwytany przez chorwackich ustaszy i skazany na śmierć, ale ostatecznie wypuszczono go na wolność. 13 kwietnia przybył do Belgradu, gdzie nawiązał kontakt z przywódcą nacjonalistycznej organizacji ZBOR Dimitrije Ljoticiem. Po utworzeniu marionetkowego rządu serbskiego kierowanego przez gen. Milana Nedicia został mianowany 17 września komendantem Serbskiego Dowództwa Ochotniczego, które sformowało dwanaście kompanii, przemianowanych 1 stycznia 1943 na Serbski Korpus Ochotniczy. 22 listopada płk K. Mušicki stanął na czele tzw. Korpusu Šumadija, złożonego z połączonych sił SDK, Serbskiej Straży Państwowej i oddziałów czetników Kosty Pećanaca, które zwalczały NOVJ (partyzantkę Josipa Broz Tity). Po zaatakowaniu przez Niemców prozachodnich czetników pułkownika Dragoljuba Mihailovicia, Mušicki poinformował o hitlerowskich planach ich komendanta, dzięki czemu uniknął on schwytania. W rezultacie płk K. Mušicki został aresztowany 9 grudnia w miejscowości Čačak, a na jego miejsce mianowano brygadiera Iliję Kukicia. Niemcy postawili go przed sądem wojennym, który skazał go na śmierć przez rozstrzelanie. Jednakże na skutek interwencji gen. M. Nedicia Niemcy wkrótce zwolnili płk. K. Mušickiego i powrócił on na stanowisko dowódcy SDK. Na jego czele prowadził wraz z Niemcami i Bułgarami zacięte walki z partyzantami. W sierpniu 1944 został awansowany do stopnia generała. Po rozpoczęciu się we wrześniu ofensywy Armii Czerwonej w Serbii, wydał rozkaz wycofania się na północ do Słowenii, gdzie SDK działał do końca kwietnia 1945. W międzyczasie 27 marca płk K. Mušicki został odwołany z dowództwa SDK, a na jego miejsce przyszedł gen. Miodrag Damjanović. 
Następnie przedostał się do Włoch, gdzie w rejonie Rimini został schwytany przez angielskich żołnierzy. Anglicy odesłali go do SFR Jugosławii, której władze postawiły go w lipcu 1946 wraz z innymi serbskimi kolaborantami przed sądem w Belgradzie. Skazany na karę śmierci, został rozstrzelany 17 lipca.
Życie prywatne.
Był żonaty (żona Jovanka z d. Milanović), miał dwoje dzieci.
Linki zewnętrzne.
Służba wojskowa gen. Konstantina Mušickiego (jęz. angielski)

</doc>
<doc id="875016" url="https://pl.wikipedia.org/wiki?curid=875016" title="Synagoga w Grodzisku Wielkopolskim">
Synagoga w Grodzisku Wielkopolskim

Synagoga w Grodzisku Wielkopolskim – nieistniejąca obecnie synagoga znajdująca się w Grodzisku Wielkopolskim na dzisiejszym placu Wiosny Ludów.
Synagoga została zbudowana w 1822 roku na miejscu zniszczonej, starej synagogi. Podczas II wojny światowej, w 1940 roku synagogę rozebrali hitlerowcy. Po wojnie nie odbudowana.
Murowany budynek synagogi wzniesiono na planie kwadratu, kryta dachem namiotowym, z czterema oknami powiekowymi, po dwa od strony południowej i północnej.

</doc>
<doc id="875020" url="https://pl.wikipedia.org/wiki?curid=875020" title="Lappersdorf">
Lappersdorf

Lappersdorf – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona. Leży około 5 km na północ od Ratyzbony, nad rzeką Regen, przy autostradzie A93 i drodze B15.
Oświata.
W gminie znajduje się 375 miejsc przedszkolnych (441 dzieci) oraz 2 szkoły podstawowe (39 nauczycieli, 730 uczniów).

</doc>
<doc id="875021" url="https://pl.wikipedia.org/wiki?curid=875021" title="Nittendorf">
Nittendorf

Nittendorf – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona. Leży około 10 km na zachód od Ratyzbony, przy autostradzie A3, drodze B8 i linii kolejowej Pasawa-Ratyzbona–Norymberga.
1 stycznia 2014 do gminy przyłączono teren o powierzchni 0,11 km2, który pochodził z rozwiązanego dzień wcześniej obszaru wolnego administracyjnie Pielenhofer Wald rechts der Naab
Dzielnice.
W skład gminy wchodzą następujące dzielnice:
Współpraca.
Miejscowość partnerska:

</doc>
<doc id="875022" url="https://pl.wikipedia.org/wiki?curid=875022" title="Ałmazbek Atambajew">
Ałmazbek Atambajew

Ałmazbek Szarszenowicz Atambajew (; ur. 17 września 1956 w Araszanie) – kirgiski polityk, przewodniczący Socjaldemokratycznej Partii Kirgistanu od 30 lipca 1999 do 23 września 2011, premier Kirgistanu od 29 marca 2007 do 28 listopada 2007, od 17 grudnia 2010 do 23 września 2011 oraz ponownie od 14 listopada do 1 grudnia 2011, prezydent Kirgistanu od 1 grudnia 2011 do 24 listopada 2017.
Kariera polityczna.
Ałmazbek Atambajew urodził się w 1956 w miejscowości Araszan w obwodzie czujskim w ówczesnej Kirgiskiej SRR. Ukończył ekonomię w Moskiewskim Instytucie Zarządzania. Po studiach rozpoczął pracę w sektorze gospodarczym. Kierował przedsiębiorstwem „Forum” oraz był dyrektorem generalnym „Kyrgyzavtomash”, największej fabryki samochodów w Kirgistanie.
W latach 1983–1987 był deputowanym do Rady Najwyższej Kirgiskiej SRR. W 1993 był jednym z założycieli Socjaldemokratycznej Partii Kirgistanu. W 1995 wszedł w skład Rady Najwyższej Kirgistanu.
30 lipca 1999 stanął na czele Socjaldemokratycznej Partii Kirgistanu. W październiku 2000 jako kandydat tej partii wziął udział w wyborach prezydenckich, w których uzyskał 6% głosów poparcia. Jako lider partii brał aktywny udział w tulipanowej rewolucji w marcu 2005. Od 20 grudnia 2005 do 21 kwietnia 2006 zajmował stanowisko ministra przemysłu, handlu i turystyki w rządzie Feliksa Kułowa. Ze stanowiska zrezygnował, oskarżając prezydenta o blokowanie reform politycznych, korupcję i wspieranie świata przestępczego.
Rozczarowany polityką prezydenta Kurmanbeka Bakijewa, w kwietniu i listopadzie 2006 uczestniczył w antyrządowych protestach w Biszkeku. Był współprzewodniczącym opozycyjnego ruchu „Na rzecz Reform”, odpowiedzialnego za organizację demonstracji. W ich trakcie kirgiska opozycja domagała się ustąpienia z urzędu prezydenta Bakijewa, zarzucając mu niespełnienie obietnic walki z korupcją i przeprowadzenia niezbędnych reform. Opowiadała się również za przeprowadzeniem wcześniejszych wyborów do parlamentu.
Premier Kirgistanu (2007).
29 marca 2007, po rezygnacji ze stanowiska premiera przez Azima Isabekowa, prezydent Bakijew nieoczekiwanie mianował Ałmazbeka Atambajewa jego następcą. Mianowanie polityka opozycji szefem rządu miało być próbą uciszenia protestów w kraju i sygnałem do stworzenia szerokiego rządu koalicyjnego. 11 kwietnia 2007 w Biszkeku doszło do 10-tysięcznej manifestacji przeciw polityce prezydenta Bakijewa. Premier Atambajew zwrócił się do demonstrantów z apelem o zachowanie spokoju, jednak został przez nich wygwizdany.
Premier Atambajew nie pozostał długo na stanowisku. 24 października 2007, po rozwiązaniu parlamentu przez prezydenta Bakijewa, podał się do dymisji. Bakijew rozwiązał parlament z powodu przyjęcia nowej konstytucji i nowej proporcjonalnej ordynacji wyborczej w referendum 21 października 2007. Rozpisał także wybory parlamentarne na 16 grudnia 2007. Atambajew pozostał pełniącym obowiązki premiera, którą to funkcję miał pełnić do czasu wyłonienia nowego gabinetu w wyniku wyborów. Ostatecznie zrezygnował z urzędu 28 listopada 2007, pół miesiąca przed wyborami. Na stanowisku szefa rządu zastąpił go wicepremier Iskenderbek Aidaralijew.
Wybory prezydenckie (2009).
20 kwietnia 2009 Ałmazbek Atambajew został wybrany wspólnym kandydatem opozycji, skupionej w koalicji wyborczej "Zjednoczona Opozycja", w wyborach prezydenckich 23 lipca 2009. Jego głównym rywalem był urzędujący prezydent Kurmanbek Bakijew. W dniu wyborów Atambajew wycofał się z wyścigu prezydenckiego. Wybory określił mianem „niezgodnych z prawem” i zażądał ich powtórzenia „z powodu masowych fałszerstw wyborczych”. Według oficjalnych wyników zdobył tylko 8,4% głosów, a zdecydowane zwycięstwo odniósł Bakijew z 76,4% głosami poparcia. Międzynarodowi obserwatorzy z OBWE w swoim komunikacie stwierdzili, że wybory nie spełniły standardów demokratycznych i są „rozczarowani” ich przebiegiem. Wybory, ich zdaniem, naznaczone były „licznymi problemami i nieprawidłowościami, w tym wypełnianiem urn wyborczych dodatkowymi kartami do głosowania, nieścisłościami na listach wyborców oraz przypadkami wielokrotnego głosowania”.
Premier Kirgistanu (2010–2011) i wybory prezydenckie (2011).
6 kwietnia 2010 wziął udział w demonstracjach, które doprowadziły do wybuchu rewolucji i obalenia prezydenta Bakijewa. Został za to aresztowany i jeszcze tego samego dnia zwolniony. 7 kwietnia 2010 objął stanowisko wicepremiera ds. gospodarczych w rządzie tymczasowym Rozy Otunbajewy. Ze stanowiska zrezygnował 13 lipca 2010, by jako lider Socjaldemokratycznej Partii Kirgistanu wziąć udział w wyborach parlamentarnych w październiku 2010.
W wyborach 10 października 2010 Socjaldemokratyczna Partia Kirgistanu zajęła drugie miejsce, zdobywając 26 mandatów w 120-osobowym parlamencie. Prezydent Roza Otunbajewa powierzyła Atambajewowi misję sformowania rządu. 30 listopada 2010 Socjaldemokratyczna Partia Kirgistanu ogłosiła zawiązanie koalicji z partią Respublika oraz Ata Meken i nominowała Atambajewa na stanowisko szefa rządu. Do powołania koalicji jednak nie doszło, ponieważ lider Ata Meken Omurbek Tekebajew nie uzyskał wystarczającej liczby głosów w parlamencie, by zgodnie z umową objąć stanowisko przewodniczącego izby.
17 grudnia 2010 podpisano nową umowę koalicyjną między Socjaldemokratyczną Partią Kirgistanu oraz partiami Respublika i Ata Żurt. Tego samego dnia parlament zatwierdził skład gabinetu na czele z Ałmazbekiem Atanbajewem jako premierem.
23 września 2011 zrezygnował z urzędu szefa rządu z powodu startu w wyborach prezydenckich zaplanowanych na 30 października 2011. Pełniącym obowiązki premiera został wówczas wicepremier Ömürbek Babanow. Wybory wygrał już w pierwszej turze głosowania. Zdobył 62,52% głosów poparcia, zdecydowanie pokonując dwóch najbliższych rywali, Adachana Madumarowa (14,78% głosów) oraz Kamczibeka Taszijewa (14,32% głosów).
14 listopada 2011, dwa dni po ogłoszeniu oficjalnych wyników wyborów prezydenckich przez komisję wyborczą, powrócił na stanowisko szefa rządu, które miał pełnić do czasu objęcia urzędu prezydenta. Zgodnie z prawem zaprzysiężenie nowego szefa państwa powinno odbyć się w ciągu 30 dni od dnia ogłoszenia wyników wyborów. 15 listopada 2011 p.o. prezydenta Roza Otunbajewa, w opublikowanym dekrecie, wyznaczyła ten dzień na 1 grudnia 2011.
Prezydentura (2011–2017).
1 grudnia 2011 objął urząd szefa państwa. Tego dnia tymczasowo obowiązki szefa rządu objął ponownie Ömürbek Babanow, którego następnie 23 grudnia 2011 parlament zatwierdził na stanowisku szefa rządu.
27 lipca 2012 prezydent Atambajew podpisał ustawę umożliwiającą obywatelom 44 państw (w tym wszystkich państw członkowskich Unii Europejskiej) przebywanie na terenie Kirgistanu bez konieczności nabywania wizy na okres do 60 dni. W maju i październiku 2013 w kraju doszło do zamieszek i strajków pracowników prywatnych kopalń złota, domagających się większej partycypacji w zyskach z wydobycia surowca.
W ramach prorosyjskiej polityki zagranicznej Atambajewa, Kirgistan przystąpił do Euroazjatyckiej Unii Celnej (1 stycznia 2015) i Euroazjatyckiej Unii Gospodarczej (12 sierpnia 2015). Podczas kadencji Atambajewa Kirgistan stał się jednym z najlojalniejszych partnerów Rosji w Azji Środkowej, o czym może świadczyć tendencja wśród młodych Kirgizów do zmieniania końcówek nazwisk na typowo rosyjskie (-in, -ow i -jew) co ma pomóc dalszej integracji między krajami. W 2014 roku zamknięta została amerykańska baza wojskowa Manas Air Base przy porcie lotniczym w Biszkeku.
Wybory parlamentarne, które odbyły się w Kirgistanie 4 października 2015 zakończyły się zwycięstwem prezydenckiej Socjaldemokratycznej Partii Kirgistanu, która otrzymała 27,56% głosów i 38 mandatów w parlamencie. Obserwatorzy z Organizacji Bezpieczeństwa i Współpracy w Europie pozytywnie ocenili przebieg wyborów, wskazując jednakże na pewne niedociągnięcia i problemy techniczne.
16 i 17 września 2016 Ałmazbek Atambajew był gospodarzem odbywającego się w Biszkeku szczytu głów państw członkowskich Wspólnoty Niepodległych Państw.
11 grudnia 2016 w kraju odbyło się referendum konstytucyjne, w którym 79,59% głosujących opowiedziało się za zmianami w konstytucji. Głosowano nad zmianami w 30 artykułach obowiązującej konstytucji, ograniczającymi prerogatywy prezydenta na rzecz premiera przy jednoczesnym wzmocnieniu obu tych organów władzy wykonawczej kosztem władzy ustawodawczej i sądowniczej. Zmiany znosiły konstytucyjny obowiązek wykonywania przez sądy postanowień międzynarodowych organów zajmujących się obroną praw człowieka, zakazywały małżeństw homoseksualnych oraz umożliwiały premierowi mianowanie i dymisjonowanie członków rządu bez zgody prezydenta i parlamentu. Reforma konstytucyjna została skrytykowana przez Komisję Wenecką.
Na 15 października 2017 zostały rozpisane wybory prezydenckie, których zwycięzca miałby zastąpić Ałmazbeka Atambajewa na stanowisku głowy państwa. 17 maja 2017 prezydencka Socjaldemokratyczna Partia Kirgistanu mianowała premiera Sooronbaja Dżeenbekowa do startu z jej ramienia w wyborach. Na XVI zjeździe partii Dżeenbekow został oficjalnie wybrany kandydatem, a 15 lipca 2017 jego kandydatura została zarejestrowana przez Centralną Komisję Wyborczą.
24 listopada 2017 podczas oficjalnej ceremonii w Biszkeku, Ałmazbek Atambajew przekazał urząd głowy państwa zwycięzcy wyborów prezydenckich – Sooronbajowi Dżeenbekowowi, dokonując tym samym pierwszego w historii niepodległych państw Azji Środkowej pokojowego przekazania władzy między dwoma wybranymi w wyborach prezydentami.
W czerwcu 2020 został skazany na 11 lat i 2 miesiące kolonii karnej, odebranie odznaczeń państwowych oraz utratę majątku za nadużycie władzy oraz niedopełnienie prezydenckich obowiązków. Oskarżony został o niezgodne z prawem wypuszczenie na wolność Aziza Batukajewa, którego dopuścił się w 2013 roku. Przeciwko Atambajewowi trwa również kolejny proces, w którym oskarżony jest o współudział w zabójstwie policjanta, znieważenie munduru, branie do niewoli zakładników oraz zamach na władzę i próbę przewrotu.

</doc>
<doc id="875025" url="https://pl.wikipedia.org/wiki?curid=875025" title="Regenstauf">
Regenstauf

Regenstauf – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona. Leży około 12 km na północ od Ratyzbony, nad rzeką Regen, przy autostradzie A93, drodze B15 i linii kolejowej Ratyzbona–Drezno.

</doc>
<doc id="875026" url="https://pl.wikipedia.org/wiki?curid=875026" title="Oussama Mellouli">
Oussama Mellouli

Oussama Mellouli (arab. أسامة الملولي; ur. 16 lutego 1984 w Tunisie) – tunezyjski pływak, dwukrotny złoty medalista olimpijski, mistrz świata na długim basenie, mistrz świata na basenie krótkim.
Mellouli swoje największe sukcesy w dotychczasowej karierze odniósł na igrzyskach olimpijskich w 2008 roku w Pekinie i 2012 roku w Londynie. W stolicy Chin wygrał złoty medal na dystansie 1500 m stylem dowolnym stając się pierwszym złotym medalistą olimpijskim w pływaniu reprezentującym kraje arabskie i pierwszym złotym medalistą z Tunezji od 1968 roku, kiedy to Mohammed Gammoudi wygrywając bieg na 5000 m został pierwszym mistrzem olimpijskim z tego kraju. Na igrzyskach w Londynie Mellouli ponownie zwyciężył, tym razem na długości 10 km na otwartym akwenie oraz zdobył brązowy medal na 1500 m stylem dowolnym.
Startując na mistrzostwach świata Tunezyjczyk ma w swoim dorobku sześć medali, w tym złoty z 2009 roku w Rzymie w konkurencji 1500 m stylem dowolnym.
Mellouli również sześć razy stawał na podium mistrzostw świata na basenie krótkim, w tym dwa razy kończył zawody na pierwszym miejscu. Złote medale wywalczył w 2004 roku w Indianapolis na długości 400 m stylem zmiennym oraz w 2010 roku w Dubaju na dystansie 1500 m stylem dowolnym.
Pod koniec marca 2007 roku podczas mistrzostw świata w Melbourne miał miejsce incydent z udziałem Mellouli'ego. Tunezyjczyk w trakcie zawodów zdobył srebrny medal w wyścigu na 400 m stylem dowolnym oraz wygrał na 800 m stylem dowolnym. Pół roku później, dnia 11 września, został pozbawiony medali przez międzynarodowy Sportowy Sąd Arbitrażowy w Lozannie za wcześniejszy doping. W organizmie Mellouli'ego wykryto niedozwoloną amfetaminę w formie leku Adderall, którą zażył nielegalnie, bez recepty czy potrzeby medycznej.

</doc>
<doc id="875027" url="https://pl.wikipedia.org/wiki?curid=875027" title="Knut (niedźwiedź polarny)">
Knut (niedźwiedź polarny)

Knut (ur. 5 grudnia 2006, zm. 19 marca 2011) – niedźwiedź polarny urodzony i wychowany w niewoli w Berlińskim Ogrodzie Zoologicznym, który na początku 2007 stał się przedmiotem ożywionych międzynarodowych dyskusji medialnych.
Matką Knuta (i jego brata) jest 20-letnia niedźwiedzica Tosca, a ojcem niedźwiedź Lars. Knut był pierwszym niedźwiedziem polarnym urodzonym w berlińskim ZOO od ponad trzydziestu lat. Tosca po urodzeniu odrzuciła oba niedźwiadki. Po czterech dniach drugi niedźwiadek zmarł, a Knuta odseparowano od matki. Od tamtego czasu był wychowywany i karmiony z butelki przez Thomasa Doerfleina, jednego z pracowników ogrodu. Pierwsze 44 dni swojego życia niedźwiadek spędził w inkubatorze.
23 marca 2007 Knut po raz pierwszy zaprezentował się publiczności w berlińskim ogrodzie zoologicznym. Wśród gości znaleźli się między innymi niemiecki minister ochrony środowiska Sigmar Gabriel (który oficjalnie zaadoptował misia) oraz dyrektor ZOO Bernhard Blaszkiewitz. Knut stał się symbolem ochrony zwierząt i był maskotką konferencji na temat zagrożonych gatunków, która odbyła się w Bonn w 2008 roku.
Pierwotnie sądzono, że przyczyną śmierci Knuta było zapalenie ośrodkowego układu nerwowego wywołane przez infekcję wirusową, obecne ustalenia wskazują jednak, że przyczyną śmierci było autoimmunologiczne zapalenie mózgu z przeciwciałami przeciwko receptorowi NMDA.
Knut pozował też do zdjęć Annie Leibovitz, która zamierza wykorzystać je w kampanii na rzecz ochrony środowiska.
Kontrowersje medialne.
O niedźwiadku zrobiło się głośno, nie tylko w Niemczech, gdy niemiecki tabloid „Bild” opublikował wypowiedź Franka Albrechta, obrońcy praw zwierząt, który według „Bild” stwierdził, że "wychowywanie niedźwiadka przez ludzi jest bardzo niewłaściwe". Niemieckie media zinterpretowały to jako "apel o uśpienie Knuta" i natychmiast podniosły się głosy oburzenia, a berlińskie ZOO natychmiast pospieszyło z zapewnieniami, że misiowi nic nie grozi.
W rzeczywistości Albrecht nie powiedział nic takiego, a jego słowa zostały przekręcone i wyjęte z kontekstu przez „Bild”. Albrecht porównał wychowywanie bez matki Knuta do podobnej sytuacji, zaistniałej w ZOO w Lipsku. Urodzony tam niedźwiadek został odrzucony przez matkę, w wyniku czego miał zostać uśpiony. Albrecht, który był przeciwny tej decyzji, zaskarżył ją w sądzie, ale przegrał sprawę i niedźwiadka uśmiercono. Kiedy podobna sytuacja z odrzuceniem niedźwiedziego noworodka zdarzyła się w Berlinie, Albrecht przypominając sprawę z Lipska zadał pytanie czy i ten niedźwiadek zostanie uśpiony.
W okresie największej popularności Knuta odwiedzało dziennie 30 tys. osób. W wyniku tej popularności akcje berlińskiego zoo podrożały trzykrotnie.
Tłumy zwiedzających miały rzekomo spowodować niespodziewaną śmierć mieszkającej w pobliżu niedźwiedzia pandy Yan Yan, która nie mogła znieść hałasu i błysków aparatów fotograficznych. Ta interpretacja była od początku odrzucana przez berlińskie ZOO. Sekcja zwłok pandy wykazała, że padła ona z powodu niewydolności serca.

</doc>
<doc id="875029" url="https://pl.wikipedia.org/wiki?curid=875029" title="Kamieniczka konstrukcji ryglowej w Grodzisku Wielkopolskim">
Kamieniczka konstrukcji ryglowej w Grodzisku Wielkopolskim

Kamieniczka konstrukcji ryglowej z XVIII w., – zabytek architektury Grodziska Wielkopolskiego.
Ustawiona kalenicowo (czyli równolegle do osi ulicy), konstrukcji słupowo-ramowej o ścianach wypełnionych częściowo gliną, częściowo cegłą. Przebudowana w XIX wieku. Cechą charakterystyczną fasady tej kamieniczki jest ustawiona szczytem do ulicy, wysunięta nieco przed lico elewacji wystawka z loggią i naczółkowym dachem. Całość zdobi dekoracyjnie potraktowana konstrukcja ryglowa (często zwana murem pruskim). Wysunięta przed lico elewacji wystawka nawiązuje do często stosowanego w średniowieczu sposobu powiększania powierzchni mieszkalnej w ramach ograniczonej działki, przez wysuwanie do przodu każdej wyższej kondygnacji. Ozdobna konstrukcja ryglowa, loggia z ażurową balustradą otwarta łukiem odcinkowym, naczółkowy dach z czerwonej karpiówki, ceglane obramienie drzwi i okien w parterowej części – to elementy romantycznego ducha przyświecającego architektowi, dzięki którym kamieniczka ta, przeniesiona gdzieś do Dolnej Saksonii niczym by się nie różniła od tamtejszej zabudowy.

</doc>
<doc id="875030" url="https://pl.wikipedia.org/wiki?curid=875030" title="Rezerwat przyrody Grodzisko Runowo">
Rezerwat przyrody Grodzisko Runowo

Rezerwat przyrody Grodzisko Runowo – leśny rezerwat przyrody położony na terenie gminy Potęgowo w województwie pomorskim. Został ustanowiony w 1981 roku. Zajmuje powierzchnię 29,86 ha (akt powołujący podawał 29,90 ha).
Ochronie rezerwatu podlegają stanowiska buczyny, łęgów, pomnikowe buki i dęby o obwodach przekraczających 3 metry, jak również pozostałości wczesnośredniowiecznego słowiańskiego grodziska wraz z osadą i cmentarzyskiem kurhanowym nad rzeką Pogorzelicą. Ten zespół osadniczy założono na reliktach osady należącej do grupy kaszubskiej ludności kultury łużyckiej (1200–650 lat p.n.e.), a funkcjonował on od połowy IX wieku do pierwszej połowy XII wieku. Stanowisko archeologiczne jest wpisane do rejestru dóbr kultury i zostało objęte ścisłą ochroną konserwatorską.
Przez teren rezerwatu prowadzi ścieżka edukacyjna.
Najbliższe miejscowości to Runowo i Warcimino.

</doc>
<doc id="875031" url="https://pl.wikipedia.org/wiki?curid=875031" title="Ani to wywiad, ani koncert">
Ani to wywiad, ani koncert



</doc>
<doc id="875032" url="https://pl.wikipedia.org/wiki?curid=875032" title="XX ½">
XX ½



</doc>
<doc id="875034" url="https://pl.wikipedia.org/wiki?curid=875034" title="Puchar USA 1996 w piłce nożnej">
Puchar USA 1996 w piłce nożnej

Puchar USA 1996 – czwarta edycja turnieju towarzyskiego o Puchar USA odbyła się w 1996 w Stanach Zjednoczonych.
Uczestnicy.
W turnieju uczestniczyły cztery drużyny :
Mecze.
Tabela końcowa.
Zwycięzcą turnieju o Puchar USA 1996 został .

</doc>
<doc id="875037" url="https://pl.wikipedia.org/wiki?curid=875037" title="Miller Zaklika">
Miller Zaklika



</doc>
<doc id="875039" url="https://pl.wikipedia.org/wiki?curid=875039" title="Objaw Kussmaula">
Objaw Kussmaula

Objaw Kussmaula – paradoksalne zwiększenie ciśnienia w żyłach szyjnych podczas wdechu, występujące między innymi w niewydolności serca, zwężeniu zastawki trójdzielnej i zaciskającym zapaleniu osierdzia. Powstaje na skutek zastoju krwi przed prawym sercem.

</doc>
<doc id="875040" url="https://pl.wikipedia.org/wiki?curid=875040" title="Sadłowo-Parcele">
Sadłowo-Parcele

Sadłowo-Parcele – wieś w Polsce położona w województwie mazowieckim, w powiecie żuromińskim, w gminie Bieżuń.
Wierni Kościoła rzymskokatolickiego należą do parafii św. Stanisława Biskupa Męczennika w Bieżuniu.
W latach 1975–1998 miejscowość położona była w województwie ciechanowskim.
W grudniu 2007 r. wykryto w tej miejscowości ognisko ptasiej grypy.

</doc>
<doc id="875043" url="https://pl.wikipedia.org/wiki?curid=875043" title="Państwowy Urząd Repatriacyjny">
Państwowy Urząd Repatriacyjny

Państwowy Urząd Repatriacyjny (PUR) – został powołany na mocy dekretu PKWN z 7 października 1944. Jego zadaniem była początkowo organizacja „repatriacji” (jak ówcześnie nazywano depatriację, czyli przymusowe wysiedlenie ludności z rodzinnych stron) ludności na pojałtańskim (zob. konferencja jałtańska) terytorium Polski (następnie zakres zadań został poszerzony).
Podporządkowano go prezydium PKWN. Po powołaniu Władysława Wolskiego na stanowisko wiceministra administracji publicznej dyrektorem PUR mianowany został w kwietniu 1945 Michał Sapieha, a po jego ustąpieniu w 1948 Mścisław Olechnowicz, który już wcześniej zarządzał aparatem organizacyjnym urzędu. W wyniku reorganizacji dokonywanych w ciągu 1945 rola PUR uległa zmianie, gdyż dekret z 7 maja 1945 rozszerzył zakres działania PUR o migracje wewnątrz terytorium państwa, nakazując jego kierownictwu organizowanie „powrotu wysiedlonych przez niemieckiego okupanta do poprzednich miejsc zamieszkania” oraz „przesiedlenia na tereny odzyskane ludności z innych okręgów państwa polskiego” jednocześnie podporządkowując go Ministerstwu Administracji Publicznej.
Trudności związane z ogromnymi rozmiarami migracji powojennych, a zwłaszcza niska efektywność mechanizmu transferów ludności skłoniły władze do powołania nowego urzędu, tzw. „Generalnego Pełnomocnika Rządu do spraw Repatriacji”.
W efekcie utworzenia urzędu „Generalnego Pełnomocnika Rządu do spraw Repatriacji” znaczenie PUR zostało ponownie znacznie pomniejszone – odtąd zajmował się on tylko organizowaniem transportu osób przesiedlonych i roztaczaniem nad nimi opieki na terytorium kraju (w nowych granicach), natomiast wszelkie inne pola aktywnej działalności w sferze przemieszczeń ludności leżały w kompetencji Generalnego Pełnomocnika.
Na ziemiach wchodzących w skład pojałtańskiej Polski PUR tworzył oddziały wojewódzkie obejmujące swym zasięgiem działania województwo, na pozyskanych wyrokami konferencji poczdamskiej ziemiach zachodnich i północnych – oddziały okręgowe, obejmujące po kilkanaście powiatów, z tym jednak, iż część tych terenów wyłączono spod zarządu oddziałów okręgowych i powierzono bezpośrednio oddziałom wojewódzkim w Białymstoku, Katowicach i Poznaniu. Hierarchiczna struktura urzędu była rozbudowana o kolejny dolny szczebel systemu organizacyjnego PUR: stanowiły go oddziały powiatowe.
Podstawową rolę w realizacji przesiedleń ludności odgrywały punkty etapowe PUR. Istniały cztery rodzaje takich punktów:
Według stanu na 31 sierpnia 1945 PUR dysponował 259 punktami etapowymi wszystkich rodzajów o łącznej pojemności 141 221 osób.
Uchwałą Rady Ministrów z 22 marca 1951 Państwowy Urząd Repatriacyjny został zniesiony.

</doc>
<doc id="875046" url="https://pl.wikipedia.org/wiki?curid=875046" title="Podklasztorze">
Podklasztorze

Podklasztorze – prawobrzeżna część miasta Sulejów w województwie łódzkim, w powiecie piotrkowskim. Znajduje się tu Opactwo Cystersów w Sulejowie.
Historia.
Podklasztorze to dawna wieś przyklasztorna. W latach 1867–1954 należała do gminy Owczary w powiecie opoczyńskim, początkowo w guberni kieleckiej, a od 1919 w woj. kieleckim. Tam 4 listopada 1933 utworzyła gromadę o nazwie "Podklasztorze" w gminie Owczary, składającą się z wsi Podklasztorze, wsi Podklasztorze Sulejowskie, osady Podklasztorze Sulejowskie, wsi Obdzierz, osady Radońka, osady Sieczka oraz części lasu państwowego nadleśnictwa Błogie. 1 kwietnia 1939 wraz z resztą powiatu opoczyńskiego została włączona do woj. łódzkiego.
Na uwagę zasługuje fakt, iż mimo że Podklasztorze leżało tuż obok historycznej części Sulejowa na tym samym brzegu Pilicy, miejscowości należały do różnych powiatów (Sulejów do powiatu piotrkowskiego, a Podklasztorze do opoczyńskiego), a do 1939 roku i po 1950 roku także do różnych województw (Sulejów zawsze do łódzkiego, a Podklasztorze głównie do kieleckiego, poza okresem 1939–1950 kiedy to należało do łódzkiego).
Podczas II wojny światowej włączona do Generalnego Gubernatorstwa (dystrykt radomski, powiat tomaszowski), nadal jako gromada w gminie Owczary, licząca w 1943 roku 325 mieszkańców. Po wojnie początkowo w województwie łódzkim, a od 6 lipca 1950 ponownie w województwa kieleckim, jako jedna z 5 gromad gminy Owczary w reaktywowanym powiecie opoczyńskim.
W związku z reformą znoszącą gminy jesienią 1954 roku, Podklasztorze włączono do nowo utworzonej gromady Podklasztorze, która przetrwała do końca 1972 roku, czyli do kolejnej reformy gminnej.
W związku z kolejną reformą administracyjną w 1973 roku Podklasztorze weszło w skład nowej gminy Mniszków w powiecie opoczyńskim w województwie kieleckim. Stan ten przetrwał do 31 maja 1975. Od 1 czerwca 1975 Podklasztorze należało do województwa piotrkowskiego.
1 lutego 1977 Podklasztorze wyłączono z gminy Mniszków, włączając je do Sulejowa.

</doc>
<doc id="875047" url="https://pl.wikipedia.org/wiki?curid=875047" title="Puchar USA 2000 w piłce nożnej">
Puchar USA 2000 w piłce nożnej

Puchar USA 2000 – siódma (zarazem ostatnia) edycja turnieju towarzyskiego o Puchar USA odbyła się w 2000 w Stanach Zjednoczonych.
Uczestnicy.
W turnieju uczestniczyły cztery drużyny :
+reprezentacja ligi meksykańskiej głównie z klubu UNAM (Pumas).
Mecze.
Tabela końcowa.
Zwycięzcą turnieju o Puchar USA 2000 zostały .

</doc>
<doc id="875051" url="https://pl.wikipedia.org/wiki?curid=875051" title="Katastrofa w Honda Point">
Katastrofa w Honda Point



</doc>
<doc id="875052" url="https://pl.wikipedia.org/wiki?curid=875052" title="Sól (kolonia w województwie lubelskim)">
Sól (kolonia w województwie lubelskim)

Sól – kolonia w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość należała administracyjnie do województwa zamojskiego.

</doc>
<doc id="875053" url="https://pl.wikipedia.org/wiki?curid=875053" title="Cyncynopol">
Cyncynopol

Cyncynopol – część wsi Dyle w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość należała administracyjnie do województwa zamojskiego.
Historia.
Cyncynopol, część wsi Dyle, dawna wieś w powiecie zamojskim, gminie Biłgoraj. W roku 1786 wieś zwana była jako Cecynopol. W spisie z roku 1827 ujęta jako „Cecynopól”, jako „Cencynopol” występuje w spisie powszechnym z roku 1921.

</doc>
<doc id="875056" url="https://pl.wikipedia.org/wiki?curid=875056" title="Jachosze">
Jachosze

Jachosze – część wsi Stary Bidaczów w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość należała administracyjnie do województwa zamojskiego.

</doc>
<doc id="875057" url="https://pl.wikipedia.org/wiki?curid=875057" title="Wysiedlenie Ukraińców z Polski do ZSRR">
Wysiedlenie Ukraińców z Polski do ZSRR

Wysiedlenie Ukraińców z Polski do ZSRR – akcja masowych przesiedleń, przeprowadzona w oparciu o kryterium etniczne na polsko-ukraińskim pograniczu narodowościowym w latach 1944–1946. Wysiedlenie to nie objęło całej ludności ukraińskiej. Pozostałe na południowo-wschodnich terenach Polski osoby narodowości ukraińskiej zostały objęte akcją „Wisła”.
Tło historyczne.
Dnia 9 września 1944 PKWN zawarł łącznie trzy umowy międzynarodowe, tzw. Układy republikańskie z trzema republikami radzieckimi: Białoruską, Ukraińską i Litewską. Pełna nazwa tych umów (na przykładzie układu polsko-ukraińskiego) brzmi: "Układ pomiędzy Polskim Komitetem Wyzwolenia Narodowego a Rządem Ukraińskiej Socjalistycznej Republiki Rad dotyczący ewakuacji obywateli polskich z terytorium U.S.R.R. i ludności ukraińskiej z terytorium Polski". Układ dotyczył m.in. przesiedlenia ludności ukraińskiej z terytorium Polski do USRR i obywateli polskich z terytorium USRR do Polski. Z polskiej strony podpisał ją przewodniczący PKWN Edward Osóbka-Morawski, z ukraińskiej – przewodniczący Rady Komisarzy Ludowych USRR Nikita Chruszczow. Dawała ona podstawę do wysiedlenia osób narodowości ukraińskiej, białoruskiej, rosyjskiej i rusińskiej z Polski do USRR, oraz przesiedlenie w nowe granice Polski Polaków i Żydów, którzy do 17 września 1939 byli obywatelami polskimi.
Szczegółową interpretację układu zawierała tajna instrukcja wykonawcza, przekazana rządowi polskiemu 22 września 1944 przez przedstawiciela ZSRR przy PKWN – gen. Nikołaja Bułganina.
Przedstawicielami głównymi rządu polskiego do spraw ewakuacji ludności ukraińskiej z Polski byli: Mieczysław Rogalski (do 30 kwietnia 1945) oraz Józef Bednarz (od 1 maja 1945 do 11 marca 1947). Pełnomocnikami głównymi rządu USRR byli Mykoła Pidhornyj (Nikołaj Podgorny), późniejszy przewodniczący Prezydium Rady Najwyższej ZSRR, i M. Romaszczenko (od 1 stycznia 1946).
Organizacja.
Strona sowiecka wyznaczyła Głównego Pełnomocnika, a polska – Głównego Przedstawiciela. Ich siedzibą był Lublin. Do pomocy wyznaczono im po dwóch zastępców oraz pełnomocników i przedstawicieli rejonowych, ekspertów i pomocniczy personel techniczny.
Na miejsce urzędowania pełnomocników i przedstawicieli rejonowych wyznaczono:
Po obu stronach zastrzeżono sobie możliwość utworzenia punktów również w innych miejscach.
I etap repatriacji.
Obszar objęty akcją to teren województw rzeszowskiego, lubelskiego i krakowskiego. Podzielono go na 15 rejonów, w każdym działała osobna tzw. „komisja polsko-ukraińska”. Zajmowały się one zbieraniem zgłoszeń do wyjazdu, przygotowywaniem list przesiedleńców i kart ewakuacyjnych, szacowaniem i opisywaniem mienia, organizowaniem transportu.
Komisje współpracowały z lokalną administracją terenową oraz Państwowym Urzędem Repatriacyjnym. Ponieważ nie zdawano sobie sprawy, o jaką liczbę osób może chodzić, w końcu 1944 przeprowadzono spis. Kryteria spisu nie były jasno sformułowane, generalnie utożsamiano narodowość z wyznaniem. Wykazał on istnienie mniejszości ukraińskiej, liczącej około 500 tysięcy osób. Władze uznały ten rachunek za przesadzony.
Umowy z Ukrainą i Białorusią przewidywały, iż od 15 września do 15 października 1944 roku przeprowadzona zostanie rejestracja chcących się przesiedlić, a sama operacja transferu potrwa od 15 października 1944 do 1 lutego 1945, co okazało się zupełnie nierealne.
Zachętami do wyjazdu miało być zwolnienie od wszystkich podatków i opłat ubezpieczeniowych i anulowanie wszystkich zaległych płatności. Obiecywano, że za pozostawione mienie i zasiewy (które zostały opisane) w nowym miejscu otrzyma się ekwiwalent, jak również gwarantowano otrzymanie ziemi (do 15 ha) w nowym miejscu.
Dla opornych przewidziano inne bodźce: ludność ukraińską wyłączono z reformy rolnej PKWN, zlikwidowano szkolnictwo ukraińskie, odmówiono uznania Ukraińskiej Cerkwi Greckokatolickiej, a działalność Polskiego Autokefalicznego Kościoła Prawosławnego znacznie ograniczono.
Pomimo tych bodźców ludność ukraińska niezbyt chętnie decydowała się na wyjazd. Do połowy 1945 (do kiedy to stosowano zasadę dobrowolności) wyjechało około 80 tysięcy osób.
W związku ze słabym odzewem władze zdecydowały się na rozmowy. 24 lipca 1945 zorganizowano spotkanie przedstawicieli rządu polskiego z kilkunastoma przedstawicielami ludności ukraińskiej (J. Konstantynowicz, M. Korolko, P. Dudka, W. Wojtowicz, J. Czolij, I. Wizeruk, A. Nazarewicz, J. Maślak i inni), powołanymi osobiście przez premiera Edwarda Osóbkę-Morawskiego. Delegaci ukraińscy oświadczyli, że:
Rząd zobowiązał się do realizacji większości postulatów po zakończeniu akcji.
I etap repatriacji trwał od 15 października do 31 grudnia 1944. W tym czasie wyjechało z Polski 19 899 Ukraińców (5035 rodzin), w tym 4025 osób z powiatu chełmskiego, 3902 osoby z powiatu hrubieszowskiego, 3380 osób z powiatu tomaszowskiego i 1862 osoby z powiatu zamojskiego. Byli to głównie mieszkańcy wsi spalonych wiosną i latem 1944 przez polskie oddziały partyzanckie.
II etap repatriacji.
II etap trwał od 1 stycznia do końca sierpnia 1945. Zimą repatriacja została wstrzymana z powodu ciężkich warunków atmosferycznych. Wiosną 1945 wyjechali mieszkańcy terenów zniszczonych podczas walk o przełamanie obrony niemieckiej w rejonie Przełęczy Łupkowskiej i Dukielskiej. Była to praktycznie ostatnia grupa osób, która dobrowolnie zgłosiła się na wyjazd do USRR.
W obliczu niepowodzenia dotychczasowych działań całej operacji, podjęto w Warszawie decyzję o przymusowym przesiedleniu pozostałych Ukraińców. Powołano się przy tej decyzji na przedwojenne prawo, dające możliwość wysiedlenia z terenów nadgranicznych osób zagrażających państwu. Wysiedleniu podlegali również Ukraińcy służący w tym czasie w Armii Czerwonej, przy tym czyniono to na podstawie również przedwojennego rozporządzenia, które odbierało obywatelstwo polskie osobom służącym w obcej armii.
III etap repatriacji.
22 sierpnia 1945 komunistyczne władze polskie skierowały na tereny podległe repatriacji oddziały 3., 8. i 9. Dywizji Ludowego Wojska Polskiego. Do ich obowiązków należało zapewnienie bezpieczeństwa wysiedleń, konwojowanie ludności do punktów zbiorczych, ochrona pozostawionego mienia. 3 września dywizje te rozpoczęły działania w terenie.
III etap trwał od 1 września do 31 grudnia 1945. W tym etapie wyjechało z Polski 81 806 osób (22 854 rodziny).
W tym czasie rozpoczęły się przymusowe wysiedlenia z powiatów: leskiego, przemyskiego, sanockiego i lubaczowskiego.
W miarę postępów akcji wysiedleńczej wojska przenosiły się do pozostałych powiatów, zamieszkanych przez ludność ukraińską. Na Łemkowszczyźnie rozpoczęto wysiedlenia z miejscowości położonych w pasie granicznym, wykorzystując jako podstawę prawną rozporządzenie ministra spraw wewnętrznych 22 stycznia 1937 o obszarze granicznym państwa.
Aresztowano greckokatolickiego biskupa przemyskiego Jozafata Kocyłowskiego, próbując bezskutecznie zmusić go do wydania odezwy wzywającej wiernych i duchownych do wyjazdu na Ukrainę.
W odpowiedzi na rozpoczęcie przez wojsko przymusowych wysiedleń, dowódca UPA w Polsce – płk „Orest” wydał 9 września 1945 rozkaz zaatakowania komisji przesiedleńczych i oddziałów Ludowego Wojska Polskiego, pomagających w wysiedleniach oraz palenia wysiedlonych wsi w celu zatrzymania osadnictwa polskiego. Atakowano również linie kolejowe, stacje, mosty, wiadukty. Podobne rozkazy wydał przewodniczący OUN na Polskę „Stiah”.
Decyzja ta spowodowała w polskim społeczeństwie poczucie realnego zagrożenia ze strony UPA i dała władzom polskim dodatkowy argument przymusowości wysiedleń.
IV etap repatriacji.
Odbywał się od 1 stycznia do 15 czerwca 1946.
Po podpisaniu 14 grudnia 1945 dodatkowego protokołu do Układu i zakończeniu 15 stycznia 1946 ostatecznego terminu rejestracji, wznowiono wysiedlanie ludności ukraińskiej. W 1946 oddziały Ludowego Wojska Polskiego dokonały pacyfikacji kilku wsi, m.in.: Terka (33 ofiary), oraz w Zawadce Morochowskiej, w miejscowości, w której 96 mieszkańców wsi zostało zamordowanych przez żołnierzy 34 pp z 8 DP.
5 kwietnia 1946 utworzono Grupę Operacyjną „Rzeszów” pod dowództwem gen. Jana Rotkiewicza. GO „Rzeszów” podporządkowano wszystkie działające na tym terenie jednostki 3, 8, 9 DP, 14 i 18 pp, oraz wszystkie siły WOP, KBW, MO i UBP.
26 kwietnia 1946 gen. Stefan Mossor wydał rozkaz dowódcom GO „Rzeszów”, Lubelskiego Okręgu Wojskowego i Krakowskiego Okręgu Wojskowego, aby do 15 czerwca wysiedlić 14 045 rodzin ukraińskich, które według danych komisji przesiedleńczych przebywały jeszcze na tym terenie. Aby to osiągnąć, zwiększono ilość wysiedlanych rodzin z 100 do 500 dziennie. 26 czerwca 1946 (a więc po upłynięciu terminu umowy) wyciągnięto siłą z pałacu biskupiego biskupa Jozafata Kocyłowskiego. NKWD uwięziło go i wywiozło do USRR. 27 czerwca 1946 aresztowano biskupa Hryhorija Łakotę i członków przemyskiej kapituły greckokatolickiej.
Złamanie zasady dobrowolności pozwoliło wysiedlić w tym okresie 252 422 osoby (47 192 rodziny).
Bilans.
Łącznie w czasie całej akcji repatriacji ludności ukraińskiej przesiedlono około 480 tysięcy osób (122 450 rodzin), w tym:
6 maja 1947 rządy Rzeczypospolitej Polskiej i Ukraińskiej Socjalistycznej Republiki Radzieckiej wydały wspólny komunikat "o zakończeniu przesiedlenia obywateli polskich z terytorium USRR do Polski i ludności ukraińskiej z terytorium Polski do USRR".

</doc>
<doc id="875059" url="https://pl.wikipedia.org/wiki?curid=875059" title="Adam Brodzisz">
Adam Brodzisz

Adam Brodzisz (ur. 18 lutego 1906 we Lwowie, zm. 9 listopada 1986 w Desert Hot Springs, USA) – polski aktor.
Życiorys.
Absolwent gimnazjum matematyczno-przyrodniczego we Lwowie, w którym w 1926 roku zdał maturę. Następnie wstąpił na Uniwersytet Jana Kazimierza we Lwowie. Był jednym z najpopularniejszych aktorów przedwojennego polskiego kina. Do filmu dostał się po zwycięstwie w konkursach „fotogeniczne twarze”. W 1927 roku ukończył Instytut Filmowy im. Biegańskiego w Warszawie. Brak znajomości języka uniemożliwił mu angaż do kina południowoamerykańskiego. W 1931 roku z Michałem Waszyńskim i Eugeniuszem Bodo założył wytwórnię filmową „B-W-B”.
W czasie okupacji pracował jako kelner. Po II wojnie światowej nie był już zatrudniany w filmach. Grał za to na deskach teatru objazdowego, a w latach 1950–1955 był aktorem Teatru Polskiego w Bielsku-Białej. W 1961 roku nie wrócił z żoną do kraju z gościnnych występów w USA. Osiedlili się w Los Angeles i zajmowali hodowlą szynszyli. Pracował również jako rysownik w firmie komputerowej. Po przejściu na emeryturę przenieśli się do Desert Hot Springs Sky Valley. Został pochowany w kwietniu 1988 na Cmentarzu Rakowickim w Krakowie (kwatera Jb-6-3).
Jego żoną była popularna w międzywojniu aktorka – Maria Bogda, uznana za „najpiękniejszy typ Polki”.

</doc>
<doc id="875061" url="https://pl.wikipedia.org/wiki?curid=875061" title="Podlesie (powiat biłgorajski)">
Podlesie (powiat biłgorajski)

Podlesie (do 1926 r. Aleksandrowska Słoboda) – wieś w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość należała administracyjnie do województwa zamojskiego.

</doc>
<doc id="875063" url="https://pl.wikipedia.org/wiki?curid=875063" title="Ratwica">
Ratwica

Ratwica – wieś w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość należała administracyjnie do województwa zamojskiego.

</doc>
<doc id="875064" url="https://pl.wikipedia.org/wiki?curid=875064" title="Piotr Jaworski (dziennikarz)">
Piotr Jaworski (dziennikarz)

Piotr Jaworski (ur. 15 listopada 1968 w Ostródzie) – dziennikarz radiowy.
Kariera zawodowa.
Pierwsze kroki na radiowej drodze stawiał w Radiu Gdańsk. W latach 2001–2011 pracował w RMF FM. Przez wiele lat prowadził wczesny poranek – od 4:00 do 6:00 rano. Od maja 2006 wspólnie z Martą Grzywacz prowadził weekendowe programy od 10:00 do 15:00. Od 2011 prowadził sobotni "Przepis na weekend" oraz w dni powszednie "Dobranockę". Rozstał się z radiem RMF FM w listopadzie 2011. Od 2012 był gospodarzem audycji "O tym się mówi" w Radiu Kraków. Od września 2012 współprowadzi poranną audycję w Radiu Złote Przeboje – "Złote Przeboje na Dzień Dobry".
Życie prywatne.
Żonaty, ma dwoje dzieci (z pierwszego małżeństwa).

</doc>
<doc id="875065" url="https://pl.wikipedia.org/wiki?curid=875065" title="Zagrody Dąbrowickie">
Zagrody Dąbrowickie

Zagrody Dąbrowickie – część wsi Dąbrowica w Polsce, położona w województwie lubelskim, w powiecie biłgorajskim, w gminie Biłgoraj.
W latach 1975–1998 Zagrody Dąbrowickie należały administracyjnie do województwa zamojskiego.
Posiada własną numerację budynków.

</doc>
<doc id="875067" url="https://pl.wikipedia.org/wiki?curid=875067" title="Zagumnie (województwo lubelskie)">
Zagumnie (województwo lubelskie)

Zagumnie – część wsi Dąbrowica w Polsce, położona w województwie lubelskim, w powiecie biłgorajskim, w gminie Biłgoraj.
W latach 1975–1998 Zagumnie należało administracyjnie do województwa zamojskiego.

</doc>
<doc id="875068" url="https://pl.wikipedia.org/wiki?curid=875068" title="Żelebsko">
Żelebsko

Żelebsko – wieś w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość należała administracyjnie do województwa zamojskiego.
Jedna z najmniejszych miejscowości Gminy Biłgoraj. Przez kilkaset lat funkcjonowały w niej kamieniołomy, po których dziś pozostały jedynie nieczynne wyrobiska. W wiosce produkowano wapno magnezowe. Do niedawna lokalne koło łowieckie prowadziło tu hodowlę danieli i muflonów. Przez wioskę przebiega kilka szlaków turystycznych: pieszy szlak ,Roztoczański” oraz 3 szlaki rowerowe: ,Białej Łady”, ,Wzgórze Polak” oraz ,Jastrzębia Zdebrz”. 
We wsi znajduje się mogiła z okresu II wojny światowej. Jest w niej również pochodząca z 1907 r. figura kamienna fundacji Stefana Ciosmaka oraz kapliczka skrzynkowa poświęcona Matce Boskiej. 
Od 2009 na terenie wsi odbywa się festiwal muzyki punkowej UltraChaos. W roku 2015 odbyły się pierwsze Wrak Race &amp; Motocross- wyścigi samochodów o niskiej wartości rynkowej jednak w pełni sprawnych. Impreza jest przeznaczona dla amatorów i odbywa się na torze wytyczonym wewnątrz wyrobiska dawnej kopalni.
Szlaki turystyczne.
 Szlak Białej Łady
 Szlak Wzgórze Polak – Pogranicze Regionów
 Szlak Jastrzębia – Zdebrz

</doc>
<doc id="875070" url="https://pl.wikipedia.org/wiki?curid=875070" title="Puchar Joe Robiego 1994">
Puchar Joe Robiego 1994

Puchar Joe Robiego – turniej towarzyski o Puchar Joe Robiego odbył się w 1994 w Stanach Zjednoczonych (wszystkie mecze rozgrywano w Miami) i stanowił przygotowanie jego uczestników do Mundialu 1994.
Uczestnicy.
W turnieju uczestniczyły cztery drużyny :
Mecze.
Tabela końcowa.
Zwycięzcą turnieju o Puchar Joe Robiego 1994 została .

</doc>
<doc id="875073" url="https://pl.wikipedia.org/wiki?curid=875073" title="Kawie Góry">
Kawie Góry

Kawie Góry – osiedle położone w północnej części Częstochowy, będące częścią dzielnicy Północ i graniczące z Rząsawą, Kiedrzynem, a także Laskiem Aniołowskim oraz trasą szybkiego ruchu DK-91. Występuje wyłącznie zabudowa jednorodzinna. Główne arterie osiedla to ulica K. Makuszyńskiego i północna część ulicy św. Brata Alberta. Leży ono na terenach, które zostały w 1977 roku przyłączone do Częstochowy.
Od 1 stycznia 2010 roku osiedle było obsługiwane przez linię 37, a od 1 stycznia 2012 roku jest skomunikowane z centrum miasta oraz dzielnicą Wyczerpy linią autobusową 25.
Nazwa osiedla pochodzi od wzgórz Góry Kawie.

</doc>
<doc id="875096" url="https://pl.wikipedia.org/wiki?curid=875096" title="Piotr Sienkiewicz">
Piotr Sienkiewicz

Piotr Sienkiewicz (ur. 18 września 1945 w Karpaczu) – polski inżynier, cybernetyk, doktor habilitowany nauk wojskowych, pułkownik Wojska Polskiego.
Ukończył szkołę podstawową i liceum (1963) w Łobzie. Przez prawie rok odbywał służbę wojskową. Ukończył studia na Wydziale Cybernetyki Wojskowej Akademii Technicznej (1969). Na tym wydziale w 1975 roku obronił pracę doktorską z dziedziny badań operacyjnych pt. "Optymalizacja stochastycznych systemów obsługi". W latach 1969–1971 pełnił służbę w Wojskowym Instytucie Łączności, w którym zajmował się problematyką planowania falowego i kompatybilności elektromagnetycznej. W latach 1971-1990 był pracownikiem naukowym Akademii Sztabu Generalnego, zajmując tam stanowiska: starszego asystenta, adiunkta, docenta. Następnie pełnił służbę w Akademii Obrony Narodowej. W 1980 roku uzyskał stopień doktora habilitowanego nauk wojskowych na podstawie rozprawy "Teoria efektywności systemów kierowania". W 1986 roku otrzymał tytuł profesora nadzwyczajnego nauk wojskowych. W tym samym roku został awansowany do stopnia pułkownika w korpusie oficerów informatyki.
Od roku 1992 kierował Centrum Informatyki Akademii Obrony Narodowej. W latach 90. został profesorem zwyczajnym na tej uczelni. W latach 90. przez 2 lata wykładał również na Uniwersytecie Szczecińskim. W latach 1996-1999 pełnił funkcję zastępcy dyrektora Departamentu Kadr i Szkolnictwa Wojskowego MON. W latach 1999-2004 pełnił funkcję prorektora ds. dydaktycznych Akademii Obrony Narodowej. Obecnie pracuje w Wojskowej Akademii Technicznej oraz jest prorektorem Warszawskiej Wyższej Szkoły Informatyki w Warszawie. 
Jest członkiem wielu organizacji i towarzystw naukowych, w tym Polskiego Towarzystwa Współpracy z Klubem Rzymskim, AFCEA, IFORS, Polskiego Towarzystwa Badań Operacyjnych i Systemowych, Towarzystwa Naukowego Prakseologii, Towarzystwa Naukowego Organizacji i Kierownictwa. Od roku 1988 przez dwie kadencje pełnił funkcję prezesa Zarządu Głównego Polskiego Towarzystwa Cybernetycznego. Uczestniczył w pracach Komitetu Nauk Organizacji i Zarządzania PAN, Komitetu Prognoz "Polska u progu XXI wieku", Rady Głównej Szkolnictwa Wyższego MEN. Był również prezesem Dyskusyjnego Klubu Filmowego.
Był promotorem 32 rozpraw doktorskich oraz recenzentem prac habilitacyjnych.
Jest autorem ponad 350 prac naukowych i popularnonaukowych poświęconych: cybernetyce, informatyce, analizie systemowej, inżynierii systemów, teorii decyzji, telekomunikacji, organizacji, zarządzaniu, kierowaniu oraz dowodzeniu.
Mieszka w Rembertowie. Ma żonę i dwóch synów.
Za swą dotychczasową działalność naukowo-dydaktyczną został wyróżniany:
Posiada także honorowe odznaczenia czeskie, ukraińskie i francuskie.

</doc>
<doc id="875098" url="https://pl.wikipedia.org/wiki?curid=875098" title="Brama Wyżynna">
Brama Wyżynna



</doc>
<doc id="875118" url="https://pl.wikipedia.org/wiki?curid=875118" title="Officium Divinum">
Officium Divinum

Officium Divinum (z łac. "służba boża", "boża powinność") – termin przyjęty na określenie szeroko pojętej liturgii chrześcijańskiej, używany już we wczesnym średniowieczu. Później określenie stosowane również wobec Liturgii godzin.

</doc>
<doc id="875119" url="https://pl.wikipedia.org/wiki?curid=875119" title="A Weekend in the City">
A Weekend in the City

A Weekend in the City – drugi album zespołu Bloc Party. Został wydany 5 lutego 2007 roku nakładem wytwórni Vice Records.

</doc>
<doc id="875120" url="https://pl.wikipedia.org/wiki?curid=875120" title="Operacja Orli Szpon">
Operacja Orli Szpon

Operacja Orli Szpon (ang. "Operation Eagle Claw"), inne nazwy to Operacja Wieczorne Światło (ang. "Operation Evening Light") lub Operacja Miska Ryżu (ang. "Operation Rice Bowl") – nieudana operacja odbicia zakładników z ambasady USA w Teheranie w kwietniu 1980 przeprowadzona przez żołnierzy z jednostki specjalnej Delta Force, będąca jednocześnie pierwszą akcją tej formacji znaną opinii publicznej.
24 kwietnia 1980 amerykańscy komandosi podjęli próbę odbicia 52 zakładników z okupowanej od ponad 5 miesięcy ambasady USA w Teheranie. Skomplikowany i ryzykowny plan dwudniowej operacji składał się z dwóch części. W pierwszym dniu miało być urządzone prowizoryczne lotnisko na bezludnej pustyni na południowy wschód od Teheranu. Na tym lądowisku, noszącym kryptonim "Desert One", miały wylądować śmigłowce RH-53D Sea Stallion z lotniskowca USS Nimitz i samoloty transportowe C-130 Hercules. Po nabraniu paliwa z transportowców, śmigłowce z komandosami miały lecieć do następnych prowizorycznych lądowisk w górach otaczających Teheran, pod kryptonimem "Desert 2". Stamtąd komandosi mieli przedostać się do centrum Teheranu i uwolnić zakładników, którzy następnie mieli być przewiezieni śmigłowcami do lotniska wojskowego Manzariyeh nieopodal Teheranu, skąd miały ich zabrać transportowce C-130. Działania w Teheranie miały być wspierane przez sieć agentów stworzoną przed rozpoczęciem operacji. Agenci ci mieli być przewodnikami, mieli również urządzić bezpieczne kryjówki dla komandosów przed atakiem.
Na przeszkodzie w realizacji planu stanęła nieoczekiwana burza piaskowa. W drodze do pierwszego prowizorycznego lotniska piloci dwóch z ośmiu śmigłowców zabłądzili, a trzeci śmigłowiec zmuszony został do awaryjnego lądowania. Powodem był piasek unoszący się w powietrzu, który zatkał filtr powietrza. Poza tym przyjmuje się, że dużym błędem operacji było wykorzystanie „regularnych” pilotów. Jako że posiadanie sześciu sprawnych śmigłowców zostało ustalone w planach jako niezbędne minimum do kontynuowania misji, operację odwołano. W ręce żołnierzy irańskich wpadło 6 śmigłowców oraz dokumenty dekonspirujące siatkę CIA w Iranie. Ponadto podczas odwrotu ewakuacyjny śmigłowiec startujący z bazy zderzył się z amerykańskim samolotem, w wyniku czego zginęło 3 żołnierzy piechoty morskiej na pokładzie śmigłowca RH-53 i 5 żołnierzy sił powietrznych w C-130.
Operacja zakończyła się wielką klęską. Duża ilość sprzętu pozostawiona na pustyni była bezapelacyjnym dowodem istnienia operacji i została z powodzeniem użyta przez irańską propagandę. Klęska spowodowała też dalszy spadek poparcia dla już wcześniej niepopularnego prezydenta Jimmy’ego Cartera i walnie przyczyniła się do jego porażki w wyborach prezydenckich roku 1980, wygranych przez Ronalda Reagana. Samych zakładników zwolniono dopiero w dniu zaprzysiężenia Reagana.
Niepowodzenie operacji spowodowało głębokie reformy w amerykańskich siłach specjalnych. Zidentyfikowano rywalizację między różnymi rodzajami sił zbrojnych jako jedno ze źródeł niepowodzenia. W 1987 reformy zostały ukoronowane stworzeniem "United States Special Operations Command", dowództwa mającego za zadanie nadzorować i koordynować działania sił specjalnych z różnych rodzajów sił zbrojnych.

</doc>
<doc id="875125" url="https://pl.wikipedia.org/wiki?curid=875125" title="Dramatoterapia">
Dramatoterapia



</doc>
<doc id="875130" url="https://pl.wikipedia.org/wiki?curid=875130" title="Divinum officium">
Divinum officium



</doc>
<doc id="875131" url="https://pl.wikipedia.org/wiki?curid=875131" title="Luca Rigoni">
Luca Rigoni

Luca Rigoni (ur. 7 grudnia 1984 w Schio) – włoski piłkarz grający na pozycji defensywnego pomocnika w Parmy. Jego brat Nicola Rigoni również jest piłkarzem.
Kariera.
Luca Rigoni jest wychowankiem Vicenzy Calcio, w której barwach zadebiutował w 2002 roku za kadencji trenera Giuseppe Iachiniego. W przeciągu pierwszych dwóch sezonów, ten defensywny pomocnik zyskał uznanie w oczach zarówno kibiców, jak i selekcjonera kadry Włoch do lat 21. Jego dobre występy w klubie i reprezentacji spowodowały, że pozyskaniem Rigoniego zainteresował się Inter Mediolan. Jak się jednak okazało, to nie Mediolańczycy, a Reggina Calcio wygrała wyścig o młodego pomocnika Vicenzy. Rigoni trafił do Serie A wraz ze swym ówczesnym klubowym kolegą – Davide Biondinim. W nowym klubie rzadko kiedy dostawał szanse gry, dlatego też w przerwie zimowej sezonu 2005/2006 został wypożyczony do Piacenzy Calcio. Epizod w tej drużynie również nie był zbyt udany, więc Rigoni postanowił wrócić do macierzystego klubu, gdzie znów zaczął grywać regularnie. Latem 2008 roku Rigoni odszedł do Chievo Werona. Następnie grał w US Palermo oraz Genoi, a w 2018 przeszedł do Parmy.

</doc>
<doc id="875135" url="https://pl.wikipedia.org/wiki?curid=875135" title="Snoopy Doggy Dogg">
Snoopy Doggy Dogg



</doc>
<doc id="875141" url="https://pl.wikipedia.org/wiki?curid=875141" title="Wilczyca Francji">
Wilczyca Francji



</doc>
<doc id="875142" url="https://pl.wikipedia.org/wiki?curid=875142" title="Niepokalane Poczęcie Najświętszej Maryi Panny">
Niepokalane Poczęcie Najświętszej Maryi Panny



</doc>
<doc id="875147" url="https://pl.wikipedia.org/wiki?curid=875147" title="Ulica Paryska w Warszawie">
Ulica Paryska w Warszawie

 Ulica Paryska – ulica znajdująca się na Saskiej Kępie w Warszawie. Jest ulicą jednojezdniową, bez wytyczonej ścieżki rowerowej. Po obu stronach przeważają kamienice z lat powojennych.
Przebieg.
Ulica Paryska jest częścią ciągu - Wersalska - Paryska - plac Przymierza - Francuska - rondo Waszyngtona. Ma początek przy zbiegu ulic Wersalskiej i Brukselskiej a kończy się przy placu Przymierza. Po drodze krzyżuje się z aleją Stanów Zjednoczonych (wiadukt Trasy Łazienkowskiej) oraz ulicami: Meksykańską (po stronie wschodniej) i Szczuczyńską (po zachodniej).
Komunikacja.
Ulica Paryska stanowi odcinek ważnego traktu komunikacyjnego, łączącego Wał Miedzeszyński z północną częścią Pragi i ze śródmieściem.

</doc>
<doc id="875149" url="https://pl.wikipedia.org/wiki?curid=875149" title="Prostoskrzydłe długoczułkowe">
Prostoskrzydłe długoczułkowe

Prostoskrzydłe długoczułkowe, prostoskrzydłe długoczułkie (Ensifera) – podrząd owadów prostoskrzydłych (Orthoptera), do którego zaliczane są m.in. powszechnie znane pasikoniki i świerszcze. Obejmuje ponad 10 tysięcy gatunków występujących na wszystkich kontynentach poza Antarktydą. W zapisie kopalnym są znane co najmniej od górnego triasu.
Nazwa zwyczajowa.
W języku polskim takson Ensifera określany jest nazwami: prostoskrzydłe długoczułkowe lub długoczułkie, ale obydwie z nich stosowane są również dla muchówek z podrzędu Nematocera określanych jako muchówki długoczułkowe lub długoczułkie.
Taksonomia.
Takson wprowadzony w 1920 roku przez Luciena Choparda. Przez wielu autorów traktowany w randze osobnego rzędu.
Opis.
Średniej wielkości owady (długości zwykle ok. 3 cm), o ciele spłaszczonym bocznie lub walcowatym. Głowa hipognatyczna. Narządy gębowe typu gryzącego. Czułki długie, liczące nie mniej niż 30 członów, często dłuższe u ciała, krótkie jedynie u turkuciowatych. Przedplecze zachodzące na następne segmenty, może być podzielone poprzeczną bruzdą na prozonę i metazonę. Golenie odnóży przednich wyposażone w narządy bębenkowe (tympalne) o otworach owalnych lub szczelinowatych. Tylne odnóża skoczne, o bardzo silnie rozbudowanych udach. Stopy zwykle cztero-, rzadziej trójczłonowe. Zwykle obecne dwie pary skrzydeł, choć mogą być one zredukowane lub całkiem ich brak. Przednia para skórzasta, węższa i mocniej zesklerotyzowana, a tylna błoniasta i szeroka, gęsto użyłkowana, o żyłkach podłużnych ułożonych wachlarzowato. Odwłok szeroko połączony z tułowiem, u samic zwieńczony długim pokładełkiem (które może jednak nie występować jak np. u turkuciowate) oraz podłużnie złożonymi walwami.
Biologia i ekologia.
Liczne gatunki zdolne są do wydawania wysokich dźwięków. Używają do tego narządów strydulacyjnych w postaci zmodyfikowanych części przednich skrzydeł, które pocierają o siebie. Dźwięk jest odbierany przez inne osobniki dzięki narządom tympalnym.
Przeobrażenie niezupełne.
Wiele gatunków drapieżnych, aktywnie polujących; inne wszystkożerne, a tylko długoskrzydlakowate wyłącznie roślinożerne.
Rozprzestrzenienie.
Kosmopolityczny podrząd, znany z całej kuli ziemskiej. W Polsce występuje 6 rodzin: pasikonikowate (Tettigoniidae), długoskrzydlakowate (Phaneropteridae), śpieszkowate (Rhaphidophoridae), świerszczowate (Gryllidae), mrowiszczakowate (Myrmecophilidae) i turkuciowate (Gryllotalpidae).
Systematyka.
Do podrzędu tego zalicza się 4 infrarzędy:
, trzy nadrodziny nieprzypisane do infrarzędów:
oraz 2 rodziny nieprzypisane do nadrodzin:

</doc>
<doc id="875150" url="https://pl.wikipedia.org/wiki?curid=875150" title="Afonso Alves">
Afonso Alves

Afonso Alves Martins Júnior (ur. 20 stycznia 1981 r. w Belo Horizonte) - brazylijski piłkarz grający na pozycji napastnika. Mierzy 185 cm.
Kariera klubowa.
Alves zaczynał karierę w rodzimym Atlético-MG w sezonie 2002-2003. Już po roku gry w Brazylii wyjechał do Europy. Jednakże nie był uważany za wielki talent, trafił do szwedzkiego Örgryte IS. W tym zespole Brazylijczyk strzelił 23 bramki w 39 meczach.
Zainteresowanie napastnikiem wykazało kilka silniejszych od Örgryte drużyn, a najlepszą ofertę złożyło Malmö FF, do którego Alves wkrótce przeszedł. Tu grał z podobną skutecznością - w 48 meczach strzelił 26 goli. Wraz z kolegami zdobył Mistrzostwo Szwecji. W czerwcu 2006 roku konkretną propozycję złożyło SC Heerenveen, którą Brazylijczyk przyjął. Holandia stanowiła dla wielu brazylijskich piłkarzy odskocznię do silniejszej ligi, m.in. dla Romário i Ronaldo. W sezonie 2006/2007 w 31 meczach strzelił aż 34 gole i został królem strzelców Eredivisie, mimo tego, że przez 4 tygodnie pauzował z powodu kontuzji. Zaraz po wyleczeniu kontuzji Alves wrócił do podstawowego składu i zdobył hat-tricka w spotkaniu z FC Twente, a w ostatniej kolejce z Feyenoordem, wygranym 5:1 strzelił 4 gole. Po świetnym sezonie Brazylijczykiem, który otrzymał "Złotego Buta" dla najlepszego strzelca lig europejskich, zainteresowały się m.in. Valencia CF, AFC Ajax, Everton F.C., Spartak Moskwa i FC Portsmouth. Szefowie Heerenveen pozostawali jednak nieugięci. Alves został w holenderskim zespole, ale z powodów pozasportowych w sezonie 2007/2008 pierwszy mecz rozegrał dopiero w 5. kolejce, natomiast drugie spotkanie - w 7. Był to niesamowity mecz w wykonaniu 26-letniego gracza - strzelił aż 7 bramek. Ostatecznie Heerenveen wygrało z Heracles Almelo 9-0, dwa pozostałe gole zdobył Gerald Sibon. W styczniu 2008, po wielu pertubacjach, trafił do Middlesbrough F.C. We wrześniu 2009 roku przeszedł do katarskiego klubu Al-Sadd podpisując 3-letni kontrakt. Po roku został wypożyczony do innego katarskiego klubu Al-Rajjan SC, który później zdecydował się na jego wykupienie. Ostatnim klubem w jego karierze był 
Al-Gharafa.
Kariera reprezentacyjna.
Afonso Alves w reprezentacji Brazylii debiutował 1 czerwca 2007 r. w meczu z Anglią na nowym stadionie Wembley, kiedy to w 72. minucie zmienił Kakę. Został powołany na Copa América 2007, gdzie wraz z kolegami zajął 1. miejsce, pokonując w finale Argentynę aż 3-0. Pierwszą bramkę strzelił 12 września 2007 w wygranym 3-1 towarzyskim spotkaniu z Meksykiem.

</doc>
<doc id="875152" url="https://pl.wikipedia.org/wiki?curid=875152" title="Ensifera">
Ensifera



</doc>
<doc id="875154" url="https://pl.wikipedia.org/wiki?curid=875154" title="Michaił Skorodumow">
Michaił Skorodumow

Michaił Fiodorowicz Skorodumow, ros. Михаил Федорович Скородумов (ur. 1892, zm. 15 listopada 1963 w Los Angeles) – rosyjski carski wojskowy, dowódca Rosyjskiego Korpusu Ochronnego na Bałkanach podczas II wojny światowej.
Życiorys.
Ukończył 1 Korpus Kadetów, a następnie Pawłowską Szkołę Wojskową w 1912 r. w stopniu podporucznika.
Po wybuchu I wojny światowej w 1914 r. wyruszył na front. Odznaczono go Orderem św. Włodzimierza za odwagę w bitwie, podczas której został ciężko ranny. W rezultacie musiał odejść z armii. Zabiegał jednak silnie o przywrócenie go do służby wojskowej, do czego ostatecznie doszło. W wyniku kolejnych walk dostał się w 1915 r. do niewoli niemieckiej. Po 7-miesięcznym pobycie w obozie jenieckim (3 razy próbował bez rezultatu uciec) powrócił do Petersburga w wyniku wymiany jeńców. Otrzymał za odwagę Krzyż św. Jerzego.
Po przejęciu władzy przez bolszewików w 1917 r., przyłączył się do podziemnej antybolszewickiej organizacji oficerskiej. Kiedy wykryli ją czerwoni dołączył do Armii Ochotniczej gen. Antona Denikina działającej na południu Rosji. Został ranny podczas oblężenia Kijowa w 1919 r. Następnie przeszedł do armii gen. Piotra Wrangla na Krymie. Po jej klęsce ewakuował się wraz z innymi Białymi do Gallipoli w Turcji, a stamtąd do Bułgarii. Następnie wraz z gen. Aleksandrem Kutiepowem wyjechał do Jugosławii, gdzie ufundował pomnik ku czci poległym żołnierzom rosyjskim podczas I wojny światowej.
Po najeździe Niemiec na Jugosławię w kwietniu 1941 r., zaproponował okupantom sformowanie "Oddzielnego Rosyjskiego Korpusu" spośród białych emigrantów rosyjskich w celu obrony lokalnej społeczności rosyjskiej przeciw komunistycznej partyzantce. Miał nadzieję, że w przyszłości Korpus będzie wysłany do walki przeciw ZSRR, gdzie zapoczątkowałby antykomunistyczny ruch wyzwoleńczy. Niemieckie władze okupacyjne zaaprobowały mianowanie go 12 września na dowódcę Korpusu, ale już 3 dni później został aresztowany przez Gestapo za proklamowanie niezależności swojej formacji. Na jego miejsce mianowano gen. Borysa A. Sztejfona. Po wypuszczeniu na wolność demonstracyjnie odmówił powrotu do Korpusu i zaczął pracować jako czyściciel butów. Ostatecznie w 1944 r. wstąpił do Korpusu jako szeregowy. Pod koniec wojny przedostał się do Austrii w celu ochrony swojej rodziny przed komunistami. Następnie wyjechał do USA i pomagał weteranom Korpusu otrzymać status displaced persons. Zmarł w Los Angeles 15 listopada 1963 r. i został pochowany na cmentarzu w Hollywood.
Linki zewnętrzne.
Biografia gen. Michaiła F. Skorodumowa 

</doc>
<doc id="875168" url="https://pl.wikipedia.org/wiki?curid=875168" title="Chaubunagungamaug">
Chaubunagungamaug

Chaubunagungamaug, znane również jako "Webster Lake", jest amerykańskim jeziorem położonym w Webster w stanie Massachusetts. Jego współrzędne to 42°02′30″N, 71°50′30″W.
Chargoggagoggmanchauggagoggchaubunagungamaugg jest inną nazwą jeziora i jest często podawana jako najdłuższa nazwa miejsca w Stanach Zjednoczonych.

</doc>
<doc id="875169" url="https://pl.wikipedia.org/wiki?curid=875169" title="Chargoggagoggmanchauggagoggchaubunagungamaugg">
Chargoggagoggmanchauggagoggchaubunagungamaugg



</doc>
<doc id="875172" url="https://pl.wikipedia.org/wiki?curid=875172" title="HMS Invincible (1907)">
HMS Invincible (1907)

HMS Invincible – brytyjski krążownik liniowy z okresu I wojny światowej. Należał do serii trzech okrętów typu "Invincible", pierwszych na świecie jednostek tej klasy.
Do służby w Royal Navy wszedł w 1909 roku. W chwili wybuchu I wojny światowej bazował w Wielkiej Brytanii. Wziął udział w pierwszej bitwie koło Helgolandu 28 sierpnia 1914 roku. W listopadzie został wraz z bliźniaczym wysłany na południowy Atlantyk w poszukiwaniu okrętów Eskadry Wschodnioazjatyckiej admirała von Spee i 8 grudnia 1914 roku uczestniczył w zwycięskiej bitwie koło Falklandów.
31 maja 1916 roku wziął udział w bitwie jutlandzkiej – największym starciu flot w I wojnie światowej – jako okręt flagowy dowódcy 3. Eskadry Krążowników Liniowych, kontradmirała Horace'a Hooda. W trakcie pojedynku artyleryjskiego z niemieckimi odpowiednikami: „Lützowem” i „Derfflingerem”, został celnie trafiony w jedną z wież artyleryjskich na śródokręciu, co spowodowało eksplozję ładunków w komorach amunicyjnych i błyskawiczne zniszczenie okrętu. Z 1032 osób obecnych na pokładzie „Invincible” podczas bitwy, uratowano jedynie sześć.
Projektowanie i budowa.
W 1906 roku, po zaledwie czternastu miesiącach od dnia położenia stępki, wszedł do służby w Royal Navy nowatorski, zbudowany według koncepcji "all-big-gun" (same wielkie działa – jednolite uzbrojenie głównego kalibru), pancernik . Nieco wcześniej w tym samym roku rozpoczęto w brytyjskich stoczniach konstruowanie trzech okrętów, które dały początek nowej klasie krążowników liniowych. Łączyły one w sobie uzbrojenie nowych pancerników (drednotów) z prędkością właściwą krążownikom.
Stępkę pod okręt, który dał nazwę swojemu typowi, położono w stoczni koncernu Armstrong Whitworth w Elswick (Newcastle upon Tyne) 2 kwietnia 1906 roku. Wodowanie odbyło się nieco ponad rok później, 13 kwietnia 1907 roku, a matką chrzestną została lady Allendale. Okręt był szóstą od 1747 roku jednostką Royal Navy noszącą tę nazwę.
28 grudnia 1907 roku w stojący przy nabrzeżu stoczniowym kadłub okrętu uderzył przepływający węglowiec „Oden”. W wyniku kolizji wgnieceniu uległy blachy poszycia. Prace wyposażeniowe na krążowniku przeciągały się w związku z wytypowaniem go do montażu eksperymentalnych wież artyleryjskich z elektrycznym napędem mechanizmów obrotu i podniesienia. Próbne strzelania w październiku 1908 roku wykazały obecność licznych usterek, co wymagało powrotu do stoczni. Okręt opuścił ją 16 marca 1909 roku, udając się do Portsmouth. W dwa dni później zderzył się w morzu z brygantyną „Mary Ann”, nie odnosząc większych uszkodzeń. Ostatecznie „Invincible” został przejęty przez brytyjską marynarkę wojenną 20 marca 1909 roku w Portsmouth. Koszt budowy, wyłączając uzbrojenie, wyniósł 1 677 415 funtów.
Opis konstrukcji.
Krążowniki liniowe typu "Invincible" miały długość całkowitą 172,8 m i szerokość maksymalną 23,9 m. Wyporność konstrukcyjna miała wynosić według projektu 17 250 ts, po wejściu do służby określoną ją dla „Invincible” na 17 330 ts, zaś pełną na 19 940 ts. Przeciętne zanurzenie przy wyporności konstrukcyjnej wynosiło 8 m, a przy pełnym obciążeniu 9,1 m.
Napęd okrętu stanowiły dwa zdwojone zespoły turbin parowych Parsonsa, umieszczone w oddzielnych maszynowniach. Każdy składał się z dwóch turbin wysokiego ciśnienia, napędzających zewnętrzny wał napędowy oraz dwóch turbin niskiego ciśnienia, napędzających wał wewnętrzny. Ponadto okręty zostały wyposażone w dwie turbiny marszowe, dla niskich prędkości, również napędzające wały wewnętrzne. Sprawiały one jednak kłopoty w eksploatacji i w praktyce nie były używane. Parę do turbin dostarczało 31 kotłów wodnorurkowych typu Babcock &amp; Wilcox, opalanych węglem z zainstalowanym systemem wtryskiwaczy paliwa płynnego, rozmieszczonych w czterech oddzielnych kotłowniach. Łączna nominalna moc siłowni wynosiła 41 000 shp, co zapewniało projektowaną prędkość 25 węzłów. Na próbach „Invincible” osiągnął na mili pomiarowej 26,64 węzła przy mocy maksymalnej 46 500 shp. Okręt posiadał dwa stery, umocowane równolegle na rufie bezpośrednio za śrubami wewnętrznych wałów napędowych.
Głównym uzbrojeniem krążownika było osiem armat BL Mk X kalibru 305 mm (12 cali), o długości lufy 45 kalibrów, umieszczonych w czterech wieżach artyleryjskich o eksperymentalnym, elektrycznym napędzie mechanizmów obrotu i podniesienia. Były one rozmieszczone po jednej na dziobie (wieża „A”) i rufie („X”), w osi symetrii okrętów oraz dwie diagonalnie na burtach na śródokręciu (wieże „P” na prawej i „Q” na lewej burcie). Na dziobie i rufie zamontowano wieże typu Mk BIX produkcji Vickersa, zaś na śródokręciu Mk BX produkcji Armstronga. Kontrakt zawarty z producentami przewidywał wymianę wież na koszt koncernów w przypadku niepowodzenia eksperymentu, co ostatecznie nastąpiło na przełomie 1913 i 1914 roku. Krążownik otrzymał wtedy, wzorem bliźniaczych jednostek, cztery wieże artyleryjskie Mk BVIII, o klasycznym, hydraulicznym napędzie obrotu i podniesienia, identycznych jak montowane na „Dreadnoughcie” i pancernikach typów "Lord Nelson" oraz "Bellerophon". Ich producentem był koncern Vickersa.
Do zwalczania lżejszych jednostek zainstalowano nowe armaty QF Mk III kalibru 102 mm (4 cale). W momencie wejścia do służby krążownik miał szesnaście takich dział, montowanych na podstawach PI* po cztery na nadbudówkach dziobowej i rufowej oraz po dwa na dachach wież artyleryjskich. W toku służby były one wymieniane na nowsze modele dział, a w związku z wzrastającym zagrożeniem ze strony szybko rozwijającego się lotnictwa okręt otrzymał w 1914 roku działo 3-funtowe Hotchkiss, uzupełnione później przez działo przeciwlotnicze Mk I kal. 76 mm. Broń podwodną stanowiło pięć podwodnych wyrzutni torpedowych kalibru 450 mm (18 cali), jedną na rufie, cztery prostopadle do osi podłużnej okrętów, po dwie na burcie, w części dziobowej. Zapas torped wynosił 23 sztuki. Uzbrojenie uzupełniało pięć (według innych źródeł siedem) przenośnych karabinów maszynowych Maxim kal. 7,7 mm.
Wobec założeń przyjętych podczas projektowania okrętów typu "Invincible" oraz konieczności poczynienia znacznych oszczędności tonażowych dla zrównoważenia wagi rozbudowanej siłowni, ochrona pancerna nowych jednostek pozostała niemal na poziomie starszych krążowników pancernych typu "Minotaur". Główny pas pancerny na burcie miał grubość 152 mm (6 cali) i rozciągał się pomiędzy dziobową i rufową wieżą artyleryjską. Tworzył on pancerną cytadelę, chroniącą najważniejsze mechanizmy okrętów, zamkniętą z przodu i z tyłu grodziami pancernymi o grubości odpowiednio 178 i 152 mm (7 i 6 cali). Pancerz na dziobie, poza obszarem cytadeli, miał grubość 102 mm (4 cale). Czoła wież artyleryjskich i ich barbety poza obszarem chronionym głównym pasem pancernym miały grubość 178 mm, dachy wież 76 mm a boki 64 mm. Ochronę poziomą stanowiły dwa pokłady pancerne: górny o grubości 19−25 mm i dolny, gruby na 38−64 mm. Zabezpieczeniem przed skutkami wybuchów podwodnych były pancerne osłony komór amunicyjnych o grubości 64 mm. Przestrzeń pomiędzy osłonami a burtami była wypełniona węglem. Całość opancerzenia wykonana była z utwardzanej powierzchniowo stali Kruppa.
Projektowana załoga okrętu miała liczyć 729 oficerów, podoficerów i marynarzy, podczas wojny szybko wzrosła i w czasie bitwy jutlandzkiej liczyła 1032 osoby.
Przebieg służby.
Lata przedwojenne.
Pierwszym dowódcą okrętu, który wszedł w skład 1. Eskadry Krążowników (1st Cruiser Squadron) Home Fleet, został komandor Mark E.F. Kerr. Pierwsze miesiące służby krążownika upłynęły na manewrach i kolejnych pobytach w stoczni, celem przeprowadzenia napraw ciągle sprawiającego kłopoty elektrycznego napędu wież artyleryjskich. Pewnym urozmaiceniem był udział w paradach floty: 12 czerwca 1909 roku w Spithead, 2 lipca tegoż roku w Southend-on-Sea i 24 czerwca 1911 roku w rewii koronacyjnej króla Jerzego V w Spithead, oraz kurtuazyjna wizyta zespołu krążowników w Norwegii i Danii we wrześniu 1912 roku. W tym czasie kolejnymi dowódcami okrętu byli komandorzy: Richard P.F. Purefoy (od 28 marca 1911 roku) i Michael Culme-Seymour (od 1 maja 1912 roku). Pod koniec 1911 roku dla okrętów nowej klasy przyjęto nową nazwę: krążowniki liniowe (ang. "battlecruiser"). Wiązało się to również ze zmianą nazwy związków taktycznych: dotychczasowa 1. Eskadra Krążowników została przemianowana na 1. Eskadrę Krążowników Liniowych (1st Battlesruiser Squadron, 1 BCS).
17 marca 1913 roku „Invincible” zderzył się w zatoce Stokes z okrętem podwodnym C34, z winy tego ostatniego, nie odnosząc uszkodzeń. W sierpniu 1913 roku krążownik przeszedł na Morze Śródziemne, wchodząc w skład 2. Eskadry Krążowników Liniowych Floty Śródziemnomorskiej, grupującej od tej chwili wszystkie trzy jednostki typu "Invincible". Wiązało się to z kolejną zmianą dowódcy, którym został komandor Henry B. Pelly. Jednak wobec ciągłych kłopotów z napędem wież artylerii głównej, okręt powrócił w marcu następnego roku do Wielkiej Brytanii, do Portsmouth, na remont połączony z ich wymianą na tradycyjne, o napędzie hydraulicznym. Trwał on aż do wybuchu działań wojennych w sierpniu 1914 roku.
Bitwa koło Helgolandu.
1 sierpnia 1914 roku „Invincible” otrzymał nowego dowódcę, komandora Charlesa Martin-de-Bartolomé'a, a 3 sierpnia powrócił oficjalnie do służby liniowej. Kilkanaście dni później został okrętem flagowym kontradmirała Archibalda Moore’a, tworząc wraz z 2. Eskadrę Krążowników Liniowych Grand Fleet.
Obydwa okręty wzięły udział w pierwszym większym starciu flot w I wojnie światowej: bitwie koło Helgolandu 28 sierpnia 1914 roku. Dwie eskadry krążowników liniowych pod wspólnym dowództwem wiceadmirała Davida Beatty’ego stanowiły według planu odwód sił lekkich operujących przeciwko flocie niemieckiej w Zatoce Helgolandzkiej. Wobec niekorzystnie rozwijającej się sytuacji podczas pierwszej fazy bitwy, gdy zespół Harwich Force komodora Reginalda Tyrwhitta znalazł się pod presją przeważających sił Kaiserliche Marine, admirał Beatty został wezwany na pomoc. Jego krążowniki liniowe weszły do akcji nie mając równorzędnych przeciwników, toteż szybko rozstrzygnęły losy starcia, zatapiając ogniem artyleryjskim dwa niemieckie krążowniki lekkie. Natychmiast po tym, gdy reszta okrętów niemieckich skryła się we mgle, admirał Beatty dał rozkaz powrotu, obawiając się możliwej interwencji ciężkich okrętów Hochseeflotte, stacjonujących na pobliskich kotwicowiskach.
Bitwa zakończyła się zdecydowanym zwycięstwem Royal Navy. Brytyjczycy stracili jedynie 35 zabitych i mieli poważnie uszkodzony jeden krążownik lekki, podczas gdy straty wśród Niemców wyniosły 712 zabitych i 336 wziętych do niewoli marynarzy oraz trzy zatopione krążowniki i niszczyciel.
„Invincible” i „New Zealand” tworzyły tzw. Zespół Krążowników K (ang. Cruiser Force K), który stanowił odwód i praktycznie nie wziął udziału w bitwie. Artylerzyści okrętu flagowego admirała Moore’a wystrzelili jedynie 18 pocisków kalibru 305 mm do unieruchomionego krążownika lekkiego „Cöln”, fatalnie chybiając.
We wrześniu do 2. Eskadry Krążowników Liniowych dołączył . Na początku października okręty patrolowały cieśninę pomiędzy Szetlandami a Wyspami Owczymi, osłaniając transport wojsk kanadyjskich płynących do Europy. W drugiej połowie miesiąca wyszły w rejon Zatoki Helgolandzkiej, dla wsparcia planowanego pierwszego rajdu na Cuxhaven. Po jego odwołaniu z powodu złej pogody okrętu powróciły do portów 25 października.
Bitwa koło Falklandów.
4 listopada 1914 roku Admiralicja otrzymała wiadomość o rozgromieniu brytyjskiej Eskadry Indii Zachodnich przez okręty Eskadry Wschodnioazjatyckiej admirała von Spee. W obliczu kolejnej porażki i zagrożenia, jakie stwarzały dla żeglugi alianckiej jednostki niemieckie (krążowniki pancerne „Scharnhorst” i „Gneisenau” oraz trzy krążowniki lekkie), już następnego dnia zapadła decyzja o wysłaniu na południowy Atlantyk dwóch krążowników liniowych, wydzielonych ze składu Grand Fleet. Miały to być bliźniacze „Invincible” i „Inflexible”. Dowódcą eskadry został mianowany wiceadmirał Frederick Doveton Sturdee, który wybrał na swój okręt flagowy „Invincible”. Spowodowało to następną zmianę dowódcy okrętu, którym został komandor Tufton P.H. Beamish.
5 listopada obydwa okręty przeszły z Cromarty do bazy Devonport, gdzie zostały poddane drobnym naprawom i zaopatrzone w zapasy i amunicję. 11 listopada eskadra wypłynęła na poszukiwanie niemieckich krążowników. Przez Wyspy Zielonego Przylądka i bezludny archipelag Abrolhos dotarła 7 grudnia do Port Stanley na Falklandach. Następnego dnia w rejon wysp dotarła niemiecka Eskadra Dalekowschodnia, której dowódca, nie spodziewając się obecności zespołu admirała Sturdee, planował wysadzenie w porcie desantu i aresztowanie gubernatora archipelagu. Po zaobserwowaniu zbliżających się okrętów niemieckich jako pierwsi otworzyli ogień artylerzyści starego pancernika , osadzonego na mieliźnie jako pływająca bateria. Rozpoznając niebezpieczeństwo, admirał von Spee rozkazał swojej eskadrze zawrócić na południowy wschód.
Brytyjskie okręty wyszły z Port Stanley po około godzinie i rozpoczęły pościg za oddalającymi się Niemcami. Korzystając z przewagi prędkości, doszły po kolejnych dwóch godzinach na odległość maksymalnego skutecznego strzału (około 15 000 m). „Inflexible” otworzył ogień z wieży dziobowej o 12.55 czasu lokalnego. Początkowo był on niecelny, dopiero w dalszej fazie bitwy, po zmniejszeniu dystansu i wejściu do walki pozostałych wież artyleryjskich, brytyjskie pociski zaczęły poważniej uszkadzać okręty przeciwnika. Postrzelany i płonący „Scharnhorst” zatonął o 16.17, wraz z całą załogą. Brytyjskie krążowniki liniowe kontynuowały pościg za uszkodzonym „Gneisenau”, płynącym ze zmniejszoną prędkością. Wystrzeliwując niemal całą dostępną amunicję, „Invincible” i „Inflexible” zatopiły wreszcie, kilka minut po godzinie 20.00, niemiecki okręt, po czym przystąpiły do akcji ratowniczej.
W równoległym pościgu towarzyszące admirałowi Sturdee krążowniki lekkie dogoniły i zatopiły dwa z trzech niemieckich odpowiedników. Trzeci, „Dresden”, uszedł i został osaczony przez brytyjskie okręty dopiero 9 marca 1915 roku u wybrzeży Chile.
Artylerzyści „Invincible” wystrzelili podczas bitwy 513 pocisków kalibru 305 mm („Inflexible” aż 661), łącznie notując 74 trafienia na obydwu niemieckich krążownikach pancernych (według ocalałych Niemców nawet mniejszą liczbę). Brytyjski okręt został trafiony 22 razy, w tym 12 pociskami kalibru 210 mm, sześcioma kalibru 150 mm, zaś cztery trafienia były niemożliwe do zidentyfikowania. Szczęśliwie nie miał strat wśród załogi, chociaż uszkodzenia były poważne, i krążownik powrócił na wody europejskie z dużym przechyłem na burtę. Jeden z pocisków niemieckich zdemolował kantynę okrętową, której pozostałości zostały wkrótce po bitwie splądrowane przez załogę.
16 grudnia „Invincible” z admirałem Sturdee wypłynął w drogę powrotną do Europy. Odniesione uszkodzenia były naprawiane w czasie pobytu w Gibraltarze w styczniu i lutym 1915 roku.
Bitwa jutlandzka.
Krążownik liniowy powrócił do Wielkiej Brytanii w końcu lutego 1915 roku i został skierowany do Scapa Flow na ćwiczenia artyleryjskie. Dokończono również kompletowanie nowoczesnego systemu kierowania ogniem, którego brakowało we wcześniejszych starciach. Wkrótce potem, wraz z bliźniaczymi „Inflexible” i utworzył 3. Eskadrę Krążowników Liniowych, w składzie Floty Krążowników Liniowych wiceadmirała Beatty’ego. Jej dowódca, kontradmirał Horace Hood, podniósł swą flagę na „Invincible”. Nowym, ostatnim już dowódcą okrętu został komandor Arthur L. Cay. W kwietniu krążownik przeszedł do macierzystej stoczni, gdzie wymieniono mu lufy dział, zużyte po bitwie koło Falklandów. Od 26 maja 1915 roku był okrętem flagowym dowódcy eskadry, kontradmirała Horace'a Hooda.
Wobec znikomej aktywności Hochseeflotte w tym okresie, większość czasu służby upływała na ćwiczeniach i podnoszeniu sprawności bojowej. Cała Flota Krążowników Liniowych (10 jednostek) wyszła w morze na początku grudnia 1915 roku dla odbycia strzelań z dział głównych kalibrów. Podobne ćwiczenia odbyły się jeszcze trzykrotnie w okresie do marca 1916 roku. 24 kwietnia, podczas próby przechwycenia niemieckich okrętów bombardujących Yarmouth i Lowestoft, „Invincible” zderzył się we mgle z patrolującym wody wokół wyspy Farne zmobilizowanym jachtem „Goissa”. Dziób jachtu wbił się w burtę krążownika, powodując uszkodzenia i zmniejszenie prędkości. W efekcie do 22 maja okręt był dokowany w Rosyth.
W ostatnich dniach maja 1916 roku wszystkie trzy krążowniki 3. Eskadry przeszły z Rosyth do Scapa Flow, dołączając do głównych sił Grand Fleet na czas ćwiczeń artyleryjskich. 30 maja flota brytyjska otrzymała rozkaz wyjścia w morze, spowodowany przechwyceniem i rozszyfrowaniem niemieckiej korespondencji radiowej. Wynikało z niej, że Hochseeflotte przygotowuje na najbliższe dni akcję ofensywną. 3. Eskadra Krążowników Liniowych, przebywająca na akwenie ćwiczeń, miała je natychmiast przerwać i dołączyć do sił głównych.
Bitwę rozpoczęły po obydwu stronach krążowniki liniowe. W pierwszej fazie starcia Brytyjczycy ponieśli poważne straty: w eksplozjach komór amunicyjnych zatonęły „Indefatigable” i . W kolejnych godzinach, gdy na pole walki dotarła całość sił Grand Fleet, admirał John Jellicoe zdecydował dołączyć 3. Eskadrę do pozostałych okrętów Davida Beatty’ego, po raz kolejny atakujących linię jednostek niemieckich. O godzinie 5.36 (czasu GMT) zespół kontradmirała Hooda starł się z niemieckimi krążownikami lekkimi 2. Grupy Rozpoznawczej. Wkrótce potem – jako awangarda floty brytyjskiej – związały się walką z groźniejszym przeciwnikiem: niemieckimi krążownikami liniowymi admirała Hippera.
Po wejściu do akcji artylerzyści „Invincible” celnym trafieniem w siłownię krążownika lekkiego „Wiesbaden” spowodowali jego unieruchomienie. W dalszej fazie starcia doszło do pojedynku z niemiecką 1. Grupą Rozpoznawczą admirała Franza Hippera. „Invincible” i „Inflexible” obrały za cel „Lützow”, uzyskując łącznie osiem trafień, z których dwa, wystrzelone najprawdopodobniej z okrętu flagowego, doprowadziły w konsekwencji do zatonięcia niemieckiego krążownika. Jednak również „Invincible” został trafiony salwami z „Lützowa” i „Derfflingera”. Jeden z pocisków tego ostatniego trafił w dach lewej wieży artyleryjskiej na śródokręciu („Q”), powodując najprawdopodobniej pożar i eksplozję ładunków w komorach amunicyjnych. Słup ognia i dymu osiągnął według naocznych świadków wysokość 120 metrów. Doprowadziło to do natychmiastowego przełamania się okrętu i zatonięcia najpierw części dziobowej, a po południu 1 czerwca również rufowej. 
Przepływając przez miejsce tragedii, dwa ocalałe krążowniki 3. Eskadry, zgodnie z brytyjską zasadą wojenną, nie poświęciły ani chwili na akcję ratowniczą. Odesłany przez wiceadmirała Beatty’ego na miejsce katastrofy niszczyciel uratował jedynie sześciu marynarzy z liczącej w dniu bitwy 1032 osoby załogi okrętu. Wśród ofiar był zarówno kontradmirał Hood, jak i dowódca okrętu, komandor Cay. Jednym z uratowanych był oficer artyleryjski krążownika, komandor porucznik Hubert Edward Dannreuther, który za swą postawę został uhonorowany Distinguished Service Order i rosyjskim Orderem św. Anny.
Grand Fleet powołała dwie komisje w celu zbadania utraty podczas bitwy na skutek wybuchów trzech krążowniów liniowych. Ich ustalenia obwiniły złą konstrukcję okrętów – słabe opancerzenie poziome, złą konstrukcję wież i podajników i niestabilność chemiczną kordytu, która wersja następnie stała się obowiązująca. Według jednak obecnych ustaleń, prawdopodobną przyczyną katastrofalnych w skutkach wybuchów było nieprzestrzeganie procedur bezpieczeństwa poprzez gromadzenie w pomieszczeniach podajników licznych otwartych pojemników z ładunkami prochowymi, akceptowane przez dowództwo, dla którego priorytetem była jak największa szybkostrzelność. W szczególności praktykę taką na „Invincible” potwierdził przed komisją ocalały oficer artyleryjski Hubert Dannreuther.
Wrak „Invincible” został zlokalizowany w 1919 roku, zaś w drugiej połowie XX wieku spenetrowany przez nurków. Jest przełamany na dwie części, przy czym część dziobowa spoczywa na dnie w pozycji odwróconej, rufa zaś stępką do dołu. Obydwie wieże śródokręcia wraz z barbetami znajdują się poza obrębem kadłuba, wieża Q jest mocno zniszczona eksplozją. Wieża rufowa, z zerwanym dachem, osadzona jest w swoim łożu, obydwa jej działa są załadowane, a ich zamki zamknięte. Wrak chroniony jest obecnie przez The Protection of Military Remains Act.
Okręt został upamiętniony w 1917 roku przez nadanie nazwy Mount Invincible szczytowi (2670 m n.p.m.) w paśmie Canadian Rockies. Nazwę tę nosił później lotniskowiec brytyjski.

</doc>
<doc id="875175" url="https://pl.wikipedia.org/wiki?curid=875175" title="Sfera sacrum">
Sfera sacrum



</doc>
<doc id="875182" url="https://pl.wikipedia.org/wiki?curid=875182" title="Konstantin Musicki">
Konstantin Musicki



</doc>
<doc id="875187" url="https://pl.wikipedia.org/wiki?curid=875187" title="Ramla (ujednoznacznienie)">
Ramla (ujednoznacznienie)



</doc>
<doc id="875188" url="https://pl.wikipedia.org/wiki?curid=875188" title="Derby Poznania w piłce nożnej">
Derby Poznania w piłce nożnej

Derby Poznania – określenie meczów rozgrywanych pomiędzy poznańskimi klubami: Wartą i Lechem, w przeszłości w derbowych pojedynkach uczestniczyła również, nieistniejąca już, Olimpia.
Pierwsze derbowe spotkanie poznańskich drużyn w ekstraklasie odbyło się w pierwszym ligowym sezonie po II wojnie światowej, w 1948, kiedy to spotkała się Warta z Lechem. Olimpia rozegrała swoje pierwsze derbowe spotkanie w najwyższej klasie rozgrywkowej w sezonie 1986/87, z Lechem. Zaś sezon 1994/95 był jedynym, kiedy Olimpia i Warta spotkały się w I lidze. Do interesujących derbowych meczów można zaliczyć spotkanie o Puchar Prezydenta Miasta Poznania w 1972, między Wartą a Lechem zakończone wynikiem 3:2, oraz pojedynku z okazji 70-lecia Warty i 60-lecia Lecha w 1982, w którym zwyciężył Lech 2:1.

</doc>
<doc id="875189" url="https://pl.wikipedia.org/wiki?curid=875189" title="Derby Poznania">
Derby Poznania



</doc>
<doc id="875190" url="https://pl.wikipedia.org/wiki?curid=875190" title="V Korpus Armijny">
V Korpus Armijny



</doc>
<doc id="875191" url="https://pl.wikipedia.org/wiki?curid=875191" title="Filozofia dramatu">
Filozofia dramatu

Filozofia dramatu - singel zespołu Voo Voo i muzykującej rodziny Trebunie Tutki pochodzący z albumu "Tischner". Utwór zawarty na tym wydawnictwie
Lista utworów.
Nagrań dokonano w studio S3 i S4 Polskiego Radia w Krakowie.
Muzyka: Wojciech Waglewski
Tekst: Roman Kołakowski
Realizacja nagrań i mix: Piotr "Dziki" Chancewicz, Sławomir Gładyszewski – Media Studio.
Asystent: Wojtek Gruszka
Projekt graficzny: Krzysztof Kokoryn, Wojciech Kliczka

</doc>
<doc id="875193" url="https://pl.wikipedia.org/wiki?curid=875193" title="XV Niemiecki Korpus Armijny">
XV Niemiecki Korpus Armijny



</doc>
<doc id="875194" url="https://pl.wikipedia.org/wiki?curid=875194" title="XVIII Korpus Górski">
XVIII Korpus Górski



</doc>
<doc id="875196" url="https://pl.wikipedia.org/wiki?curid=875196" title="XXI Niemiecki Korpus Armijny">
XXI Niemiecki Korpus Armijny



</doc>
<doc id="875197" url="https://pl.wikipedia.org/wiki?curid=875197" title="LI Niemiecki Korpus Armijny">
LI Niemiecki Korpus Armijny



</doc>
<doc id="875201" url="https://pl.wikipedia.org/wiki?curid=875201" title="XXI Korpus Górski">
XXI Korpus Górski



</doc>
<doc id="875209" url="https://pl.wikipedia.org/wiki?curid=875209" title="Wierzenia">
Wierzenia

Wierzenia ("ang. "beliefs) to termin trudny do zdefiniowania, występuje w wielu różnych kontekstach. Należy go odnieść także do innych pojęć, np. przekonania, wyobrażenia zbiorowe, wiara, religia.
Dyscypliny nauki zajmujące się zagadnieniami związanymi z tematyką wierzeń to m.in. religioznawstwo, kulturoznawstwo, antropologia kulturowa oraz socjologia.
Chcąc najogólniej odpowiedzieć, czym są wierzenia i jaka jest ich natura, należy przede wszystkim wskazać na to, że jest to zbiór twierdzeń lub wyobrażeń, często dotyczących zjawisk i bytów nadprzyrodzonych, niesprawdzalnych empirycznie (jak życie po śmierci, magia, antropogeneza, kosmogeneza czy teogonia). Funkcjonowanie wierzeń może być obserwowane na płaszczyznach praktyki, pamięci oraz emocji.
Próby zdefiniowania pojęcia.
David Hume przyjmuje stanowisko, zgodnie z którym twierdzi, że wierzenia to coś, co można odczuwać przez umysł, co odróżnia ustalone osądy od fikcji dopuszczanej w obrębie wyobraźni. Definicja ta nie uwzględnia wzruszeń i emocji, które są istotne w niektórych kontekstach, w których mowa o wierzeniach. Nie mają jednak znaczenia w innych. 
Według Immanuela Kanta bazowanie na wierzeniach jest czymś między wiedzą a opinią. „Słowo wiara odnosi się tylko do wskazówek , które daje mi dana idea oraz do subiektywnie istotnego wpływu na zachowanie mojego poglądu. Zmusza mnie do podtrzymywania go na bieżąco, choć może nie być w stanie dać niczego prócz spekulatywnej uwagi na ten temat”.
John Fahy twierdzi, że nie należy pojmować wierzeń jako pojęcia przeciwstawnego wobec wiedzy, gdyż są one pewną jej formą.
Wierzenia w teorii funkcjonalistycznej Bronisława Malinowskiego.
Bronisław Malinowski uważał, że obserwując praktyki magiczne i religijne oraz zachowania codzienne, nawykowe, a następnie próbując wyjaśnić je za pomocą mitów i wierzeń danej społeczności, można uzyskać wyjaśnienia owych praktyk, wynikające z przekonań i wyobrażeń obowiązujących w grupie. Wierzenia są dla tego badacza tym, co decyduje o sensie nadawanym przez członków społeczności ich działaniom.
Malinowski napisał, że „bez wierzeń nie ma żadnej ważnej magii, ceremonii czy rytuału; wiara zostaje rozciągnięta na opis konkretnych praktyk”.
Wierzenia i mity mogą mieć również funkcję uzasadniania porządku społecznego. Malinowski stwierdza, że istnieją wśród Trobriandczyków opowieści uzasadniające matrylinearność tego ludu i uniezależniające poczęcie i dziedziczenie od mężczyzny, np. mit o poczęciu przez kobietę pierwszego członka klanu za sprawą ryby podczas kąpieli lub za sprawą kropli ze stalaktytu podczas wypoczynku w jaskini, bez udziału mężczyzny.
Wierzenia a awans społeczny.
Wierzenia mogą służyć za uzasadnienie walki o wyższy status w grupie. Wśród zislamizowanego ludu Hausa mieszkającego w północnej Nigerii panuje przekonanie, że kobiety potrafią nawiązywać kontakty z dziecięcymi duchami Bori, które Allah skazał na początku dziejów na pozostawanie w ukryciu przed resztą ludzi. Wiara pozostałych w dostęp do tajemnej mocy duchów umożliwia niektórym kobietom ubieganie się o zaistnienie w sferze publicznej, co w patriarchalnym plemieniu Hausa jest raczej wyjątkiem niż regułą.
Wierzenia współcześnie.
Edward Burnett Taylor twierdził, że nauka położy religii kres poprzez upowszechnienie wiedzy kosztem wierzeń. Kosmologia ludu Temne mieszkającego w Sierra Leone, badanego przez Rosalind Shaw, może jednak służyć za przykład obalający tę tezę. Pod wpływem trwających pięć wieków kontaktów z Europejczykami i wywołanego przez nie w dobie kolonializmu handlu niewolnikami z okolic zamieszkiwanych przez tę społeczność oraz wywożenia ich za ocean wykształciły się w owej grupie wierzenia o miastach czarowników. W tych cudownych miejscach technologia ma splatać się z czarami i panuje tam ponoć wszechobecny dobrobyt. Istnienie takich miejsc jest możliwe zdaniem ludności tubylczej dlatego, że czarownicy wyzyskują biedniejsze warstwy społeczeństwa, zagarniając dla siebie za pomocą czarów ich moc sprawczą. Dzięki temu wykraczają poza zwykłe ludzkie możliwości. Oskarżeni o czary nie są jednak kojarzeni z dawnymi europejskimi kolonizatorami ani współczesnymi władzami (oskarżanie ich o wyzysk mogłoby gdzie indziej wydać się logiczne), a raczej z ludźmi, których da się zepchnąć na margines społeczny (dawniej sprzedać w niewolę). Mimo ich rzeczywistej niemocy w oczach Temne są ważnymi personami w niewidzialnym mieście. Wierzenie to jest według Rosalind Shaw obrazem kosmologii kapitalizmu w Sierra Leone.
Ujęcie kognitywistyczne.
W oparciu o kognitywistykę, można stwierdzić, że wiara to specyficzny tryb świadomości. Korzystając z osiągnięć tej dziedziny nauki, można zdefiniować system wierzeń jako sposób zarządzania informacjami o systemie poznawczym (niekoniecznie zawarty w formie jawnej i ujęty w zdania). Ów mechanizm jest osadzony w myśleniu i zachowaniach wcześniejszych generacji.
Krytyka pojęcia w obrębie nauki.
Antropologiczne rozumienie terminu wierzeń zostało skrytykowane przez wielu przedstawicieli środowisk naukowych, między innymi przez Jamesa Bielo. Według niego antropolodzy zwykle definiują wierzenia jako modelowe, językowo-poznawcze postawy odpowiadające roszczeniom lub zobowiązaniom społeczno-psychologiczno-emocjonalnym, funkcjonujące dzięki praktyce, wykonaniu i pamięci.
W zależności od tego, czy chcemy traktować wiarę jako stan wewnętrzny, uczucie, czy po prostu wyraz zgody na obowiązującą umowę społeczną, związane z nią pojęcie wierzeń może przyjmować różne formy i funkcje.
Charles Lindholm stwierdza: "Badacze na ogół przyjmują, że wierzenia są nadbudową ideologiczną wyrażającą podstawowe relacje władzy tudzież oknami do ukrytych napięć w organizacji społecznej, a nawet, dla strukturalistów, źródłem rewelacji o ukrytych mechanizmach funkcjonowania samego umysłu. Niezależnie od podejścia, twierdzono, że wierzenia były spójne i stałe, tworząc samodobudowujący się system. Dawniej brano również za pewnik, że wierzącego popycha do działania to, że przykłada dużą wartość do swoich wierzeń sugerujących wykonywanie konkretnych czynności. "
 Dla Galiny Lindquist i Simona Colemana "wspólne pojęcia" na temat wierzeń "są mylące. Mogą one dotyczyć poznawczej postawy, ale także mieć charakter emocjonalnego ustosunkowania". Wiara może przenosić w sobie intensywność emocjonalną, ale nie jest to warunkiem koniecznym. "Czy wierzenie może być opisane jako posiadające funkcje - czy wyjaśniające, moralne, albo jakiś inny rodzaj?" Są one, jak przyjmuje się w perspektywie poznawczej, "motywacją i sposobem działania".
Sceptycyzm Rodneya Needhama.
Rodney Needham pisze: "wierzeń, które nigdy nie pociągają za sobą działań nie uznawałbym za wierzenia". Problematyczne stałyby się tu przekonania posiadane przez jednostki na temat życia na innych planetach, teorii ewolucji lub dokładności newtonowskiej fizyki. Z drugiej strony jednak próba opisania wierzeń w kontekście ich konsekwencji mogłaby poskutkować nakreśleniem zbyt wąskiego pola definicji. Needham twierdzi, że "pierwszą z przeszkód jest samo dynamiczne rozpowszechnienie się wariantów interpretacji angielskich słów wiara i wierzyć "(ang. belief, believe)"(1972, s. 41). Odwołując się do licznych przykładów grup etnicznych i światopoglądowych na przestrzeni dziejów, Needham pokazuje, jak angielskie rozumienie owego terminu "obejmuje szerokie spektrum sposobów ustosunkowywania się do zobowiązań, od wątpliwości do pewności" (1972, s. 91). Twierdzi, że angielskie wykorzystanie tego pojęcia, jego pojemność i znaczenia nie mają odzwierciedlenia w innych językach i rozumieniu terminu przez inne nacje.
Needham reprezentuje sceptycyzm poznawczy wobec zjawisk wiary, wierzeń i ich jednoznacznych funkcji czy znaczeń. Wskazuje na brak języka, w którym można uchwycić uniwersalność kategorii wierzenia. W takim przypadku, aby znaleźć uniwersalną definicję różnorodności zjawisk, uczuć i odbiorów prawd, które wiara może oznaczać, Needham stwierdza, że powinniśmy wynaleźć nową terminologię, z którą do tej drażliwej koncepcji można by podejść (1972, s. 41) 
Naukowcy postulujący dalsze korzystanie z pojęcia.
John Fahy uważa, że wieloznaczność nie jest przeszkodą, ale źródłem trwałego znaczenia pojęcia wierzeń. Problem ze zdefiniowaniem go może polegać jego zdaniem na trudności odpowiedniego kategoryzowania przez naukę różnych cech wierzeń, ich form, ich funkcji i założeń, które przywykliśmy badać w ustalonych z góry, nie zawsze adekwatnych do danego przypadku schematach.
Malcolm Ruel twierdzi, że wierzenia są bardzo istotnym elementem religii chrześcijańskiej. Według niego w innych religiach często rolę nadrzędną nad wierzeniami ma praktyka.
Wierzenia zdaniem Ruela powinny mieć następujące cechy:
Ruel ostrzega, że „w poszukiwaniu tego, co ma być wspólne dla całej ludzkości, można łatwo stracić sprzed oczu to, co jest bardzo istotne dla niektórych ludzi".
Jak okazało się być w przypadku pojęć takich jak pokrewieństwo, społeczeństwo czy kultura, pojęcie wierzenia zostało ukute w obrębie postmodernistycznego myślenia, które może służyć do inspiracji pozwalających opracować bardziej przemyślane koncepcje i głębsze rozumienie na temat tego, co znaczy wierzyć w danym kontekście kulturowym.
Steven Carlisle sugeruje, że problem z pojęciem wiary nie dotyczy żadnej z jej definicji, a czegoś donioślejszego: „Antropologia ma problemy z wierzeniami – ich znaczeniami, zastosowaniami, a nawet ważnością poza chrześcijańskimi kontekstami, do których owo pojęcie jest często odnoszone. Ten dyskomfort bierze się w dużej mierze z faktu, że wiara może odnosić się zarówno do wewnętrznego zjawiska psychologicznego jak i roszczeń społecznych do prawdy. Niepewność przy definiowaniu pojęcia nie jest zatem problemem z terminologią, a raczej odzwierciedla podstawowe problemy w antropologii - dylematy dotyczące podmiotowości i osobowości".
Perspektywy wykorzystania terminu.
Krytycyzm wobec posługiwania się terminem wierzeń w ujęciu antropologicznym wzbudził wiele zastrzeżeń środowisk naukowych wobec ludzi używających tego terminu bez dostatecznej refleksji poprzedzającej użycie. Przyczynił się też do odsłonięcia pewnych trudności, które nauka napotyka przy próbie stosownego opracowania owego tematu. Mimo to złożony przez Needhama postulat całkowitego wyłączenia pojęcia wierzeń z naukowego użycia nie znajduje do dziś akceptacji.
Jak zanotował Thomas Kirsch, „wygląda na to, że problematyczna jest dla antropologów praca z pojęciem wierzeń, jednak równie trudno byłoby pracować bez owego pojęcia”.
Antropologia kulturowa w wielu przypadkach była dotąd uprawiana w oparciu o pojęcie wierzeń i praca z nim okazywała się owocna na różnych gruntach, pozwalając rozwinąć tę dyscyplinę naukową. Do dziś pozostaje ono w użyciu tej oraz wielu innych dyscyplin nauki. Termin ów jest odnoszony do duchowości, pamięci, tożsamości, moralności, różnorodności oraz do innych kwestii stanowiących zasadnicze zręby tematów i kontekstów interesujących dla nauk społecznych, które zajmują się dziś percepcją, wiarą i religiami.

</doc>
<doc id="875212" url="https://pl.wikipedia.org/wiki?curid=875212" title="Cinnaryzyna">
Cinnaryzyna



</doc>
<doc id="875217" url="https://pl.wikipedia.org/wiki?curid=875217" title="XXII Górski Korpus Armijny (III Rzesza)">
XXII Górski Korpus Armijny (III Rzesza)

XXII Górski Korpus Armijny (niemiecki), niem. "XXII. Gebirgs-Armeekorps" – jeden z niemieckich korpusów armijnych. 
Utworzony w sierpniu 1943 roku w VII Okręgu Wojskowym. Do połowy 1944 roku w składzie Grupy Armii E walczył na terenie Grecji i Węgier, następnie podporządkowany 2 Armii Pancernej, cofał się przez Węgry do Karyntii i Styrii.
Skład.
jednostki korpuśne

</doc>
<doc id="875219" url="https://pl.wikipedia.org/wiki?curid=875219" title="Cinnarizine">
Cinnarizine



</doc>
<doc id="875220" url="https://pl.wikipedia.org/wiki?curid=875220" title="Tajny Uniwersytet Ukraiński">
Tajny Uniwersytet Ukraiński

Tajny Uniwersytet Ukraiński – niejawna uczelnia ukraińska funkcjonująca we Lwowie w latach 1921–1925.
Powstała w 1921 z kursów prowadzonych od roku 1920 przez Towarzystwo Naukowe im. Szewczenki, Towarzystwo Wykładów Naukowych im. Petra Mohyły oraz Instytut Stauropigijny. Tajny Uniwersytet powstał także po części w wyniku usunięcia w sierpniu–wrześniu 1919 z Uniwersytetu Lwowskiego ukraińskich katedr i docentur oraz przyjmowania na Uniwersytet Jana Kazimierza tylko tych studentów, którzy odbyli służbę wojskową w Wojsku Polskim lub przyjęli polskie obywatelstwo. Od prowadzenia zajęć na UJK odsunięto tych wykładowców ukraińskich, którzy nie złożyli przysięgi na wierność Państwu Polskiemu i nie "zobowiązali się do zaniechania wrogiej działalności" wobec niego. Dostęp młodzieży ukraińskiej do Uniwersytetu Lwowskiego został praktycznie zahamowany. Ukraińskie organizacje kulturalno-oświatowe zaczęły zmierzać ku stworzeniu uniwersytetu prywatnego (w formie kursów uniwersyteckich), czterokrotne inicjatywy w tej dziedzinie (pierwsza podjęta w październiku 1919 przez Towarzystwo Naukowe im Szewczenki) zostały jednak udaremnione. Po rozwiązaniu legalnych kursów w 1920 przez polskie władze, rozpoczęto prowadzenie tajnych kursów w oddziałach filozoficznym, prawnym i medycznym, a w lipcu 1921 przekształcono je w Uniwersytet Ukraiński we Lwowie - z perspektywy czasu określany Ukraińskim [Tajnym] Uniwersytetem. 
Początkowo Uniwersytet posiadał 4 wydziały:
Później doszły również wydziały: chemii oraz sztuk pięknych.
Na Tajnym Uniwersytecie studiowało w roku akademickim 1922/23 około 1500 studentów (w roku akademickim 1921/22 – 1258) a liczba katedr dochodziła do 63; nieco później (1921/22) założono również Ukraińską Szkołę Politechniczną (Tajną Politechnikę Ukraińską), umożliwiającą studia kilkudziesięciu osobom. Zarówno Tajny Uniwersytet Ukraiński, jak i Tajna Politechnika Ukraińska, posiadały wspólną administrację i radę – Kuratorium Ukraińskich Wysokich Szkół, które zajmowało się również zdobywaniem funduszy na funkcjonowanie uczelni. Fundusze pochodziły głównie z darów emigracji ukraińskiej (głównie amerykańskiej), opłat studenckich, oraz z dochodów z zabaw i przedstawień studenckich.
Dyplomy Uniwersytetu nie były uznawane przez władze polskie. Wszelkie próby legalizacji obu uczelni nie dawały rezultatu, przy czym władze polskie starały się doprowadzić do ich likwidacji bez nadawania temu zbyt wielkiego rozgłosu. Wykładowców inwigilowano, a studenckie wykłady odbywające się w wynajętych salach lub prywatnych mieszkaniach były często rozpędzane.
Uniwersytet zamknięty został w 1925 po akcji masowych aresztowań wykładowców. Jego rolę przejął legalnie funkcjonujący od 1921 r. w Czechosłowacji Wolny Uniwersytet Ukraiński. Jednocześnie obradujący we Lwowie w dniach 6–15 maja 1925 tajny III Krajowy Zjazd Ukraińskich Studentów Zachodniej Ukrainy wypowiedział się za likwidacją tajnego uniwersytetu i jednoczesnym zaprzestaniem bojkotu polskich wyższych uczelni.

</doc>
<doc id="875221" url="https://pl.wikipedia.org/wiki?curid=875221" title="Jacques Ibert">
Jacques Ibert

Jacques François Antoine Marie Ibert (ur. 15 sierpnia 1890 w Paryżu, zm. 5 lutego 1962 tamże) − kompozytor francuski.
Życiorys.
Studiował pod kierunkiem Paula Vidala w Konserwatorium Paryskim. Od 1937 kierownik Akademii Francuskiej w Rzymie, a od 1955 do 1957 także Paryskiej Opery Komicznej. Jego szczątki spoczywają na Cmentarzu Passy.
Cechą charakterystyczną muzyki Iberta są: przejrzyste i zróżnicowane brzmienie, melodyjność, zwięzła forma. Największe uznanie zdobyły jego utwory na instrumenty dęte. "Koncert fletowy" (1934) był pierwszym utworem koncertowym na ten instrument w XX wieku, który zyskał szeroką popularność.
Odznaczony komandorią Legii Honorowej. Zasiadał w jury konkursu głównego na 4. (1951) i 7. MFF w Cannes (1954).

</doc>
<doc id="875224" url="https://pl.wikipedia.org/wiki?curid=875224" title="Tuning modeli">
Tuning modeli

Tuning modeli (ang. "model tuning") – odmiana modelarstwa samochodowego, w którym tuninguje się samochody, w tym przypadku modele. Do przerabiania modeli wykorzystuje się szereg szpachli, lakierów i inne chemikaliów. Modele są przerabiane od zawieszenia po wnętrze. Stosowane są felgi, opony, spoilery, wydechy i inne elementy pojazdów. Większość elementów w tym body-kity wykonuje się własnoręcznie. Wykonuje się również repliki prawdziwych tuningowanych aut. Elementy tuningowe do modeli np. felgi są trudno dostępne w Polsce. W sumie spotyka się je prawie wyłącznie na aukcjach. Można też tuningowaċ auta za pomocą istniejących BodyKitów i spojlerów, lecz są one coraz trudniej dostępne.

</doc>
<doc id="875226" url="https://pl.wikipedia.org/wiki?curid=875226" title="104 Dywizja Strzelców (III Rzesza)">
104 Dywizja Strzelców (III Rzesza)

104 Dywizja Strzelców () – jedna z niemieckich dywizji strzelców. Utworzona w kwietniu 1943 roku z przeformowania 704 Dywizji Piechoty na terenie Serbii. Dywizja działała na Bałkanach, w składzie Grup Armii E i F. Od końca 1944 roku na terenie Chorwacji.
Żołnierze dywizji popełniali zbrodnie wojenne wobec jeńców i jugosłowiańskich cywilów.
8 maja 1945 w okolicach Celje poddała się armii jugosłowiańskiej.

</doc>
<doc id="875227" url="https://pl.wikipedia.org/wiki?curid=875227" title="Dziesięciu z Pawiaka">
Dziesięciu z Pawiaka

Dziesięciu z Pawiaka – polski film fabularny z 1931 roku. Film zrealizowano w oparciu o wspomnienia Jana Jura-Gorzechowskiego.

</doc>
<doc id="875228" url="https://pl.wikipedia.org/wiki?curid=875228" title="Henryk Szczepański">
Henryk Szczepański

Henryk Szczepański (ur. 7 października 1933 w Wejherowie, zm. 30 stycznia 2015 w Warszawie) – polski piłkarz grający na pozycji obrońcy, trener. Olimpijczyk z Rzymu 1960.
Kariera piłkarska.
Henryk Szczepański karierę piłkarską zaczynał w zakładowym klubie Stal Bydgoszcz i Polonii Bydgoszcz. W latach 1957–1960 był piłkarzem ŁKS Łódź, z którym w 1957 zdobył Puchar Polski, a w następnym roku mistrzostwo kraju. W 1960 roku, wraz z Romanem Koryntem wygrał „Złotego Buta” w plebiscycie „katowickiego Sportu”. W 1961 przeszedł do Odry Opole, z którą zajął w sezonie 1963/1964 3. miejsce (najwyższe miejsce w historii Odry w ekstraklasie). W klubie tym grał do 1967.
Kariera reprezentacyjna.
W reprezentacji Polski debiutował 29 września 1957 w Sofii w zremisowanym meczu towarzyskim z Bułgarią (1:1). Brał udział w igrzyskach olimpijskich 1960 w Rzymie. Ostatni mecz Henryka Szczepańskiego w reprezentacji miał miejsce 1 listopada 1965 roku w Rzymie, w przegranym 1:6 meczu z Włochami w ramach eliminacji do mistrzostw świata 1966. Łącznie w biało-czerwonych barwach rozegrał 45 oficjalnych spotkań, w tym w 24 meczach zakładał opaskę kapitańską.
Kariera trenerska.
Po zakończeniu kariery piłkarskiej pracował jako trener, m.in. w warszawskiej Gwardii, Olimpii Poznań, Motorze Lublin i OKS OZOS Olsztyn.

</doc>
<doc id="875230" url="https://pl.wikipedia.org/wiki?curid=875230" title="Drama">
Drama



</doc>
<doc id="875234" url="https://pl.wikipedia.org/wiki?curid=875234" title="Lubuskie Muzeum Wojskowe">
Lubuskie Muzeum Wojskowe

Lubuskie Muzeum Wojskowe – początki muzeum w Drzonowie sięgają 1 stycznia 1978 roku, kiedy to powstał dział wojskowy w Muzeum Ziemi Lubuskiej. 
Placówka funkcjonuje samodzielnie od 8 maja 1985 roku, a od 2015 r. jest instytucją kultury Miasta Zielona Góra. Muzeum wpisane jest do Państwowego Rejestru Muzeów. Siedzibę stanowi klasycystyczny pałac wraz z przylegającym do niego założeniem parkowym. W Muzeum znajduje się ponad 3500 eksponatów. Są tu zbiory: ciężkiego sprzętu wojskowego, lotnictwa militarnego, broni maszynowej, broni palnej, broni białej, uzbrojenia ochronnego, umundurowania, oporządzenia i wyposażenia, odznaczeń, dokumentów, map i zdjęć.
W muzealnym pałacu prezentowane są czasowe i stałe ekspozycje: Broń dawna, Żołnierz polski 1914-1945, Kobiety - żołnierze, Wojsko Polskie po 1945 r., Salon myśliwski. Na terenie przeszło 4 - ha parku oraz w pawilonie ekspozycyjnym prezentowane są kolekcje artylerii, rakiet, czołgów, transporterów opancerzonych, samochodów i ciężarówek wojskowych, samolotów myśliwskich i transportowych oraz helikopterów, a także skansen fortyfikacyjny. 
Wizytówkami muzeum są m.in. pistolet Vis wz. 32, dwa działa samobieżne SU-152, samolot ISKRA 200 BR. 
16 kwietnia 1986 roku Lubuskiemu Muzeum Wojskowemu w Drzonowie nadano imię 2 Armii Wojska Polskiego&lt;ref name="WPH4/1986"&gt;&lt;/ref&gt;.

</doc>
<doc id="875239" url="https://pl.wikipedia.org/wiki?curid=875239" title="704 Dywizja Piechoty (III Rzesza)">
704 Dywizja Piechoty (III Rzesza)

704 Dywizja Piechoty – niemiecka dywizja z czasów II wojny światowej, sformowana w Chomutovie na mocy rozkazu z 15 kwietnia 1941, w 15. fali mobilizacyjnej w IV Okręgu Wojskowym. W 1943 przemianowana została na 104 Dywizję Strzelców.
Struktura organizacyjna.
724. i 734. pułk piechoty, 654 oddział artylerii, 704 kompania pionierów, 704 kompania rowerzystów, 704 kompania łączności.

</doc>
<doc id="875240" url="https://pl.wikipedia.org/wiki?curid=875240" title="Franciszek V Habsburg-Este">
Franciszek V Habsburg-Este

Franciszek V d’Este (wł. Francesco V d'Absburgo-Este, niem. Franz V. Ferdinand Geminian von Österreich-Este) (ur. 1 czerwca 1819 w Modenie, zm. 20 listopada 1875 w Wiedniu) – książę Modeny w latach 1846–1859; syn Franciszka IV i Marii Beatrice Sabaudzkiej.
Życiorys.
Franciszek Ferdynand wywodził się z włoskiej linii (Habsbursko-Modeńskiej) niemieckiej dynastii Habsburgów. Mimo silnych tradycji austriackich podtrzymywanych w rodzinie ojca, Franciszek został poddany wychowaniu włoskiemu. Naturalizacja chłopca przewidziana została już na początku, gdyż urodził się on w 1819 r. – już jako następca tronu Księstwa Modeny. Mimo że oficjalnie o kształceniu chłopca decydowała głowa rodziny Habsburgów (w tym wypadku Franciszek I), to jednak główny ciężar zorganizowania nauki leżał po stronie rodziców. Cesarz nie interesował się zbytnio linią modeńską, dlatego podał jedynie Franciszkowi IV instrukcje co do kształcenia politycznego. Tak więc młody Franciszek Ferdynand otrzymał wszechstronne wykształcenie w duchu włoskiej kultury, mając jednocześnie na względzie dobro dynastii wywodzącej się przecież z niemieckiej Austrii. Odcisnęło się to piętnem na całym życiu Franciszka, który w przyszłości uzależniał swoje decyzje od zdania Wiednia.
Ze względów politycznych zalecono Franciszkowi Ferdynandowi, aby ten ożenił się z Niemką, ewentualnie Włoszką. Jednak w tym wypadku wybór następcy tronu był ograniczony. Członek rodu Habsburgów, aby małżeństwo uznano za prawowite, musiał ożenić się z kobietą równego stanu, tj. wywodzącą się albo z rodziny co najmniej książęcej, albo odznaczającej się odpowiednio długim rodowodem (co najmniej 10 pokoleń osób stanu szlacheckiego zarówno po mieczu, jak i po kądzieli).
Ponadto Franciszek musiał mieć wzgląd na dobro polityki dynastycznej Wiednia, każda propozycja ożenku musiała być przedstawiona cesarzowi. Tym razem dwór w Schönbrunnie był bardzo aktywny. Spośród możliwych do zaakceptowania kandydatek Franciszek Ferdynand wybrał Adelgundę, księżniczkę bawarską (córkę Ludwika I, od dawna zdeklarowanego sojusznika Austrii). Ślub odbył się 30 marca 1842 w Modenie. Pomimo długiego stażu małżeńskiego para doczekała się tylko jednego dziecka – była to Anna Beatrycze, która nie dożyła nawet roku.
Było rzeczą oczywistą, że kobieta w ówczesnych warunkach prawa dynastycznego nie mogła odziedziczyć tronu. Dlatego Franciszek Ferdynand postanowił zmienić prawo dziedziczenia na semisalickie tak, aby jego córka mogła zostać księżną Modeny. Napotkał się jednak na zdecydowany opór cesarza, obawiającego się utraty przez dynastię posiadłości we Włoszech. Ponadto szybka i niespodziewana śmierć księżniczki Anny spowodowała u Franciszka depresję i rezygnację z powziętych planów.
W konsekwencji, kiedy Franciszek objął tron książęcy (21 stycznia 1846), następcą został jego młodszy brat Ferdynand Karol.
Po śmierci swojej kuzynki – cesarzowej Marii Ludwiki (18 grudnia 1847) odziedziczył tytuł Diuka Guastalli. W 1859 jego księstwo zostało najechane przez króla Sardynii – Wiktora Emanuela II, rok później zaś włączono je do nowo powstałego Królestwa Włoch. Franciszek powrócił do Austrii i żył tam prawie do śmierci.
Jakobicki pretendent.
Po śmierci swojej matki w 1840, Franciszek został jakobickim pretendentem do tronu Anglii i Szkocji jako "Franciszek I". On sam nie wysunął żadnych oficjalnych roszczeń do korony. Po jego bezpotomnej śmierci, „tron” odziedziczyła jako „Maria IV (III)”, jego bratanica – Maria Teresa Henrietta Dorota, królowa Bawarii.
Franciszek zmarł w Wiedniu w wyniku ataku apopleksji. Większość swojego dużego majątku i roszczenia do Modeny pozostawił w spadku swojemu kuzynowi – arcyksięciu Franciszkowi Ferdynandowi (jako "Franciszkowi VI"). Ten zaczął wtedy używać tytułu "arcyksięcia Austria-Este".

</doc>
<doc id="875253" url="https://pl.wikipedia.org/wiki?curid=875253" title="Zgromadzenie Sióstr Miłosierdzia św. Wincentego á Paulo">
Zgromadzenie Sióstr Miłosierdzia św. Wincentego á Paulo



</doc>
<doc id="875254" url="https://pl.wikipedia.org/wiki?curid=875254" title="George Knobel">
George Knobel

George Knobel (ur. 10 grudnia 1922 w Roosendaal, zm. 5 maja 2012 tamże) – holenderski trener piłkarski. W latach 1973–1974 trenował AFC Ajax, zastępując na tym stanowisku Rumuna Stefana Kovacsa. W kwietniu został zwolniony ze stanowiska, a jeszcze w tym samym roku zatrudniono go na stanowisku selekcjonera reprezentacji Holandii. Pracował w niej w latach 1974–1976 i prowadził ją na Mistrzostwach Europy w Jugosławii, z których przywiózł brązowy medal po zwycięstwie 3:2 po dogrywce w meczu z Jugosławią. Po turnieju zrezygnował z posady.

</doc>
<doc id="875255" url="https://pl.wikipedia.org/wiki?curid=875255" title="Alessandro Rossi">
Alessandro Rossi

Alessandro Rossi (ur. 10 sierpnia 1967) – sanmaryński polityk, kapitan regent San Marino od 1 kwietnia 2007, urząd ten wraz z Alessandrem Mancinim pełnił przez pół roku, do 1 października 2007.
Kariera polityczna.
Rossi jest absolwentem Uniwersytetu Bolońskiego. W 1998 utworzył partię Idee w Ruchu ("Idee in Movimento"), zostając jej liderem. W 1998 wybrany został do Wielkiej Rady Generalnej (parlament)z listy stworzonej wspólnie przez jego partię oraz Postępową Partię Demokratyczną San Marino (PPDS, "Partito Progressista Democratico Sammarinese") (socjaliści). W latach 1998-2001 był wiceprzewodniczącym klubu obu partii w parlamencie.
W 2001 współtworzył Partię Demokratów (PDD, "Partito dei Democratici"), powstałą z połączenia dwóch poprzednich partii. Rossi został jej wiceprzewodniczącym i z jej ramienia w 2001 ponownie wszedł w skład Wielkiej Rady Generalnej. W 2005 Partia Demokratów połączyła się z Socjalistyczną Partią San Marino i przekształciła w Partię Socjalistów i Demokratów ("Partito dei Socialisti e dei Democratici").
Rossi przed wyborami w 2006 opuścił Partię Socjalistów i Demokratów i wraz z kilkoma innymi rozłamowcami dołączył do Zjednoczonej Lewicy ("Sinistra Unita"). Z jej ramienia dostał się do parlamentu w 2006. W strukturach parlamentu wchodzi w skład Komisji Spraw Zagranicznych. Rossi jest członkiem Rady Dwunastu ("Consiglio dei XII"), sądu najwyższej instancji w republice. Od 2 października 2006 jest również członkiem Zgromadzenia Parlamentarnego Rady Europy.

</doc>
<doc id="875256" url="https://pl.wikipedia.org/wiki?curid=875256" title="Terapia pracą">
Terapia pracą



</doc>
<doc id="875259" url="https://pl.wikipedia.org/wiki?curid=875259" title="Cai Lun">
Cai Lun

Cai Lun (ur. około 50 w miejscowości Guiyang (obecnie Leiyang), zm. 121) – chiński urzędnik i wynalazca metody masowej produkcji papieru nadającego się do celów piśmienniczych.
Życiorys.
Cai Lun był urzędnikiem na dworze cesarza He za panowania Wschodniej Dynastii Han.
Po awansie na stanowisko ministra w 89 r. rozpoczął badania nad technologią produkcji papieru. W 105 r. przedstawił cesarzowi swój wynalazek, wyprodukowany z kory drzewnej, resztek konopi, szmat, bambusa oraz starych sieci rybackich. Władca wynagrodził go złotem i tytułem arystokratycznym.
Obsypany zaszczytami i bogactwem Cai Lun zaczął prowadzić wystawne życie i zaplątał się w intrygi dworskie, w wyniku których jego imię zostało zniesławione. W 121 r., po wstąpieniu na tron nowego cesarza, otrzymał rozkaz stawienia się w więzieniu w celu odbycia kary. Aby uniknąć hańby, Cai Lun odebrał sobie życie, wypijając truciznę.
Produkcja papieru do pisania.
Przed wynalezieniem papieru pisano w Chinach na deszczułkach bambusowych (były bardzo nieporęczne i ciężkie) lub na jedwabiu (był bardzo drogi).
Cesarz ogłosił technologię produkcji papieru tajemnicą państwową, za zdradzenie której groziły surowe kary. Zarządzenie to było ściśle przestrzegane aż do r. 751, kiedy Arabowie po zwycięskiej bitwie nad rzeką Tałas pojmali do niewoli m.in. chińskich rzemieślników. Od tego momentu papier stał się znany na całym świecie i wyparł pergamin.
Papier był znany na długo przed wynalazkiem Cai Luna. W grobowcach chińskich władców sprzed naszej ery znaleziono szczątki papieru pochodzenia roślinnego. Był on jednak złej jakości. Wyrabiano go z wyczesków konopi, miał grubą fakturę, a jego nierówna powierzchnia wykluczała go jako materiał piśmienniczy. Używano go do pakowania. Wynalazek Cai Luna wyróżniał się gładką powierzchnią, okazał się bardzo wydajny i tani w produkcji.

</doc>
<doc id="875260" url="https://pl.wikipedia.org/wiki?curid=875260" title="Georg Knobel">
Georg Knobel



</doc>
<doc id="875271" url="https://pl.wikipedia.org/wiki?curid=875271" title="Sekretarz wielki litewski">
Sekretarz wielki litewski

Sekretarz wielki litewski (łac. " maior secretarius Ducatus Lithuaniae") – najwyższy urząd centralny niesenatorski w Wielkim Księstwie Litewskim.
W hierarchii urzędników litewskiego dworu monarchy ustępował tylko marszałkowi nadwornemu litewskiemu.
Historia urzędu.
Urząd ten został powołany przez króla Zygmunta II Augusta, na wzór powstałego za panowania Aleksandra Jagiellończyka w 1504 urzędu sekretarza wielkiego koronnego. Do 1764 piastować go mogli jedynie duchowni katoliccy.
Kompetencje urzędu.
Były bliskie kompetencjom kanclerza, którego sekretarz mógł nawet zastąpić, jednak bez prawa podpisywania i pieczętowania pism państwowych. W nadzwyczajnych przypadkach mógł je jednak sygnować sygnetem kanclerza.
Do głównych jego obowiązków należało prowadzenie tajnej kancelarii państwa. Odczytywał na sejmie uchwały I Rzeczypospolitej, pisma królewskie. Na sejmie koronacyjnym odczytywał nowemu monarsze "pacta conventa". Sekretarz zasiadał również z urzędu w sądzie asesorskim.

</doc>
<doc id="875273" url="https://pl.wikipedia.org/wiki?curid=875273" title="Karolina Lubieńska">
Karolina Lubieńska

Karolina Lubieńska (ur. 28 października 1905 w Berlinie, zm. 25 kwietnia 1991 w Warszawie) – polska aktorka.
Życiorys.
Od najmłodszych lat mieszkała w Krakowie. Po ukończeniu szkoły średniej uczyła się w Miejskiej Szkole Dramatycznej. W teatrze zadebiutowała w 1921 roku. Przed II wojną światową pracowała w teatrach Krakowa, Bydgoszczy, Poznania, Łodzi, Warszawy. W czasie okupacji pracowała w Café Bodo jako kelnerka. Po wojnie występowała w teatrach Łodzi i Warszawy. Od 1949 roku należała do PZPR.
W 1933 roku zagrała w "Dziejach grzechu" rolę Ewy Pobratyńskiej. Po 42 latach dane jej było ponownie wystąpić w adaptacji książki Stefana Żeromskiego. Walerian Borowczyk obsadził ją wówczas w roli matki Ewy Pobratyńskiej.
Pochowana na cmentarzu Powązkowskim w Warszawie (kwatera 197-6-16).
Życie prywatne.
Żona aktora Zbigniewa Rakowieckiego, po wojnie Zbigniewa Pastuszki, poety i sekretarza Teatru Polskiego w Warszawie.

</doc>
<doc id="875279" url="https://pl.wikipedia.org/wiki?curid=875279" title="Royal Jordanian">
Royal Jordanian

Royal Jordanian (ar. الملكيَّة الأردنيَّة) – jordańskie narodowe linie lotnicze z siedzibą w Ammanie, obsługujące regularne połączenia międzynarodowe z Afryką, Azją, Europą i Ameryką Północną. Należy do sojuszu Arab Air Carriers Organization i Oneworld. Głównym węzłem jest Port lotniczy Amman. Linie lotnicze obsługują ponad 500 lotów tygodniowo. Wcześniej były znane jako Alia Airlines (Alia to imię najstarszej córki króla Husseina).
Agencja ratingowa Skytrax przyznała przewoźnikowi 3 gwiazdki.
Flota.
W listopadzie 2022 r. flota Royal Jordanian składała się z 26 maszyn o średnim wieku 12,5 roku:
Linie partnerskie.
Royal Jordanian z poniższymi liniami lotniczymi oferuje pasażerom połączenia lotnicze w formie "code-share":

</doc>
<doc id="875285" url="https://pl.wikipedia.org/wiki?curid=875285" title="Chrystus Frasobliwy">
Chrystus Frasobliwy

Chrystus Frasobliwy – w ikonografii chrześcijańskiej jest to przedstawienie rozmyślającej postaci Jezusa Chrystusa w pozycji siedzącej, z głową opartą na dłoni. Na głowie znajduje się korona cierniowa zaś na ciele widoczne są ślady biczowania. Według niektórych autorów ma to być przedstawienie momentu na Golgocie, tuż przed ukrzyżowaniem, choć figurę tę można także interpretować jako symboliczne streszczenie Męki Pańskiej.
Przedstawienie to znacznie częściej wykorzystywane jest w rzeźbie niż w malarstwie.
Historia.
Znane są rzeźby podobne w stylu pochodzące z okresu neolitu europejskiego.
Pierwsze wizerunki Chrystusa Frasobliwego pojawiły się w końcu XIV wieku w Niemczech, Austrii i Niderlandach. Historycy sztuki wiążą pojawienie się tego wizerunku z nurtem nazywanym "devotio moderna" (łac. nowoczesna pobożność), który kładł nacisk na ludzką naturę Chrystusa stawiając go za wzór do naśladowania dla wiernych.
Z zachodu Europy wizerunek Chrystusa Frasobliwego przeniknął do Polski, pojawiając się najpierw na Śląsku i Pomorzu, a następnie przenikając do sztuki ludowej, gdzie mocno się zakorzenił. Tę popularność należy tłumaczyć tym, że wierny mógł dostrzec w zafrasowanym Bogu swoje własne problemy, a także wątpliwości co do sensu cierpień i ofiar, w które obfituje los człowieka.

</doc>
<doc id="875287" url="https://pl.wikipedia.org/wiki?curid=875287" title="Moulay Rachid">
Moulay Rachid



</doc>
<doc id="875290" url="https://pl.wikipedia.org/wiki?curid=875290" title="Alessandro Mancini (polityk)">
Alessandro Mancini (polityk)

Alessandro Mancini (ur. 4 października 1975) – sanmaryński polityk, kapitan regent San Marino od 1 kwietnia 2007 do 1 października 2007. Urząd ten sprawował wraz z Alessandrem Rossim. Ponownie urząd kapitana-regenta objął 1 kwietnia 2020, razem z Grazią Zafferani.
Kariera polityczna.
Mancini w 1991 wstąpił do Partii Socjalistycznej San Marino ("Partito Socialista Sammarinese"). W 2005 po połączeniu się jego partii z Partią Demokratów, został członkiem nowej Partii Socjalistów i Demokratów ("Partito dei Socialisti e dei Democratici").
4 czerwca 2006 został po raz pierwszy wybrany do Wielkiej Rady Generalnej (parlament). W jej strukturach jest członkiem Komisji Spraw Zewnętrznych i Porządku Publicznego oraz Komisji Finansów i Budżetu.
Mancini jest żonaty, ma córkę, mieszka w Falciano w północnym San Marino.

</doc>
<doc id="875293" url="https://pl.wikipedia.org/wiki?curid=875293" title="Chrystus Boleściwy">
Chrystus Boleściwy

Chrystus Boleściwy (łac. "Vir Dolorum", Mąż Boleści) – w ikonografii chrześcijańskiej przedstawienie martwego lub zmartwychwstałego Jezusa Chrystusa niebędącego jeszcze w chwale, lecz ukazującego rany zadane podczas ukrzyżowania.
Wizerunek ten pojawił się w XII wieku w kręgu bizantyjskim jako ukazanie martwego Chrystusa ze skrzyżowanymi ramionami i koroną cierniową. Następnie w XIV wieku przez Włochy przedostał się do sztuki zachodniochrześcijańskiej gdzie wyewoluował w różne formy. Zawierały one niekiedy krzyż, arma Christi, sarkofag lub Jezusa zbierającego krew do kielicha z rany w boku.
Niekiedy występuje jako element Deesis w towarzystwie Matki Bożej i Jana Chrzciciela, aniołów, proroków lub innych świętych.

</doc>
<doc id="875295" url="https://pl.wikipedia.org/wiki?curid=875295" title="Vir Dolorum">
Vir Dolorum



</doc>
<doc id="875298" url="https://pl.wikipedia.org/wiki?curid=875298" title="Sin with Sebastian">
Sin with Sebastian

Sin With Sebastian, właściwie Sebastian Roth (ur. 20 września 1971 w Neustadt an der Weinstraße) – niemiecki wokalista popowy.
W 1995 roku wydał piosenkę "Shut Up (And Sleep With Me)", która zdobyła popularność w Niemczech, Anglii i Austrii.

</doc>
<doc id="875302" url="https://pl.wikipedia.org/wiki?curid=875302" title="Stara Synagoga w Grodzisku Wielkopolskim">
Stara Synagoga w Grodzisku Wielkopolskim

Stara Synagoga w Grodzisku Wielkopolskim – pierwsza, drewniana synagoga znajdująca się w Grodzisku Wielkopolskim, przy dzisiejszym placu Wiosny Ludów.
Dokładna data powstania synagogi nie jest znana, ale przypuszcza się, że mógł to być wiek XVI. Dawne dokumenty odnotowują, że podczas pożaru miasta w 1761 roku synagoga uległa zniszczeniu. W 1800 roku zawaliła się. W 1822 roku na jej miejscu wzniesiono nową, murowaną synagogę.

</doc>
<doc id="875313" url="https://pl.wikipedia.org/wiki?curid=875313" title="Dom Rzemiosła w Grodzisku Wielkopolskim">
Dom Rzemiosła w Grodzisku Wielkopolskim

Dom Rzemiosła – kamienica eklektyczna wybudowany w stylu "kostiumu francuskiego" w 1891 roku przez Abrahama Herzfelda (1838-1907), miejscowego kupca, żydowskiego pochodzenia. Pierwotnie mieścił się w nim skład żelaza należący do właściciela. Przed I wojną światową budynek nabył Roman Karwowski, który założył w nim sklep z cygarami. Po wojnie dom ten wykupił Bank Ludowy, który miał w nim siedzibę, również po II wojnie światowej, już jako Bank Spółdzielczy, aż do sprzedania go grodziskim rzemieślnikom.

</doc>
<doc id="875317" url="https://pl.wikipedia.org/wiki?curid=875317" title="Profesor Moriarty">
Profesor Moriarty

James Moriarty (IPA: ) – fikcyjna postać z twórczości Arthura Conana Doyle’a, profesor, wybitny matematyk i geniusz zła, nazywany przez autora "Napoleonem zbrodni".
Wzmiankowany w pięciu opowiadaniach o Sherlocku Holmesie. Owiany zawsze nimbem tajemniczości, szczegółowe informacje o nim pojawiają się nielicznie w różnych utworach.
Pozycję najgroźniejszego wroga Holmesa zdobył niemal doprowadzając do śmierci detektywa. Poza tym bowiem nie pojawia się szczególnie często w opowiadaniach czy powieściach, a na głównego antagonistę wykreowały go w dużej mierze ekranizacje.
Życiorys.
Pochodził prawdopodobnie z niezamożnej rodziny z zachodniej Anglii. Jego młodszy brat był zawiadowcą małej stacji kolejowej, drugi z braci, prawdopodobnie również James, pułkownikiem armii brytyjskiej. Conan Doyle przypisuje profesorowi dziedziczne skłonności do przestępstwa, nie wspominając przy tym dokładniej o jego zbrodniczych przodkach.
Od wczesnej młodości objawiał zdolności matematyczne. W wieku 22 lat opublikował traktat matematyczny na temat dwumianu Newtona ("A Treatise on the Binomial Theorem"), który przyniósł mu europejską sławę. W wieku 30 lat był profesorem jednego z mniejszych brytyjskich uniwersytetów.
Po pewnym czasie mieszkania w Londynie, nie porzuciwszy kariery naukowej, stanął na czele zorganizowanej grupy przestępczej, zajmującej się m.in. morderstwami i rabunkami na zlecenie. Dzięki wybitnemu umysłowi potrafił zapewnić bezkarność przestępczemu procederowi. Wiele popełnionych przez jego organizację zbrodni pozostawało niewykrytych lub zostało uznanych przez policję za nieszczęśliwe wypadki. Jedynie Sherlockowi Holmesowi udało się ujawnić tajemnicę jego gangu. W wielu utworach pojawia się motyw walki wielkiego detektywa z "Napoleonem zbrodni". Dwa razy dochodzi do bezpośredniego spotkania postaci. Pierwsze spotkanie ma charakter wrogiej, ale eleganckiej dyskusji dwóch dżentelmenów.
Podczas drugiego spotkania (opowiadanie "Ostatnia zagadka"), profesor razem ze swym antagonistą, Sherlockiem Holmesem, po bójce spadają z wodospadu Reichenbach w Szwajcarii. Protesty czytelników skłoniły autora do zmiany zamierzeń i w kolejnych utworach okazało się, że było to jedynie usiłowanie zabójstwa.
Moriarty w kulturze.
Postać prof. Moriarty’ego stała się swego rodzaju ikoną genialnego przestępcy. Występuje w wielu utworach literackich, komiksach, filmach, grach komputerowych, często niemających żadnego innego związku z twórczością Conana Doyle’a.
Występuje m.in. w filmie "Sherlock Holmes", serialach "Sherlock" i "Elementary". Jego nazwisko nosił niedoszły zabójca tytułowego bohatera serialu medycznego "Dr House", wzorowanego z kolei na postaci samego Holmesa. Jest antagonistą w filmie i komiksie "Liga Niezwykłych Dżentelmenów". Sparodiowany profesor pojawia się w komedii "Przygody najsprytniejszego z braci Holmesów". Domniemane pierwsze spotkanie Holmesa i Moriarty’ego przedstawia "Piramida strachu".

</doc>
<doc id="875322" url="https://pl.wikipedia.org/wiki?curid=875322" title="Płyta klubowa 1">
Płyta klubowa 1



</doc>
<doc id="875323" url="https://pl.wikipedia.org/wiki?curid=875323" title="Płyta klubowa 2">
Płyta klubowa 2



</doc>
<doc id="875324" url="https://pl.wikipedia.org/wiki?curid=875324" title="Płyta klubowa 3">
Płyta klubowa 3



</doc>
<doc id="875328" url="https://pl.wikipedia.org/wiki?curid=875328" title="Kamieniczka konstrukcji ryglowej">
Kamieniczka konstrukcji ryglowej



</doc>
<doc id="875329" url="https://pl.wikipedia.org/wiki?curid=875329" title="Culcha Candela">
Culcha Candela

Culcha Candela ("Culcha"- to z angielskiego slangu sformułowanie kultury, "Candela" wywodzi się z hiszpańskiego i oznacza ogień lub energię – pl. Płonąca Kultura) to berlińska formacja dancehall, reggae, hip-hop założona pod koniec 2002 roku przez Johny'ego Strange, Ichtybana i Lafrotino.
Historia.
Zespół Culcha Candela to mieszanka ludzi o różnych temperamentach, pochodzeniu i spojrzeniu na muzykę.
Członkowie zespołu pochodzą z całego Świata.
Culcha Candela została założona pod koniec 2002 roku przez Jonny'ego Strange, Itchyban'a i Lafrotino. Po nich do zespołu dołączyli jeszcze Larsito, Mr.Reedoo, Don Cali i DJ Chino con Estilo.
Z biegiem lat kapela zagrała wiele koncertów na żywo, a w 2004 roku wydali debiutancki album Union Verdadera, który został bardzo dobrze przyjęty. Ich pierwsza płytę poprzedzały single In Da City, Solarenergie i Union Verdadera. Na trasach koncertowych zespół był wspólnie z Saian Supa Crew, Gentleman i Söhne Mannheims. W maju 2005 ukazał się remix "von Sientelo", hit reggae nagrywany z puertorykańczykiem Speedy i amerykanką Lumidee. 12 września 2005 ukazał się drugi album Next Generation, który był punktem wyjścia do pierwszych własnych koncertów.
W 2010 roku z zespołu odszedł Lafrotino. Początkowo liczący 7 członków zespół wówczas skurczył się do 6. W 2014 roku z zespołem rozstali się Mr. Reedoo i Larsito. Od tej pory zespół liczy 4 członków.
Piosenki.
Różne pochodzenie odzwierciedliło się także w języku wykonywanych piosenek. Teksty są rapowane i śpiewane po niemiecku, angielsku, hiszpańsku, a także patois (slang jamajski). Na ich unikatowe brzmienie składają się bezpośrednie hip-hopowe beaty, pełne energii rytmy latynoskie oraz relaksujące wibracje reggae. Teksty ich piosenek mówią o treściach politycznych (Una cosa) oraz imprezach (Partybus). To składniki ich własnego klimatu Culcha- dużo bardziej intensywnego niż niesmak pozostający w efekcie wypadku przy castingu. Culcha Candela wzięła udział przy DVD "Kein Bock auf Nazis" inicjatywa przeciw której zwrócili się w Niemczech NPD i Neo-Narodowy Socjalizm.

</doc>
<doc id="875330" url="https://pl.wikipedia.org/wiki?curid=875330" title="Szabasówka (rzeka)">
Szabasówka (rzeka)

Szabasówka – rzeka w Polsce, prawy dopływ Radomki o długości 24,04 km.
Dopływy.
W kolejności od źródeł do ujścia.

</doc>
<doc id="875331" url="https://pl.wikipedia.org/wiki?curid=875331" title="Narzędzia Męki Pańskiej">
Narzędzia Męki Pańskiej

Narzędzia Męki Pańskiej lub broń Chrystusa () – w ikonografii przedmioty, którymi żołnierze rzymscy zadawali ból i rany Jezusowi Chrystusowi oraz niektóre sceny i osoby biorące udział w Męce Pańskiej, a także jej symbole.
W starożytnej i średniowiecznej teologii uważano "arma Christi" za broń, z pomocą której Jezus zwyciężył śmierć. Stanowiły też one dowód jego chwały oraz uwierzytelnienie władzy sądzenia. Udowadniały, że miłosierdzie jest nieodłączne od cierpienia. Miały również przypominać chrześcijanom kolejne etapy Męki Pańskiej i pomagać w medytacji oraz modlitwie.
Do najpopularniejszych przedmiotów zaliczanych do "arma Christi" należą między innymi krzyż, titulus, gwoździe, korona cierniowa, włócznia, chusta Weroniki, kolumna biczowania, srebrniki, rózgi (bicze), obcęgi, młotek, kości do gry, kogut, drabina, gąbka, szata, czy miecz z obciętym uchem Malchosa.
Sceny zaliczane do "arma Christi" to między innymi pocałunek Judasza Iskarioty, umywanie rąk przez Piłata, oplucie Jezusa, wymierzająca cios i wygrażająca ręka, Piotr Apostoł rozmawiający ze służącą, głowy Annasza czy Kajfasza.

</doc>
<doc id="875333" url="https://pl.wikipedia.org/wiki?curid=875333" title="Phthiraptera">
Phthiraptera

Phthiraptera – rząd owadów, obejmujący około 5500 gatunków zaliczanych do 4 podrzędów: wszołów głaszczkowych, wszołów bezgłaszczkowych, wszy i wszy słoniowych. Są grzbietobrzusznie spłaszczone, wtórnie bezskrzydłe. Mają gryzący lub kłująco-ssący aparat gębowy i słabe lub całkiem nieobecne oczy. Są wyspecjalizowanymi ektopasożytami ptaków i ssaków, żywiącymi się sierścią, piórami, naskórkiem lub krwią gospodarza. Cykl rozwojowy odbywa się z przeobrażeniem niezupełnym, w całości na ciele żywiciela. Jako pasożyty człowieka i zwierząt domowych oraz nosiciele innych organizmów chorobotwórczych mają duże znaczenie medyczne i weterynaryjne.
Opis.
Owady te mają grzbietobrzusznie spłaszczone ciała, osiągające długość od 0,35 do 15 mm (zwykle 2–4 mm). Ubarwieniem i stopniem spłaszczenia przystosowane są do okrywy ciała żywiciela. Szkielet ich prognatycznej głowy jest wzmocniony siecią wewnętrznych listewek, a u części gatunków także tentorium. Połączenie głowy z tułowiem stabilizowane jest przez położone w okolicy zapotylicznej więzadłowate "obteraculum", niewystępujące jednak u wszołów głaszczkowych. Czułki są zbudowane z 3–5 członów, a oczy słabo rozwinięte (złożone najwyżej z 2 fasetek) lub całkiem zredukowane. Aparat gębowy wszołów leży po brzusznej stronie głowy i jest typu gryzącego, u wszy jest kłująco-ssący, natomiast u wszy słoniowych jest gryzący i położony na szczycie wydłużonego ryjka.
Tułów jest wtórnie bezskrzydły. Śródtułów może być zlany z zatułowiem tworząc pterotoraks lub zlany z przedtułowiem tworząc jednolity skelotoraks. Odnóża pełnią funkcje czepne, przy czym u wszołów jest głównie pierwsza para, a u wszy najsilniejsza jest druga para. U wszy aparat czepny składa się z ruchomego pazurka i przeciwstawnego wyrostka goleni. Wszy słoniowe wyróżniają się długimi odnóżami z drobnymi pazurkami, co wiąże się ze skąpym owłosieniem ich gospodarzy.
Liczba widocznych segmentów odwłoka wynosi od 7 do 9. Narząd kopulacyjny samca składa się m.in. z płytki podstawowej, z której tyłem łączą się stawowo lub za pośrednictwem sklerytu paramery. Właściwe funkcje kopulacyjne pełni edeagus, często z workowatym endofallusem, niekiedy wyposażonym w ząbki. W układzie rozrodczym samic występować mogą gruczoły kitowe, których wydzieliną przyklejane są jaja. U wszy umieszczanie jaj ułatwiają także gonopody.
Biologia i ekologia.
Należą tu ektopasożyty ptaków i ssaków, bytujące na skórze, w sierści i piórach. Większość gatunków jest ściśle związana z jednym gatunkiem żywiciela, a nawet wyspecjalizowana w określonych okolicach jego ciała. Tylko niektóre wszy bytują na kilku spokrewnionych gatunkach. Wszoły głaszczkowe i bezgłaszczkowe żywią się głównie piórami, włosami i złuszczonym naskórkiem, a wyjątkowo krwią, wydzieliną ropną gospodarza lub jajami i larwami wszy. Wszy i wszy słoniowe są natomiast hematofagami ssącymi krew żywicieli.
Phthiraptera cały cykl rozwojowy przechodzą na żywicielu i są w stanie przeżyć tylko niedługi czas poza nim. Zwykle rozmnażają się płciowo, ale niektóre mogą się rozmnażać partenogenetycznie. "Meinertzhageniella lata" jest jedynym znanym gatunkiem jajożyworodnym – inne są jajorodne. Samce nielicznych gatunków tworzą spermatofory. Kopulacja trwa u różnych gatunków od kilku sekund do dwóch dni. Jaja, zwane gnidami, są duże, białe, owalne, wyposażone w dobrze rozwinięte wieczko i chorion. Samica przykleja je wydzieliną gruczołów dodatkowych (kitowych) do sierści lub piór gospodarza, a u wszy odzieżowej do włókien ubrań. Przeobrażenie jest niezupełne z trzema stadiami larwalnymi, które od dorosłych różnią się mniejszymi rozmiarami, słabszą pigmentacją i nieco uproszczoną budową. Cykl rozwojowy zamyka się w 13–43 dniach, a maksymalna długość życia dochodzi do około 100 dni.
Phthiraptera zasiedlają nowych żywicieli albo podczas bezpośredniego kontaktu z gospodarzem, albo z wykorzystaniem forezy. Do tej ostatniej służyć mogą np. muchówki z rodziny muchowatych i narzępikowatych.
Rozprzestrzenienie.
Takson kosmopolityczny, znany ze wszystkich kontynentów. Aż 66 gatunków występuje na Antarktydzie i w strefie subantarktycznej, gdzie pasożytują na ptakach takich jak pingwiny. W Polsce stwierdzono niecałe 400 gatunków
Systematyka i filogeneza.
Dotychczas opisano około 5500 gatunków Phthiraptera, natomiast ich faktyczną liczbę szacuje się na ponad 40 tysięcy. Przypuszczalnie wywodzą się z gryzków (Psocoptera), wykazując największe podobieństwo genetyczne z Liposcelididae. Dzieli się je na 4 podrzędy: wszoły głaszczkowe, wszoły bezgłaszczkowe, wszy i wszy słoniowe. Relacje filogenetyczne pomiędzy nimi według analiz Lyala z 1985 oraz Barkera i innych z 2003 przedstawia kladogram poniżej.
Najstarsze skamieniałości Phthiraptera znane są z eoceńskich skał okolic Manderscheid w Niemczech (formy dorosłe "Megamenopon rasnitsyni") oraz z eoceńskiego bursztynu bałtyckiego (wyłącznie jaja wszy na włosach ssaków, brak form dorosłych). Inne znaleziska skamieniałych wszołów i wszy dokonane przed 2006, zostały negatywnie zweryfikowane (patrz omówienie w haśle wszoły).
Znaczenie medyczne i weterynaryjne.
Żerujące Phthiraptera niszczą sierść i upierzenie gospodarzy, przyczyniają się do spadku masy ciała, mniejszej nośności u kur czy też obniżenia wydajności mlecznej u krów. Nawet niewielka, ale stała obecność wszy u ludzi wywoływać może niedokrwistość. Ponadto Phthiraptera mogą być nosicielami chorobotwórczych drobnoustrojów i pasożytów. Do najważniejszych zarazków przenoszonych przez wesz ludzką należą: wywołująca gorączkę okopową "Bartonella quintata", wywołująca dur powrotny "Borrelia recurentis" oraz wywołująca tyfus plamisty europejski "Rickettsia prowazekii". Wesz świńska przenosić może włoskowca różycy, wywołującego różycę u świń. Wesz końska roznosić może "Rickettsia typhi", wywołującą tyfus plamisty szczurzy. "Bovicola bovis" przenosi patogenne grzyby wśród bydła. "Werneckiella equi" przenosi wirusa EIAV, wywołującego niedokrwistość zakaźną koni. "Trichodectes canis" bywa nosicielem tasiemca psiego. "Hoplopleura acanthopus" przenosi wśród gryzoni tularemię oraz "Toxoplasma gondii". Z kolei wesz zajęcza i wesz królicza roznoszą tularemię wśród zajęczaków; ta ostatnia uczestniczy też w przenoszeniu myksomatozy.

</doc>
<doc id="875334" url="https://pl.wikipedia.org/wiki?curid=875334" title="U kresu drogi">
U kresu drogi

U kresu drogi – polski film fabularny z 1939 roku w reżyserii Michała Waszyńskiego.
Treść.
Gabriela otrzymuje obraz Jacka Malczewskiego "U kresu drogi". Jej mąż, lekarz pracujący nad nową szczepionką, przekonany, że żona zdradza go z hrabią Łańskim, pozoruje własną śmierć i opuszcza rodzinę. Po latach jednak wraca.

</doc>
<doc id="875336" url="https://pl.wikipedia.org/wiki?curid=875336" title="Kees van Ierssel">
Kees van Ierssel

Cornelius „Kees” Claudius Henricus van Ierssel (ur. 6 grudnia 1945 w Bredzie) – piłkarz holenderski grający na pozycji prawego lub środkowego obrońcy.
Kariera klubowa.
Van Ierssel jest wychowankiem małego klubu z rodzinnej Bredy o nazwie Baronie Breda. W 1969 roku trafił do FC Twente, grającego w Eredivisie i wtedy też 10 sierpnia zadebiutował w przegranym 1:4 meczu z FC Den Haag w wieku 24 lat, i od razu stał się zawodnikiem pierwszej jedenastki. W 1974 roku van Ierssel wywalczył z Twente wicemistrzostwo kraju rozgrywając w całym sezonie 34 mecze i zdobywając 1 gola oraz będąc jednym z filarów drużyny. W 1975 roku odnosił z Twente kolejne sukcesy – dotarł do finału Pucharu Holandii, jednak jego klub przegrał w nim 0:1 FC Den Haag. Z Twente grał także w finale Pucharu UEFA, jednak i tu klub z Enschede przegrał i to aż 1:5 z niemiecką Borussią Mönchengladbach. W 1977 roku Cees wywalczył z Twente swoje pierwsze i jedyne w karierze trofeum – Puchar Holandii. W 1979 roku znów grał w finale krajowego pucharu, ale klub przegrał w nim z Ajaksem Amsterdam. Po tamtym sezonie van Ierssel zakończył sportową karierę w wieku 34 lat.
Kariera reprezentacyjna.
W reprezentacji Holandii van Ierssel zadebiutował 10 października 1973 roku w zremisowanym 1:1 meczu z Polską. Rok później znalazł się w kadrze powołanej przez Rinusa Michelsa na mistrzostwa świata w RFN. Nie zagrał tam żadnego meczu będąc jedynie rezerwowym dla takich zawodników jak Ruud Krol, Wim Suurbier czy Rinus Israël. Z turnieju tego przywiózł symboliczny srebrny medal za wicemistrzostwo świata. Reprezentacyjną karierę kończył w tym samym roku meczem ze Szwajcarią (1:0). Ogółem w kadrze van Ierssel wystąpił w 6 meczach i nie zdobył w nich gola.

</doc>
<doc id="875339" url="https://pl.wikipedia.org/wiki?curid=875339" title="Cees van Ierssel">
Cees van Ierssel



</doc>
<doc id="875342" url="https://pl.wikipedia.org/wiki?curid=875342" title="Gary Speed">
Gary Speed

Gary Speed (ur. 8 września 1969 w Mancot, zm. 27 listopada 2011 w Chester) – walijski piłkarz, trener piłkarski.
Kariera.
Speed zaczynał karierę w Leeds United w sezonie 1988–1989. Grał tam do roku 1996. W tym czasie zdążył rozegrać 248 meczów i strzelić 39 goli. Na następne 2 lata zakotwiczył w Evertonie, który zapłacił za Walijczyka 5,5 mln funtów. W tym czasie zagrał dla drużyny z Liverpoolu 58 meczów i zdobył 15 goli. Od kolejnego sezonu piłkarz występował już w barwach Newcastle United. Tak jak i w poprzednich klubach, Speed miał pewne miejsce w składzie i był podporą całej drużyny. W popularnych "Srokach" grał do 2004 roku. W ciągu 6 lat grania dla Newcastle wystąpił w 213 meczach strzelając 29 bramek. Następnym zespołem w długiej karierze Gary’ego był Bolton Wanderers. Prawdopodobnie, przy okazji transferu do Boltonu, Walijczyk stał się najdroższym piłkarzem w wieku 35 lat – jego ówczesny klub wydał na niego aż 750 tys. £. W barwach Boltonu wystąpił 121 razy i zdobył 14 goli. 1 stycznia 2008 roku podpisał kontrakt z Sheffield United. Karierę sportową zakończył po sezonie 2009/2010.
W reprezentacji Walii w latach 1990–2004 wystąpił w 84 meczach strzelając przy tym 7 bramek. Grę w kadrze narodowej zakończył po przegranym 2:3 meczu z Polską w ramach eliminacji do Mistrzostw Świata w Niemczech.
Do 14 lutego 2009 roku był rekordzistą pod względem liczby występów w Premier League, których ma na koncie 535. Obecnie rekord ten należy do Ryana Giggsa.
W grudniu 2010 roku został mianowany trenerem reprezentacji Walii.
27 listopada 2011 został znaleziony martwy w swoim domu w hrabstwie Cheshire. Popełnił samobójstwo.
Życie prywatne.
W 1996 wziął ślub ze swoją narzeczoną, Louise. Miał z nią dwóch synów – Tommy′ego i Edwarda, który w marcu 2012 został powołany do reprezentacji do lat 16.

</doc>
<doc id="875344" url="https://pl.wikipedia.org/wiki?curid=875344" title="Trichlorofluorometan">
Trichlorofluorometan

Trichlorofluorometan, CFC-11, freon-11 – organiczny związek chemiczny z grupy freonów. Jest to związek złożony z atomu węgla połączonego z trzema atomami chloru i jednym atomem fluoru. Budową przypomina metan, lecz jego atomy wodoru są podstawione atomami halogenów.
Zastosowania.
Był pierwszym szeroko stosowanym czynnikiem chłodzącym. Z powodu względnie wysokiej temperatury wrzenia może być stosowany w systemach o niskim ciśnieniu operacyjnym co umożliwiło projektowanie mniej skomplikowanych systemów chłodzących niż dla czynników R-12 lub R-22.
Szkodliwość.
Ze względu na dużą zawartość chloru i łatwość, z jaką atom chloru może zostać oderwany pod wpływem działania promieni UV, R-11 ma wysoki współczynnik ODP, czyli potencjał niszczenia warstwy ozonowej. Związek ten posłużył jako wzorzec skali ODP (o wartości 1.0). Produkcja R-11 w Stanach Zjednoczonych zakończyła się w 1995 roku. Od 1 stycznia 1996 roku w Polsce obowiązuje zakaz wprowadzania do obrotu R-11 i towarów zawierających ten czynnik.

</doc>
<doc id="875349" url="https://pl.wikipedia.org/wiki?curid=875349" title="James Moriarty">
James Moriarty



</doc>
<doc id="875359" url="https://pl.wikipedia.org/wiki?curid=875359" title="Ariadna Gierek">
Ariadna Gierek



</doc>
<doc id="875362" url="https://pl.wikipedia.org/wiki?curid=875362" title="Sekretarz (samorząd)">
Sekretarz (samorząd)

Sekretarz – w Polsce wysoki rangą urzędnik samorządowy w:
Sekretarz podlega bezpośrednio kierownikowi urzędu samorządowego (odpowiednio: marszałkowi, staroście, wójtowi (burmistrzowi, prezydentowi miasta), i może z jego upoważnienia wykonywać zadania z zakresu zapewnienia właściwej organizacji pracy urzędu oraz realizowania polityki zarządzania zasobami ludzkimi.
Sekretarz nie może być członkiem partii politycznych. Zobowiązany jest do składania co roku oświadczenia majątkowego.
Do 31 grudnia 2008 roku sekretarze byli powoływani na stanowisko odpowiednio przez radę gminy (miasta) i powiatu oraz sejmik województwa. Obecnie są zatrudniani na podstawie umowy o pracę. Odpowiednikiem sekretarza w ministerstwach i urzędach centralnych jest dyrektor generalny.

</doc>
<doc id="875363" url="https://pl.wikipedia.org/wiki?curid=875363" title="Dwie Joasie">
Dwie Joasie

Dwie Joasie – polski film komediowy z 1935 roku w reżyserii Mieczysława Krawicza.
W głównej roli wystąpiła Jadwiga Smosarska, największa gwiazda polskiego kina w okresie dwudziestolecia międzywojennego.
Fabuła.
Joasia to sumienna, skromna maszynistka. Jest młodą i atrakcyjną kobietą, co wywołuje niechciane przez nią zaloty jej szefów, które powodują porzucanie przez nią kolejnych posad. Zdesperowana zmienia swój wygląd i podejmuje następną pracę jako brzydula. Tam jednak role odwracają się i to Joasia zakochuje się w swoim pracodawcy, mecenasie Rostalskim.

</doc>
<doc id="875364" url="https://pl.wikipedia.org/wiki?curid=875364" title="Instytut Wydawniczy SIMP">
Instytut Wydawniczy SIMP

Stowarzyszenie Inżynierów i Techników Mechaników Polskich (SIMP) wydawało znaczne ilości publikacji technicznych i popularyzujących wiedzę techniczną. Po II wojnie światowej, w kilka miesięcy po wznowieniu działalności SIMP Zarząd Główny w dniu 24 października 1946 podjął uchwałę o powołaniu do życia Instytutu Wydawniczego SIMP. Dotychczasowa Komisja Wydawnicza SIMP została przekształcona na Radę Wydawniczą Instytutu Wydawniczego SIMP.
Pierwszym dyrektorem Instytutu Wydawniczego SIMP został mgr inż. Adam Tadeusz Troskolański.
Instytut Wydawniczy SIMP istniał tylko trzy lata, do 1 stycznia roku 1950,  tj. do momentu reorganizacji działalności wydawniczej SIMP w skali ogólnopolskiej.
Dorobek IW SIMP obejmuje około 300 000 egzemplarzy książek i ponad 700 000 zeszytów czasopism. Wartość wydanych przez IW SIMP pozycji, wyrażony w cenach sprzedaży z roku 1949, wynosiła 210 milionów złotych.
Wśród pozycji książkowych wydanych przez IW SIMP, można wymie­nić wielotomowe dzieło pt. "Poradnik Techniczny Mechanik" oraz "Mały Poradnik Mechanika". W przypadku zeszytów czasopism najważniejsze pozycje to: "Przegląd Techniczny", "Mechanik", "Przegląd Spawalnictwa", "Technika Lotnicza".
Decyzja o likwidacji Instytutu Wydawniczego SIMP została podjęta na zebraniu Zarządu Głównego Stowarzyszenia w dniu 20 stycznia 1950 r.

</doc>
<doc id="875367" url="https://pl.wikipedia.org/wiki?curid=875367" title="Jan Stańczyk">
Jan Stańczyk

Jan Stańczyk (ur. 24 grudnia 1886 w Woli Przemykowskiej k. Brzeska, zm. 7 sierpnia 1953 w Warszawie) – działacz socjalistyczny i związkowy, członek Komitetu Ministrów dla Spraw Kraju z ramienia Polskiej Partii Socjalistycznej od 8 listopada 1939 roku.
Życiorys.
Urodził się w rodzinie rolniczej. Po ukończeniu czterech klas szkoły ludowej wyemigrował do Niemiec i podjął pracę w fabryce włókienniczej w Lipsku. Po uzyskaniu kwalifikacji ślusarza podjął pracę w fabryce metalowej. Działał w polskim towarzystwie katolickim, a następnie przystąpił do organizacji robotniczej. Pracował w kopalniach Śląska i Westfalii. W okresie 1904–1907 należał do PPS zaboru pruskiego, zaś od 1908 działał w niemieckich klasowych związkach zawodowych i Socjaldemokratycznej Partia Niemiec (SPD). Po wybuchu I wojny światowej przedostał się Galicji celem wstąpienia do Legionów. Władze austriackie skierowały go jednak do pracy w zmilitaryzowanych zakładach Škoda w Pilźnie. Tam nawiązał kontakty z socjaldemokratami czeskimi. Organizował strajk robotników, w wyniku którego oddany został pod sąd wojenny. Proces odroczono do końca wojny wskutek protestów posłów do Reichsratu Przedlitawii (parlamentu austriackiego).
W październiku 1918 wchodził w skład Zgromadzenia Narodowego Czechosłowacji, lecz niebawem powrócił do Galicji i podjął działalność w Polskiej Partii Socjalno-Demokratycznej Galicji i Śląska Cieszyńskiego. Organizował wsparcie dla Tymczasowego Rządu Republiki Polskiej. Od grudnia 1918 skierowany do pracy w Zagłębiu. W styczniu 1919 z poręczenia Jędrzeja Moraczewskiego został sekretarzem okręgowym Związku Robotników Przemysłu Górniczego, wchodził też w skład kierownictwa Okręgowego Komitetu Robotniczego PPS w Zagłębiu. Od marca 1919 członek Komisji Centralnej Związków Zawodowych. Uczestniczył w kongresach Socjalistycznej Międzynarodówki Robotniczej i związkowej Międzynarodówki Amsterdamskiej (Międzynarodowej Federacji Związków Zawodowych}.
W wyborach parlamentarnych w 1922 został wybrany posłem z listy PPS w okręgu Będzin. W 1923 w czasie wydarzeń krakowskich, w trakcie których doszło do starć robotników z wojskiem, przemawiał do tłumu ze zdobytego samochodu pancernego. Dalej uczestniczył w mediacjach mających doprowadzić do uspokojenia sytuacji. W listopadzie 1923 wydany został przez Sejm sądowi jako oskarżony o podżeganie do gwałtów. Od czerwca do sierpnia 1924 sądzony w Krakowie. W trakcie procesu bronił go Herman Lieberman, uzyskując uniewinnienie. 
W grudniu 1925 doprowadził do połączenia związków górniczych w jednolity Centralny Związek Górników. W związku tym od 1925 do 1939 pełnił funkcję sekretarza generalnego. W wyborach parlamentarnych w 1928 ponownie wybrany do Sejmu. Uczestniczył w organizacji Centrolewu, przemawiając m.in. w październiku 1929 na wspólnych wiecach z Wojciechem Korfantym. W czasie wyborów parlamentarnych w 1930 nie uzyskał mandatu poselskiego. Od 1933 do 1939 pełnił nieprzerwanie funkcję wiceprzewodniczącego Komisji Centralnej Związków Zawodowych. Od 1937 został członkiem Centralnego Komitetu Wykonawczego PPS. 
Po agresji III Rzeszy i ZSRR na Polskę we wrześniu 1939 opuścił kraj i na wniosek gen. Sikorskiego został szybko ściągnięty do Paryża. Od 2 października 1939 do 24 listopada 1944, był ministrem opieki społecznej w rządach: Władysława Sikorskiego i Stanisława Mikołajczyka. Istnieją poszlaki, że był jednym z dwóch ministrów rządów polskich na emigracji, który współpracował z wywiadem radzieckim. W tym czasie jest członkiem Komitetu Zagranicznego PPS oraz przewodniczącym Reprezentacji Zagranicznej Polskich Związków Zawodowych. Reprezentował rząd w Radzie Administracyjnej Międzynarodowej Organizacji Pracy.
W marcu 1945 wystąpił wraz z częścią działaczy z Komitetu Zagranicznego PPS i uczestniczył w rozmowach w Moskwie w czerwcu 1945 na temat powołania Tymczasowego Rządu Jedności Narodowej. Wraz z Zygmuntem Żuławskim uzgodnili że nie wstąpią do koncesjonowanej PPS przed zawarciem połączeniowego porozumienia pomiędzy tą partią a PPS-WRN. Stańczyk złamał umowę i samodzielnie wstąpił do „lubelskiej” PPS już 27 czerwca 1945. Od 28 czerwca 1945 do 18 lipca 1946 pełnił funkcję ministra pracy i opieki społecznej w Tymczasowym Rządzie Jedności Narodowej Edwarda Osóbki-Morawskiego.
Został dokooptowany do Krajowej Rady Narodowej, Rady Naczelnej i Centralnego Komitetu Wykonawczego koncesjonowanej PPS. W sierpniu 1946, po odwołaniu z rządu, pełnił w Nowym Jorku stanowisko dyrektora generalnego ds. społecznych ONZ oraz reprezentanta Polski w Międzynarodowej Organizacji Pracy. Wskutek konfliktu z Trygve Lie, sekretarzem generalnym ONZ, który zarzucił mu agitację wśród Polonii amerykańskiej, musiał w końcu 1948 powrócić do kraju.
W grudniu 1948 wziął udział w zjeździe „połączeniowym” PPS i PPR, tworzącym Polską Zjednoczoną Partię Robotniczą i został jej członkiem. W lipcu 1949 mianowano go prezesem Rady Zakładu Ubezpieczeń Społecznych.
Zmarł 7 sierpnia 1953 w Warszawie i został pochowany na Cmentarzu Powązkowskim (kwatera 141-6-21).

</doc>
<doc id="875369" url="https://pl.wikipedia.org/wiki?curid=875369" title="Perseweracja">
Perseweracja



</doc>
<doc id="875371" url="https://pl.wikipedia.org/wiki?curid=875371" title="Termy Széchenyiego">
Termy Széchenyiego

Termy Széchenyiego () – zaprojektowany przez Győző Cziglera kompleks basenów i term w Budapeszcie, największy w Europie.
Najstarszy budynek powstał w 1881 w północnej części Parku Miejskiego (). Był tak popularny wśród mieszkańców, że jeszcze przed I wojną światową konieczna stała się jego rozbudowa. Uroczyste otwarcie „nowych” Term Széchenyiego nastąpiło w 1913.
W okresie międzywojennym otwarto baseny na wolnym powietrzu, ale dopiero od 1963 stało się możliwe korzystanie z niego przez cały rok. Termy Széchenyiego to jeden z nielicznych obiektów tego typu, w którym nie ma podziału na dni przeznaczone dla kobiet i mężczyzn.
Dojazd do kompleksu możliwy jest żółtą linią metra (stacja Széchenyi fürdő).
Kompleks zasilają dwa źródła termalne: jedno o temperaturze 74 °C, a drugie 77 °C.

</doc>
<doc id="875373" url="https://pl.wikipedia.org/wiki?curid=875373" title="Oleg Szełajew">
Oleg Szełajew



</doc>
<doc id="875381" url="https://pl.wikipedia.org/wiki?curid=875381" title="Lock Up the Wolves">
Lock Up the Wolves

Lock Up the Wolves – piąty studyjny album Dio. Wydany 15 maja 1990.

</doc>
<doc id="875384" url="https://pl.wikipedia.org/wiki?curid=875384" title="Lotnisko (dzielnica Rumi)">
Lotnisko (dzielnica Rumi)

Lotnisko – dzielnica Rumi położona na północ od centrum miasta, granicząca z gminą Kosakowo.
Nazwa pochodzi od znajdującego się niegdyś w tym miejscu lotniska dla Gdyni i Wybrzeża. Teren przeznaczony głównie dla zabudowy jednorodzinnej, na obrzeżach dzielnicy znajdują się ogródki działkowe. Główną osią komunikacyjną dzielnicy jest ulica I Dywizji Wojska Polskiego oraz Kosynierów. Znajduje się tu pętla autobusowa komunikacji miejskiej.
Najbliższe dzielnice to: Biała Rzeka i Stara Rumia.

</doc>
<doc id="875385" url="https://pl.wikipedia.org/wiki?curid=875385" title="Strużyna (dopływ Łączy)">
Strużyna (dopływ Łączy)

Strużyna – kanał wodny, dopływ Łączy. Początek kanału znajduje się niedaleko wsi Sudoł; wpada do Łączy w okolicy Czerwieńska. W dolnym odcinku kanału znajduje się podłużny staw Czerwieńsk Surowce.

</doc>
<doc id="875390" url="https://pl.wikipedia.org/wiki?curid=875390" title="Schizm. Prawdziwe Wyzwanie">
Schizm. Prawdziwe Wyzwanie



</doc>
<doc id="875391" url="https://pl.wikipedia.org/wiki?curid=875391" title="Wilcze echa">
Wilcze echa

Wilcze echa – polski kolorowy film przygodowy z roku 1968, nakręcony m.in. w Ustrzykach Dolnych w konwencji westernowej, którego akcja toczy się w Bieszczadach kilka lat po II wojnie światowej.

</doc>
<doc id="875394" url="https://pl.wikipedia.org/wiki?curid=875394" title="Kajrat Äszyrbekow">
Kajrat Äszyrbekow

Kajrat Äszyrbekow (kaz. Қайрат Әшірбеков, ur. 21 października 1982 w Szymkencie) – piłkarz kazachski grający na pozycji lewego pomocnika.
Kariera klubowa.
Äszyrbekow jest wychowankiem klubu z rodzinnego miasta Szymkentu o nazwie Sintez Szymkent. Grał tam w drużynie młodzieżowej, a następnie klub ten zmienił nazwę na Dostyk Szymkent i w jego barwach Kazach zadebiutował w Superlidze. W 2001 roku znów zmienił klub i tym razem przeniósł się do FK Tarazu. Był w nim podstawowym zawodnikiem, jednak nie zdobył żadnego gola, a do tego zespół zajmując 15. pozycję spadł z ligi. Na początku 2002 roku Äszyrbekow podpisał kontrakt z Aktöbe-Lento Aktöbe. Od początku sezonu był podstawowym zawodnikiem klubu i zadebiutował w nim 28 kwietnia w wygranym 2:1 wyjazdowym meczu z Wostokiem Ałtyn Öskemen. W 2003 roku z Aktobe zajął 5. miejsce, a w 2004 już 4. W 2005 roku Äszyrbekow był jednym z czołowych zawodników zespołu i jednym z twórców największego sukcesu w historii klubu, czyli zdobycia mistrzostwa Kazachstanu, a on sam z 15 golami na koncie stał się najlepszym strzelcem mistrzowskiego zespołu. W 2006 wystąpił w eliminacjach do Ligi Mistrzów, a jego klub odpadł po dwumeczu z Liepājas Metalurgs. W rozgrywkach ligowych wywalczył za to wicemistrzostwo kraju.
W 2008 roku Äszyrbekow przeszedł do Szachtioru Karaganda, gdzie grał przez rok. W 2009 roku był piłkarzem Łokomotiwu Astana, a w 2010 roku podpisał kontrakt z Ordabasy Szymkent.
Kariera reprezentacyjna.
W reprezentacji Kazachstanu Äszyrbekow zadebiutował w 2006 roku i stał się członkiem zespołu walczącego w eliminacjach do Euro 2008. Był jednym z głównych autorów dużej niespodzianki, gdy 24 marca 2007 Kazachstan pokonał na własnym boisku faworyzowaną Serbię 2:1, a Kajrat zdobył pierwszego gola w tym spotkaniu.

</doc>
<doc id="875397" url="https://pl.wikipedia.org/wiki?curid=875397" title="Karl von Hegel">
Karl von Hegel

Karl von Hegel (ur. 7 czerwca 1813 w Norymberdze, zm. 5 grudnia 1901 w Erlangen) - historyk niemiecki, specjalizujący się w historii miast.
Życie.
Był synem Georga Wilhelma Friedricha Hegla.
Od 1841 był profesorem historii na Uniwersytecie w Rostocku. W 1856 objął nowo utworzoną katedrę historii na Uniwersytecie w Erlangen. Był jednym z wczesnych badaczy historii miast. Sławę przyniosła mu 27-tomowa edycja kronik miast niemieckich ("Die Chroniken der deutschen Städte", 1862-1899).

</doc>
<doc id="875398" url="https://pl.wikipedia.org/wiki?curid=875398" title="Zborówek (ujednoznacznienie)">
Zborówek (ujednoznacznienie)



</doc>
<doc id="875399" url="https://pl.wikipedia.org/wiki?curid=875399" title="Mob Rules">
Mob Rules

Mob Rules – studyjny album brytyjskiej grupy Black Sabbath, drugi z wokalistą Ronniem Jamesem Dio. Został wydany w listopadzie 1981.

</doc>
<doc id="875401" url="https://pl.wikipedia.org/wiki?curid=875401" title="Kaisho">
Kaisho



</doc>
<doc id="875402" url="https://pl.wikipedia.org/wiki?curid=875402" title="Kaishu">
Kaishu



</doc>
<doc id="875403" url="https://pl.wikipedia.org/wiki?curid=875403" title="Zborówek (Trąbki)">
Zborówek (Trąbki)

Zborówek – przysiółek wsi Trąbki w Polsce, położony w województwie małopolskim, w powiecie wielickim, w gminie Biskupice.
W latach 1975–1998 przysiółek administracyjnie należał do województwa krakowskiego.
Stanowi samodzielne sołectwo.

</doc>
<doc id="875404" url="https://pl.wikipedia.org/wiki?curid=875404" title="Średniowieczne optimum klimatyczne">
Średniowieczne optimum klimatyczne

Średniowieczne optimum klimatyczne – okres ocieplenia znany głównie z rejonu północnego Atlantyku (Europa, Ameryka Północna), które miało miejsce ok. 800–1300 n.e. Nastąpiło ono po chłodnym okresie tzw. średniowiecznej wędrówki ludów w Europie, czyli wczesnośredniowiecznym ochłodzeniu. Kończy ten okres mała epoka lodowa. Ocieplenie to jest jednym z wielu tej rangi ociepleń w holocenie (np. optimum klimatyczne epoki brązu i epoki rzymskiej). Autorem pojęcia „średniowiecznego optimum klimatycznego” jest Hubert Lamb. Obecnie w nauce tego terminu raczej się nie używa, bo ocieplenie miało miejsce tylko w niektórych częściach świata. Mówi się więc raczej o „średniowiecznej anomalii klimatycznej”.
Odtworzone różnice temperatur w okresie średniowiecznego optimum klimatycznego tylko w niektórych regionach świata (zwłaszcza w okolicy Grenlandii i części dzisiejszych Stanów Zjednoczonych) były wyższe niż w okresie 1960-1990. Wiele innych obszarów, np. Azja Środkowa czy tropikalny Pacyfik, były chłodniejsze niż w okresie 1960-1990. Oznacza to, że średniowieczne ocieplenie miało charakter lokalny, tymczasem w okresie 1998-2008 obserwujemy już ocieplenie o charakterze globalnym.
Jako że średniowieczne optimum klimatyczne zaznaczyło się w Skandynawii i rejonach polarnych, wiąże się je z rozkwitem cywilizacji wikingów, którzy m.in. skolonizowali wtedy południową Grenlandię. Także w tym czasie w Anglii i innych rejonach Europy uprawiano winorośl. W Alpach na przedpolach obecnie wycofujących się czół lodowców znajdowane są zakorzenione lub przywleczone z wyższych położeń pnie drzew pochodzące z tego ciepłego okresu. Są to bezpośrednie dowody na mniejszy zasięg lodowców w tym czasie.
W Ameryce Północnej ocieplenie spowodowało długotrwałe susze, które wpłynęły na wiele plemion indiańskich oraz doprowadziły prawdopodobnie do końca kultury Anasazi.
Ze względu na to, że zmiany klimatu związane ze „średniowiecznym optimum klimatycznym” oraz „małą epoką lodową” mają duże implikacje dla obecnego ocieplenia, gdyż wskazują na naturalne fluktuacje klimatu w skali setek lat, terminy te stały się przedmiotem debaty naukowo-politycznej. Według raportu IPCC, początkowo sądzono, że zmiany temperatury były globalne. Pogląd ten zakwestionowano; raport IPCC podsumował te badania, oświadczając, że "„...obecne dowody naukowe nie popierają globalnie synchronicznych okresów nietypowego oziębienia lub ocieplenia w tym przedziale czasowym, a konwencjonalne terminy ‘Mała epoka lodowa’ i ‘Średniowieczne optimum klimatyczne’ okazują się mieć ograniczoną użyteczność w opisywaniu trendów hemisferycznych lub globalnych zmian temperatury w ostatnich stuleciach”". Amerykańska Narodowa Służba Oceaniczna i Meteorologiczna (NOAA) oświadcza, że "„idea globalnego lub hemisferycznego ‘Średniowiecznego optimum klimatycznego’ cieplejszego niż obecnie okazała się błędna”" a te "„istniejące pomiary wykazują, że nie było wielosetletnich okresów, w których globalne lub hemisferyczne temperatury były takie same lub cieplejsze niż w XX wieku.”" Istniejące pomiary temperatury ze rdzeni lodowych, słojów rocznych i osadów z jezior wykazują, że Ziemia z okresu 1000–1200 n.e. była o 0,03 °C chłodniejsza niż w okresie 1901–1970 n.e. Te same dane wskazują, że najcieplejszym 50-letnim okresem półkuli północnej przed 1900 r. były lata 1146–1195, które były równie ciepłe jak okres 1901–1970. Według dostępnych 71 krzywych paleoklimatycznych zmiany temperatury podczas ostatnich 2000 lat osiągały amplitudę od 0,5 °C do 4 °C (średnio 1,5–2 °C), gdzie najlepiej zaznaczyły się okresy ŚOK i małej epoki lodowej oraz obecne ocieplenie. Wcześniejsze okresy: "Dark Age Cold Period" („Ciemne Wieki” – ochłodzenie wczesnośredniowieczne) i optimum epoki rzymskiej są słabiej zaznaczone.

</doc>
<doc id="875405" url="https://pl.wikipedia.org/wiki?curid=875405" title="Jan Opaliński (1581–1637)">
Jan Opaliński (1581–1637)

Jan Opaliński herbu Łodzia (1581-1637), wojewoda kaliski i poznański. 
Był synem Jana (1546-1598), kasztelana rogozińskiego i Barbary z Ostroroga Lwowskiej, kasztelanki santockiej, bratem Piotra Opalińskiego. Od 1617 był starostą inowrocławskim, od 1621 kasztelanem kaliskim, od 1624 wojewodą kaliskim, od 1628 wojewodą poznańskim. Nie odegrał ważnej roli politycznej, zasłynął przede wszystkim jako człowiek światły i uczony. Wychował się w rodzinie o żywych tradycjach kulturowych i mecenasowskich, a jego ojciec cieszył się u współczesnych sławą miłośnika ksiąg. Był również znawcą języków klasycznych oraz teologii i filozofii i na język polski przełożył większą część dzieł Tacyta. Jako gorliwy katolik, hojnie łożył na cele religijne. Był też jednym z nielicznych Polaków, członków założonego przez cesarza Ferdynanda II Zakonu Rycerskiego ku Czci Niepokalanego Poczęcia. Ufundował klasztor Reformatorów w Łabiszynie, uposażył kościół w Opalenicy i rozpoczął przebudowę kościoła w Grodzisku.
W 1633 roku został wyznaczony senatorem rezydentem.
Z małżeństwa z Urszulą Potulicką miał pięciu synów i siedem córek. Z synów dwóch zmarło w młodym wieku, pozostali przy życiu Aleksander (zm. 1647) starosta inowrocławski, Jan Konstanty (1618-1672) rotmistrz królewski, Jan Leopold (1634-1672) kasztelan nakielski. Z córek cztery najstarsze Jadwiga, Teodora, Zofia i Anna wstąpiły do klasztorów bernardyńskich w Poznaniu i Sierpcu. Natomiast Apolinara została żoną W. Gajewskiego, kasztelana rogozińskiego, Urszula - A. Grodzieckiego, a Wiktoria - Krzysztofa Prusimskiego, a następnie P. Powodowskiego.

</doc>
<doc id="875406" url="https://pl.wikipedia.org/wiki?curid=875406" title="Adam Kuryłowicz">
Adam Kuryłowicz

Adam Kuryłowicz (ur. 21 grudnia 1890 w Kłyżowie, zm. 28 sierpnia 1966 w Warszawie) – polski kolejarz, maszynista, działacz związkowy i polityk. Minister pracy i opieki społecznej w latach 1946–1947, poseł na Sejm I, II i III kadencji w II RP, do Krajowej Rady Narodowej oraz na Sejm Ustawodawczy.
Życiorys.
Syn Bronisława i Anny. W 1909 ukończył średnią szkołę przemysłową we Lwowie i dwuletnią Wyższą Szkołę Zawodową w Wiedniu. W 1909 wstąpił do Polskiej Partii Socjalno-Demokratycznej Galicji i Śląska Cieszyńskiego, z ramienia PPSD wchodził w skład Komitetu Bezpieczeństwa i Obrony Dobra Publicznego w czasie walk o Lwów w 1918. Został członkiem powołanego 23 listopada 1918 Tymczasowego Komitetu Rządzącego we Lwowie.
Od 1919 członek Polskiej Partii Socjalistycznej. Członek Rady Naczelnej PPS (1921–1939) oraz Centralnego Komitetu Wykonawczego PPS (1928–1935). Od 1922 do 1937 był prezesem Związku Zawodowego Kolejarzy. W 1926 poparcie związku za sprawą Kuryłowicza dla Józefa Piłsudskiego było jednym z czynników rozstrzygających o sukcesie przewrotu majowego. Od 1928 do 1937 był wiceprzewodniczącym Komisji Centralnej Związków Zawodowych.
W wyborach parlamentarnych w 1922 wybrany został z ramienia PPS w ramach listy państwowej. W Sejmie I kadencji zasiadał w Komisji Budżetowej i Komisji Komunikacyjnej. W 1927 wybrano go do Nadzwyczajnej Komisji dla rewizji umów Ministerstwa Kolei. W wyborach parlamentarnych w 1928 ponownie uzyskał mandat z listy państwowej. W Sejmie II kadencji zasiadał w Komisji Komunikacyjnej. W wyborach parlamentarnych w 1930 nie uzyskał mandatu, jednak po pozbawianiu mandatu Hermana Liebermana wszedł w jego miejsce do Sejmu z listy państwowej nr 7 (Centrolew). Ślubowanie złożył 19 stycznia 1934. Zasiadał w Komisji Budżetowej. 
Uczestniczył w grupie konspiracyjnej Norberta Barlickiego. Był więźniem Pawiaka. Aresztowany w 1941, 24 lipca tego roku osadzony w obozie koncentracyjnym Auschwitz, gdzie przebywał do 1945.
W okresie 1945–1950 ponownie pełnił funkcję prezesa Związku Zawodowego Kolejarzy oraz w latach 1947–1948 sekretarza generalnego Komisji Centralnej Związków Zawodowych. Od 18 lipca 1946 do 6 lutego 1947 był ministrem pracy i opieki społecznej w rządzie Edwarda Osóbki-Morawskiego. Od 1949 członek Centralnej Rady Związków Zawodowych (kierownik Wydziału Bytowo-Mieszkaniowego, wiceprzewodniczący Głównej Komisji Rewizyjnej i członek Komisji Historycznej). W 1958 członek Komisji Rewizyjnej CRZZ w Warszawie.
Od 1945 należał do „lubelskiej” PPS. Dokooptowany do Rady Naczelnej i Centralnego Komitetu Wykonawczego 26 lutego 1945. Pełnił te funkcje do 15 grudnia 1948. Od 1948 należał do Polskiej Zjednoczonej Partii Robotniczej, do 1954 był członkiem Komitetu Centralnego. Od 1945 do 1952 był posłem do Krajowej Rady Narodowej i na Sejm Ustawodawczy. Wchodził w skład Głównej Komisji Weryfikacyjnej Związku Bojowników o Wolność i Demokrację. 
Adam Kuryłowicz spoczywa na cmentarzu Powązkowskim w Warszawie (kw. 224-V-30).
Odznaczenia.
Odznaczony Orderem Sztandaru Pracy I klasy (1958), Orderem Krzyża Grunwaldu III klasy (1946), Krzyżem Oficerskim Orderu Odrodzenia Polski (1946), Medalem Zwycięstwa i Wolności 1945 (1946) oraz Medalem 10-lecia Polski Ludowej (1955).

</doc>
<doc id="875407" url="https://pl.wikipedia.org/wiki?curid=875407" title="Andrij Gusin">
Andrij Gusin



</doc>
<doc id="875408" url="https://pl.wikipedia.org/wiki?curid=875408" title="Google Notebook">
Google Notebook



</doc>
<doc id="875409" url="https://pl.wikipedia.org/wiki?curid=875409" title="Lotnisko Babice">
Lotnisko Babice



</doc>
<doc id="875413" url="https://pl.wikipedia.org/wiki?curid=875413" title="Krajobraz miejsko-przemysłowy">
Krajobraz miejsko-przemysłowy



</doc>
<doc id="875416" url="https://pl.wikipedia.org/wiki?curid=875416" title="Wiceprezydenci Brazylii">
Wiceprezydenci Brazylii

Wiceprezydent Brazylii jest drugą najwyżej postawioną osobą w państwie. Obierany na okres lat czterech na jednej liście wraz z kandydatem na prezydenta jest pierwszą osobą w linii sukcesji (w wypadku śmierci, rezygnacji lub usunięcia prezydenta z urzędu zostaje jego następcą tak jakby sam został wybrany do końca kadencji, jeżeli pozostało do niej więcej, niż dwa lata. Inaczej zostaje prezydentem tylko do wyborów przedterminowych, ale jego status jest ten sam).

</doc>
<doc id="875420" url="https://pl.wikipedia.org/wiki?curid=875420" title="Emiliano Moretti">
Emiliano Moretti

Emiliano Moretti (ur. 11 czerwca 1981 w Rzymie) – piłkarz włoski grający na pozycji obrońcy w klubie Torino FC.
Moretti zaczynał karierę w Lodigiani Roma skąd w 2000 roku przeszedł do Fiorentiny. Już w pierwszym sezonie gry dla Fiorentiny zdobył Puchar Włoch.
W sezonie 2001/2002 zagrał w 27 meczach. Po zbankrutowaniu Fiorentiny w 2002 roku Emiliano przeszedł do Juventusu, gdzie jednak nie grał zbyt długo, ponieważ już w przerwie zimowej sezonu 2002/2003 został wypożyczony do Modeny. Po sezonie przeszedł do AC Parma, gdzie nie zagrał jednak żadnego meczu, ponieważ od razu został wypożyczony do Bologny. W nowym klubie rozegrał 32 mecze i po zakończeniu sezonu 2003/2004 został kupiony do Valencii. W lecie 2009 przeszedł do włoskiego klubu Genoa CFC.
Emiliano występował też w letnich igrzyskach olimpijskich w Atenach w 2004, gdzie zdobył brązowy medal, pokonując w meczu o trzecie miejsce Irak.

</doc>
<doc id="875425" url="https://pl.wikipedia.org/wiki?curid=875425" title="Krrish">
Krrish

Krrish (hindi: "Krrish") – bollywoodzki film, który miał premierę 16 czerwca 2006 roku.
Opis.
Krishna Mehra (Hrithik Roshan) urodził się z nadludzką inteligencją i magicznymi zdolnościami, odziedziczonymi po ojcu Rohicie (Hrithik Roshan), który je niegdyś otrzymał od kosmity Jadoo. Pewnego dnia Krishna zakochuje się w przypadkowo poznanej pięknej dziennikarce Priyi (Priyanka Chopra) i jedzie za nią do Singapuru. Zgodnie z daną babci (Rekha) obietnicą, ma ukrywać przed światem swoje zdolności, więc kiedy zachodzi konieczność, przywdziewa maskę i staje się Krrishem.

</doc>
<doc id="875428" url="https://pl.wikipedia.org/wiki?curid=875428" title="Johann Eck">
Johann Eck

Johann Mayer von Eck (ur. 13 listopada 1486 w Egg an der Günz, zm. 13 lutego 1543 w Ingolstadt) – teolog, obrońca tradycyjnego katolicyzmu podczas reformacji, adwersarz Marcina Lutra.
O edukację Johanna zadbał jego wuj, Marcin Mayer, duchowny parafii w Rottenburgu. W wieku 12 lat posłał go na Uniwersytet w Heidelbergu, a następnie w Tybindze. Johann studiował tam nauki teologiczne i ekonomiczne, w 1501 wyjechał jednak z powodu plagi i osiadł we Fryburgu Bryzgowijskim, najpierw jako student teologii i prawa, później jako wykładowca. W 1508 wszedł do stanu duchownego w Strasburgu i po dwóch latach później otrzymał doktorat z teologii.
W 1506 roku opublikował swoją pierwszą pracę, dał się też poznać jako mówca i orator. W późniejszych latach wydawał liczne publikacje (szczególnie broniąc tradycyjnej katolickiej wizji predestynacji), jak również komentarze Biblii.
Dysputa lipska.
W 1519 roku odbyła się słynna dysputa lipska pomiędzy Eckiem a Lutrem, podczas której ten pierwszy był zobowiązany ośmieszać luterańskie tezy. Z tego też okresu pochodzi opis postaci i charakteru Ecka, napisany przez bezstronnego, naocznego świadka Piotra Moselanusa:
Eck jest człowiekiem wysokiej i barczystej postawy, ma silny, prawdziwie niemiecki głos, silną budowę tak iż nie tylko do teatru, ale także i na herolda w wojsku by się nadawał. Jednak głos jego jest bardziej gruby niż doniosły, i nie ma bynajmniej tego czystego dźwięku jaki Fabiusz i Cycero zachwalają. Usta, oczy i cała twarz jego każą prędzej domyślać się w nim rzeźnika lub żołnierza niż teologa. Co zaś się jego głowy tyczy to ma on wyborną pamięć. Gdyby jednak rozum jego był równie wyborny, byłby doskonałym człowiekiem. Brak mu jednak talentu szybkiego pojmowania rzeczy, tudzież bystrości myślenia, bez czego wszystkie inne zdolności są niczym. Do tego jeszcze przytacza w czasie dyskusji tyle wyroków biblijnych, tyle zdań nauczycieli Kościoła i różnych innych argumentów bez jakiegokolwiek względu na ich treść, bynajmniej o to nie dbając, jak bardzo są one oziębłe, jak do rzeczy nie pasują, jak są udane i sofistyczne ... Przy tym odznacza się niesłychanym zuchwalstwem, które potrafi nader podstępnie przykrywać. Znalazłszy się bowiem w kłopocie porzuca naraz swój temat i natychmiast gada o czymś innym; niekiedy znowu przywłaszcza sobie nagle zdanie przeciwnika ubierając je w inne słowa, a swoje niedorzeczne twierdzenia z niezmierną przebiegłością wkłada w jego usta.
Dyskusja w Lipsku wykazała niemożliwość pogodzenia stanowiska Lutra z tradycyjnym nauczaniem Kościoła rzymskiego przede wszystkim odnośnie do władzy papieskiej. Eck w przeciwieństwie do Lutra uważał, że tylko władza papieska jest gwarantem jedności Kościoła, dlatego posunął się do zaatakowania Lutra podejrzeniem o powtarzanie niektórych poglądów Husa. Luter przyznał, że niektóre artykuły Husa potępione na Soborze w Konstancji są „całkowicie chrześcijańskie”, co Eck łatwo wykorzystał do ośmieszenia Lutra jako heretyka powtarzającego nauki potępione na Soborze w Konstancji w 1415 r.
Debata została przerwana 27 lipca przez księcia Jerzego, który pilnie potrzebował wykorzystać salę zamkową do innych celów. Eck ogłosił się samozwańczo jej zwycięzcą i odbierał prezenty i honory z rąk władz Uniwersytetu w Lipsku oraz przełożonych i możnych. Jednak rok później, kiedy przyjechał do Lipska z bullą Exsurge Domine spotkał się tam z tak stanowczym oporem studentów Uniwersytetu (w liczbie ok. 150), że w obawie o swe życie musiał ratować się ucieczką do pobliskiego klasztoru.
Potępienie Lutra i jego zwolenników.
W Rzymie, w przeciwieństwie do Niemiec, bardzo ceniono Ecka jako „niezmordowanego szermierza prawdziwej wiary”. W styczniu 1520 roku Leon X zaprosił go do Rzymu, gdzie Eck wręczył papieżowi swoje najnowsze dzieło broniące władzy papieskiej przeciwko twierdzeniom Lutra De primate Petri adversus Ludderum (Ingolstadt, 1520). W nagrodę za to dzieło otrzymał urząd papieskiego protonotariusza.
Jednocześnie Eck starał się, przez jakiś czas bezskutecznie, doprowadzić do potępienia Lutra i jego zwolenników. Efektem jego energicznych zabiegów, do których włączyli się Mistrz Świętego Pałacu Silvestro Mazzolini da Prierio, prefekt Biblioteki Watykańskiej Girolamo Aleandro oraz kardynałowie de Vio i Lorenzo Campeggio, były cztery posiedzenia konsystorza, na których opracowano bullę Exsurge Domine. Eck otrzymał godność nuncjusza papieskiego i był jedną z trzech osób, którym powierzono promulgację i wykonanie tej bulli.
Promulgacja i wykonanie Exsurge Domine przebiegała w Europie Zachodniej bez przeszkód, jednak w Wiedniu i w północnych Niemczech Eck napotkał na silny opór – m.in. uniwersytetów w Lipsku, Erfurcie, Wittenberdze. W Saksonii miał powody obawiać się o swoje życie i chronił się w klasztorach.
18 lutego 1521 roku wystosował list do Karola V "Epistola ad Carolum V", w którym wzywał cesarza do podjęcia działań przeciwko Lutrowi.
Eck był już w tym czasie osobą bardzo niepopularną w Niemczech i historycy katoliccy zgodnie przyznają, że wybranie Ecka do tej roli znacznie przyczyniło się do rozwoju Reformacji.
Dalsza działalność Ecka.
W latach 1521–1522 Eck przebywał ponownie w Rzymie, gdzie zdawał relację z rezultatów swojej nuncjatury.
Po powrocie z Rzymu przystąpił z wielką energia do działań przeciwko luteranom. Dzięki jego wpływom (książę Bawarii był początkowo przeciwny takim działaniom), w 1522 roku wdrożono w Bawarii edykt religijny, na mocy którego senat Uniwersytetu w Ingolstadt otrzymał uprawnienia trybunały Inkwizycji, zapoczątkowując tym samym okres wieloletnich prześladowań religijnych.
W 1523 roku Eck wyjechał do Rzymu po raz trzeci, gdzie w uznaniu za wdrożenie polityki represji w Bawarii uzyskał dla księcia Bawarii cenne koncesje kościelne.
Eck kontynuował działalność polemiczną przeciwko reformatorom. Oprócz obowiązków związanych z działalnością inkwizycji, co roku wydawał co najmniej jedno dzieło polemiczne, w którym bronił m.in. katolicką naukę o Mszy św., czyśćcu, odpustach, kulcie obrazów, spowiedzi usznej. W 1525 roku wydał w Landshut swoje słynne dzieło przeciwko Melanchtonowi i Zwingliemu, zatytułowane "Enchiridion locorum communium adversus Lutherum et alios hostes ecclesiae", które do 1576 roku ukazało się w 46 wydaniach.
W okresie od 21 maja do 18 czerwca 1526 roku brał udział w publicznej debacie na temat nauki o transsubstancjacji przeciwko szwajcarskiemu reformatorowi Oekolampadiusowi. Dysputa ta zakończyła się zdecydowanym zwycięstwem Ecka, który po tym nakłonił władze do wszczęcia prześladowań przeciwko Zwingliemu i jego zwolennikom.
W styczniu 1528 roku odbyła się w Bernie kolejna dysputa teologiczna, gdzie pod nieobecność Ecka wygrali zdecydowanie reformatorzy.
W 1530 roku brał udział w Sejmie w Augsburgu, gdzie był najważniejszym teologiem katolickim. Zasiadał w komisji, której powierzono przygotowanie odpowiedzi na Konfesję Augsburską luteran. Odpowiedź ta znana jako Konfutacja Konfesji Augsburskiej, została przygotowana 13 lipca 1530, jednak cesarz Karol V nie przyjął jej ze względu na jej zbyt dużą objętość oraz zjadliwy język i zalecił rewizję refutacji. Po pięciu poprawkach 13 sierpnia Refutacja została ostatecznie odczytana przed Sejmem w tej samej kaplicy, w której odczytano Konfesję Augsburską.
W tym samym miesiącu Eck brał udział w obradach komisji teologicznej, wyznaczonej przez cesarza do omówienia i pogodzenia różnic pomiędzy luteranami a katolikami. Działania te okazały się jednak bezowocne.
W 1540 roku brał udział w kolokwium w Wormacji, gdzie zaczął okazywać pewne oznaki skłonności do kompromisu w kwestii nauki o usprawiedliwieniu. W styczniu 1541 roku udało mu się wywrzeć pozytywne wrażenie na Melanchtonie swoim podejściem do doktryny o usprawiedliwieniu przez wiarę; jednak po kilku miesiącach na Sejmie w Ratyzbonie zmienił swoje stanowisko na całkowicie przeciwne.
Ostatnim ważnym etapem działalności Ecka był jego konflikt z Martinem Bucerem, dotyczącym antykatolickiej wymowy relacji Bucera o obradach sejmu w Ratyzbonie w 1541 roku.
Antysemityzm Ecka.
W 1541 roku Eck opublikował polemikę przeciwko zaleceniom norymberskiego reformatora Andreasa Osiandra, który zwalczał średniowieczne uprzedzenia wobec Żydów i oskarżanie ich o mordowanie dzieci chrześcijańskich, bezczeszczenie hostii i zatruwanie studni. Eck w swej polemice zatytułowanej "Ains Juden-büechlins Verlegung" oskarżał Osiandra o ochranianie Żydów, nazwał go „żydowskim ojcem” i nie mniej niż 19 razy szydził z Żydów, nazywając ich „bluźnierczą rasą” (cyt. według Heiko A. Oberman, The Roots of Antisemitism in the Age of Renaissance and Reformation, tr. James I. Porter, Philadelphia: Fortress Press, 1984, s. 4-5, 17, 36-37, 42, 46-47, 58, 72-73, 87, 91, 101, 121, 135).
Stosunek Ecka do Żydów nie wyróżniał się spośród mu współczesnych. Pisma o wydźwięku antyżydowskim wychodziły m.in. również spod pióra przeciwnika Johanna Ecka – Marcina Lutra.
Poglądy Ecka.
Eck w swoich wypowiedziach wygłaszał czasami tezy niezgodne z nauką Kościoła rzymskiego – szczególnie w kwestiach dotyczących wolności woli i usprawiedliwienia, w których bronił semipelagianizmu (jest to wyraźnie widoczne w jego dziele Chrysopassus z 1514 roku).
Eck – wbrew opozycji biskupa Eichstadtu – bronił pożyczania pieniędzy na procent.
Niektóre jego poglądy zostały potępione na Soborze Trydenckim (dekret o Usprawiedliwieniu), bez wymieniania go jako ich autora.
Biblia Ecka.
Eck przetłumaczył na język niemiecki (dialekt szwabski) Biblię, która ukazała się po raz pierwszy w 1537 roku u Aleksandra Weissenhorna w Augsburgu w formacie folio. Był to trzeci katolicki przekład w języku niemieckim po wydaniu Lutra. Wydania katolickie miały na celu wyparcie Biblii Lutra. W swoim wydaniu Eck naśladował przekład Lutra na tyle, na ile pozwalał na to tekst źródłowy (łacińska Wulgata). Jego przekład zawierał dodatkowo (w załączniku): Modlitwę Manassesa, 3 Księgę Machabejską oraz List apostoła Pawła do Laodycejczyków.

</doc>
<doc id="875431" url="https://pl.wikipedia.org/wiki?curid=875431" title="Starostwo">
Starostwo

Starostwo – jednostka podziału administracyjnego funkcjonująca w Koronie Królestwa Polskiego i Wielkim Księstwie Litewskim. W Polsce starostwa funkcjonowały od XIV wieku. Starostwa ustanawiane były w dobrach ziemskich należących do króla (królewszczyzna) i nadawane były szlachcicom dożywotnio.
W Polsce funkcjonowały dwa rodzaje starostw:

</doc>
<doc id="875432" url="https://pl.wikipedia.org/wiki?curid=875432" title="Eck">
Eck

Niemcy:
Osoby:
Inne:
Zobacz też:

</doc>
<doc id="875435" url="https://pl.wikipedia.org/wiki?curid=875435" title="Skarbnik (samorząd)">
Skarbnik (samorząd)

Skarbnik – w jednostkach samorządu terytorialnego to główny księgowy budżetu jednostki samorządu terytorialnego, np. województwa, powiatu (skarbnik powiatu), miasta (skarbnik miasta), gminy (skarbnik gminy).
Charakterystyka.
Skarbnik kieruje finansami danej jednostki samorządu terytorialnego. W sprawach z zakresu budżetu i finansów wykonuje zadania z upoważnienia odpowiednio marszałka województwa, starosty, prezydenta miasta, burmistrza lub wójta. Służy mu prawo odmowy kontrasygnaty w przypadku zaciągania zobowiązań, które nie mają pokrycia w budżecie.
Powoływany przez sejmik województwa lub radę (odpowiednio: powiatu lub gminy) na wniosek marszałka województwa, starosty (w powiecie), prezydenta miasta lub burmistrza (w gminach miejskich) lub wójta (w gminach wiejskich).
Skarbnik i sekretarz w odróżnieniu od zastępców (starosty, prezydenta miasta, burmistrza czy wójta) nie odchodzą ze stanowisk na skutek upływu kadencji. Skarbnik nie może być odwołany ze stanowiska bez zgody rady miasta lub gminy.
Zgodnie z ustawą o samorządzie gminnym nie jest funkcjonariuszem publicznym. Obowiązany jest do składania co rok oświadczenia majątkowego.

</doc>
<doc id="875440" url="https://pl.wikipedia.org/wiki?curid=875440" title="Robert M. Parker Jr.">
Robert M. Parker Jr.

Robert M. Parker Jr. (ur. 23 lipca 1947) – amerykański prawnik i wydawca, jeden z najbardziej wpływowych krytyków wina. 
Robert Parker urodził się w Baltimore w stanie Maryland. Skończył z wyróżnieniem historię na University of Maryland, College Park, na którym uzyskał także tytuł doktora praw. Przez ponad dziesięć lat pracował jako adwokat w Farm Credit Banks of Baltimore, skąd odszedł w marcu 1984, by całkowicie poświęcić się pisaniu o winach. 
Już w 1978 roku zaczął wydawać "newsletter" o nazwie "The Baltimore-Washington Wine Advocate", rychło przemianowany po prostu na "The Wine Advocate". Początkowo pismo miało 600 subskrybentów. Rozgłos uzyskał w 1982 roku, gdy wina z Bordeaux z tego rocznika uznał za wyśmienite, w przeciwieństwie do wielu innych krytyków, określających go jako zbyt mało kwaskowy i dojrzały. Choć spór trwa do dziś, ceny rynkowe tego rocznika są wyraźnie wyższe, niż pozostałych. 
Obecnie "The Wine Advocate" ma ponad prenumeratorów, przede wszystkim w Stanach Zjednoczonych, ale także w 37. innych krajach. W związku z tym ma także ogromny wpływ na rynek wina. Zdaniem krytyka wina z "New York Timesa", Franka Priala, „Robert M. Parker Jr. to najbardziej wpływowy krytyk wina na świecie."
Wpływ na rynek wina.
Największy, a zarazem najbardziej kontrowersyjny, wpływ Parkera na rynek wina wywarł jego 100-punktowy system rankingowy. Każde wino może uzyskać od 50 do 100 punktów - za kolor, wygląd, bukiet, smak, długość, potencjał. W wielu sklepach w Stanach Zjednoczonych na półkach z winem podawany jest wynik z rankingu Parkera. Wina, które uzyskują rezultat w przedziale 90-95, uważane są za „wybitne” i ich sprzedaż zdecydowanie rośnie (wraz z ceną), podczas gdy wina ocenione na 75-79 („ponadprzeciętne”), a nawet 80-89 („bardzo dobre”) mają kłopoty ze sprzedażą. 
Parker wydaje także co roku przewodniki po winach, w których zazwyczaj większość uwagi poświęca winom z Bordeaux, których jest znanym miłośnikiem. Na 1600 stron zaledwie dwa paragrafy poświęca winom z całej Afryki Południowej.

</doc>
<doc id="875446" url="https://pl.wikipedia.org/wiki?curid=875446" title="Conn Smythe Trophy">
Conn Smythe Trophy

Conn Smythe Trophy – nagroda przyznawana każdego sezonu przez ligę National Hockey League najbardziej wartościowemu zawodnikowi rozgrywek play-off. Laureat jest wybierany przez Professional Hockey Writers Association na koniec ostatniego meczu finału Pucharu Stanleya. Nagroda została nazwana od Conna Smytha, wieloletniego właściciela Toronto Maple Leafs, a po raz pierwszy zaprezentowano ją w 1964 roku w Maple Leaf Gardens, ówczesnej arenie tego zespołu. 

</doc>
<doc id="875449" url="https://pl.wikipedia.org/wiki?curid=875449" title="Osówko">
Osówko

Miejscowości w Polsce:

</doc>
<doc id="875454" url="https://pl.wikipedia.org/wiki?curid=875454" title="Ken Wilber">
Ken Wilber

Ken Wilber, właśc. Kenneth Earl Wilber Jr. (ur. 31 stycznia 1949 w Oklahoma City) − amerykański filozof, socjolog, psycholog, teoretyk systemów oraz pisarz. W swojej pracy zajmuje się również kulturą, duchowością i mistycyzmem. Jest twórcą integralnej teorii świadomości, propagatorem integralnej praktyki oraz założycielem "Instytutu Integralnego". Podobnie jak Stanislav Grof uważany jest za twórcę psychologii transpersonalnej. Autor systematycznie odmawia uczestnictwa w standardowej naukowej wymianie myśli i nie poddaje swoich prac procedurze krytyki (peer review).
Życie.
W 1968 roku Wilber zapisał się na studia przedmedyczne na Uniwersytecie Duke’a. Jednak prawie w tym samym czasie doświadczył rozczarowania nauką i tym, co ma ona do zaoferowania. Zainteresował się literaturą Wschodu, a dzieło Daodejing stało się katalizatorem jego przemiany i zainteresowania się buddyzmem. Porzucił studia na Uniwersytecie Duke’a, zapisał się na Uniwersytet w Nebrasce i tam ukończył studia ze stopniem licencjackim zarówno z biologii, jak i z chemii.
W 1973 r. zakończył rękopis swojej pierwszej książki, "The Spectrum of Consciousness", w której poszukiwał punktów wspólnych wiedzy z różnych dziedzin. Książkę po odrzuceniu jej przez ponad 20 wydawnictw ostatecznie opublikowało wydawnictwo Quest Books w 1977 r. Została ona bardzo dobrze przyjęta. W recenzjach porównywano Wilbera do takich wybitnych uczonych jak William James czy Sigmund Freud, a nawet nazywano go „Einsteinem świadomości”.
Sukces przyniósł sposobność do prowadzenia wielu wykładów i warsztatów. Po roku Wilber jednak zrezygnował z pracy wykładowej, by zgodnie ze swoim powołaniem, poświęcić więcej czasu pisaniu. W 1978 r. zaangażował się w tworzenie czasopisma ReVision. Przełom lat 70. i 80. obfitował w ważne dzieła: 1979 r. wydał "No Boundary" ("Niepodzielone"), w którym przedstawił w sposób popularnonaukowy tezy zawarte w "The Spectrum of Consciousness". Następnie w 1980 r. ukazała się socjologiczna praca o rozwoju człowieka "The Atman Project", a rok później "Up From Eden" ("Eksplozja świadomości").
W 1983 r. Wilber poślubił swoją drugą żonę Terry (Treyę) Killam. W krótkim czasie po ślubie wykryto u niej raka piersi. Od tego czasu do śmierci Trey w styczniu 1989 r. Wilber porzucił większość swoich prac, by opiekować się żoną. Ich wspólne doświadczenie zostało opisane w książce "Grace and Grit" ("Śmiertelni nieśmiertelni") wydanej w 1991 r.
W 1995 r. ukazał się "Sex, Ecology, Spirituality" (SES) – pierwszy tom planowanej przez Wilbera "Kosmos Trilogy". Chcąc przybliżyć poglądy przedstawione w SES szerszemu gronu czytelników, Wilber w 1996 r. napisał popularnonaukowe streszczenie w formie fikcyjnego wywiadu-rzeki zatytułowane A "Brief History of Everything" ("Krótka historia wszystkiego"). Rok później wydał zbiór artykułów, które napisał dla ReVision na temat związków nauki i religii w książce "Eye of the Spirit".
Przez cały rok 1997 prowadził dziennik, w którym opisał swoje osobiste świadectwo doświadczania kosmicznej świadomości (zwanej też jednym smakiem). Dziennik został wydany dwa lata później pod tytułem "One Taste" ("Jeden Smak").
W 1999 r. Wilber ukończył "Integral Psychology" ("Psychologia Integralna"), a rok później "A Theory of Everything" ("Integralna teoria wszystkiego"), w której opisuje istniejące i możliwe związki biznesu, polityki, nauki, duchowości z teoriami rozwoju, takimi jak dynamika spiralna.
Dwa lata później ukazała się jego powieść "Boomeritis", w której Wilber dokonał próby scharakteryzowania swojego pokolenia na gruncie amerykańskiej rzeczywistości.
Od 1987 roku Wilber żyje w Boulder (Kolorado), gdzie pracuje nad swoją trylogią, nadzorując działanie Instytutu Integralnego.
Wilber praktykuje medytację buddyjską w nurcie buddyzmu madhjamaka, w szczególności bliska jest mu filozofia Nagarjuny, sam jednak nie określa siebie jako wyznawcę buddyzmu.
Poglądy.
Holony i filozofia neowieczysta.
Teoria integralna – największe, jak do tej pory, osiągnięcie teoretyczne Wilbera opiera się na koncepcji holonów, które są całością same w sobie i jednocześnie częścią innych holonów. Są one podstawowym i w zasadzie jedynym budulcem rzeczywistości. Holony pogrupowane są w tzw. holarchie, czyli gniazdowe uszeregowania holonów, gdzie każdy "mniejszy" holon znajduje się wewnątrz holonu "większego", w odróżnieniu od hierarchii, gdzie kolejne elementy znajdują się "nad" lub "pod" a nie "wewnątrz" lub "na zewnątrz". Odnajdujemy tu inspiracje filozofią wieczystą, której Wilber jest twórczym kontynuatorem. Co jednak dla klasycznej filozofii wieczystej było hierarchią, dla Wilberowskiej filozofii neowieczystej jest holarchią obejmującą coraz większymi okręgami materię, ciało (życie), umysł (psychikę, rozum), duszę i ostatecznie niedualnego Ducha (składowe wielkiej holarchii mogą być oczywiście znacznie bardziej zróżnicowane).
Ta część koncepcji Wilbera jest też najbardziej krytykowana. Autor nie poddaje swoich prac standardowej procedurze recenzji przez innych specjalistów w danej dziedzinie, co naraża go na zarzuty tworzenia kultu i tworzenia fantastyki naukowej.
AQAL.
Wilber zauważył, że istnieją cztery nieredukowalne do siebie holarchie, które dotyczą czterech nieredukowalnych do siebie "części" każdego holonu. Mianowicie odnoszą się do jego wnętrza i powierzchni i to zarówno w jego indywidualnych, jak i zbiorowych aspektach. Tak powstał AQAL (ang. "All Quadrants All Levels") – model rzeczywistości stworzony na podstawie badań zestawiających holarchie stworzone przez naukowców z różnych dziedzin i epok (premodernistycznych, modernistycznych, postmodernistycznych, wschodnich i zachodnich). Wilber zauważył, iż całość rzeczywistości można opisać za pomocą czterech perspektyw, które nazywa ćwiartkami. 
Cztery ćwiartki rzeczywistości Wilber przedstawia przestrzennie:
Cały czas opisywana jest ta sama rzeczywistość, jednak z czterech różnych perspektyw. Każdy holon posiada te cztery aspekty.
Jeśli Prawą Rękę potraktujemy wspólnie jako obiektywną rzeczywistość, otrzymamy tzw. Wielką Trójkę – My (Dolna Lewa), To (Prawa) i Ja (Górna Lewa) – która jest odpowiednikiem odwiecznych wartości – Dobro, Prawda, Piękno, którymi zajmują się kolejno moralność, nauka i sztuka. Największym nieszczęściem modernizmu według Wilbera jest to, iż po odróżnieniu Wielkiej Trójki (co uważa za zasługę modernizmu) nastąpiło rozszczepienie tych dziedzin. Postmodernizm powinien zatem dążyć do połączenia, zintegrowania i uznania wszystkich trzech perspektyw.
Psychologia integralna.
Jednym z zasadniczych pojęć w Wilberowskim rozumieniu świata jest pojęcie ewolucji i rozwoju. To właśnie badania nad rozwojem człowieka ("The Atman Project") oraz rozwojem społeczności ("Up From Eden") doprowadziły do sformułowania AQAL. W badaniach nad rozwojem Wilber jest orędownikiem tzw. psychologii integralnej będącej połączeniem behawioryzmu, psychoanalizy oraz psychologii humanistycznej i transpersonalnej. Każda z nich, według Wilbera, bada ważny fragment ludzkiego doświadczenia, ale każda z nich robi to w sposób niepełny, bo ograniczony do jednej perspektywy, z której widzi człowieka. Żadnej zatem nie można gloryfikować, ale też żadnej nie wolno pomijać.
Błąd Pre/Trans.
Ważnym elementem w teorii Wilbera jest jasne rozgraniczenie poziomów rozwoju, o których mówimy. Zdecydowanie zaprzecza on poglądowi, jakoby istniały tylko dwa takie poziomy – preracjonalny (w prymitywnych kulturach, u małych dzieci) i racjonalny (do którego wszyscy zmierzamy). Uważa, że istnieje też trzeci, z punktu widzenia rozwoju – najważniejszy - poziom transracjonalny. Teoria ta przypomina teorię rozwoju ludzkości znaną z teozofii i dzieł Aurobindo. Jednak z tego powodu, że zarówno poziom pre-, jak i trans- są poziomami nieracjonalnymi, bardzo często są mylone. Pomyłkę tę nazywa błędem pre/trans (PTF – Pre/Trans Fallacy). Można zauważyć, że koncepcja ta, choć posługuje się językiem psychologicznym, nie nawiązuje do współczesnych teorii rozwoju poznawczego.
Wieloraki rozwój.
Badania nad rozwojem doprowadziły Wilbera do przekonania, że człowiek nie rozwija się jednotorowo. Przeciwnie – linii rozwojowych jest znacznie więcej i każda z nich jest w pewien sposób niezależna. Np. rozwój fizyczny (materia, ciało) może być na poziomie 7, psychiczny (emocje) – 4, umysłowy (rozum, intelekt) – 5, egzystencjalny (dusza) na 3, a duchowy zaledwie na 1. Dlatego można spotkać mistyków doskonale rozwiniętych duchowo lub umysłowych geniuszy, którzy jednak nie radzą sobie zupełnie w codziennym życiu w świecie. Stąd też postulat rozwoju integralnego i integralnej praktyki. Rozwój człowieka przebiega w procesie odróżniania i integracji, co Wilber opisuje poprzez koncepcję fulcrumów.
Integralna praktyka.
Według Wilbera integralna teoria rzeczywistości ma sens tylko wówczas, gdy prowadzi do integralnej praktyki. Polega ona na tym, że każdej linii lub, jak mówi Wilber, poziomowi rozwojowemu poświęcamy pewną część naszego czasu i energii, aby go rozwijać. Oto jak sam Wilber przedstawia to zagadnienie:
Z pomocą takiemu rozwojowi przychodzi założony przez Wilbera Instytut Integralny, a konkretnie działający w ramach tego Instytutu program Integral Training
Opinie i kontrowersje.
Psychiatra Stanislav Grof ocenił wiedzę i dzieła Wilbera bardzo wysoko, jednak skrytykował pominięcie psychologii pre- i perinatalnej z Wilberowskiego spektrum świadomości, oraz lekceważenie przez Wilbera psychologicznego znaczenia biologicznych narodzin i śmierci. Grof stwierdził, że teksty Wilbera mają "często agresywny polemiczny styl, łącznie z atakami "ad personam" z użyciem ostrych słów, co nie sprzyja dialogowi.". Zwraca się również uwagę na to, że autor unika uczestnictwa w normalnym dyskursie naukowym i, choć posiada niewątpliwe talenty literackie, sposób jego argumentacji i unikanie krytycznej polemiki, przypomina działalność religijnych guru.

</doc>
<doc id="875455" url="https://pl.wikipedia.org/wiki?curid=875455" title="Osówko (województwo warmińsko-mazurskie)">
Osówko (województwo warmińsko-mazurskie)

Osówko – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec.
W latach 1975–1998 miejscowość administracyjnie należała do województwa toruńskiego.
Inne miejscowości o nazwie Osówko: Osówko

</doc>
<doc id="875457" url="https://pl.wikipedia.org/wiki?curid=875457" title="Mistrzostwa Świata w Łyżwiarstwie Synchronicznym 2007">
Mistrzostwa Świata w Łyżwiarstwie Synchronicznym 2007

 
Mistrzostwa świata w łyżwiarstwie synchronicznym 2007 – zawody rangi mistrzowskiej w łyżwiarstwie synchronicznym w kategorii seniorów, które odbywały się od 30 do 31 marca 2007 w hali John Labatt Centre w London. Tytuł mistrzowski zdobył Team Surprise ze Szwecji.

</doc>
<doc id="875459" url="https://pl.wikipedia.org/wiki?curid=875459" title="Piotrowice Małe">
Piotrowice Małe

2 miejscowości w Polsce:

</doc>
<doc id="875460" url="https://pl.wikipedia.org/wiki?curid=875460" title="Primulananae">
Primulananae



</doc>
<doc id="875461" url="https://pl.wikipedia.org/wiki?curid=875461" title="Wyoblak ręczny">
Wyoblak ręczny

Wyoblak ręczny - narzędzie służące do kształtowania blachy w czasie wyoblania, jest to w rzeczywistości dźwignia dwuramienna. Wyoblarz, trzymając trzonek pod pachą, opiera wyoblak o grzebień wyoblarki i naciska na niego całym ciałem. W wyniku umiejętnego nacisku łeb wyoblaka odkształca blachę. Na skutek nacisku blacha przybiera kształt wirującego wzornika, dzięki czemu uzyskujemy z blachy cienkościenne kształty brył obrotowych. W zależności od przeznaczenia część robocza wyoblaka wykonywana jest z różnych materiałów:
Część robocza wyoblaka może mieć bardzo różne kształty. W zależności od czynności wykonywanych wyoblakiem może być on uniwersalny (jak pokazany na rysunku powyżej), lub może być przeznaczony do wykonywania ściśle określonej czynności jak:
W czasie wyoblania stosowane są również inne narzędzia, jak noże do wyrównywania obrzeża, rolki do wyoblania, podtrzymki.

</doc>
<doc id="875462" url="https://pl.wikipedia.org/wiki?curid=875462" title="Klasyfikacja gleb">
Klasyfikacja gleb



</doc>
<doc id="875464" url="https://pl.wikipedia.org/wiki?curid=875464" title="Piotrowice Małe (województwo warmińsko-mazurskie)">
Piotrowice Małe (województwo warmińsko-mazurskie)

Piotrowice Małe – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec.
Historia.
W okresie międzywojennym miejscowość znajdowała się po niemieckiej stronie granicy i uważana była za majątek ziemski. Dopiero po zakończeniu II wojny światowej miejscowość uzyskała własne sołectwo.
W latach 1975–1998 miejscowość administracyjnie należała do województwa toruńskiego.
Zobacz też: Piotrowice Małe

</doc>
<doc id="875468" url="https://pl.wikipedia.org/wiki?curid=875468" title="Babalice">
Babalice

Babalice – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec. W latach 1975–1998 miejscowość administracyjnie należała do województwa toruńskiego. Obecnie funkcję sołtysa pełni Agnieszka Beyer-Niczyporuk.
Położenie.
Babalice leżą na uboczu głównych szlaków komunikacyjnych w regionie. Przez wieś przepływa Młynówka, niewielka rzeka dorzecza Wisły. Miejscowość położona jest około 4 km od Biskupca.
Historia.
Data lokacji Babalic jest nieznana. Wiadomo natomiast, że w XIX w. na dzisiejszym terenie miejscowości znajdowały się: wieś, fabryka papieru oraz majątki ziemskie. W XX w. we wsi działał folwark, którego właścicielami (przed II wojną światową) byli Ludwik Dąmbski oraz jego żona, Maria Dąmbska. Do ich majątku najeżał również dwór wraz z pobliskim parkiem. Po II wojnie światowej ich posiadłość została rozebrana, ponieważ miejscowa ludność wykorzystywała materiały budowlane z dworu do odbudowy swoich domów.
Zabytki.
Na terenie miejscowości pozostał park z majątku Dąbskich oraz młyn.

</doc>
<doc id="875469" url="https://pl.wikipedia.org/wiki?curid=875469" title="Wielka Wólka">
Wielka Wólka

Wielka Wólka – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec.
W latach 1975–1998 miejscowość administracyjnie należała do województwa toruńskiego. W 1921 roku stacjonowała tu placówka 13 batalionu celnego.

</doc>
<doc id="875482" url="https://pl.wikipedia.org/wiki?curid=875482" title="Modelina">
Modelina

Modelina – popularna nazwa różnych utwardzalnych mas plastycznych, przypominających przed utwardzeniem swoimi właściwościami modelarskimi plastelinę. 
Istnieje wiele odmian modeliny, które są utwardzane pod wpływem temperatury, światła lub powietrza. W ich skład wchodzą zwykle sole nienasyconych kwasów tłuszczowych i różnego rodzaju syntetyczne żywice zdolne do sieciowania pod wpływem podwyższonej temperatury, światła, powietrza, wilgoci lub kombinacji tych czynników. 
Modelina jest z jednej strony zabawką, z której dzieci mogą samodzielnie wykonywać figurki, a z drugiej jest materiałem stosowanym przez zawodowych plastyków do produkcji rzeźby użytkowej i biżuterii.

</doc>
<doc id="875483" url="https://pl.wikipedia.org/wiki?curid=875483" title="Powiat Csorna">
Powiat Csorna

Powiat Csorna () – jeden z siedmiu powiatów komitatu Győr-Moson-Sopron na Węgrzech. Siedzibą władz jest miasto Csorna.

</doc>
<doc id="875484" url="https://pl.wikipedia.org/wiki?curid=875484" title="Honda Element">
Honda Element

Honda Element - samochód osobowy typu crossover klasy kompaktowej produkowany przez japoński koncern motoryzacyjny Honda Motor Company w latach 2002 - 2011.
Historia i opis modelu.
Pojazd zbudowany został na bazie zaprojektowanego w 1998 roku, a oficjalnie zaprezentowanego podczas targów motoryzacyjnych w Detroit w 2001 roku modelu Honda Model X. Oficjalna prezentacja produkcyjnej wersji pojazdu miała miejsce rok później podczas targów motoryzacyjnych w Nowym Jorku. Auto zbudowane zostało na płycie podłogowej pochodzącej z modelu CR-V. Skonstruowane zostało przez grupę młodych inżynierów, którzy pragnęli możliwości posiadania uniwersalnego pojazdu nadającego się zarówno do wyjazdów nad morze czy w góry, który łączył w sobie cechy minivana, SUV-a oraz pickupa. Auto wyróżnia się ciekawą stylistyką, brakiem słupka B oraz tylnymi drzwiami otwieranymi pod wiatr.
W 2008 roku auto przeszło delikatną modernizację. Przemodelowany został m.in. pas przedni pojazdu.
W 2007 roku pojazd otrzymał tytuł "Dog Car of the Year".
Wyposażenie.
W zależności od wybranej wersji wyposażeniowej pojazdu oraz rocznika produkcji pojazd wyposażony mógł być m.in. w system ABS, elektryczne sterowanie szyb, elektryczne sterowanie lusterek, elektrycznie sterowany szyberdach, światła przeciwmgłowe, wielofunkcyjną kierownicę oraz klimatyzację manualną.

</doc>
<doc id="875486" url="https://pl.wikipedia.org/wiki?curid=875486" title="Park Książęcy Zatonie">
Park Książęcy Zatonie

Park Książęcy Zatonie – zabytkowy park położony w dzielnicy Zielonej Góry - Zatoniu. Został założony jako park przy zatońskim pałacu przez nadwornego berlińskiego ogrodnika Petera Lenné w 1842 roku z inicjatywy Doroty de Talleyrand-Périgord. Powierzchnia parku wynosi obecnie 29,04 ha, w przeszłości była jednak o wiele większa. Park ogrodzony był kamiennym murem, z wejściem przez bramę wjazdową. Na jego terenie znajduje się ruina pałacu z XVII wieku, który został spalony w roku 1945. Przez środek parku przebiega aleja lipowa. W XIX wieku park urządzony był na sposób francusko-włoski, z fontannami, grotami, posągami zwierząt i nimf oraz strumykami. W 1958 roku uznano go za rezerwat przyrody, jednak w 1992 roku ochronę zniesiono nadając mu status parku zabytkowego. W 2020 roku zakończono rewitalizację parku i ruin pałacu.

</doc>
<doc id="875488" url="https://pl.wikipedia.org/wiki?curid=875488" title="Powiat Győr">
Powiat Győr

Powiat Győr () – jeden z siedmiu powiatów komitatu Győr-Moson-Sopron na Węgrzech. Siedzibą władz jest miasto Győr.

</doc>
<doc id="875490" url="https://pl.wikipedia.org/wiki?curid=875490" title="Historia świata">
Historia świata

Historia świata zwyczajowo utożsamiana jest z historią gatunku ludzkiego, liczoną od momentu pojawienia się na świecie pierwszych "Homo sapiens" do czasów dzisiejszych. Historia rodzaju ludzkiego znaczona jest stopniowym rozwojem wynalazczości i odkrywczości, jak też wydarzeniami mającymi gwałtowną naturę - rewolucjami - definiującymi epoki w rozwoju materialnym i duchowym ludzkości.
W przeszłości ustalano początek "historii rodzaju ludzkiego" w odróżnieniu od "prehistorii", w momencie niezależnego wynalezienia w kilku miejscach Ziemi pisma, które dało początek swoistej infrastrukturze umożliwiającej uwiecznianie i przekazywanie kolejnym pokoleniom pamięci rodzaju ludzkiego, a przez to rozprzestrzenianie i wzrost wiedzy. Pismo z kolei stało się niezbędnym wskutek rewolucji agrarnej z epoki neolitu, (tzw. rewolucja neolityczna) która spowodowała wyłonienie cywilizowanych, osiedlonych w stałych siedzibach społeczeństw, co umożliwiało opracowanie systemu społecznego podziału pracy.
Rozproszone społeczności, najczęściej zlokalizowane w pobliżu niezbędnej dla życia wody (rzek i jezior) z czasem przeistaczały się w coraz większe jednostki, co szło w parze z opracowywaniem coraz efektywniejszych środków transportu. Spajanie społeczności, przerywane chwilowymi konfliktami i rywalizacją pomiędzy przyległymi grupkami osadniczymi przez milenia doprowadziło do powstania jeszcze większych jednostek społecznych - państw – a nawet imperiów. Upadek europejskiego Imperium Rzymskiego, który dokonał się pod koniec ery starożytnej, oznaczał początki średniowiecza.
W połowie XV wieku Johannes Gutenberg wynalazł druk bazujący na ruchomych czcionkach, co doprowadziło do zupełnego przeorganizowania sposobów komunikacji między ludźmi. Druk odegrał ważną rolę w zamknięciu historii średniowiecznej i przeniesienia historii do czasów nowożytnych, podczas których nastąpiła między innymi epoka Renesansu, czy rewolucja przemysłowa.
Do XVIII wieku gromadzenie wiedzy i zdobycze technologiczne, szczególnie w Europie, spowodowało powstanie pewnej „masy krytycznej”, która zainicjowała rewolucję przemysłową. Przez ostatnie 250 lat, od czasów owej rewolucji, postęp wiedzy, technologii, handlu i - w nieunikniony sposób - sztuki wojennej można wyrażać wykładniczo, sprawiając, że dzisiejszy świat i ludzie żyjący na planecie o skończonej ilości zasobów stają zarówno w obliczu szans, jak i zagrożeń.
Paleolit.
"Paleolit" to inaczej wczesna epoka kamienia.
Dowody naukowe oparte na badaniach genetycznych i paleontologii umiejscawiają pierwszych przedstawicieli gatunku "Homo sapiens" w Afryce. Pojawili się oni około dwustu tysięcy lat temu w epoce paleolitu, co stanowiło zwieńczenie długiego okresu ewolucji rodzaju "homo". Przodkowie 'ludzi rozumnych', gatunki pokroju "Homo erectus", korzystały z prostych narzędzi od około miliona lat, a z biegiem czasu narzędzia te stawały się coraz bardziej wyrafinowane i skomplikowane. Ludzkość paleolityczna wykształciła również język, jak też repertuar obrządków, który przewidywał między innymi ceremonię pochówku zmarłych. [Oznaczało to, że ludzie paleolitu charakteryzowali się przywiązaniem do wspomnień, nie chcąc oglądać gnijących ciał.] Ludzie paleolitu żyli z łowiectwa i zbieractwa, prowadząc zwykle wędrowny tryb życia. W okresie tym pojawiły się też pierwsze oznaki prehistorycznej sztuki.
Zgodnie z teorią katastrofy jeziora Toba, erupcja superwulkanu Toba, która miała wydarzyć się 75 tys. lat temu, mogła mieć globalne skutki, zabijając około 59 milionów osobników gatunku ludzkiego.
Współczesny gatunek ludzki rozprzestrzeniał się szybko po całej powierzchni kuli ziemskiej, od Afryki, poprzez wolne od zlodowacenia obszary Europy, aż do Azji. Szczyt ekspansji ludności na terenach Ameryki Północnej i Oceanii nastąpił podczas ostatniego zlodowacenia – wtedy tereny objęte klimatem umiarkowanym nie nadawały się do zasiedlenia. Mimo niedogodności, pod koniec ostatniego zlodowacenia, czyli około 12 tysięcy lat temu, ludzkość zdołała skolonizować prawie wszystkie wolne od lodu części planety.
Społeczeństwa pozyskujące żywność ze zbieractwa i myślistwa zwykle były niezbyt liczne, choć istnieją wśród pierwszych skupisk ludzi przypadki rozbudowanego systemu społecznego. Możliwa również była komunikacja między społecznościami podzielonymi dużą odległością, czego przykładem są „autostrady” Aborygenów.
Większość wędrujących grup polujących i zbierających żywność została albo przekształcona w większe społeczeństwa rolnicze, albo przez takie społeczeństwa wchłonięta. Pozostałe grupki ludności albo wyginęły, albo pozostały w izolacji. Takie skupiska ludności spotykane są jeszcze dziś w oddalonych od cywilizacji regionach.
Mezolit.
Mezolit, czyli średnia epoka kamienia (z języka greckiego „"mezos"” - „środkowy”, „"lithos"” - „kamień”) to okres rozwoju technicznego ludzkości - etap przejścia z paleolitu do neolitu.
Mezolit rozpoczął się pod koniec plejstocenu, około 10 tysięcy lat temu, zakończył się zaś wraz z wprowadzeniem rolnictwa. Zamknięcie epoki mezolitycznej datuje się różnie w różnych częściach świata. Dla przykładu, na Bliskim Wschodzie rolnictwo istniało już pod koniec plejstocenu, więc epoka mezolityczna na tych obszarach jest krótka i skąpo opisana. W odniesieniu do obszarów, gdzie zlodowacenie było najwyżej częściowe, zamiast określenia „mezolit” spotyka się czasami słowo epipaleolit.
W regionach, gdzie zmiany klimatyczne po ostatnim zlodowaceniu były poważniejsze, era mezolityczna utrzymywała się dłużej, czasami nawet całe milenia. Społeczności zamieszkujące Europę Północną były w stanie utrzymać się przy życiu dzięki bagnistym obszarom, których istnieniu sprzyjało ocieplenie klimatu. Warunki klimatyczne znalazły odzwierciedlenie w zachowaniu zamieszkujących określone obszary społeczności, co widać w zachowanych śladach kultury maglemoskiej i azylskiej. Kwestie środowiskowe dodatkowo opóźniły nastanie neolitu w północnej Europie do około 4000 roku p.n.e.
Pozostałości z epoki mezolitycznej są rzadkością i najczęściej ograniczają się do odpadków z domostw. W obszarach zalesionych znaleźć można pozostałości wyrębu drzew z tego właśnie okresu, choć szerzej zakrojona wycinka lasów nastąpiła dopiero w neolicie, wraz z rosnącym zapotrzebowaniem na ziemię pod uprawy.
Z epoki mezolitu w większości obszarów pozostały małe złożone narzędzia krzemienne - mikrolity i mikroburiny. Gdzieniegdzie znaleziono również osprzęt wędkarski, topory ciesielskie i obiekty drewniane - łodzie i łuki. Przykłady nowszych technologii pojawiły się najwcześniej w Afryce, co należy skojarzyć z kulturą azylską, po czym przeniknęły do Europy dzięki wczesnym plemionom zamieszkującym obszary dzisiejszej Hiszpanii i Portugalii oraz plemionom zamieszkującym Palestynę. Niewykluczone jest, że bardziej zaawansowane narzędzia pojawiły się w kilku miejscach równocześnie, za sprawą wzajemnie niezależnego postępu cywilizacyjnego.
Neolit.
Słowo „Neolit” oznacza „nową epokę kamienia”. Był to okres rozwoju prymitywnych technologii i społeczeństw, zamykający epokę kamienia. Początek epoki datuje się na 10 tysięcy lat p.n.e., zaś osiągnięcia epoki obejmują osiedlanie się ludzi we wsiach, rozwój rolnictwa, udomowienie zwierząt i rozwój narzędzi.
Rozwój rolnictwa.
Ważną zmianą, która zaszła w neolicie, według historyka Vere Gordon Childe określaną jako „rewolucja agrarna” jest przestawienie się społeczności na pozyskiwanie żywności z rolnictwa około 10 tysięcy lat p.n.e. Około 9500 roku p.n.e. uprawę roli podjęli mieszkańcy Żyznego Półksiężyca. Do roku 7000 p.n.e. rolnictwo zakorzeniło się w Indiach, a do roku 6000 p.n.e. w Egipcie. Około 5 tysięcy lat p.n.e. ziemię uprawiali Chińczycy, a ślady działalności rolniczej w Ameryce Środkowej datuje się na około 2700 lat p.n.e.
Mimo że odkrycia archeologów z epoki neolitu pochodzą raczej z Żyznego Półksiężyca na Bliskim Wschodzie, ślady z kontynentu amerykańskiego oraz wschodniej i południowo-wschodniej Azji pokazują, że rolnictwo wykorzystujące różne rośliny uprawne i zwierzęta hodowlane mogło się rozwinąć w tych miejscach w tym samym czasie, co na Środkowym Wschodzie.
Dalszy rozwój rolnictwa na Środkowym Wschodzie nastąpił w wyniku opracowania przez Sumerów około 5500 lat p.n.e. zorganizowanego nawadniania pól uprawnych i wykorzystania na polach specjalizowanej siły roboczej. Kamień został wyparty przez brąz i żelazo - zarówno w uprawie roli, jak i w sztuce wojennej. Do tego czasu siedliska rolnicze były w zupełności zależne od zapasów kamienia. W Eurazji narzędzia, broń i ozdoby z miedzi i brązu pojawiły się około 3 tysięcy lat p.n.e. Na wschodzie rejonu śródziemnomorskiego, Bliskim Wschodzie i w Chinach w późniejszych latach pojawiły się broń i narzędzia z żelaza.
Mieszkańcy Ameryki prawdopodobnie nie wykształcili metod produkcji narzędzi z metalu do roku 900 p.n.e. (czasy kultury Chavin). Przedstawiciele kultury Mochica korzystali jednak z metalowych zbroi, noży i zastawy stołowej. Nawet Inkowie, nieposiadający dostępu do bogatych złóż metali, posiadali pługi zakończone metalowymi lemieszami, przynajmniej od czasu podboju ludu Chimú. Niewiele jak do tej pory wiadomo o rdzennych mieszkańcach dzisiejszego Peru, a kipu (forma zapisu informacji wykorzystywana przez Inków) spłonęły podczas podboju Peru przez Hiszpanów. Nawet w roku 2004 archeolodzy odnajdywali na terenie Peru starożytne miasta. Niektóre z wykopalisk sugerują jednak, że stal mogła być wykorzystywana w Ameryce jeszcze zanim pojawiła się w Europie.
Ośrodki, gdzie skupiała się ludność neolitu leżały w pobliżu rzek i kotlin – przykłady to dolina Żółtej Rzeki w Chinach, Nilu w Egipcie, czy Indusu na subkontynencie indyjskim. Niektóre plemiona prowadzące wędrowny tryb życia, jak na przykład rdzenni Australijczycy i Buszmeni z południowej Afryki, nie przestawiły się na produkcję rolną do względnie późnych lat.
Do 1800 roku nie wszystkie skupiska ludności były jeszcze upaństwowione. Naukowcy nie są zgodni co do tego, czy takie grupy można już nazwać plemionami. Czynnikiem przyspieszającym transformację struktur plemiennych w państwa europejskie i pozaeuropejskie było zagrożenie lub innego rodzaju wpływ upaństwowionych społeczeństw. Przykładami mogą być Markomanowie, plemiona polskie i litewskie. Niektóre plemiona, takie jak Kasyci czy Mandżurowie podbijali inne państwa, po czym byli przez nie wchłaniani.
Rolnictwo umożliwiło powstanie złożonych społeczeństw - cywilizacji. Pojawiały się państwa i handel. Rozwój technologiczny dawał ludziom możliwość wpływania na przyrodę i rozwoju transportu oraz komunikacji.
Rozwój religii.
Właśnie w epoce neolitu większość historyków dopatruje się początków złożonych religii. Wierzenia religijne tego okresu najczęściej ograniczały się do kultu bogini-matki, ojca-nieba oraz Słońca i Księżyca w roli bóstw ("zobacz też bóstwo solarne"). Powstawały kapliczki, po pewnym czasie przemieniane w świątynie, które niosły ze sobą czasami skomplikowany system funkcji, w tym kapłanów i kapłanek. Typowym zachowaniem ludzi neolitu był kult bóstw antropomorficznych.
Początki cywilizacji.
Państwowość.
Rewolucja neolityczna wprowadziła szereg zmian. Pozwoliła na koncentrację zaludnienia, co z czasem doprowadziło do uformowania się pierwszych państw. Istnieje kilka definicji słowa „państwo”. Max Weber i Norbert Elias zasugerowali, by państwem nazywać taką organizację ludności, która ma monopol na uzasadnione wykorzystanie siły w określonym obszarze geograficznym.
Pierwsze struktury państwowe powstały w Mezopotamii, starożytnym Egipcie i starożytnych Indiach pod koniec czwartego i na początku trzeciego tysiąclecia przed naszą erą. W Mezopotamii istniała pewna liczba wolnych miast. Starożytny Egipt powstał jako państwo bez miast, lecz wykształcił je w niedługim czasie.
Państwo z zasady potrzebuje do egzystencji armii, by móc spełnić kryteria przytoczonej powyżej definicji. Armia z kolei do skutecznego działania wymaga biurokracji. Jedynym odstępstwem od tej reguły wydaje się cywilizacja doliny Indusu, w której przypadku nie udało się znaleźć śladów wojska.
Państwa pojawiły się na obszarze Chin w późnym III lub wczesnym II tysiącleciu przed naszą erą.
Na Bliskim Wschodzie pomiędzy poszczególnymi państwami dochodziło do częstych konfliktów. Około roku 1275 p.n.e. Hetyci i starożytni Egipcjanie podpisali pokój w Kadeszu, który był pierwszym opisanym przez historię traktatem pokojowym.
Powstały imperia, podbijające obszary zamieszkiwane przez kolejne plemiona, jak miało to miejsce w Persji w VI wieku p.n.e., imperium Maurjów w IV wieku p.n.e., Chinach w III wieku p.n.e. i cesarstwie rzymskim w I wieku p.n.e.
Występowały również sytuacje konfliktowe między imperiami - na przykład w VIII wieku, kiedy to arabski kalifat islamski, którego rządy rozciągały się od Hiszpanii do Iranu i chińska dynastia Tang, której strefy wpływów obejmowały obszar od regionu Sinciang do Korei przez dekady toczyły walki o kontrolę nad środkową Azją.
Największym imperium położonym na ciągłym obszarze było XIII-wieczne imperium mongolskie. W tym samym czasie większość ludności zamieszkującej Europę, Azję i Afrykę Północną należała do jakiegoś państwa. Dodatkowo państwa istniały również na terenie Meksyku i zachodnich obszarach Ameryki Południowej. Państwa sprawowały kontrolę nad rosnącą częścią lądu i ludności; ostatni „pusty” obszar Ziemi (nie wliczając w to niezamieszkanej Antarktydy), został podzielony pomiędzy istniejące państwa na mocy traktatu berlińskiego z 1878 roku.
Miasta i handel.
Rolnictwo powodowało powstawanie nadwyżek żywności i wymuszało opracowanie metod na ich przechowywanie oraz udostępnianie tej części populacji, która nie była bezpośrednio zaangażowana w produkcję żywności. Rozwój rolnictwa pozwolił na powstanie pierwszych miast. Były one centrami handlu, rzemiosła i władzy administracyjnej, nie posiadając praktycznie infrastruktury rolniczej. Miasta istniały w stosunku symbiozy z otaczającymi je ośrodkami rolniczymi, przejmując nadwyżki żywności, a w zamian oferując wyroby pozarolnicze i ochronę wojska.
Rozwój miast nadążał za rozwojem ogólnym cywilizacji: pierwsza cywilizacja sumeryjska w dolnej Mezopotamii rozwinęła się około 3500 lat p.n.e., później zaś nad Nilem pojawiła się cywilizacja starożytnego Egiptu (3300 p.n.e.) i cywilizacja doliny Indusu nad rzeką Indus (również 3300 p.n.e.) Pojawiały się miasta o coraz bardziej skomplikowanej strukturze, również w sferach społecznych i ekonomicznych. Każda z cywilizacji była do tego stopnia odmienna od pozostałych, że prawie z całą pewnością można mówić o ich niezależnym powstaniu. Właśnie na potrzeby rozwijających się miast opracowane zostało pismo i złożony model handlu.
W Chinach wczesnomiejskie społeczeństwo mogło uformować się około 2500 lat p.n.e., lecz pierwszą zdefiniowaną przez archeologów dynastią była dynastia Shang.
W drugim tysiącleciu przed naszą erą powstała cywilizacja kreteńska, grecka (na stałym lądzie) oraz turecka.
Na kontynentach amerykańskich, a ściślej w Ameryce Środkowej i na terenach Peru, cywilizacje Majów, Mochica i Nazca pojawiły się pod koniec pierwszego tysiąclecia p.n.e.
Pierwszy system monetarny wprowadzono około roku 625 p.n.e. w Lidii, w Anatolii, w zachodniej Turcji.
Szlaki handlowe pojawiły się w zachodniej części obszaru śródziemnomorskiego w IV tysiącleciu p.n.e. Dalekosiężne szlaki handlowe powstawały od III tysiąclecia p.n.e., gdy zamieszkujący Mezopotamię Sumerowie handlowali z przedstawicielami cywilizacji doliny Indusu. Jedwabny szlak biegł od Chin do Syrii w II wieku p.n.e. Miasta w centralnej Azji i Persji stanowiły ważne skrzyżowania tych dróg handlowych. Fenicjanie i starożytna cywilizacja grecka ustanowiły swoje oparte na handlu imperia w obszarze Morza Śródziemnego w pierwszym tysiącleciu p.n.e.
Pod koniec I i w początkach II tysiąclecia naszej ery nad szlakami handlowymi dominowali Arabowie pochodzący z rejonu Oceanu Indyjskiego, wschodniej Azji i Sahary. Pod koniec I tysiąclecia handel w rejonie Morza Śródziemnego zdominowali Żydzi. W początkach II tysiąclecia dominację nad handlem przejęli Włosi, a centrami handlowymi północnej Europy były miasta niemieckie i flamandzkie. We wszystkich obszarach ówczesnego cywilizowanego świata większe miasta powstawały u styku szlaków handlowych.
Religia i filozofia.
Pierwotnymi formami religii były animizm i politeizm. Religie te miały charakter plemienny. Z czasem zarówno na wschodzie, jak i zachodzie pojawiły się nowe doktryny filozoficzne i religijne. Nasilenie obserwuje się od VI wieku p.n.e. Wówczas powstało wiele nowych religii, z czego największe to hinduizm i buddyzm, które powstały na terenie Indii, oraz zoroastryzm pochodzący z Persji. Korzenie religii abrahamowych, pochodzących z Bliskiego Wschodu sięgają judaizmu i datowane są na początki II tysiąclecia p.n.e.
W Chinach do czasów obecnych dominowały trzy nurty myślenia: taoizm, legizm i konfucjanizm. Szkoła konfucjanizmu w późniejszych czasach uzyskała dominującą pozycję. Konfucjanizm opierał się na moralności politycznej oraz mocy i znaczeniu tradycji, nie zaś na sile prawa. W Ameryce i Afryce religie plemienne utrzymały się do kolonizacji europejskiej.
Patrząc na cywilizację Zachodu, można dostrzec rozprzestrzenianie się myśli filozoficznej Greków, szczególnie Platona i Arystotelesa. Ich nauki przeniknęły również do Azji, po podbojach Aleksandra Macedońskiego.
Ważniejsze cywilizacje i regiony.
Do ostatnich wieków przed naszą erą, w rejonach Morza Śródziemnego, rzeki Ganges i Żółtej Rzeki powstały imperia, które były wzorem do naśladowania dla późniejszych władców. Imperium Maurjów rozciągało swe wpływy na obszarze większości Azji Południowej, zaś Królestwo Pandja w południowych Indiach. Chińskie dynastie Qin i Han poszerzały swe strefy wpływów dzięki jedności politycznej, sprawnej komunikacji i ustanowieniu przez cesarza Wudi monopolu państwowego.
Starożytni Grecy zbudowali cywilizację uważaną przez historyków za kulturowy fundament ludzkości Zachodu. W trzecim wieku przed naszą erą rozszerzanie swoich wpływów podjęli starożytni Rzymianie, stosując podboje i kolonizację kolejnych obszarów. Pod rządami cesarza Oktawiana Augusta pod koniec pierwszego wieku p.n.e. cesarstwo rzymskie sprawowało kontrolę nad wszystkimi terenami otaczającymi Morze Śródziemne.
Wielkie mocarstwa pokładały ufność w armii, aneksji terytoriów i tworzeniu warownych siedlisk - centrów produkcji rolnej. Względny pokój, który zapewniały, zachęcał do prowadzenia handlu zagranicznego, czego dobrym przykładem jest rozległa sieć szlaków handlowych w rejonie Morza Śródziemnego, rozwinięta w epoce hellenistycznej, czy jedwabny szlak.
Typowa bolączka imperiów to kłopoty z utrzymaniem relatywnie dużych sił zbrojnych oraz centralnej biurokracji. Koszty utrzymania państwa najdotkliwiej odczuwali chłopi – posiadający na własność ziemię magnaci coraz lepiej radzili sobie ze scentralizowanym nadzorem i kosztami. Zagrożenie z zewnątrz w postaci plemion barbarzyńskich pustoszących obszary przygraniczne powodowało czasami wewnętrzne rozłamy w państwie. Chiny za czasów panowania dynastii Han popadły w stan wojny domowej (ok. 220 p.n.e.), a Cesarstwo rzymskie w tym samym czasie popadało w coraz dalej posuniętą decentralizację i podziały. Imperia powstawały i upadały na całej europejskiej, azjatyckiej i amerykańskiej rozciągłości pasa klimatu umiarkowanego.
Stopniowy rozkład Imperium Rzymskiego, postępujący w okresie kilkuset lat od II wieku n.e. zbiegł się w czasie z uzyskiwaniem przez chrześcijaństwo coraz silniejszej roli i rozprzestrzenianiem się go na zachód z terytoriów Bliskiego Wschodu. Zachodnia cześć Cesarstwa rzymskiego znalazła się pod panowaniem plemion germańskich w V wieku n.e., które ewoluowały stopniowo do formy wojowniczych państw, z których każde w jakiś sposób związane było z kościołem rzymskokatolickim. Pozostała na wschodzie obszaru śródziemnomorskiego część Cesarstwa rzymskiego stała się cesarstwem bizantyjskim. Wieki później, częściowe przywrócenie jedności w Europie odbyło się za sprawą ustanowienia Świętego Cesarstwa Rzymskiego, w którego skład weszły narody zamieszkujące dzisiejsze Włochy i Niemcy.
Podobne wzloty i upadki dynastii da się zauważyć w Chinach. Po upadku dynastii Han i Epoce Trzech Królestw, koczownicze plemiona zaczęły najeżdżać kraj z północy (IV wiek), podbijając północne Chiny i ustanawiając wiele małych państw. Zjednoczenie Chin w roku 581 jest dokonaniem dynastii Sui. Pod rządami dynastii Tang (618-907) Chiny wkroczyły w „złoty wiek”. Jednak i w dynastii Tang nastąpił rozłam, a po trwającym około 50 lat okresie zamętu Chiny zjednoczyły się ponownie pod rządami dynastii Song w roku 982. Zagrożenie ze strony koczowniczych plemion z północy stawało się kwestią coraz bardziej kluczową w polityce kraju. Północne obszary Chin zostały w roku 1141 utracone na rzecz Dżurdzenów, a całość kraju podbili w roku 1279 wraz z większością Eurazji Mongołowie.
W ówczesnych latach północne Indie znajdowały się pod rządami dynastii Guptów. W południowych Indiach powstały trzy królestwa Drawidów: Chera, Chola i Pandjas. Wynikła z tego stabilność, która przyczyniła się do sławienia złotej ery hinduizmu w IV i V wieku.
W tym samym czasie również w Ameryce Środkowej powstawały złożone społeczności, czego dobitnym przykładem są cywilizacje Majów i Azteków. W dobie stopniowego osłabienia macierzystej kultury Olmeków, wolne miasta Majów stopniowo zwiększały swoją liczebność i znaczenie, a kultura Majów rozprzestrzeniała się po Jukatanie i jego okolicach. Później powstałe imperium Azteków powstało na bazie kulturowej okolicznych ludów i podbitych plemion (na przykład Tolteków).
XIV i XV wiek był w Ameryce Południowej czasem świetności Inków, których stolicą było miasto Cuzco. Zaawansowani i rozwojowi Inkowie obejmowali zasięgiem swojego państwa całe Andy, rozwinąwszy znakomity system dróg i budownictwo.
Kolejną ze znacznych sił ówczesnego świata był islam, który rozwinął się w krajach arabskich w VII wieku. Z garstki zwolenników ewoluował on do postaci będącej podstawą wielu imperiów Bliskiego Wschodu, Azji Środkowej, Indii i dzisiejszej Indonezji.
W północno-wschodniej Afryce przy chrześcijaństwie pozostały Nubia i Etiopia – wszystkie państwa położone na północ od równika przeszły na islam. Nowa wiara przyniosła ze sobą technologie pozwalające po raz pierwszy na prowadzenie szlaków handlowych przez Saharę. Podatki pochodzące z takiego handlu przynosiły znaczne zyski państwom północnoafrykańskim i doprowadziły do powstania między innymi szeregu państw w rejonie Sahel.
Ten okres historii świata charakteryzował się powolnym, lecz konsekwentnym rozwojem technologicznym, którego ważniejsze osiągnięcia to strzemię, czy pług, pojawiające się w odstępie kilkuset lat. Niektóre części świata były też świadkami gwałtownego rozwoju techniki. Bodajże najważniejszym przypadkiem jest rejon śródziemnomorski czasu hellenistycznego, gdzie doszło do opracowania setek rozwiązań technologicznych. Czas wzmożonego rozwoju techniki następował przed okresem technologicznego zastoju, jak w przypadku cesarstwa rzymskiego i jego upadku we wczesnym średniowieczu.
Rozwój Europy.
Uwarunkowanie rozwoju Europy.
Prawie wszystkie społeczeństwa rolne były ograniczane przez panujące w miejscu ich zamieszkania warunki naturalne. Produkcja pozostawała na relatywnie niskim poziomie, a zmiany klimatyczne zachęcały do wysiłków i eksploracji, które nie raz przynosiły już wzloty i upadki cywilizacji. Do roku 1500 zmiany w społeczeństwach miały jednak charakter głównie jakościowy. Rozwój technologii i zysk pochodzący z handlu stopniowo rozszerzały możliwości ludzi.
Już przed XVI wiekiem niektóre cywilizacje wykształciły skomplikowany system społeczny. W starożytnej Grecji i Rzymie powstały społeczności, za którymi stał skomplikowany mechanizm monetarny, zakładający istnienie rynków finansowych i własności prywatnej. Takie instytucje stworzyły warunki dla ciągłej akumulacji kapitału i zwiększonej produkcji. Według niektórych wyliczeń, przychód na jednego mieszkańca rzymskich Włoch (najbardziej rozwiniętego regionu Cesarstwa rzymskiego) porównywalny był z przychodami uzyskiwanymi przez statystycznego mieszkańca najbardziej rozwiniętych społeczeństw ekonomicznych XVIII wieku).
Najbardziej rozwinięte rejony cywilizacji klasycznej były raczej zurbanizowane, a tendencja ta utrzymywała się aż do początków ery nowożytnej. Cywilizacja klasyczna popadła jednak stopniowo w zapaść, a historycy nie są nadal pewni przyczyn tego zjawiska.
W Chinach już około roku 1000 opracowano skomplikowany system monetarny. Kraj ten charakteryzował się również wolnością chłopów, których produkcja rolna nie tylko wykorzystywana była do utrzymania się przy życiu, ale mogła być sprzedawana - dzięki temu chłopi aktywnie uczestniczyli w rynku towarów i usług. Produkcja rolna Chin stała na wysokim poziomie, a społeczeństwo było wysoce zurbanizowane. Postęp techniczny Chin był tak wielki, że kraj ten miał monopol na miechy tłokowe i druk. Po wytępieniu ludu Dżurdżenów pozostała ludność dynastii Song została w roku 1279 podbita przez Mongołów.
Renesans europejski, którego początek przypadł na XIV wiek, polegał na ponownym odkryciu roli, jaką w rozwoju nauki odegrały cywilizacje klasyczne i na ekonomicznym oraz społecznym wzroście Europy. Renesans spowodował też jednak powstanie kultury ciekawości, która dała początek humanizmowi, rewolucji naukowej i wielkiemu przejściu ku rewolucji przemysłowej. Siedemnastowieczna rewolucja naukowa nie wniosła jednak znacznego wkładu w rozwój techniki: opracowane teorie zaczęto wdrażać dopiero w końcach wieku XVIII.
Cechami wyróżniającymi cywilizację europejską spośród innych było opracowanie kultury przedsiębiorczości i przychody generowane przez handel szlakami przebiegającymi przez Ocean Atlantycki, w tym przez handel niewolnikami z Afryki. Niektórzy historycy uważają, że około roku 1750 produkcja w bardziej zurbanizowanych częściach Chin stała na tym samym poziomie, co europejskie państwa czerpiące zyski z handlu przez Atlantyk, inni zaś, tak jak Angus Maddison są zdania, że produkcja na jednego mieszkańca Europy Zachodniej pod koniec średniowiecza przekroczyła już wskaźniki innych rejonów świata.
Przyczyny tego, że począwszy od późnego średniowiecza, znaczenie Europy rosło i która stała się kolebką rewolucji przemysłowej oraz zdominowała świat, jest kilka. Max Weber argumentował tę sytuację etyką pracy protestantów, która skłaniała mieszkańców Europy do dłuższej i cięższej pracy. Inne wyjaśnienia socjotechniczne kierują się w stronę demografii: rozwój populacji w Europie na tle na przykład Azji był znacznie ograniczony przez celibat wśród duchownych, emigrację do skolonizowanych ziem, powstawaniem ośrodków miejskich o wysokiej śmiertelności, ciągłymi działaniami wojennymi i tendencją do zawierania związków małżeńskich w późniejszym wieku. Względny niedostatek siły roboczej oznaczał, że ewentualne nadwyżki można było inwestować w rozwiązania techniczne powodujące spadek zapotrzebowania na pracę. Przykładami osiągnięć, które hamowały wzrost populacji, są koła wodne, młyny, przędzenie, krosno tkackie, maszyna parowa i żegluga.
Pojawiły się również głosy, jakoby rozwój Europy powodowany był wyższością europejskich instytucji, a ekonomia wolnorynkowa była w tej części świata silniejsza niż w pozostałych regionach dzięki ideom wolności charakterystycznym dla kontynentu. Ostatnio naukowcy tacy, jak Kenneth Pomeranz rzucili takiej teorii wyzwanie. Z drugiej strony, również rewizjonistyczne postrzeganie historii otrzymało słowa krytyki za notoryczne niedocenianie osiągnięć Europejczyków.
Ważną rolę mogło odegrać położenie Europy. Bliski Wschód, Indie i Chiny otoczone są pasmami gór, poza zasięgiem których teren jest względnie płaski. Europa jest za to poprzecinana pasmami górskimi (Alpy, Pireneje, Apeniny, Karpaty i inne), a do tego morzami. Taki układ geograficzny dawał Europie pewną ochroną przed azjatyckimi najeźdźcami. Przed wynalezieniem broni palnej plemiona nomadów były o wiele silniejsze od rolniczych ludów zamieszkujących skraje Eurazji. Po wkroczeniu na równiny północnych Indii lub do dolin w Chinach grupy nomadów były praktycznie nie do zatrzymania. Ich działania często kończyły się zniszczeniem całych regionów. Złota epoka Islamu została zakończona zniszczeniem w roku 1258 Bagdadu przez Mongołów. Indie i Chiny był często celami najazdów, a Rosja przez kilka stuleci znajdowała się pod wpływami Tatarów. Środkowa i zachodnia Europa, oddalone od wpływów środkowoazjatyckich, były o wiele mniej narażone na najazdy.
Układ geograficzny wpłynął również na szereg różnic geopolitycznych. Przez większość swoich dziejów Chiny, Indie i Bliski Wschód zjednoczone były pod panowaniem jednej władzy, która swoje wpływy rozciągała aż do leżących na peryferiach kraju gór i pustyń. W roku 1600 Imperium Osmańskie sprawowało władzę nad prawie całym Środkowym Wschodem, dynastia Ming rządziła Chinami, a Mogołowie Indiami. Inaczej było w Europie - ta była prawie zawsze podzielona na szereg zwalczających się wzajemnie państw. Imperia paneuropejskie, poza cesarstwem rzymskim miały tendencję do upadania zaraz po ukonstytuowaniu.
Często cytowanym przyczynkiem do sukcesu Europy była ostra konkurencja pomiędzy rywalizującymi ze sobą krajami. Istniały też regiony, gdzie górę nad wzrostem wzięły dążenia do stabilizacji. Wzrost znaczenia Chin na morzach został zatrzymany przez ustanowienie przez dynastię Ming zakazu "Han jin", blokady na handel zamorski. W Europie, z racji na polityczne rozbicie, wprowadzenie tak powszechnego ograniczenia byłoby niemożliwe, a kraj, który zdecydowałby o wewnętrznym wprowadzeniu podobnych ograniczeń, szybko pozostałby w tyle.
Niewątpliwą przewagą w kwestiach geograficznych dawała Europie bliskość Morza Śródziemnego. Przez tysiąclecia funkcjonowało ono jako morska autostrada wspierająca wymianę towarów, ludzi, pomysłów i wynalazków.
Odmiennie, niż w Europie, rozwój krajów tropikalnych hamowany był przez wszędobylskie choroby tropikalne i pasożyty, osłabiające ludzi, uprawy i zwierzęta hodowlane.
Dominacja handlowa Europy.
W XIV wieku w Europie rozpoczął się renesans. Niektórzy współcześni naukowcy podają w wątpliwość znaczenie sztuki i humanizmu dla nauki, ale w tym czasie bez wątpienia nastąpiło połączenie wiedzy posiadanej przez Arabów i Europejczyków. Jednym z ważniejszych osiągnięć nauki była karawela, która łączyła w sobie arabskie ożaglowanie łacińskie i europejskie ożaglowanie rejowe. Te dwa typy ożaglowania zastosowane razem pozwalały na zbudowanie okrętu, który byłby w stanie przekroczyć Ocean Atlantycki. Dzięki takim statkom oraz postępom w dziedzinie nawigacji, Krzysztof Kolumb podjął podróż przez ocean, co zaowocowało odkryciem kontynentu amerykańskiego w roku 1492.
Dla Afroeurazji i Ameryki miało to olbrzymie skutki, głównie w postaci „problemu przybyszów”. Europejczycy przywieźli ze sobą wirusy, których ludność kontynentu amerykańskiego nie doświadczyła. Konsekwencją tego była śmierć nieznanej liczby mieszkańców Ameryk w wyniku epidemii. Europejczycy posiadali także nieznane Amerykanom konie, stal, czy broń palną, którymi posiłkowali się w walce z Inkami, Aztekami i innymi ludami Ameryki Północnej. Natomiast do Afroeurazji przeniesiony został syfilis.
Złoto i towary z kontynentów amerykańskich były odbierane ludziom i wywożone do Europy, podczas gdy z Europy do Ameryk przybywała coraz większa liczba emigrantów. By sprostać wymaganiom ilościowym siły roboczej w koloniach, rozpoczęto przewożenie na nowo zdobyte obszary mieszkańców Afryki jako niewolników. W niedługim czasie dużą część populacji Ameryk stanowili czarnoskórzy niewolnicy. W Afryce Zachodniej doszło w tym czasie do rozwoju krajów leżących na tzw. Wybrzeżu Niewolniczym, czerpiąc zyski z wykorzystywania uciśnionych narodów Afryki.
Ekspansja Europy na morzach i oceanach (co nie jest rzeczą zaskakującą, zważywszy na geografię kontynentu) była głównie napędzana przez zachodnie państwa leżące blisko wybrzeży Atlantyku - Portugalię, Hiszpanię, Anglię, Francję i Holandię. Przewodnią pozycję w początkach podbojów miały imperia kolonialne Portugalii i Hiszpanii, roztaczając swoje wpływy w nowo odkrytych regionach. W niedługim czasie jednak dominację na Atlantyku zdobyły położone bardziej na północ Francja, Anglia i Holandia. W serii konfliktów zbrojnych z XVII i XVIII wieku, których kulminację stanowiły wojny napoleońskie, pierwszą pozycję na liście światowych mocarstw wywalczyła sobie Anglia, budując imperium rozciągające się na cały świat i kontrolujące w czasach swej świetności jedną czwartą jego lądów, stanowiąc „imperium, nad którym nigdy nie zachodzi słońce”.
W międzyczasie podróże admirała Zheng He zostały zatrzymane przez dynastię Ming rządzącą w latach 1366-1644 po wypędzeniu Mongołów. Rewolucja handlowa w Chinach, czasami określana mianem „raczkującego kapitalizmu”, okazała się nieskuteczna. Dynastia Ming w końcu poddała się Mandżurom, którzy ustanowili dynastię Qing, początkowo prowadzącą rządy w atmosferze spokoju i rozwoju, lecz również stopniowo poddającą się wpływom Zachodu.
Krótko po opanowaniu Ameryk, Europejczycy wykorzystali swoją przewagę technologiczną również w Azji. W początkach XIX wieku Brytyjczycy przejęli kontrolę nad subkontynentem indyjskim, Egiptem i Półwyspem Malajskim, Francuzi kontrolowali Indochiny Francuskie, a Holendrzy okupowali Antyle Holenderskie. Brytyjczycy przejęli też panowanie w miejscach, które zamieszkane były jeszcze przez ludność neolityczną, w tym Australię, Nową Zelandię i Republikę Południowej Afryki. Względnie dużą liczba ludności brytyjskiej wyemigrowała do Ameryk celem kolonizacji. Pod koniec XIX wieku mocarstwa europejskie dokonały podziału pozostałych poza ich wpływami terenów afrykańskich.
W Europie nastała „era rozumu”, przyczyniając się do rewolucji naukowej, która zmieniła postrzeganie świata przez ludzi i umożliwiła nadejście rewolucji przemysłowej – znacznej transformacji ekonomii światowej. Rewolucja przemysłowa zapoczątkowana została w Wielkiej Brytanii, umożliwiając podjęcie produkcji zupełnie nowymi metodami - w fabrykach, wykorzystując zasady produkcji masowej i mechanizacji – i wytwarzając szeroki wachlarz produktów szybciej i przy mniejszych nakładach siły roboczej.
Era rozumu przygotowała też pod koniec XVIII wieku grunt nowoczesnej demokracji w postaci rewolucji amerykańskiej i francuskiej. Demokracja urosła do postaci, w której wywarła znaczący wpływ na wydarzenia światowe i jakość życia.
Podczas rewolucji przemysłowej gospodarka światowa przestawiła się na zasilanie węglem – wykorzystywały go nowoczesne środki transportu, takie, jak kolej i parowce, przyczyniając się do względnego kurczenia się cywilizowanego świata. Przez zwiększone zapotrzebowanie na paliwa, znacznie wzrosło zanieczyszczenie środowiska, które pojawiło się już w momencie odkrycia przez wczesnych ludzi ognia.
Od początku XX wieku.
Po zakończeniu II wojny światowej, w nadziei na uspokajanie konfliktów między narodami i zapobieganie przyszłym wojnom, powołano Organizację Narodów Zjednoczonych. W roku 1991 doszło do rozpadu ZSRR, pozostawiając w roli jedynej światowej siły Stany Zjednoczone, przez niektórych określane jako „supermocarstwo”.
XX wiek był również okresem powstania mających duży wpływ ideologii świeckich. Pierwszą, opracowaną po roku 1917 w Związku Radzieckim był komunizm, który po roku 1945 wpłynął na Europę Środkową, Jugosławię, Bułgarię, Rumunię, Albanię, Wietnam Północny i Koreę Północną. W roku 1949 komunizm zakorzenił się w Chinach, a w latach 50. i 60. w krajach Trzeciego Świata. Lata 20. i 30. przyniosły rozwój wojskowej dyktatury faszystowskiej, która przejęła władzę we Włoszech, Niemczech, Japonii i Hiszpanii.
Transformacje te były połączone z konfliktami zbrojnymi na niespotykaną do tej pory skalę i niosące największe w historii zniszczenie. I wojna światowa zniszczyła wiele dotychczasowych imperiów i monarchii Europy, dodatkowo osłabiając Francję i Wielką Brytanię. II wojna światowa stała się przyczynkiem do upadku większości dyktatur wojskowych Europy i ekspansji komunizmu na tereny Europy Wschodniej i Środkowej oraz do Azji.
Wydarzenia te stały się powodem do rozpoczęcia zimnej wojny – czterdziestoletniego okresu napięć między Związkiem Radzieckim i Stanami Zjednoczonymi, włączywszy w to sojuszników obu stron. Cała ludzkość i wszystkie formy życia stanęły w obliczu zagrożenia ze strony posiadanej przez strony konfliktu broni atomowej. Posiadające taką broń państwa zrozumiały stanowione przez nią zagrożenie szczególnie po kryzysie kubańskim, który w roku 1962 prawie doprowadził do wojny nuklearnej. Konflikt z użyciem broni atomowej był postrzegany za niepraktyczny, wypowiadano więc wojny zastępcze, prowadzone kosztem nieposiadających broni masowego rażenia krajów Trzeciego Świata. Jako odpowiedź na zagrożenie konfliktami i wojny, które faktycznie się rozegrały, powstała młodzieżowa kontrkultura lat 60., kwestionująca w kilku krajach ideę wyższości Zachodu oraz zbrojenia atomowe, propagowane przez przywódców.
W roku 1991 świat stał się świadkiem rozpadu Związku Radzieckiego. Niektóre byłe republiki dołączyły potem do Rosji, tworząc Wspólnotę Niepodległych Państw. Inne republiki wraz z kilkoma krajami ościennymi zwróciły się w kierunku Europy Zachodniej i Unii Europejskiej.
Wiek XX przyniósł też znaczący rozwój technologiczny, wzrost średniej długości życia i poprawę warunków bytowania większości mieszkańców świata. Gospodarka światowa dokonała zmiany podstawowego paliwa z węgla na paliwa oparte na ropie naftowej, a postęp w dziedzinie transportu i komunikacji w dalszym stopniu unifikowały świat. Opracowane w XX wieku wynalazki przyczyniły się jednak do wzrostu zanieczyszczenia środowiska naturalnego, mimo że zanieczyszczenia generowane przez miasta stoją dziś na niższym poziomie niż za czasów dominacji węgla w roli paliwa.
Druga połowa XX wieku to nastanie ery informacji, ożywienie handlu i stosunków międzykulturowych dzięki globalizacji. Eksploracja kosmosu pozwoliła ludzkości na poznanie całego Układu Słonecznego. Odkryto strukturę DNA, szablonu, według którego powstaje życie, doszło też do ustalenia sekwencji materiału genetycznego człowieka, co stanowiło obietnicę zmiany oblicza ludzkich chorób. Liczba publikowanych rocznie prac naukowych znacznie przekroczyła w tym czasie całość materiału naukowego zebranego przed rokiem 1900, podwajając się co około 15 lat.
Nadal zmniejszał się światowy analfabetyzm wraz z odsetkiem ludności zajmującej się produkcją żywności (Kurzweil, 1999).
W tym samym czasie pojawiła się jednak wizja rychłego końca dziejów ludzi, do którego przyczynić mogły się pozostawione bez większego nadzoru zagrożenia - rozpowszechnienie broni atomowej, efekt cieplarniany, inne formy degradacji środowiska naturalnego w następstwie masowego wykorzystywania paliw nuklearnych i kopalnianych, konflikty międzynarodowe wynikające z kurczących się surowców naturalnych, szybko rozprzestrzeniające się choroby (np. wywoływany wirusem HIV zespół nabytego niedoboru odporności) i zagrożenie przelatującymi blisko Ziemi asteroidami i kometami.
Rozwój państw zawsze powodowany był chęcią osiągnięcia korzyści i strachem przed ponoszeniem strat. Poczucie tożsamości narodowej było podsycane w konfliktach z obcokrajowcami, uważanymi za intruzów. Pod koniec XX wieku obserwować można powstanie nowego supermocarstwa - Unii Europejskiej. Próby naśladowania struktur Unii Europejskiej podjęto też w ograniczonym zakresie przez kraje azjatyckie, afrykańskie i południowoamerykańskie. W tym samym czasie egzystencja i upadek państw o różnej strukturze społecznej i o rozmaitych celach istnienia przebiegał przy udziale wojen i nieuniknionym spadku liczby ludności, zniszczeniach, chorobach, głodzie i aktach ludobójstwa.
Na przełomie lat 80. i 90. XX wieku zaistniał Internet - globalna sieć komputerowa pozwalająca na przekaz informacji z ekspresową prędkością, co doprowadziło do obecnych przemian w polityce i kulturze.
W początkach XXI wieku stopniowo jednoczący się świat stanął w obliczu wspólnego zagrożenia, które zażegnać można było tylko wspólnie podjętym wysiłkiem. Niektórzy naukowcy nazywają to zjawisko „planetarną fazą cywilizacji ludzkiej”. Coraz silniejsze było odczucie, że świat albo zakończy swoją egzystencję, albo przeżyje, ale tylko jako efekt wspólnego wysiłku. 30 października 2006 zaznaczył to raport Sterna, ostrzegający przed globalnym ociepleniem i gwałtownymi zmianami klimatu. W toku historycznej eskalacji zagrożeń ludzkości, lokalne i międzynarodowe konflikty tracą swoje znaczenie na rzecz uniwersalnych zagrożeń rodzaju ludzkiego - swoistego globalnego konfliktu ludzkości ze środowiskiem naturalnym.
Globalne zagrożenie degradacją środowiska naturalnego i wyczerpywaniem się surowców naturalnych oraz źródeł energii nie stanowią pierwszych oznak kryzysu materiałowo-energetycznego w historii świata. Wcześniejsze przypadki to choćby wylesianie przeprowadzane przez Brytyjczyków w celu zapewnienia dostaw węgla drzewnego na potrzeby produkcji żelaza. Wtedy sytuacja na rynku materiałów doprowadziła do rozpowszechnienia koksu, który znacznie wsparł osiemnastowieczną rewolucję przemysłową w Anglii. Podobnie, na przełomie XX i XXI wieku, świat stanął w obliczu efektu wąskiego gardła, który przerwać można innowacjami technicznymi, takimi, jak energia pochodząca z fuzji jądrowych (np. w ramach programu ITER), czy szersze wykorzystanie odnawialnych źródeł energii, popartych na sile wiatru, pływów, wodzie i Słońcu (fotowoltaika).

</doc>
<doc id="875491" url="https://pl.wikipedia.org/wiki?curid=875491" title="Powiat Kapuvár">
Powiat Kapuvár

Powiat Kapuvár () – jeden z siedmiu powiatów komitatu Győr-Moson-Sopron na Węgrzech. Siedzibą władz jest miasto Kapuvár.

</doc>
<doc id="875492" url="https://pl.wikipedia.org/wiki?curid=875492" title="Powiat Mosonmagyaróvár">
Powiat Mosonmagyaróvár

Powiat Mosonmagyaróvár () – jeden z siedmiu powiatów komitatu Győr-Moson-Sopron na Węgrzech. Siedzibą władz jest miasto Mosonmagyaróvár.

</doc>
<doc id="875494" url="https://pl.wikipedia.org/wiki?curid=875494" title="Pneumonoultramicroscopicsilicovolcanoconiosis">
Pneumonoultramicroscopicsilicovolcanoconiosis

Pneumonoultramicroscopicsilicovolcanoconiosis (pisane również -konosis) – angielski termin medyczny oznaczający chorobę układu oddechowego spowodowaną wdychaniem pyłu wulkanicznego oraz bardzo drobnego pyłu kwarcowego. Obecnie stosowanym terminem jest pylica krzemowa. 
To 45-literowe pojęcie uznawane za najdłuższy angielski wyraz występujący w słownikach powstało jako mistyfikacja wymyślona w 1935 przez Everetta M. Smitha, przewodniczącego amerykańskiego stowarzyszenia National Puzzlers' League, i ogłoszona na wykładzie podczas ceremonii otwarcia 103 zjazdu towarzystwa odbywającego się w hotelu New Yorker w Nowym Jorku. Pierwszy raz zostało opublikowane w "New York Herald Tribune" 23 lutego 1935 w artykule zatytułowanym „Puzzlers Open 103rd Session Here by Recognizing 45-Letter Word” („Szaradziści otworzyli 103 zjazd, uznając 45 literowe słowo”). Badania literatury medycznej nie potwierdziły występowania tego słowa przed 1935.

</doc>
<doc id="875495" url="https://pl.wikipedia.org/wiki?curid=875495" title="Powiat Pannonhalma">
Powiat Pannonhalma

Powiat Pannonhalma () – jeden z siedmiu powiatów komitatu Győr-Moson-Sopron na Węgrzech. Siedzibą władz jest miasto Pannonhalma.

</doc>
<doc id="875497" url="https://pl.wikipedia.org/wiki?curid=875497" title="Aaron Peirsol">
Aaron Peirsol

Aaron Wells Peirsol (ur. 23 lipca 1983 w Irvine, Kalifornia) – amerykański pływak, sześciokrotny mistrz olimpijski, mistrz świata, wielokrotny rekordzista świata, a także mistrz świata na krótkim basenie.
Aaron Peirsol specjalizował się w stylu grzbietowym. Trzykrotnie uczestniczył na Igrzyskach Olimpijskich w: 2000 r. w Sydney, w 2004 r. w Atenach i w 2008 r. w Pekinie.
W 2011 niespodziewanie ogłosił zakończenie kariery.
Jego siostra - Hayley Peirsol, również jest pływaczką.

</doc>
<doc id="875502" url="https://pl.wikipedia.org/wiki?curid=875502" title="Stracenie">
Stracenie



</doc>
<doc id="875503" url="https://pl.wikipedia.org/wiki?curid=875503" title="Powiat Tét">
Powiat Tét

Powiat Tét () – jeden z siedmiu powiatów komitatu Győr-Moson-Sopron na Węgrzech. Siedzibą władz jest miasto Tét.

</doc>
<doc id="875504" url="https://pl.wikipedia.org/wiki?curid=875504" title="Dorota Zawadzka">
Dorota Zawadzka

Dorota Zawadzka (ur. 30 listopada 1962) – polska psycholożka rozwojowa.
Życiorys.
Jej matka była nauczycielką historii i wiedzy o społeczeństwie, a ojciec – socjologiem i urzędnikiem państwowym. Ma starszą o sześć lat siostrę, Annę. Ukończyła VII Liceum Ogólnokształcące im. Juliusza Słowackiego w Warszawie. Po maturze przez rok pracowała w sekretariacie zespołu szkół ekonomicznych, następnie odbyła dwuletnie studium nauczycielskie. Następnie pracowała krótko w szkole podstawowej. Ukończyła studia na wydziale psychologii Uniwersytetu Warszawskiego, po czym została wykładowcą w katedrze psychologii rozwoju, a następnie – psychologii wychowawczej. Oprócz zajęć kursowych prowadziła autorskie fakultety dla studentów „Telewizja dla dziecka” i „Świat według dziecka”. Do 2007 prowadziła równolegle do UW, zajęcia z psychologii rozwoju człowieka w Szkole Wyższej Psychologii Społecznej w Warszawie.
Współpracuje z wieloma organizacjami pozarządowymi, czynnie wspierała akcję „Bicie jest głupie”. Współdziałała z Krajowym Centrum Kompetencji, wspierając m.in. kampanie społeczne: „Kocham nie biję”, „Kocham reaguję” oraz inne przedsięwzięcia społeczne. Zaangażowała się w działalność wspierającą nowelizację Ustawy o Przeciwdziałaniu Przemocy w Rodzinie, czynnie uczestnicząc w posiedzeniach komisji sejmowej i senackiej. Od 2000 współpracuje z Komitetem Ochrony Praw Dziecka; jest współautorką pomysłu konkursu „Świat przyjazny dziecku” realizowanego przez KOPD i od samego początku zasiada w jego kapitule. Ponadto jest współautorką projektu „Bezpieczne media”, który zaowocował w 2001 wprowadzeniem do TVP i innych stacji oznaczeń dotyczących ograniczeń wiekowych dla widzów programów telewizyjnych. W latach 1998–2007 prowadziła castingi do teleturnieju "Jaka to melodia?" oraz sprawowała opiekę psychologiczną nad uczestnikami w trakcie nagrań.
W latach 2000–2001 była współautorką oraz ekspertem w programie TVP1 "Akademia IQ", który promował zdolne dzieci. W latach 2004–2006 była ekspertem w programie TVN Style "Klub młodej mamy". Ogólnopolską popularność zyskała jako gospodyni programu TVN "Superniania" (2006–2008), ponadto współprowadziła program "I Ty możesz mieć Superdziecko" (2006–2007), a w 2008 została gospodynią autorskiego programu TVN Style "Świat według dziecka". W latach 2008–2009 występowała na antenie Radia Kolor w audycji "Kobiece prawdy". W 2009 prowadziła autorski program "FIK (Familijny Informator Kulturalny)" dla TVN Warszawa. W latach 2009–2010 prowadziła w Radiu ZET audycję "Anioły i Bachory". Od kwietnia 2011 na antenie TVN Style prowadziła program "Dorota Zawadzka. Do tablicy". W 2009 zagrała w teledysku do piosenki Video „Będzie piekło”. W 2010 uczestniczyła w 12. edycji programu rozrywkowego TVN "Taniec z gwiazdami".
Od 2010 jest ambasadorką akcji Cała Polska Czyta Dzieciom. Współpracowała w latach 2010–2017 z Rzecznikiem Praw Dziecka. Zasiadała i aktywnie uczestniczyła w kapitułach akcji Firma Przyjazna Mamie i Hotel Przyjazny Rodzinie. We wrześniu 2012 została redaktor naczelną serwisu dla rodziców parenting.pl. Była aktywną członkinią Polskiego Stowarzyszenia Blogerów i Vlogerów oraz zasiadała w jego komisji rewizyjnej. Jest sojuszniczką akcji „Ramię w ramię po równość” Kampanii Przeciw Homofobii. W październiku 2020 przystąpiła do Partii Zieloni.
Życie prywatne.
W trakcie studiów wyszła za Romana Zawadzkiego, psychologa i pracownika naukowego Uniwersytetu Warszawskiego, z którym jednak rozwiodła się w 2006. Mają dwóch synów: Pawła i Andrzeja. W 2007 poślubiła Roberta Myślińskiego.

</doc>
<doc id="875508" url="https://pl.wikipedia.org/wiki?curid=875508" title="Ryan Lochte">
Ryan Lochte

Ryan Steven Lochte (ur. 3 sierpnia 1984 w Canandaigua w stanie Nowy Jork) – amerykański pływak, dwunastokrotny medalista olimpijski, mistrz świata, wielokrotny rekordzista świata, a także mistrz świata na krótkim basenie.
Kariera pływacka.
Specjalizuje się w stylach grzbietowym, dowolnym i zmiennym. 
Pływać zaczął w wieku 8 lat. Jego rodzice są trenerami pływania.
Ryan Lochte trenuje w sekcji Daytona Beach Speed Swimming na Uniwersytecie Floryda.
W 2010 i 2011 roku Amerykanin został wybrany najlepszym pływakiem w Stanach Zjednoczonych oraz na świecie.
Dnia 28 lipca 2011 roku podczas mistrzostw świata w Szanghaju, jako pierwszy pływak po zakazaniu stosowania kostiumów poliuretanowych przez FINA od 1 stycznia 2010 roku, pobił rekord świata na 200 m stylem zmiennym (basen 50 m) uzyskując wynik 1:54,00 min.
Na igrzyskach olimpijskich W Rio de Janeiro zdobył złoty medal w sztafecie 4 x 200 m stylem dowolnym. Indywidualnie startował na 200 m stylem zmiennym. W finale tej konkurencji z czasem 1:57,47 min zajął piąte miejsce.
Działalność pozasportowa.
Gościł w jednym z odcinków serialu "90210".
W kwietniu 2013 stacja telewizyjna E! Entertainment wyemituje sześcioodcinkowy serial "Co zrobi Ryan Lochte?" (ang. "What Would Ryan Lochte Do?"), w którym zagra główną rolę.
Życie prywatne.
Jego żoną jest modelka Kayla Rae Reid, z którą ma dwoje dzieci: syna Caidena (ur. 8 czerwca 2017) i córkę (ur. 17 czerwca 2019).

</doc>
<doc id="875509" url="https://pl.wikipedia.org/wiki?curid=875509" title="Wi">
Wi

Wi – w mitologii Lakotów jeden z najpotężniejszych bogów. Jest bóstwem solarnym utożsamianym z bizonem. Ojciec Whope (lakockiej bogini pokoju, późniejszej Kobiety Cielęcia Białego Bizona). Uwodzony nieskutecznie przez Anog Ite, oszpecił jedną z jej dwóch twarzy.

</doc>
<doc id="875510" url="https://pl.wikipedia.org/wiki?curid=875510" title="Człowiek w ogniu">
Człowiek w ogniu

Człowiek w ogniu (ang. "Man on Fire") – anglojęzyczny film z 2004 roku autorstwa Tony’ego Scotta, powstały na podstawie powieści A.J. Quinnella. Remake filmu z 1987 roku.
Opis fabuły.
Film ukazuje fikcyjną historię Johna Creasy'ego – niegdyś zabójcy CIA i weterana wojskowego służącego w różnych wojskach, także w Legii Cudzoziemskiej – niemogącego sobie poradzić z własną przeszłością i nękającymi go koszmarami, których nie potrafi wymazać ze swej pamięci, a smutki topi w alkoholu.
Przyjaciel Johna, Rayburn, znajduje mu posadę ochroniarza u jednego z wpływowych właścicieli meksykańskich fabryk. Creasy zaczyna pracować jako ochroniarz Pity Ramos, córki bogatego amerykańsko-meksykańskiego małżeństwa. Praca polega na ochronie dziewczynki przed notorycznymi porwaniami dla okupu. Creasy, do tej pory stroniący i niechętnie nastawiony do ludzi, otwiera się na kontakty z Pitą. Ochroniarz zaczyna wreszcie radzić sobie z prześladującymi go koszmarami.
Spokój nie trwa długo – porywacze uprowadzają Pitę, a ciężko zraniony, w krytycznym stanie John obiecuje ją uratować.
Obsada.
i inni. 

</doc>
<doc id="875512" url="https://pl.wikipedia.org/wiki?curid=875512" title="Za wolność waszą i naszą">
Za wolność waszą i naszą



</doc>
<doc id="875513" url="https://pl.wikipedia.org/wiki?curid=875513" title="Pneumoconiosis">
Pneumoconiosis



</doc>
<doc id="875515" url="https://pl.wikipedia.org/wiki?curid=875515" title="Powiat Balmazújváros">
Powiat Balmazújváros

Powiat Balmazújváros () – jeden z dziewięciu powiatów komitatu Hajdú-Bihar na Węgrzech. Siedzibą władz jest miasto Balmazújváros.

</doc>
<doc id="875517" url="https://pl.wikipedia.org/wiki?curid=875517" title="Hortobágy">
Hortobágy

Może również chodzić o: 

</doc>
<doc id="875518" url="https://pl.wikipedia.org/wiki?curid=875518" title="Honore IV Grimaldi">
Honore IV Grimaldi



</doc>
<doc id="875521" url="https://pl.wikipedia.org/wiki?curid=875521" title="Julian Malczewski">
Julian Malczewski

Julian Malczewski herbu Tarnawa (ur. 1820 w Radomiu, zm. 24 grudnia 1883 w Gardzienicach) – generalny sekretarz Towarzystwa Kredytowego Ziemskiego guberni radomskiej.
Pochodził ze zubożałej rodziny ziemiańskiej. Syn Stanisława i Marii Julii z domu Żurawskiej (zm. 1835). Mąż Marii z Korwin-Szymanowskich h. Ślepowron(ur. ok. 1834, zm. 1898 w Wielgiem), właścicielki Wielgiego. Ojciec malarza Jacka (1854–1929) oraz dziadek malarza Rafała (1892–1965).
Ukończył radomską szkołę wojewódzką w gmachu popijarskim. Do końca życia pracował w Towarzystwie Kredytowym Ziemskim guberni radomskiej. Zmarł 24 grudnia 1883 i został pochowany przy kościele parafialnym w Ciepielowie.

</doc>
<doc id="875524" url="https://pl.wikipedia.org/wiki?curid=875524" title="Wizymir">
Wizymir

Wizymir (także: Wizimierz) – postać legendarna, syn (lub wnuk) Lecha, legendarnego protoplasty Polaków.
Według legendy przytoczonej przez Marcina Bielskiego, Wizymir był bezlitosny dla Duńczyków, o których ziemie chciał powiększyć swoje państwo aż do Bałtyku. Udało mu się to i odebrał im wyspy – m.in. Rugię oraz Fionię. Następnie miał rozgromić wojów duńskiego króla Sywarda, po czym zostawić Duńczykom ledwie mały kawałek podbitego królestwa, a Syward został zobowiązany regularnie składać mu hołd. Dla przypieczętowania układu Wizymir zabrał na swój dwór dzieci króla duńskiego – syna Jameryka oraz jego dwie córki, które uczynił swoimi nałożnicami. Gdy Syward umarł, syn jego uciekł z niewoli, aby objąć tron duński. Jako władca zaprzestał składania hołdu Wizymirowi, czym spowodował kolejną wyprawę tego ostatniego na Danię.
Źródła legendy o Wizymirze.
Już Wincenty Kadłubek zapisał w swej kronice historię o bliżej nieznanych walkach Polaków z Duńczykami. Walki te zaczęli Polacy, a to z powodu chęci wypróbowania swej dzielności. Jak dalej zanotował kronikarz, mieli oni zdobyć całe "Wyspy Duńskie" (Danomarchicas insulas), wpierw wybijając w bitwach morskich "potężne zastępy" Duńczyków, po czym mieli podejść do "samego środka wysp" i poddać sobie całość szlachty (omnem clientulorum), a króla duńskiego – Kanuta – wtrącić do więzienia. Zwycięscy Polacy dali Duńczykom możliwość wyboru sposobu, w jaki chcą zostać zniewoleni: albo mieli płacić daninę, albo upodobnić się do niewiast i w ten sposób pomnożyć swoją hańbę. Jak dalej notuje Kadłubek, skoro wśród pokonanych nie było zgody, którą możliwość wybrać, nałożono na nich obie powinności.
Mistrz Wincenty notuje jeszcze potem, że wnuk wyżej wspomnianego Kanuta miał "pomścić krzywdę dziada". Skoro jednak nie mógł się odegrać na wrogach, bo – jak podaje kronikarz – Duńczycy źle walczyli z Polakami, a potem jeszcze z Bastarnami, zdecydował się ukarać własnych poddanych. Mianowicie, za każdym razem, kiedy kładli się spać, mieli oni "kłaść głowy na miejscu nóg i posługiwać żonom tak długo, jak one przedtem posługiwały mężom", aż zmyją hańbę, która towarzyszy im od czasu wspomnianych walk.
Innym ważnym źródłem legendy o Wizymirze jest przekaz Kroniki Wielkopolskiej, która opisując 20 synów Lestka III z nałożnicy wymienia po kolei ich imiona. Kilka stronic dalej każdemu z nich przydaje jakiś gród, powstały od jego imienia. I tak, pewien książę o imieniu Wyszomir (oryg. Wyssimirus) miał założyć gród nad morzem północnym zwący się od jego imienia Wyszomierz (oryg. Wyszszimiria), dzisiejszy Wismar w Meklemburgii.
Na wiek XII przypada akcja zbrojna Danii w obrębie zamieszkanych przez Słowian wybrzeży Morza Bałtyckiego, która objawiła się głównie najazdem Waldemara Wielkiego w latach 1160-69. Powodem tej akcji miała być groźba, jaką stanowili Słowianie dla państwa duńskiego. Ich udziałem miały być straszne zniszczenia Danii przed wejściem Waldemara na tron – a więc mniej więcej za czasów Kanuta Lavarda. Książę eponim miasta Wismar mógł zmagać się właśnie wtedy z Duńczykami, dając początek miejscowej legendzie o jego zwycięstwach nad nimi, która później przeniosła się na czasy wcześniejsze.
Literackie nawiązania.
Postać Wizymira, przedstawionego jako analfabeta, przywołuje Ignacy Krasicki w swej satyrze zatytułowanej "Do króla": 

</doc>
<doc id="875529" url="https://pl.wikipedia.org/wiki?curid=875529" title="Rainer Bonhof">
Rainer Bonhof

Rainer Bonhof (ur. 29 marca 1952 w Emmerich am Rhein) – niemiecki piłkarz, pomocnik. Mistrz świata z roku 1974.
Karierę piłkarską zaczynał w małym klubie z rodzinnego miasta, w 1970 przeniósł się do Borussii Mönchengladbach, gdzie występował przez osiem sezonów. W tym czasie rozegrał 231 spotkań (42 gole) i zdobył cztery tytuły mistrzowskie (1971, 1975-1977), Puchar Niemiec w 1973 oraz Puchar UEFA (1975). W latach 1978-1980 był piłkarzem hiszpańskiej Valencii, gdzie zdobył Puchar Hiszpanii (1979) oraz Puchar Zdobywców Pucharów (1980). Po powrocie do Niemiec występował w 1. FC Köln (1980-1983) oraz berlińskiej Herthcie (1983).
W reprezentacji Niemiec debiutował 26 maja 1972 w meczu z ZSRR. Do 1981 rozegrał w kadrze 53 spotkania i strzelił 9 bramek. W 1974 był członkiem mistrzowskiej drużyny RFN - w drugiej części turnieju zastąpił w podstawowej jedenastce Bernharda Cullmanna. Wywalczył srebrny medal na ME 76, dwukrotnie (72, 80) znajdował się w kadrze mistrzów Europy, jednak nie zagrał w turniejach finałowych ani minuty. Brał także udział w MŚ 78.
Po zakończeniu kariery piłkarskiej pracował jako trener, m.in. niemieckiej kadry B i młodzieżówki. Obecnie jest wiceprezydentem Borussii Mönchengladbach.

</doc>
<doc id="875531" url="https://pl.wikipedia.org/wiki?curid=875531" title="Secret Messages">
Secret Messages

Secret Messages – jedenasty album brytyjskiej grupy muzycznej Electric Light Orchestra.
Płyta ta planowana była jako podwójny album, ale wytwórnia płytowa zespołu stwierdziła, że podwójna płyta winylowa będzie za droga, z powodu kryzysu naftowego z początku lat osiemdziesiątych. Album został nagrany cyfrowo i miał być pierwszą płytą kompaktową grupy. Sześć utworów z planowanego podwójnego albumu pojawiło się później na stronach B singli i w Box secie "Afterglow", w tym kompozycja, którą wielu fanów uważa za najlepszą, jaką stworzył Jeff Lynne – ośmiominutowy utwór na cześć jego rodzinnego miasta, zatytułowany „Hello My Old Friend”. Niektóre utwory pojawiły się także na ponownym wydaniu płyty z roku 2001. Piosenka „Endless Lies” została zmieniona i pojawiła się na kolejnej płycie zespołu – Balance of Power, oryginalna wersja została umieszczona na remasterze z roku 2001.
W albumie jest wiele ukrytych wiadomości, co było odpowiedzią na zarzuty o ukrytych, satanistycznych przekazach w poprzednich płytach grupy.
W Wielkiej Brytanii zostały wydane trzy single z tego albumu: „Rock'n'Roll Is King”, „Secret Messages” i „Four Little Diamonds”.
W USA singlami były „Rock'n'Roll Is King”, „Four Little Diamonds” i „Stranger”.
Spis utworów.
Wszystkie utwory napisane przez Jeffa Lynne
Dodatkowe utwory na wydaniu z 2001 roku:
Planowany spis utworów na podwójnym albumie.
Strona A
Strona B
Strona C
Strona D

</doc>
<doc id="875533" url="https://pl.wikipedia.org/wiki?curid=875533" title="Lipowo (powiat olsztyński)">
Lipowo (powiat olsztyński)

Lipowo (niem. "Lindenhorst") – osada w Polsce, położona w województwie warmińsko-mazurskim, w powiecie olsztyńskim, w gminie Biskupiec.
Podział administracyjny.
W latach 1975–1998 miejscowość należała administracyjnie do województwa olsztyńskiego.
Pomniki przyrody.
We wsi rośnie pomnik przyrody – dąb szypułkowy o obwodzie 500 cm i wysokości 25 m.

</doc>
<doc id="875534" url="https://pl.wikipedia.org/wiki?curid=875534" title="Powiat Berettyóújfalu">
Powiat Berettyóújfalu

Powiat Berettyóújfalu () – jeden z dziewięciu powiatów komitatu Hajdú-Bihar na Węgrzech. Siedzibą władz jest miasto Berettyóújfalu.

</doc>
<doc id="875537" url="https://pl.wikipedia.org/wiki?curid=875537" title="Dymer (województwo warmińsko-mazurskie)">
Dymer (województwo warmińsko-mazurskie)

Dymer (niem. "Dimmern") – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec. W latach 1975–1998 miejscowość należała administracyjnie do województwa olsztyńskiego.
Wieś założona na początku XV w., nad jeziorem Dymer (obecnie nie istnieje, osuszone). Dawna kolonia niemiecka, sąsiadująca z wioską mazurską Labuszewo.

</doc>
<doc id="875539" url="https://pl.wikipedia.org/wiki?curid=875539" title="Parleza Wielka">
Parleza Wielka

Parleza Wielka – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.
Zabytki.
We wsi znajduje się przedwojenna nieczynna cegielnia i zabytkowy pałacyk z XIX w.

</doc>
<doc id="875541" url="https://pl.wikipedia.org/wiki?curid=875541" title="Sekretarz powiatu">
Sekretarz powiatu



</doc>
<doc id="875544" url="https://pl.wikipedia.org/wiki?curid=875544" title="Chmielówka">
Chmielówka



</doc>
<doc id="875547" url="https://pl.wikipedia.org/wiki?curid=875547" title="Sekretarz miasta">
Sekretarz miasta



</doc>
<doc id="875549" url="https://pl.wikipedia.org/wiki?curid=875549" title="1 Niemiecka Armia Pancerna">
1 Niemiecka Armia Pancerna



</doc>
<doc id="875551" url="https://pl.wikipedia.org/wiki?curid=875551" title="Chmielówka (powiat olsztyński)">
Chmielówka (powiat olsztyński)

Chmielówka – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.
Zobacz też: Chmielówka

</doc>
<doc id="875553" url="https://pl.wikipedia.org/wiki?curid=875553" title="Lugnet HS134">
Lugnet HS134



</doc>
<doc id="875554" url="https://pl.wikipedia.org/wiki?curid=875554" title="Nasy">
Nasy

Nasy – osada w Polsce położona w województwie warmińsko-mazurskim, w powiecie olsztyńskim, w gminie Biskupiec. Osada znajduje się w historycznym regionie Warmia. W latach 1975–1998 miejscowość należała administracyjnie do województwa olsztyńskiego.
Miejscowość położona nad jeziorem Dadaj.

</doc>
<doc id="875555" url="https://pl.wikipedia.org/wiki?curid=875555" title="Walery Jastrzębiec-Rudnicki">
Walery Jastrzębiec-Rudnicki

Walery Jastrzębiec-Rudnicki (ur. 27 września 1888 w Kijowie, zm. 3 czerwca 1962 w Warszawie) – polski autor, konferansjer, dyrektor kabaretów, działacz kulturalny i związkowy. Z wykształcenia prawnik.
Biogram.
Był synem Leopolda Rudnickiego i Barbary z Dębczyńskich. Ukończył gimnazjum w Kamieńcu Podolskim, następnie studia na Wydziale Prawa Uniwersytetu w Kijowie. W latach 1911–1919 pracował jako adwokat. W latach 1918–1919 był wiceministrem ds. polskich w Centralnej Radzie Ukraińskiej. W latach 1920–1923 sprawował funkcję głównego radcy prawnego Ministerstwa Pracy i Opieki Społecznej. Był współorganizatorem (1918), sekretarzem i wiceprezesem Związku Artystów Scen Polskich (ZASP) oraz działaczem i dyrektorem generalnym (w drugiej połowie lat 30) ZAIKS-u.
Działalność artystyczną rozpoczął w 1922 jako autor i konferansjer w warszawskim teatrzyku satyrycznym „Stańczyk”, gdzie recytował także własne satyry a po jego zamknięciu, od 1924, w kabarecie „Qui Pro Quo”. W 1925 założył i kierował kabaretem „Eldorado”, a rok później kabaretem „Olimpia”. W 1927 założył i prowadził teatrzyki „Wodewil” i „Bagatela”. Od ok. 1928 przebywał w Krakowie i Łodzi, gdzie założył Teatr Literacko-Artystyczny „Gong” (przy ob. ul. S. Więckowskiego 17). Po powrocie do Warszawy stworzył kabaret „Ananas”, później „Nowy Ananas”, który prowadził do końca 1932. Od połowy lat 30. zajął się głównie działalnością społeczną, którą kontynuował po II wojnie światowej. W latach 1947–1949 pełnił ponownie funkcję dyrektora generalnego ZAIKS-u. Był członkiem władz ZAKR-u oraz ZASP-u (do jego rozwiązania w 1950). Był twórcą wielu programów kabaretowych, skeczy, satyr i licznych piosenek. Napisał swoje wspomnienia w tomie "Dymek z papierosa" (1959).
Był mężem Hanny Runowieckiej (1906–1982), tancerki, aktorki i śpiewaczki.
Pochowany został na cmentarzu Powązkowskim w Warszawie (kwatera 65-2-13).

</doc>
<doc id="875556" url="https://pl.wikipedia.org/wiki?curid=875556" title="Openssl">
Openssl



</doc>
<doc id="875558" url="https://pl.wikipedia.org/wiki?curid=875558" title="Łąka Dymerska">
Łąka Dymerska

Łąka Dymerska – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875561" url="https://pl.wikipedia.org/wiki?curid=875561" title="Brenda Strong">
Brenda Strong

Brenda Lee Strong (ur. 25 marca 1960 w Brightwood w USA) – amerykańska aktorka. Popularyzatorka jogi. Znane przede wszystkim jako Mary Alice Young w serialu "Gotowe na wszystko". Inne znane produkcje z jej udziałem to: "Dallas", "Zdrówko", "MacGyver", "Miasteczko Twin Peaks", "Ich pięcioro", "Ostry dyżur", "Siódme niebo", "Jezioro marzeń", "Bez skazy", "Kochane kłopoty".
Życiorys.
Brenda Strong wychowywała się w Portland, później wyjechała do Arizony, gdzie ukończyła Arizona State University. Jest również zdobywczynią tytułu Miss Arizony roku 1980.
W 1989 r. wyszła za mąż za swojego instruktora jogi Toma Henriego. Tak zaczęła się jej przygoda z jogą. Została ekspertem UCLA's Mind/Body Institute.

</doc>
<doc id="875562" url="https://pl.wikipedia.org/wiki?curid=875562" title="Agnieszka Czopek">
Agnieszka Czopek

Agnieszka Ewa Czopek-Sadowska (ur. 9 stycznia 1964 w Krzeszowicach) – polska pływaczka, pierwsza polska medalistka olimpijska w pływaniu (Moskwa 1980).
Kariera.
Czopek urodziła się w usportowionej rodzinie Czesława Czopka, który kierował karierą sportową córek i Sylwii Pudło (siatkarka i wioślarka OŚ AZS Kraków). Czopek była zawodniczką krakowskiego klubu Jordan (1971–1984) i uczennicą Szkoły Mistrzostwa Sportowego w Krakowie. Jej największy sukces (w wieku 16 lat) to brązowy medal Igrzysk Olimpijskich w Moskwie w 1980 na 400 m stylem zmiennym z czasem 4:48,17 (rekord Polski). Była również brązową medalistką I Pucharu Świata w Tokio w 1979 oraz dwukrotną brązową medalistką mistrzostw Europy (Split 1981 – 200 m stylem motylkowym i 400 m stylem zmiennym). 14-krotna mistrzyni Polski, 37-krotna rekordzistka Polski. Laureatka Plebiscytu Przeglądu Sportowego w 1980 (10. miejsce). Ze względów zdrowotnych zakończyła karierę w 1984.
Po ukończeniu studiów na krakowskim AWF w roku 1987, podjęła pracę trenerską w Szkole Mistrzostwa Sportowego w Krakowie, karierę trenerską zakończyła w 2020 roku . Przez wiele lat prowadziła grupy naborowe nauki pływania. Występuje w roli sędziego na zawodach pływackich. Medal olimpijski przekazała Muzeum Sportu i Turystyki w Warszawie. Jej trenerami byli: Jacek Choynowski (1974–1981), Janusz Różycki i Jan Jabłoński (1982–1984).
Życie prywatne.
Mieszka w Przegini Duchownej. Cała jej rodzina to Świadkowie Jehowy (została ochrzczona na kongresie pod hasłem „Pouczani przez Boga” w Krakowie w 1993), syn Krystian (ur. 1991) był mistrzem Polski juniorów w pływaniu (zrezygnował z kariery).

</doc>
<doc id="875565" url="https://pl.wikipedia.org/wiki?curid=875565" title="Biskupiec-Kolonia Pierwsza">
Biskupiec-Kolonia Pierwsza

Biskupiec-Kolonia Pierwsza – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875566" url="https://pl.wikipedia.org/wiki?curid=875566" title="Biskupiec-Kolonia Trzecia">
Biskupiec-Kolonia Trzecia

Biskupiec-Kolonia Trzecia – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875567" url="https://pl.wikipedia.org/wiki?curid=875567" title="Bitwa pod Maleszowem">
Bitwa pod Maleszowem

Bitwa pod Maleszowem – starcie zbrojne taborytów z kalikstynami, które miało miejsce 7 czerwca 1424 roku podczas wojen husyckich.
Jan Žižka wraz z taborytami (orebitami) wykonał pozorowany odwrót, ściągając armię kalikstynów (prażanie) na dogodne dla orebitów pole bitwy. Žižka uformował swoje siły na wzniesieniu górującym nad drogą, którą maszerowali prażanie. W centrum swoich wojsk Žižka ustawił liczne wozy wypełnione kamieniami. Po obu stronach wozów z kamieniami ustawiono około 300 pozostałych wozów, ale nie w typowym szyku obronnym, lecz uformowane tak, by móc posuwać się naprzód. Na obu skrzydłach armii orebickiej stanęła jazda licząca łącznie 500 żołnierzy. Piechota (około 7000 żołnierzy) została ustawiona razem z wozami. Armia Pragi, przewyższająca liczebnie wojska orebitów, zaczęła szykować się do bitwy. Žižka poczekał, aż połowa praskiej armii ustawi się w szyku i ruszy naprzód. Gdy to się stało, kazał swej piechocie zepchnąć z góry na centrum idących prażan wozy z kamieniami, a działaniom tym towarzyszył ogień orebickich dział. Na zmieszaną dzięki temu armię praską ruszyła do szarży jazda orebitów, co doprowadziło do klęski prażan. Armia praska straciła 1200 ludzi oraz wszystkie wozy i działa, podczas gdy orebici tylko 200.
Według innej wersji wydarzeń jazda orebitów była ustawiona po obu stronach wozów z kamieniami, i po spuszczeniu tych wozów na prażan, ruszyła do szarży na zmieszane szyki nieprzyjaciela.
Zwycięstwo pod Maleszowem umocniło wiodącą pozycję Jana Žižki w ruchu husyckim.

</doc>
<doc id="875568" url="https://pl.wikipedia.org/wiki?curid=875568" title="Boreczek (województwo warmińsko-mazurskie)">
Boreczek (województwo warmińsko-mazurskie)

Boreczek – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875571" url="https://pl.wikipedia.org/wiki?curid=875571" title="Zsyłka">
Zsyłka



</doc>
<doc id="875576" url="https://pl.wikipedia.org/wiki?curid=875576" title="Powiat Berettyoujfalu">
Powiat Berettyoujfalu



</doc>
<doc id="875577" url="https://pl.wikipedia.org/wiki?curid=875577" title="Bukowa Góra">
Bukowa Góra



</doc>
<doc id="875578" url="https://pl.wikipedia.org/wiki?curid=875578" title="Powiat Balmazujvaros">
Powiat Balmazujvaros



</doc>
<doc id="875579" url="https://pl.wikipedia.org/wiki?curid=875579" title="Powiat Tet">
Powiat Tet



</doc>
<doc id="875580" url="https://pl.wikipedia.org/wiki?curid=875580" title="Powiat Sopron-Fertod">
Powiat Sopron-Fertod



</doc>
<doc id="875581" url="https://pl.wikipedia.org/wiki?curid=875581" title="Bukowa Góra (województwo warmińsko-mazurskie)">
Bukowa Góra (województwo warmińsko-mazurskie)

Bukowa Góra – niezamieszkana, opuszczona osada w Polsce położona w województwie warmińsko-mazurskim, w powiecie olsztyńskim, w gminie Biskupiec. Osada znajduje się w historycznym regionie Warmia.
W latach 1975–1998 miejscowość należała administracyjnie do województwa olsztyńskiego.
Zobacz też: Bukowa Góra

</doc>
<doc id="875582" url="https://pl.wikipedia.org/wiki?curid=875582" title="Kasia Struss">
Kasia Struss

Kasia Struss, właściwie Katarzyna Strusińska (ur. 23 listopada 1987 w Ciechanowie) – polska supermodelka pracująca w Stanach Zjednoczonych, zajmowała 16. miejsce na liście światowych modelek „Top 50 Models” w 2011 roku.
Kariera.
Pracę modelki rozpoczęła w wieku 16 lat. 
Kasia Struss w styczniu 2010 roku znalazła się na liście "Top 20 Modelek Dekady Vogue". Brała udział w kampaniach reklamowych marek: Miu Miu, Chloe, Alberta Ferretti, Dolce &amp; Gabbana, Gucci, Valentino, Costume National, Jil Sander, Kenzo, Prada – Car Shoes, Mulberry.
Kasia Struss jest pierwszą Polką, która wzięła udział w kampanii reklamowej domu mody Dior. W 2010 Anna Wintour, redaktor naczelna, Vogue USA wybrała Kasię Struss do sesji w styczniowym i lutowym wydaniu amerykańskiego pisma. Wkrótce pojawiła się na trzech okładkach Vogue, w Portugalii, Korei i Grecji.
Jej zdjęcia pojawiają się m.in. we włoskich, francuskich, amerykańskich, niemieckich wydaniach magazynu „Vogue”, a także we francuskim Numéro, magazynach V i W, Ten Magazine oraz Dazed and Confused. W 2008 roku brytyjski Vogue przeprowadził z Kasią wywiad.
Pojawiła się na wybiegach projektantów takich jak: Prada, Louis Vuitton, Miu Miu, Versace, Roberto Cavalli, Fendi, Marc Jacobs, Viktor &amp; Rolf, Calvin Klein, Dolce &amp; Gabbana, Gucci, Givenchy, Chanel, Chloe, Christian Dior, Alexander McQueen, Balenciaga, John Galliano, Kenzo, Diesel, DKNY, Donna Karan, Burberry Prorsum, Alessandro Dell'Acqua, Sonia Rykiel, Julien MacDonald, Yves Saint Laurent, Balenciaga, Costume National, Jil Sander, Sinha Stanic, Jil Stuart, Loewe, Jens Laugesen, Amanda Wakeley, Wunderkind.
W czerwcu 2008 roku portal „Vogue” US uznał ją za najlepiej ubraną kobietę, pojawiła się wtedy na gali Vogue w kreacji Rodarte.
W rankingu na największą liczbę pokazów sezonu wiosna 2009 zajęła pierwsze miejsce. W 2009 roku magazyn „Polityka” (nr 1 2009) uznał Kasię Struss za Top Modelkę Roku 2009. W kwietniu magazyn „Playboy” uznał ją za jedną z "Najseksowniejszych polskich modelek". Kasia zajęła 4. miejsce i była najmłodszą modelką w zestawieniu. W 2010 roku wzięła udział w 67 pokazach.
Kasia podczas pokazu kolekcji wiosna-lato 2011 pojawiła się na wybiegu: Elie Saab, Chanel, Lanvin, Rick Owens, Givenchy, Stella McCartney.
W 2013 i 2014 wystąpiła w pokazie marki Victoria’s Secret.

</doc>
<doc id="875583" url="https://pl.wikipedia.org/wiki?curid=875583" title="Powiat Gyor">
Powiat Gyor



</doc>
<doc id="875584" url="https://pl.wikipedia.org/wiki?curid=875584" title="Powiat Mosonmagyarovar">
Powiat Mosonmagyarovar



</doc>
<doc id="875585" url="https://pl.wikipedia.org/wiki?curid=875585" title="Powiat Kapuvar">
Powiat Kapuvar



</doc>
<doc id="875588" url="https://pl.wikipedia.org/wiki?curid=875588" title="Szechenyi Furdo">
Szechenyi Furdo



</doc>
<doc id="875589" url="https://pl.wikipedia.org/wiki?curid=875589" title="Dębowo (województwo warmińsko-mazurskie)">
Dębowo (województwo warmińsko-mazurskie)

Dębowo – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.
Rezerwat przyrody Dębowo – o powierzchni 24,7 ha, utworzony w celu ochrony różnowiekowego, najbardziej na wschód wysuniętego, naturalnego lasu bukowego.
Leży nad północnym brzegiem Jeziora Stryjewskiego.

</doc>
<doc id="875590" url="https://pl.wikipedia.org/wiki?curid=875590" title="Nie muszę musieć">
Nie muszę musieć

Nie muszę musieć to singel zespołu Voo Voo promujący album "XX Cz.1".
Muzycy.
W utworze Kula hula zaśpiewali: Marysia Peszek, Lech Janerka, Muniek Staszczyk, Mateusz Pospieszalski, Maciej Januszko, Adam Burzyński, Andrzej Mazurek, Robert "Świergol" Świerczyński oraz studentki Karima Martusewicza z Krakowskiej Szkoły Jazzu i Muzyki Rozrywkowej: Gosia Auron, Paulina Toporowska, Magda Falfus.

</doc>
<doc id="875594" url="https://pl.wikipedia.org/wiki?curid=875594" title="Dworzec (województwo warmińsko-mazurskie)">
Dworzec (województwo warmińsko-mazurskie)

Dworzec – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875595" url="https://pl.wikipedia.org/wiki?curid=875595" title="Schody (strongman)">
Schody (strongman)

Schody (ang. Power Stairs) – konkurencja zawodów siłaczy.
Zadaniem zawodnika jest wielokrotne podniesienie z podłoża ciężaru, zwanego „sztabką” i umieszczenie go na stopniach powyżej poziomu podłoża, w jak najkrótszym czasie. Konkurencja jest rodzajem martwego ciągu.
Ciężar ma formę stalowego prostopadłościanu, z uchwytami na dłonie na szczycie. Zawodnik podnosi go oburącz.
Ten rodzaj konkurencji często rozgrywany bywa podczas finału zawodów strongman.
Konkurencja jest rozgrywana w dwóch wariantach:

</doc>
<doc id="875596" url="https://pl.wikipedia.org/wiki?curid=875596" title="Gęsikowo">
Gęsikowo

Gęsikowo – osada leśna w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875599" url="https://pl.wikipedia.org/wiki?curid=875599" title="Tvøroyri (gmina)">
Tvøroyri (gmina)

Tvøroyri (far. "Tvøroyrar kommuna") – gmina na Wyspach Owczych, duńskim terytorium zależnym, położonym na Oceanie Atlantyckim. Sąsiaduje z: Fámjins, Hovs, Hvalbiar, Porkeris oraz Vágs kommuna. Siedzibą władz gminy jest Tvøroyri.
Gmina leży na wyspie Suðuroy. Rozciąga się między Trongisvágsfjørður na wschodzie a zachodnim wybrzeżem. Jej powierzchnia wynosi 42,8 km².
Według danych z 1 stycznia 2014 roku populacja wynosi 1 758 osób.
Historia.
Gmina wyodrębniła się w 1879 roku z istniejącej od 1872 Suðuroyar Prestagjalds kommuna. Początkowo nazywano ją Froðbiar kommuna, nazwę zmieniono dopiero później. Od tamtej pory jej granice nie uległy zmianie.
Populacja.
Gminę zamieszkuje 1 758 osób. Współczynnik feminizacji wynosi tam ponad 94 (na 905 mężczyzn przypadają 853 kobiety). Osoby powyżej sześćdziesiątego roku życia stanowią ok. 25% ludności, natomiast ludzie młodsi niż 20 lat ponad 27%. Największą grupą ludności w przedziałach dziesięcioletnich są osoby w wieku 50-59 lat (14,28%).
Dane demograficzne, dotyczące gminy Tvøroyri dostępne są od roku 1960. Liczba mieszkańców wynosiła wówczas 2 042 osób i malała do roku 1970, kiedy osiągnęła 2 002 osoby. Następnie zaczęła ona wzrastać (2 087 osób w 1977 roku i 2 096 w 1983) do 1985, kiedy wyniosła 2 118 ludzi. W latach 90. na Wyspach Owczych zapanował kryzys gospodarczy, który spowodował emigrację wielu mieszkańców. Liczba ludności zmalała do 1 783 osób w roku 2000. Następnie nieco wzrosła do 1 835 w 2005 roku, a następnie ponownie zmalała do 1 742 w 2010. Obecnie obserwowany jest wzrost populacji.
Polityka.
Burmistrzem gminy jest Kristin Michelsen, a jego zastępcą Bjarni Hammer. Prócz nich w skład rady gminy wchodzi pięć osób.

</doc>
<doc id="875607" url="https://pl.wikipedia.org/wiki?curid=875607" title="Januszewo (powiat olsztyński)">
Januszewo (powiat olsztyński)

Januszewo – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875610" url="https://pl.wikipedia.org/wiki?curid=875610" title="Józefowo (powiat olsztyński)">
Józefowo (powiat olsztyński)

Józefowo – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875612" url="https://pl.wikipedia.org/wiki?curid=875612" title="Zlikwidowane polskojęzyczne stacje telewizyjne">
Zlikwidowane polskojęzyczne stacje telewizyjne

Zlikwidowane polskojęzyczne stacje telewizyjne – dawne stacje telewizyjne, nadające w języku polskim.

</doc>
<doc id="875613" url="https://pl.wikipedia.org/wiki?curid=875613" title="Kramarka (osada)">
Kramarka (osada)

Kramarka – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego. Osada znajduje się w historycznym regionie Warmia.

</doc>
<doc id="875617" url="https://pl.wikipedia.org/wiki?curid=875617" title="Pierwój">
Pierwój

Pierwój (do 2010 "Pierwoj", niem. "Pierwoy") – część wsi Kamionka w Polsce, położona w województwie warmińsko-mazurskim, w powiecie olsztyńskim, w gminie Biskupiec. Leży nad jeziorem Pierwój.
W latach 1975–1998 Pierwój należał administracyjnie do województwa olsztyńskiego.

</doc>
<doc id="875618" url="https://pl.wikipedia.org/wiki?curid=875618" title="Rozwady">
Rozwady

2 miejscowości w Polsce:

</doc>
<doc id="875622" url="https://pl.wikipedia.org/wiki?curid=875622" title="Skarbnik miasta">
Skarbnik miasta



</doc>
<doc id="875623" url="https://pl.wikipedia.org/wiki?curid=875623" title="Skarbnik gminy">
Skarbnik gminy



</doc>
<doc id="875627" url="https://pl.wikipedia.org/wiki?curid=875627" title="Skarbnik województwa">
Skarbnik województwa



</doc>
<doc id="875629" url="https://pl.wikipedia.org/wiki?curid=875629" title="Rozwady (województwo warmińsko-mazurskie)">
Rozwady (województwo warmińsko-mazurskie)

Rozwady – osada w Polsce położona w województwie warmińsko-mazurskim, w powiecie olsztyńskim, w gminie Biskupiec. Osada znajduje się w historycznym regionie Warmia.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875630" url="https://pl.wikipedia.org/wiki?curid=875630" title="Skarbnik powiatu">
Skarbnik powiatu



</doc>
<doc id="875634" url="https://pl.wikipedia.org/wiki?curid=875634" title="Sadłowo (województwo warmińsko-mazurskie)">
Sadłowo (województwo warmińsko-mazurskie)

Sadłowo (niem. "Sadlowo", 1930–1945 "Bischofsburg, Oberförsterei") – osada leśna w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.
Zobacz też: Sadłowo

</doc>
<doc id="875637" url="https://pl.wikipedia.org/wiki?curid=875637" title="Wólka Wielka">
Wólka Wielka

Wólka Wielka – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875643" url="https://pl.wikipedia.org/wiki?curid=875643" title="Zameczek (powiat olsztyński)">
Zameczek (powiat olsztyński)

Zameczek – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="875644" url="https://pl.wikipedia.org/wiki?curid=875644" title="Antoni Kłobukowski">
Antoni Kłobukowski

Antoni Kłobukowski, franc. Antony Wladislas Klobukowski (ur. 1855 w Auxerre, zm. 24 kwietnia 1934 w Paryżu) – dyplomata w służbie Francji pochodzenia polskiego, pamiętnikarz, wolnomularz 
Życiorys.
Był synem Romana Kłobukowskiego, emigranta z Polski i żołnierza wojsk polskich, osiadłego w Auxerre w departamencie Yonne pod Paryżem. Jego ojciec najpierw uczył języka niemieckiego później został urzędnikiem w miejscowej prefekturze. Ożenił się z Anne Colin z którą miał pięcioro dzieci, w tym Antoniego. Mały Antony początkowo uczył się w Paryżu w szkole dla dzieci polskich emigrantów na Batignolles, a następnie w gimnazjum w Auxerre. Licencjat z prawa i handlu otrzymał w Paryżu.
Ukończył studia na Uniwersytecie Paryskim. Zaczynał pracę w biurze i wkrótce awansował na kierownika biura prefekta Charlesa Thomsona. Razem z nim udał się do Indochin z misją dyplomatyczną do Kambodży i w okolice rzeki Mekong. Nawiązał kontakty i zdobył doświadczenie i w 1886 jako dyrektor biura pozostawał u kolejnego dyplomaty francuskiego. W 1889 poślubił jego córkę Pauline Bert. Pracował u gubernatora w Kochinchinie, potem był konsulem w Annamie i w Tonkinie , potem odbył specjalną misję do Sjamu, skąd jako główny sekretarz gubernatora udał się do Indochin. Wkrótce potem został konsulem w Jokohamie. Potem trafił do Kalkuty, Kaszmiru, Tybetu. W 1901 został ambasadorem Francji w Bangkoku. Był ministrem upełnomocnionym w Sjamie. Często podróżował do Kambodży. Przy poparciu swojego znajomego Clemenceau został ambasadorem w Limie. Podróżował też do Argentyny i Chile. Na krótko trafił do Kairu, a następnie do Etiopii jako minister pełnomocny z ramienia Francji na dworze Menelika II. Do stolicy Etiopii podróżował konno 22 dni, czym zapewne zwrócił uwagę władcy na konieczność unowocześnienia państwa oraz wydłużenia linii kolejowej z wybrzeża do stolicy. Latem 1908 został z kolei trzecim generalnym gubernatorem Indochin. Pod koniec 1909 ustąpił ze stanowiska (w prasie polskiej podano, że doszło do tego w związku z jego przekonaniami katolickimi oraz na skutek presji francuskiej masonerii).. 
W 1911 wrócił do Europy i od czerwca do maja 1918 pozostawał ministrem pełnomocnym przy dworze króla belgijskiego Alberta I. Swoje wspomnienia z tego okresu opisał w pamiętniku "Wspomnienia z Belgii". Za wybuch I wojny światowej Kłobukowski w swoich wspomnieniach jednoznacznie obwinia Niemcy i przytacza na to wielorakie dowody. Po wojnie Clemenceau mianował go pierwszym Dyrektorem Informacji i Propagandy. Ostatnim jego zadaniem służbowym było reprezentowanie Francji w komisji repatriacyjnej działającej na terenie dawnych Austro-Węgier.
Był wysyłany w najbardziej zapalne miejsca, gdzie łagodził konflikty i przyczyniał Francji sympatii i zwolenników. Zwłaszcza w Indochinach tubylców nigdy nie traktował jako ludzi gorszych a ich ziem jako kolonii. Rozwinął tam sieć szkół podstawowych, średnich, zawodowych, także dla dziewcząt. Starał się o poprawę opieki zdrowotnej. Wychodził z inicjatywami pozwalającymi uruchomić eksploatację miejscowych surowców na bazie przedsiębiorstw francusko-miejscowych. Z miejsc swego pobytu przygotowywał precyzyjne i szeroko rozbudowane raporty - omawiał finanse, działanie administracji, służby zdrowia, szkolnictwa oraz miejscowe stosunki i siły polityczne.
Przed 1908 otrzymał krzyż Legii Honorowej () i ordery zagraniczne.
Na emeryturze osiadł w posiadłości żony, w Venoy koło Auxerre. Tu zajmował się porządkowaniem dokumentów oraz pisaniem wspomnień i reportaży, także dla lokalnego pisma "Bourguignon". W 1932 został Prezydentem Towarzystwa Naukowego w Yonne. Został pochowany w Pontagny koło Auxerre.

</doc>
<doc id="875647" url="https://pl.wikipedia.org/wiki?curid=875647" title="Kościół Najświętszej Maryi Panny Królowej Różańca Świętego w Poznaniu">
Kościół Najświętszej Maryi Panny Królowej Różańca Świętego w Poznaniu

Kościół Królowej Różańca Świętego w Poznaniu (nazywany też kościołem Dominikanów) – świątynia należąca do zakonu dominikanów znajdująca się w centrum Poznania na narożniku ulicy Libelta i Alei Niepodległości. Od 2017 r. wielkopostny kościół stacyjny.
Historia.
Dominikanie pojawili się w Poznaniu w 1231 roku, osiedlając się początkowo na Śródce, a następnie w 1244 roku przenosząc się na lewy brzeg, gdzie zbudowali klasztor i kościół. W XIX wieku władze pruskie dokonały kasaty zakonu, w wyniku czego dominikanie opuścili Poznań (obecnie ich dawną świątynią opiekują się jezuici). Dominikanie powrócili do Poznania w 1937. 
Pierwszy projekt kościoła i klasztoru pochodził od Stefana Cybichowskiego i powstał na przełomie 1937 i 1938. Trójnawowa bazylika miałby się znaleźć po zachodniej stronie posesji. Fasada miałaby być zwrócona do Alei Niepodległości. Wolno stojąca, wysoka wieża kampanila ustawiona została by na narożniku ul. Libelta. Druga wersja tego projektu zakładała rozwinięcie założenia i przybliżenie świątyni do skrzyżowania ulic Libelta i Alei Niepodległości. Cybichowski zastosował tu nawiązanie do kościoła Notre-Dame w Le Raincy autorstwa Auguste’a Perreta. Projekt zatwierdzono 5 kwietnia 1939, ale wybuch II wojny światowej przerwał prace. Wzniesiono tylko część klasztoru od ul. Libelta (w 1941 dokończyli go Niemcy na potrzeby własnej administracji, a przeprojektował go radca budowlany Bredschneider z Reichsbauamt 1 Posen). 
Po wojnie do tematu budowy powrócono, jednak projekt Cybichowskiego był zbyt dominującym założeniem w centrum miasta z punktu widzenia władz komunistycznych. Architekt pragnął iść na kompromis i skreślił z projektu kampanilę. W marcu 1946 Marian Adam Pospieszalski, pragnąc zachować kościół Cybichowskiego, zaprojektował nieco niższą wieżę, nie przewyższającą otaczającej zabudowy. Aby nie zadrażniać stosunków z władzami i otrzymać pozwolenie na budowę, dominikanie ogłosili w 1946 nowy konkurs na obiekt.
Zwyciężył w nim Marek Leykam, projektując modernistyczną świątynię w połowie dłuższego boku działki, na osi północ-południe (a więc prostopadle do obecnego kościoła). Miał formę leżącego prostopadłościanu z niewielkim podwyższeniem od północy. Miała to być monolityczna, żelbetowa struktura wzorowana na kościele Bożego Ciała w Akwizgranie zaprojektowanym w latach 1928–1930 przez Rudolfa Schwarza, ucznia Hansa Poelziga lub na kościele ewangelicko-reformowanym w Zurychu-Altstetten (proj. Werner Moser). W połowie lat 40. XX wieku była to niezwykle nowatorska propozycja w polskiej sztuce sakralnej, mimo że (zgodnie z oczekiwaniami władz) bardzo powściągliwa. Środowisko architektoniczne oceniło wizję bardzo wysoko, ale nie znalazła ona uznania u dominikanów (duchowieństwo uznało projekt za niesakralny). 
Innym projektem konkursowym była kolejna wizja Mariana Pospieszalskiego - kościół halowy z ambitem i płytkimi kaplicami przy nawach inspirowany w części poznańską kolegiatą Najświętszej Marii Panny, w części realizacjami Perreta, a w części drugim projektem Cybichowskiego. W fasadzie zaistnieć miała głęboka wnęka z wielką rozetą i grupą pasyjną - rozwiązanie zbliżone do fasady dworca głównego w Stuttgarcie (proj. Paul Bonatz, 1913). 
Również te rozwiązania nie zadowoliły poznańskich dominikanów. Odpowiedzią na to był kolejny projekt Pospieszalskiego - kościół powiązany z tzw. domem społecznym, ułożony na działce podobnie jak w propozycji Leykama, z wieżą nad prezbiterium. Miał to być horyzontalny kompleks z dwukondygnacyjną halą widowiskową nawiązujący do modernizmu lat 30. XX wieku. Także ten projekt nie doczekał się, z niewiadomych przyczyn, realizacji. 
Przeciągające się i nie przynoszące efektów działania przerwano w 1947. Krakowscy dominikanie przekazali do Poznania projekt Adolfa Szyszko-Bohusza, w którym wiernie powtarzał on zaprojektowany przez siebie w latach 1927-1928 kościół św. Piotra i Pawła w Trembowli. Obiekt nie przystawał do warunków poznańskich - w Trembowli stanowił ośrodek duszpasterstwa parafialnego, a w Poznaniu miał być dużą świątynią zakonną, nastawioną na duszpasterstwo akademickie. Nie wiadomo, czy Szyszko-Bohusz w ogóle odwiedził wtedy Poznań - zmarł w 1948 w Krakowie. Było to jedno z jego ostatnich dzieł. Pracami budowlanymi kierował Władysław Czarnecki, uzupełniając szczegóły i dokonując drobnych zmian projektowych. Obniżył atrium i dodał m.in. kopułę na kaplicy przy portyku północnym, do północnej ściany dostawił apsydę z ołtarzem św. Tomasza z Akwinu. W przyziemiu wieży północnej zaprojektował renesansowo-barokową kaplicę. Budowę ostatecznie ukończono w latach 1959-1960. Kościół otrzymał formę modelowej bazyliki wczesnochrześcijańskiej. Konsekracja nastąpiła w 1997.
Opis.
Jest to eklektyczna świątynia na planie prostokąta nawiązująca wyglądem i układem do bazylik romańskich. Charakterystycznymi elementami fasady są dwie wieże na planie kwadratów oraz wejście w formie portyku wspartego na pięciu jońskich kolumnach.
Przed murem otaczającym kompleks znajduje się głaz upamiętniający ojca Honoriusza (Stanisława Kowalczyka), który zginął w 1983 roku podczas stanu wojennego. Wejście do kościoła prowadzi przez atrium otoczone kolumnadą. W północnej części ścian otaczających dziedziniec znajduje się kaplica Matki Boskiej Fatimskiej, zaś w południowo-wschodnim narożniku kaplica katyńska. Na ścianach atrium znajdują się tablice upamiętniające między innymi żołnierzy Okręgu Poznańskiego Armii Krajowej, Szarych Szeregów, członków Ojczyzny oraz poznańskie korporacje akademickie. Tablice także upamiętniają pojedyncze osoby, takie jak Roman Brandstaetter, Kazimiera Iłłakowiczówna czy Zygmunt Szweykowski i Brygida Kürbis.
Halowe wnętrze podzielone jest na trzy nawy przez dwa rzędy jońskich kolumn, na których wspiera się kasetonowy strop. Prezbiterium na planie czworokąta z absydą, przykryte sklepieniem krzyżowo-żebrowym, oddzielone jest od korpusu przez pełny łuk tęczowy. Od zachodu nawę zamyka empora z organami.
W kruchcie, przy północnej ścianie, znajduje się figura Chrystusa Frasobliwego.
Ołtarz główny zaprojektowali Józef Kopczyński i Jan Węcławski. Za nim, na ścianie prezbiterium znajduje się krucyfiks, a na ścianach bocznych obrazy namalowane w warsztacie Tomasza Dolabelli w XVII wieku. Są to: "Aniołowie karmiący św. Dominika i jego uczniów", "Męczeństwo dominikanów sandomierskich", "Kazanie św. Wincentego Ferreriusza" oraz "Cud św. Małgorzaty".
W nawie północnej, na jej wschodnim końcu, obraz pędzla Karola Sagnowskiego z 1863 roku przedstawiający przeprawę św. Jacka Odrowąża z uczniami przez Wisłę pod Wyszogrodem. Na środku tej nawy nisza obramowana kamiennym portalem, w której znajduje się ołtarz boczny z 1950 roku projektu Władysława Czarneckiego. W centrum tego ołtarza znajduje się obraz z XVIII wieku ukazujący św. Tomasza z Akwinu.
W nawie południowej, na jej wschodnim końcu, znajduje się kaplica Wieczystej Adoracji Najświętszego Sakramentu. Znajduje się w niej obraz Matki Bożej Różańcowej namalowany w XVII wieku. Zakonnicy przywieźli go tu ze zlikwidowanego klasztoru w Tarnopolu. W tej samej nawie, naprzeciwko ołtarza nawy północnej, znajduje się wejście na klatkę schodową prowadzącą do spowiednicy.
W spowiednicy poza konfesjonałami znajduje się obraz Jezu ufam Tobie. Ze spowiednicy można przejść do kaplicy akademickiej, gdzie znajduje się kopia ikony Matki Boskiej Częstochowskiej namalowana w 1981 roku.
Klasztor znajduje się na wschód od kościoła między ulicami Libelta i Kościuszki.
Linki zewnętrzne.
Dominikanie Poznań

</doc>
<doc id="875649" url="https://pl.wikipedia.org/wiki?curid=875649" title="Zawada (Stanclewo)">
Zawada (Stanclewo)

Zawada – część wsi Stanclewo w Polsce, położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 Zawada administracyjnie należała do województwa olsztyńskiego.

</doc>
<doc id="875661" url="https://pl.wikipedia.org/wiki?curid=875661" title="Zazdrość (gmina Biskupiec)">
Zazdrość (gmina Biskupiec)

Zazdrość – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.
Zobacz też: Zazdrość

</doc>
<doc id="875662" url="https://pl.wikipedia.org/wiki?curid=875662" title="Michał Krasiński">
Michał Krasiński



</doc>
<doc id="875670" url="https://pl.wikipedia.org/wiki?curid=875670" title="Antony Klobukowsky">
Antony Klobukowsky



</doc>
<doc id="875677" url="https://pl.wikipedia.org/wiki?curid=875677" title="Blur (album zespołu Blur)">
Blur (album zespołu Blur)

Blur – piąty album muzyczny zespołu Blur wydany w 1997 roku.

</doc>
<doc id="875682" url="https://pl.wikipedia.org/wiki?curid=875682" title="Lauren Weisberger">
Lauren Weisberger

Lauren Weisberger (ur. 28 marca 1977 w Scranton w stanie Pensylwania) – amerykańska pisarka, autorka bestsellera z 2003 roku "Diabeł ubiera się u Prady".
W 1999 roku ukończyła Cornell University. Przez prawie rok była asystentką szefowej amerykańskiej edycji popularnego magazynu mody „Vogue”, Anny Wintour. Następnie podjęła pracę w czasopiśmie podróżniczym „Departures”.
Oprócz błyskotliwego debiutu powieściowego "Diabeł ubiera się u Prady", Lauren Weisberger napisała również "Portier nosi garnitur od Gabbany" (2005), za którą wydawca zapłacił 1 mln dolarów zaliczki, "W pogoni za Harrym Winstonem" (2008) oraz "Ostatnia noc w Chateau Marmont" (2010). Jest także jedną z autorek zbioru opowiadań "Amerykańskie dziewczyny poszukują szczęścia".

</doc>
<doc id="875684" url="https://pl.wikipedia.org/wiki?curid=875684" title="Tłocznia">
Tłocznia



</doc>
<doc id="875686" url="https://pl.wikipedia.org/wiki?curid=875686" title="Fabio Quagliarella">
Fabio Quagliarella

Fabio Quagliarella (ur. 31 stycznia 1983 w Castellammare di Stabia) – włoski piłkarz występujący na pozycji napastnika we włoskim klubie Sampdorii.
Kariera.
Kariera klubowa.
Quagliarella rozpoczął swoją karierę w Torino FC. W Serie A zadebiutował 14 maja 2000 w meczu przeciwko Piacenzie. W sezonie 2001/2002 zaliczył cztery występy w spotkaniach pierwszej ligi włoskiej. Po wypożyczeniu do zdegradowanej do Serie C2 Florentiy Violi – powrócił do Torino w 2004 roku i strzelił 8 bramek w Serie B, a dodatkowo jedną w pierwszym dwumeczu baraży.
Jednak problemy finansowe zmusiły władze Torino do rezygnacji z gry w Serie A. Quagliarella dołączył do Udinese Calcio latem 2005, lecz drużyna sprzedała połowę praw do zawodnika beniaminkowi Ascoli Calcio, jako część umowy wypożyczeniowej. Włoch grał dla Ascoli przez rok, po czym klub w ramach swojej części praw do zawodnika "wypożyczył" go do Sampdorii, gdzie Quagliarella zdobył 13 bramek w sezonie 2006/2007, w tym dwie spektakularne – przeciwko Atalancie BC i uznaną przez La Gazzetta dello Sport za bramkę tygodnia przeciwko Chievo Werona. Zaliczył także jedno trafienie w siedmiu spotkaniach Coppa Italia.
22 czerwca 2007 Udinese wykupiło wszystkie prawa do piłkarza, a zawodnik podpisał nowy kontrakt, który wiązał go z Udinese do 30 czerwca 2012, jednak po zakończeniu sezonu 2008/2009 Quagliarella przeniósł się do SSC Napoli. 30 sierpnia 2009 roku strzelił dwa gole w wygranym 3:1 meczu ligowym z Livorno. 6 grudnia zdobył dwie bramki i zanotował jedną asystę w zwycięskim 3:2 pojedynku Serie A z Bari.
Juventus.
W sierpniu 2010 został wypożyczony na jeden sezon z SSC Napoli do Juventusu. Po sezonie karta zawodnika została wykupiona przez Juventus F.C. za kwotę 10,5 miliona euro. Ligowy debiut w Juventusie zanotował 29 sierpnia, w przegranym 0:1 wyjazdowym meczu z Bari. W barwach Starej Damy wystąpił w 102 meczach, w których zdobył 30 bramek. Z Juventusem trzykrotnie zdobył Scudetto, w sezonach 2011/2012, 2012/2013 oraz 2013/2014, a także dwukrotnie Superpuchar Włoch, w roku 2012 i 2013.
18 lipca 2014, po 4 latach spędzonych w Juventusie Quagliarella przeniósł się do Torino FC, z którym podpisał 3-letni kontrakt.
W lutym 2016 został wypożyczony do Sampdorii.
Kariera reprezentacyjna.
Quagliarella miał zadebiutować w reprezentacji Włoch w lutym 2007 w towarzyskim meczu przeciwko reprezentacji Rumunii, lecz spotkanie zostało odwołane z powodu zamieszek wywoływanych przez włoskich kibiców. Następnie został powołany na marcowe spotkanie kwalifikacyjne do Euro 2008 ze Szkocją, w którym wszedł w 87. minucie zmieniając Lucę Toniego. W Kownie, 6 czerwca, strzelił dwie bramki w wygranym 2:0 meczu kwalifikacyjnym przeciwko Litwie. W 2009 roku Marcello Lippi powołał Quagliarellę do kadry na Puchar Konfederacji.
Statystyki.
"ostatnia aktualizacja: 16 maja 2022"

</doc>
<doc id="875690" url="https://pl.wikipedia.org/wiki?curid=875690" title="Dorota Gruca">
Dorota Gruca

Dorota Gruca (ur. 5 grudnia 1970 w Tarnogrodzie) – polska biegaczka, rekordzistka kraju w biegu na 10 000 m (31:52.11 w 2004).
Kariera.
Olimpijka z Pekinu (2008) w maratonie (2:33.32 - 30. miejsce). Wielokrotna mistrzyni Polski (3-krotna na 5000 m, 6-krotna na 10 000 m, 5-krotna w półmaratonie, w 2010 została mistrzynią Polski w maratonie). Zwyciężczyni m.in. Gran Maraton Pacifico w Meksyku (2004) i maratonu w Salt Lake City (2005). Zdobywczyni drugiego miejsca w maratonie Amsterdamie (2007). Brązowa medalistka w sztafecie podczas MŚ w biathlonie letnim (Kraków 1997). Na lekkoatletycznych MŚ w Helsinkach zajęła 13. miejsce w biegu maratońskim ustanawiając (do dziś aktualny) rekord życiowy - 2:27.46.
Pięciokrotnie uczestniczyła w mistrzostwach świata w półmaratonie, w 1995 zajęła 68. miejsce (78:03), rok później była 19. (74:07), w 1998 została sklasyfikowana na 53. miejscu (75:12) w roku 2000 była 32. (77:27), zaś w 2008 ponownie 32. (76:46).

</doc>
<doc id="875693" url="https://pl.wikipedia.org/wiki?curid=875693" title="1966 NBA Draft">
1966 NBA Draft

NBA Draft 1966

</doc>
<doc id="875703" url="https://pl.wikipedia.org/wiki?curid=875703" title="Stowarzyszenie Szachowych Zawodowców">
Stowarzyszenie Szachowych Zawodowców

Stowarzyszenie Szachowych Zawodowców (ang. "Association of Chess Professionals" - ACP) – stowarzyszenie powstałe w drugiej połowie 2003 r. na bazie narastającego niezadowolenia wśród silnych szachistów, głównie arcymistrzów, z funkcjonowania międzynarodowych organizacji szachowych FIDE oraz ECU. Momentem przełomowym, który zadecydował o powstaniu ACP, były wydarzenia podczas Indywidualnych Mistrzostw Europy w Silivri w roku 2003. Warunkiem dopuszczenia do mistrzostw było zamieszkanie w tzw. oficjalnym hotelu, w którym ustalona za pobyt cena była bardzo wysoka w porównaniu z cenami w okolicznych hotelach. Dodatkowo, szachiści za pobyt musieli płacić więcej niż pozostałe osoby (zwykli turyści) zamieszkujący w tym samym w czasie w tym samym hotelu.
W wielu kwestiach, organizacja czerpie wzorce z ATP, a jej celem jest obrona praw szachistów zawodowych, promocja i upowszechniania gry szachowej, w szczególności poprzez organizację turniejów oraz innych imprez szachowych. Członkami organizacji mogą zostać szachiści posiadający tytuł arcymistrza (arcymistrzyni) lub mistrza międzynarodowego (mistrzyni międzynarodowej), a także, pod warunkiem akceptacji ze strony Zarządu, inne osoby (trenerzy, sędziowie, organizatorzy, dziennikarze, prezydenci klubów, itd) które wykażą, iż szachy stanowią istotną część ich zawodowej aktywności.
W drugiej połowie 2003 roku powstała Grupa Inicjatywna, w składzie Wiktor Bołogan (Mołdawia), Igor Glek (Niemcy), Michał Krasenkow (Polska), Joël Lautier (Francja), Bartłomiej Macieja (Polska), Yannick Pelletier (Szwajcaria), Almira Skripczenko (Francja) i Paweł Tregubow (Rosja), której celem było opracowanie statutu, stworzenie strony internetowej, oficjalne zarejestrowanie stowarzyszenia oraz przeprowadzenie wyborów do Zarządu ACP.
Do pierwszego Zarządu ACP (w latach 2004–2005) zostali wybrani (w kolejności liczby otrzymanych głosów) Joël Lautier, Paweł Tregubow, Władimir Kramnik (Rosja), Bartłomiej Macieja, Wiktor Bołogan, Aleksander Baburin (Irlandia), Igor Glek oraz Almira Skripczenko i Swietłana Matwiejewa (Rosja). Zarząd wybrał na Prezydenta Joëla Lautiera, na Sekretarza - Aleksandra Baburina, a na Skarbnika - Almirę Skripczenko.
Z nowo ukonstytuowanym Zarządem, ACP została oficjalnie zarejestrowana w Paryżu w dniu 1 stycznia 2004. Po trzech miesiącach, nastąpiła zmiana na stanowisku Sekretarza - Aleksandra Baburina zastąpił Bartłomiej Macieja.
W czasie pierwszej kadencji, kolejno Wiktor Bołogan, Swietłana Matwiejewa oraz Aleksander Baburin zrezygnowali z pracy w Zarządzie. Zastąpili ich Yannick Pelletier, Anna Hahn (USA) oraz Peter Heine Nielsen (Dania). Pod koniec kadencji Anna Hahn opuściła Zarząd ACP, a jej miejsce zajęła Jelena Sedina (Włochy).
Głównymi sukcesami ACP za czasów pierwszej kadencji było:
W celu większej efektywności realizacji projektów, powstała struktura komercyjna "ACP Properties", której założycielem był Prezydent ACP Joël Latier.
W wyborach do Zarządu ACP na drugą kadencję (2006–2007) zwyciężyli (w kolejności otrzymanych głosów): Bartłomiej Macieja, Paweł Tregubow, Wiktor Bołogan, Yannick Pelletier, Igor Glek, Aleksiej Szyrow (Hiszpania), Władimir Czuczełow (Belgia) oraz Almira Skripczenko i Jelena Sedina. Zarząd wybrał na Prezydenta Pawła Tregubowa, a także zdecydował, aby funkcje Sekretarza i Skarbnika nadal pełnili Bartłomiej Macieja i Almira Skripczenko.
Pół roku później, Igor Glek zrezygnował z miejsca w Zarządzie, zostając jednocześnie koordynatorem nowego projektu "ACP Fan Club". Jego miejsce zajął Michaił Gołubiew (Ukraina), który wraz z Pawłem Tregubowem aktywnie uczestniczył w organizacji super turnieju "ACP Masters" w Odessie, któremu FIDE nadała status Pucharu Świata w szachach szybkich. Na początku 2007 roku, Michaił Gołubiew odszedł z Zarządu. Został on zastąpiony przez Wadima Morochowskiego (Ukraina), Prezesa banku „Pivdenny”. współorganizatora "ACP Masters".
W 2006 roku ACP nawiązała jeszcze ściślejszą współpracę z FIDE, w szczególności dotyczącą cyklu rozgrywek o mistrzostwo świata. Przeprowadzony został także internetowy turniej blitzowy dla członków organizacji. Zdecydowanie największym sukcesem było nawiązanie współpracy z bankiem „Pivdenny”. co zaowocowało organizacją super turniejów w szachach szybkich "ACP Masters" w Odessie. Zwycięzcami tych bardzo silnie obsadzonych rozgrywek byli:
Pod koniec 2007 r. odbyły się kolejne wybory, w wyniku których do Zarządu wybrani zostali: Igor Glek, Elmira Mirzojewa, Wadim Morochowski, Siergiej Mowsesian, Yannick Pelletier, Aleksander Szabałow, Emil Sutowski, Paweł Tregubow i Jurij Jakowicz. Nowym prezydentem wybrano Wadima Morochowskiego.
W grudniu 2011 r., w kolejnych wyborach, do zarządu wybrano 9 osób, a na jego czele stanął Emil Sutowski.
Aktualnie ACP jest powszechnie uznawaną organizacją szachowych zawodowców, której członkami są m.in. czołowi szachiści świata.

</doc>
<doc id="875705" url="https://pl.wikipedia.org/wiki?curid=875705" title="Andrea Sachs">
Andrea Sachs



</doc>
<doc id="875709" url="https://pl.wikipedia.org/wiki?curid=875709" title="Agata Ślazyk">
Agata Ślazyk

Agata Ślazyk – polska wokalistka, autorka piosenek, artystka kabaretu Piwnica pod Baranami.
Życiorys.
Ukończyła I Społeczne Liceum im. Zbigniewa Herberta STO w Częstochowie. Uzyskała tytuł magistra historii na Akademii Jana Długosza w Częstochowie. W 2003 roku otrzymała tytuł artysty estrady. Jest członkiem ZAiKS i ZASP.
Z Kabaretem Piwnica pod Baranami odwiedziła Stany Zjednoczone, Kanadę, Norwegię, Austrię i Niemcy. Z własnym recitalem śpiewała w wielu ośrodkach polonijnych występując m.in. w: Ognisku Polskim w Londynie i wielokrotnie w Polskim Ośrodku Społeczno-Kulturalnym w Londynie, Jazz Clubie POSK w Londynie, Rotary Centre For The Art w Kelowna - Kanada, Polskim Centrum Kultury im. Jana Pawła II w Mississauga - Kanada, oraz na zaproszenie Towarzystwa Kultury Polskiej w Edmonton również w Kanadzie (The Yardbird Suite, The Polish Hall) i organizacji POLONIA Forum Kultury Polskiej w Karlsruhe w Niemczech. Ważnym dla Agaty był koncert w Polskim Ośrodku Społeczno-Kulturalnym w Londynie w lutym 2010 roku. Koncert ten odbył się z okazji 30-lecia powstania Solidarności, a gościem honorowym był Ryszard Kaczorowski, ostatni prezydent Rzeczypospolitej Polskiej na uchodźstwie. Zagraniczne koncerty spowodowały rozszerzenie repertuaru Artystki o utwory anglojęzyczne. Zadbała o tłumaczenia własnych i napisanych dla siebie tekstów na język angielski i z towarzyszeniem kilku muzyków zagrała koncert dla angielskojęzycznej publiczności w , jednej z najnowocześniejszych sal koncertowych Wielkiej Brytanii.
W listopadzie 2007 r. ukazała się jej pierwsza płyta, a w grudniu 2013 autorski album zatytułowany „Nie daj się zjeść”. Nagrania z tego albumu przez wiele miesięcy utrzymywały się na pierwszym miejscu „Alternatywnej listy przebojów” Radia Kraków. Piosenka pochodząca z tej płyty, zatytułowana „Znów za długo spałam”, zajęła 5 miejsce w plebiscycie „90 piosenek na 90 lat Radia Kraków”. W październiku 2022 roku pojawiła się nowa płyta Agaty „Pieśni Piwnicy pod Baranami - Moja historia”.

</doc>
<doc id="875714" url="https://pl.wikipedia.org/wiki?curid=875714" title="Ruch Ekologiczno-Pokojowy „Wolę być”">
Ruch Ekologiczno-Pokojowy „Wolę być”

Ruch Ekologiczno-Pokojowy „Wolę Być” – powstał w 1984 r. na bazie tygodnika „Na Przełaj”. W numerze z 1 lipca 1984 roku redakcja zamieściła artykuł zatytułowany „Wolę być” i zaprosiła czytelników tygodnika do dyskusji. Po publikacji łącznie trzech specjalnych numerów „Na przełaj” poświęconych ochronie środowiska, pokoju i ochronie środowiska psychicznego człowieka, doszło do pierwszego spotkania czytelników. Miało ono miejsce w sierpniu 1985 roku w Bobięcinie koło Miastka (dawne województwo słupskie). Na tym właśnie spotkaniu narodziła się idea stworzenia niesformalizowanego ruchu, który przyjął nazwę „Wolę Być” – jako forma przeciwstawienia materializmowi i konsumpcjonizmowi rozwoju wewnętrznego.
Ruch działał w latach 1984–1993, będąc jednym z kilku szczególnie znanych w tym okresie alternatywnych ruchów społecznych w Polsce. Struktura ruchu opierała się na bazie grup regionalnych (nazywanych „lobby”). W szczytowym okresie było ich ponad 30.
Obozy i zimowiska Ruchu (chronologicznie).
Ruch organizował dwa razy w roku spotkania wolontariuszy, podczas których odbywały się warsztaty, szkolenia, wykłady i różne akcje ekologiczne.
Akcje happeningowe.
Ruch znany był z wielu akcji i happeningów ekologiczno-pacyfistycznych. Do najbardziej znanych należą:
Ruch wydał także dwa numery własnych czasopism – „Wolę być” i „EKO-PUK”, zawierające artykuły poruszające kwestie ekologii i pacyfizmu.
Na obozach gościli przedstawiciele innych organizacji ekologicznych z Niemiec, Szwecji i Czech.
Po ostatnim spotkaniu w roku 1993 Ruch Ekologiczno-Pokojowy „Wolę Być” nie miał kontynuacji w żadnej innej organizacji.

</doc>
<doc id="875716" url="https://pl.wikipedia.org/wiki?curid=875716" title="Nisko (województwo warmińsko-mazurskie)">
Nisko (województwo warmińsko-mazurskie)

Nisko (niem. "Niederhof") – osada w Polsce położona w województwie warmińsko-mazurskim, w powiecie bartoszyckim, w gminie Bisztynek. Miejscowość wchodzi w skład sołectwa Troksy.
W latach 1975–1998 miejscowość administracyjnie należała do województwa olsztyńskiego.

</doc>
<doc id="875717" url="https://pl.wikipedia.org/wiki?curid=875717" title="Nisko (ujednoznacznienie)">
Nisko (ujednoznacznienie)



</doc>
<doc id="875719" url="https://pl.wikipedia.org/wiki?curid=875719" title="Swędrówka">
Swędrówka

Swędrówka (niem. "Zandersdorf") – osada w Polsce położona w województwie warmińsko-mazurskim, w powiecie bartoszyckim, w gminie Bisztynek. Miejscowość wchodzi w skład sołectwa Grzęda.
W latach 1975–1998 miejscowość administracyjnie należała do województwa olsztyńskiego.

</doc>
<doc id="875724" url="https://pl.wikipedia.org/wiki?curid=875724" title="Biegonity">
Biegonity

Biegonity (niem. "Begnitten") – osada w Polsce położona w województwie warmińsko-mazurskim, w powiecie bartoszyckim, w gminie Bisztynek.
W latach 1975−1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
Pierwotnie wieś znajdowała się na terenie powiatu reszelskiego, później biskupieckiego.
Historia.
W pierwszej połowie XVII w. właścicielem wsi był Stefan Sadorski.
Liczba mieszkańców: w roku 1933 − 61 osób, w 1939 − 68 osób.
Miejscowość wchodzi w skład sołectwa Prosity.

</doc>
<doc id="875725" url="https://pl.wikipedia.org/wiki?curid=875725" title="Liberation Transmission">
Liberation Transmission

Liberation Transmission – trzecia płyta walijskiej grupy Lostprophets wydana w roku 2006. Płyta ta została wyróżniona przez magazyn Kerrang! w kategorii najlepsza płyta 2006. Pochodzą z niej single "Rooftops" i "Can't Catch Tomorrow".

</doc>
<doc id="875726" url="https://pl.wikipedia.org/wiki?curid=875726" title="Niski Młyn">
Niski Młyn

Niski Młyn – osada w Polsce położona w województwie warmińsko-mazurskim, w powiecie bartoszyckim, w gminie Bisztynek. Miejscowość wchodzi w skład sołectwa Troksy.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.

</doc>
<doc id="875727" url="https://pl.wikipedia.org/wiki?curid=875727" title="Piłkarski Turniej na Cyprze 2002">
Piłkarski Turniej na Cyprze 2002

Piłkarski Turniej na Cyprze 2002 – turniej towarzyski na Cyprze rozegrano po raz szósty w 2002 roku. Uczestniczyły w nim cztery reprezentacje narodowe: gospodarzy, Czech, Węgier i Szwajcarii.
Mecze.
Finał.
Triumfatorem piłkarskiego turnieju na Cyprze 2002 została reprezentacja Czech.

</doc>
<doc id="875731" url="https://pl.wikipedia.org/wiki?curid=875731" title="Winiec">
Winiec

2 miejscowości w Polsce:
miejscowość na Białorusi:
1 jezioro w Polsce:

</doc>
<doc id="875732" url="https://pl.wikipedia.org/wiki?curid=875732" title="Korpusy pancerne III Rzeszy">
Korpusy pancerne III Rzeszy

Korpusy pancerne III Rzeszy, niem. "Die Panzerkorps" – niemieckie formacje zbrojne tworzone w trakcie II wojny światowej. Tworzono je w latach 1942-1945, często z przebudowy korpusów armijnych. Niektórzy polscy historycy mylnie interpretują używanie tej nazwy, nadając np. XIX Korpusowi Armijnemu generała Guderiana (biorącemu udział w kampanii wrześniowej) przydomek "pancerny", co jest niezgodne z nomenklaturą niemiecką.
Skład.
Korpus pancerny składał się z 

</doc>
<doc id="875736" url="https://pl.wikipedia.org/wiki?curid=875736" title="Quagliarella">
Quagliarella



</doc>
<doc id="875737" url="https://pl.wikipedia.org/wiki?curid=875737" title="Winiec (powiat bartoszycki)">
Winiec (powiat bartoszycki)

Winiec – osada w Polsce położona w województwie warmińsko-mazurskim, w powiecie bartoszyckim, w gminie Bisztynek. Miejscowość wchodzi w skład sołectwa Sułowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="875744" url="https://pl.wikipedia.org/wiki?curid=875744" title="Korek (but piłkarski)">
Korek (but piłkarski)

Korkotrampki – buty, na których podeszwie znajdują się korki (kolce). Służą one do zwiększenia przyczepności do murawy. Korki znajdujące się na podeszwie nie mogą być ostre, gdyż zwiększałoby to znacznie możliwość kontuzji piłkarza, na którym dokonywany jest wślizg. Wyróżnia się cztery rodzaje korkotrampków: "korki", "lanki", "turfy" i "wkręty".
Buty piłkarskie są oznaczane również różnymi symbolami np:
Korki wkręcane zaprojektował założyciel firmy Adidas – Niemiec, Adolf "Adi" Dassler. Początkowo obuwie było sztywne i niewygodne, a 3 paski (logo Adidasa) służyły do podtrzymania konstrukcji buta. W 1947 r. szwajcarska firma zaczęła stosować w miejsce "krążków" (korków) skórzanych, wykonane z gumy. Ponadto zmodyfikowano konstrukcję butów, tak by były one lżejsze i bardziej elastyczne. W 1954 roku piłkarska reprezentacja Niemiec wygrała mistrzostwa świata, grając w butach z wkręcanymi korkami, które pozwalały na grę w różnych warunkach bez poślizgów.

</doc>
<doc id="875746" url="https://pl.wikipedia.org/wiki?curid=875746" title="Panzerkorps">
Panzerkorps



</doc>
<doc id="875747" url="https://pl.wikipedia.org/wiki?curid=875747" title="Armeekorps">
Armeekorps



</doc>
<doc id="875749" url="https://pl.wikipedia.org/wiki?curid=875749" title="Kutykularyzacja">
Kutykularyzacja

Kutykularyzacja – jeden z typów adkrustacji prowadzący do tworzenia na powierzchni nadziemnych organów roślinnych kutykuli. Proces polega na odkładaniu kutyny na zewnętrznej powierzchni ściany komórkowej komórek tworzących skórkę pędu. Następuje w wyniku wydzielania poprzez ściany drobnocząsteczkowego prekursora kutyny, który na powierzchni ulega polimeryzacji prowadzącej do wytworzenia ciągłej warstwy ochronnej. W odróżnieniu od kutynizacji proces tworzenia kutyny następuje na zewnątrz ścian komórkowych. 

</doc>
<doc id="875753" url="https://pl.wikipedia.org/wiki?curid=875753" title="Ekofakt">
Ekofakt

Ekofakt (gr. "οἶκος" ‘dom’ + łac. "factum" ‘wytworzone’) – rodzaj źródła archeologicznego. Tym terminem określa się wszystkie występujące na stanowisku archeologicznym pozostałości organiczne i nieorganiczne pochodzące ze środowiska naturalnego.
Przykładem ekofaktów mogą być szczątki roślinne, szczątki zwierzęce, warstwy popiołów wulkanicznych, osady naniesione przez wiatr itp.
Niekiedy mogą wystąpić trudności w odróżnieniu artefaktu od ekofaktu. Dany zabytek w zależności od badanego kontekstu może być artefaktem lub ekofaktem.
Kościane narzędzie jest traktowane jako artefakt jeśli badamy jego zastosowanie. Jeżeli badacza interesuje gatunek zwierzęcia z jakiego wykonano narzędzie wtedy jest to ekofakt.

</doc>
<doc id="875757" url="https://pl.wikipedia.org/wiki?curid=875757" title="Kabul Express">
Kabul Express

Kabul Express – dramat bollywoodzki i thriller wyreżyserowany w 2006 roku przez twórcę dokumentalnych filmów o Afganistanie Kabir Khana. W rolach głównych indyjscy aktorzy John Abraham i Arshad Warsi, pakistański aktor Salman Shahid i afgański aktor Hanif Hum Ghum. Tematem filmu jest wspólna podróż przez Afganistan pozostających w konflikcie dwóch Indusów, Afgańczyka, Amerykanki i Pakistańczyka. Między nimi powstają specyficzne relacje wypełnione strachem, wrogością, ale z czasem i rodzącym się współczuciem i bliskością.
Fabuła.
W listopadzie 2002 roku dwóch indyjskich dziennikarzy telewizyjnych Suhel Khan (John Abraham) i Jai Kapoor (Arshad Warsi) jadą do Afganistanu, aby przeprowadzić wywiady z walczącymi talibami. Znajdują kraj w dramatycznej sytuacji. Trwa wojna domowa. Aby móc swobodnie przemieszczać się po kraju wynajmują afgańskiego przewodnika, który jednocześnie służy im jako kierowca jeepa (tytułowy "Kabul Express"). W końcu udaje im się poznać osobiście walczącego taliba, ale w nieoczekiwany dla siebie sposób. Zostają sterroryzowani przez Imrana Khana Afridi (Salman Shahid), który liczy, że jazda ich jeepem umożliwi mu przedostanie się do granicy Pakistanu i ucieczkę z kraju rozliczającego się z przegrywającymi talibami.

</doc>
<doc id="875758" url="https://pl.wikipedia.org/wiki?curid=875758" title="Jürgen Grabowski">
Jürgen Grabowski

Jürgen Grabowski (ur. 7 lipca 1944 w Wiesbaden, zm. 10 marca 2022 tamże) – niemiecki piłkarz. 
Występował na pozycji napastnika lub pomocnika. W latach 1966–1974 reprezentant Niemiec w piłce nożnej. Złoty medalista mistrzostw Europy 1972 i mistrzostw świata 1974, uczestnik mstrzostw świata 1966 i 1970.
Życiorys.
Karierę zaczynał w dwóch mniejszych klubach z rodzinnego miasta, a w 1965 przeniósł się do Eintrachtu Frankfurt, gdzie występował przez 15 lat. Rozegrał 441 spotkań Bundesligi i zdobył 109 bramek. Jego największym klubowym sukcesem był Puchar UEFA zdobyty w 1980. W tym samym roku zakończył karierę.
W reprezentacji Niemiec debiutował 4 maja 1966 w meczu z Irlandią. Rozegrał 44 spotkania i strzelił 5 goli. Jego ostatnim meczem był 7 lipca 1974 zwycięski finał MŚ 1974 z Holandią. Na MŚ 70 wywalczył z drużyną brązowy medal. Był także członkiem kadry RFN na MŚ 66, na których została wicemistrzem świata, ale nie zagrał w ani jednym meczu. W 1972 został mistrzem Europy.
W 1971 w meczu eliminacyjnym mistrzostw Europy 1972 z Polską na Stadionie X-lecia w Warszawie strzelił w 70. minucie ostatniego gola dla drużyny RFN, która wygrała 3:1. Zagrał też w rewanżu w Hamburgu zremisowanym 0:0. Także w trakcie mistrzostw świata 1974 wystąpił w meczu z Polakami, wygranym przez Niemców 1:0.
Sukcesy.
Niemcy.
Mistrzostwa świata
Mistrzostwa Europy

</doc>
<doc id="875759" url="https://pl.wikipedia.org/wiki?curid=875759" title="Juryj Cichamirau">
Juryj Cichamirau

Juryj Cichamirau (biał. Юрый Ціхаміраў, ros. Юрий Тихомиров, "Jurij Tichomirow"; ur. 27 stycznia 1978) – białoruski piłkarz, grający na pozycji obrońcy.
Ma w swoim dorobku występy w młodzieżowej reprezentacji Białorusi oraz wicemistrzostwo kraju. W przeszłości występował w następujących zespołach: Źmiena Mińsk, BATE Borysów, Tarpeda-MAZ Mińsk, FK Chimki, SKA Rostów oraz Dniapro Rohaczów.
W 2006 roku został umieszczony w jedenastce roku III ligi, przygotowanej przez Podlaski Związek Piłki Nożnej, jako najlepszy środkowy obrońca ligi.

</doc>
<doc id="875760" url="https://pl.wikipedia.org/wiki?curid=875760" title="Ordre de Bataille 1 Korpusu Polskich Sił Zbrojnych w ZSRR">
Ordre de Bataille 1 Korpusu Polskich Sił Zbrojnych w ZSRR

Skład organizacyjny i stan osobowy 1 Korpusu Polskich Sił Zbrojnych w ZSRR 
Pododdziały dowodzenia i obsługi korpusu
1 Dywizja Piechoty im. Tadeusza Kościuszki
2 Dywizja Piechoty im. Jana Henryka Dąbrowskiego
3 Dywizja Piechoty im. Romualda Traugutta 
1 Brygada Artylerii Armat im. Józefa Bema
1 Brygada Pancerna im. Bohaterów Westerplatte
Pododdziały korpuśne 
Dane liczbowe.
Stan osobowy - etat/stan
Wyposażenie:
czołgi
samochody pancerne - 22
samochody - 1084
inne środki transportowe
uzbrojenie

</doc>
<doc id="875761" url="https://pl.wikipedia.org/wiki?curid=875761" title="Kolonia Łojki">
Kolonia Łojki

Kolonia Łojki – przysiółek wsi Konradów w Polsce, położony w województwie śląskim, w powiecie częstochowskim, w gminie Blachownia.
W latach 1975–1998 przysiółek administracyjnie należał do województwa częstochowskiego.

</doc>
<doc id="875766" url="https://pl.wikipedia.org/wiki?curid=875766" title="Sobory powszechne">
Sobory powszechne



</doc>
<doc id="875767" url="https://pl.wikipedia.org/wiki?curid=875767" title="Wafle">
Wafle



</doc>
<doc id="875768" url="https://pl.wikipedia.org/wiki?curid=875768" title="Wafelek">
Wafelek



</doc>
<doc id="875769" url="https://pl.wikipedia.org/wiki?curid=875769" title="Scooby Doo, gdzie jesteś?">
Scooby Doo, gdzie jesteś?

Scooby Doo, gdzie jesteś? (tytuł oryginalny: "Scooby-Doo, Where Are You!") – amerykański animowany serial telewizyjny z lat 1969–1970, produkowany przez wytwórnię Hanna-Barbera dla stacji CBS. Zapoczątkował budowę franczyzy medialnej "Scooby Doo", obejmującej głównie seriale i filmy animowane nawiązujące do "Scooby Doo, gdzie jesteś?".
Fabuła.
Bohaterami serialu jest Tajemnicza Spółka, którą tworzy mówiący dog niemiecki Scooby Doo i czworo nastolatków: Kudłaty Rogers, Fred Jones, Daphne Blake i Velma Dinkley. Podróżujący vanem o nazwie Wehikuł Tajemnic przyjaciele trafiają na zagadki kryminalne z udziałem duchów. W każdym odcinku rozwiązują je, odkrywając, że duch jest w rzeczywistości przebraniem, pod którym kryje się przestępca.
Historia serialu.
W odpowiedzi na protest organizacji Action for Children’s Television (ACT) wobec przemocy w kreskówkach, dyrektor pasma dziennego stacji CBS Fred Silverman zlecił wytwórni Hanna-Barbera stworzenie nowych seriali do sobotniego porannego bloku. Stojący na czele wytwórni producenci William Hanna i Joseph Barbera zlecili Joemu Ruby’emu, Kenowi Spearsowi i animatorowi Iwao Takamoto opracowanie kreskówki o zespole muzycznym, który rozwiązuje zagadki kryminalne z udziałem duchów i nadprzyrodzonych stworzeń. Po początkowym odrzuceniu pomysłu przez szefa CBS Franka Stantona ze względu na zbyt straszny pomysł, twórcy nadali serialowi komediowy charakter. Piosenka „Strangers in the Night” Franka Sinatry zainspirowała Silvermana do nazwania głównego bohatera Scooby Doo.
Premiera serialu odbyła się 13 września 1969. Pierwszy, siedemnastoodcinkowy sezon został wyemitowany w sezonie jesienno-zimowym 1969/1970, zaś drugi, ośmioodcinkowy, jesienią 1970. W 1971 kreskówka nie została odnowiona, ale w 1972 na antenie CBS pojawił się jej spin-off pod tytułem "Nowy Scooby Doo", który zapoczątkował powstającą do dziś serię seriali z franczyzy "Scooby Doo". W 1975 Silverman przeniósł się do stacji ABC, która zaczęła emitować powtórki "Scooby Doo, gdzie jesteś?". Po przejęciu studia Hanna-Barbera przez Turner Broadcasting w 1991 powtórki serialu zaczęły się pojawiać w należących do koncernu stacjach Cartoon Network i Boomerang. W 2004 Warner Home Video wydał całą kreskówkę na DVD w Stanach Zjednoczonych. W 2020 wszystkie odcinki zostały w Stanach udostępnione w prowadzonym przez WarnerMedia serwisie strumieniowym HBO Max.
Polska.
W Polsce serial był po raz pierwszy emitowany przez TVP2 w 1993 w bloku "Godzina z Hanna-Barbera" w wersji z lektorem. W 1998 kreskówka pojawiła się na antenie nowo powstałej stacji Cartoon Network z dubbingiem wyprodukowanym przez Master Film. Później ta sama wersja językowa była emitowana przez Boomerang, TVP1, TV4, TV6 i TVP ABC, a w 2007 wszystkie odcinki z dubbingiem zostały wydane przez Galapagos na DVD.

</doc>
<doc id="875770" url="https://pl.wikipedia.org/wiki?curid=875770" title="Rolka do wyoblania">
Rolka do wyoblania

Rolka do wyoblania – narzędzie służące do plastycznego odkształcania blachy stosowane w czasie wyoblania na:
Cześć robocza rolki wykonana jest ze stali narzędziowej i ułożyskowana. Rolka obsadzona jest w trzonku lub uchwycie. W zależności od przeznaczenia rolki do wyoblania występują w różnych kształtach. W zależności od zastosowania rozróżniamy rolki do:

</doc>
<doc id="875771" url="https://pl.wikipedia.org/wiki?curid=875771" title="Szyja płetwista">
Szyja płetwista



</doc>
<doc id="875772" url="https://pl.wikipedia.org/wiki?curid=875772" title="Jurgen Grabowski">
Jurgen Grabowski



</doc>
<doc id="875776" url="https://pl.wikipedia.org/wiki?curid=875776" title="Nowy Scooby Doo">
Nowy Scooby Doo

Nowy Scooby Doo (tytuł na DVD: "Największe zagadki Scooby Doo"; ang. "The New Scooby-Doo Movies" lub "The New Scooby-Doo Comedy Movies") – amerykański serial animowany, drugi z serii "Scooby Doo", wyprodukowany w latach 1972–1973 w wytwórni Hanna-Barbera dla stacji CBS. W latach 2011–2012 emitowany w Polsacie, od 1 kwietnia 2014 roku emitowany jest na kanale TV4, należącego do telewizji Polsat, a od 28 lutego 2016 roku emitowany był w TV6.
Wersja polska.
Wersja polska: Master Film na zlecenie Warner Bros.
Reżyseria:
Dialogi:
Dźwięk:
Montaż:
Kierownictwo produkcji:
Teksty piosenek: Andrzej Brzeski
Opracowanie muzyczne: Eugeniusz Majchrzak
Wystąpili:
Śpiewali: Anna Apostolakis, Małgorzata Olszewska, Monika Wierzbicka, Piotr Gogol, Adam Krylik
Lektor: Maciej Gudowski
Odcinki.
DVD i VHS.
W Polsce wydano cztery płyty DVD, na każdej cztery odcinki (na czwartej trzy), w sumie 15 odcinków. Nosiły one nazwę "Największe zagadki Scooby Doo". Płyty wydano 20 stycznia 2006. Dystrybutorem jest Warner Home Video (obecnie Galapagos). W USA Warner Home Video wydało 22 marca 2005 płytę "Best of The New Scooby-Doo Movies", a na niej 15 odcinków serialu.
Część 1: Odcinki 1, 2, 4, 5
Część 2: Odcinki 9, 10, 11, 12
Część 3: Odcinki 15, 16, 17, 21
Część 4: Odcinki 22, 23, 24
31 lipca 2007 wydano DVD "Scooby-Doo spotyka Harlem Globetrotters" z odcinkami: 16 i 17.
9 października 2009 wydano DVD "Scooby-Doo spotyka Batmana" z odcinkami: 2 i 15.
23 września 2011 wydano DVD "Scooby-Doo i piraci" z odcinkiem 12.
8 czerwca 2012 wydano DVD "Scooby-Doo! Wehikuł Tajemnic" z odcinkiem 22.
23 października 2013 wydano DVD "Scooby-Doo i szkielety" z odcinkiem 16.
W sumie brakuje na DVD następujących odcinków:
3, 6, 7, 8, 13, 14, 18, 19, 20, 21

</doc>
<doc id="875784" url="https://pl.wikipedia.org/wiki?curid=875784" title="Estádio José Alvalade">
Estádio José Alvalade

Estádio José Alvalade XXI – stadion piłkarski w Lizbonie, na którym rozgrywa swoje mecze drużyna Sporting CP. Powstał z myślą o Mistrzostwach Europy w Piłce Nożnej w 2004. Stadion wybudowano tuż obok poprzedniego obiektu Sportingu, który został następnie zlikwidowany. Stadion nosi imię José Alvalade, założyciela i pierwszego członka klubu Sporting CP na początku XX wieku.

</doc>
<doc id="875793" url="https://pl.wikipedia.org/wiki?curid=875793" title="Kryl (Templewo)">
Kryl (Templewo)

Kryl () – przysiółek wsi Templewo w Polsce, położony w województwie lubuskim, w powiecie międzyrzeckim, w gminie Bledzew. Wchodzi w skład sołectwa Templewo.
W latach 1975–1998 przysiółek położony był w województwie gorzowskim.

</doc>
<doc id="875796" url="https://pl.wikipedia.org/wiki?curid=875796" title="Bledzewka">
Bledzewka

Bledzewka () – osada leśna w Polsce położona w województwie lubuskim, w powiecie międzyrzeckim, w gminie Bledzew. Miejscowość wchodzi w skład sołectwa Stary Dworek.
W latach 1975–1998 miejscowość położona była w województwie gorzowskim.

</doc>
<doc id="875804" url="https://pl.wikipedia.org/wiki?curid=875804" title="Dębowiec (województwo lubuskie)">
Dębowiec (województwo lubuskie)

Dębowiec () – osada siedziba sołectwa w Polsce położona w województwie lubuskim, w powiecie międzyrzeckim, w gminie Bledzew.
W latach 1975–1998 miejscowość położona była w województwie gorzowskim.

</doc>
<doc id="875808" url="https://pl.wikipedia.org/wiki?curid=875808" title="Elektrownia (województwo lubuskie)">
Elektrownia (województwo lubuskie)

Elektrownia (niem. "Heidevorwerk") – według TERYT, ulica w Bledzewie w województwie lubuskim, według dokumentów gminnych, osada wchodząca w skład sołectwa Bledzew. 
Ulica/miejscowość położona jest w województwie lubuskim w odległości 2 km na wschód od Bledzewa. Znajduje się tam niewielka elektrownia wodna na Obrze, wzniesiona w latach 1906–1911. Na jej potrzeby utworzono Zalew Bledzewski o powierzchni ok. 130 ha i długości ponad 7 km, ciągnący się w głębokiej dolinie rzeki.
Projekt obiektu wykonała w 1905 firma Havested und Contag z Berlina. Inwestorem była spółka "Ueberlandzentrale Birnbaum-Meseritz-Schwerin a.W.e.G.m.b.H". Pierwsze dwa hydrogeneratory uruchomiono już w 1910, jeszcze przed oddaniem całości inwestycji. Oficjalne otwarcie elektrowni z trzema turbinami nastąpiło 15 maja 1911.
Po spiętrzeniu wody powstał sztuczny zbiornik - Zalew Bledzewski. Ma ponad siedem kilometrów długości i średnio 500 metrów szerokości. Jego powierzchnia sięga 130 hektarów. 
Elektrownia pracowała nieprzerwanie do 2 lutego 1945, po dwóch tygodniach z pomocą personelu niemieckiego uruchomiono ją ponownie i w marcu została przekazana polskim władzom cywilnym. Współcześnie funkcjonuje jako elektrownia szczytowa, produkując energię elektryczną dla sieci ogólnej i jest głównym producentem energii elektrycznej w powiecie. Stopień wodny Bledzew, obok walorów historycznych i technicznych, stanowi istotny czynnik kształtujący krajobraz kulturowy.
Na piętrze znajduje się sterownia i rozdzielnia średniego napięcia z oryginalnym wyposażeniem niemieckim i szwajcarskim. Elektrownia Bledzew jest jedną z najstarszych czynnych elektrowni wodnych w kraju. Produkuje rocznie około trzech tysięcy MWh energii elektrycznej. Moc elektrowni wynosi 1,5 megawata. Ze względu na pełną automatyzację zakład jest monitorowany przez jednego pracownika, wcześniej było ich sześciu.
Od lat 80. XX w. w hali budynku, w której nadal pracują hydrozespoły z 1910, gromadzone są urządzenia elektryczne i aparatura kontrolno-pomiarowa z małych elektrowni należących do Zakładu Energetycznego w Gorzowie Wielkopolskim, m.in. z Gucisza, Kamiennej, Międzylesia i Bledzewa. Maszynownię i wzbogacającą ją ekspozycję udostępnia się sporadycznie zorganizowanym grupom.

</doc>
<doc id="875810" url="https://pl.wikipedia.org/wiki?curid=875810" title="Jacek Nagłowski">
Jacek Nagłowski

Jacek Nagłowski (ur. 31 lipca 1978 w Częstochowie) – polski reżyser, scenarzysta i producent filmowy.
Absolwent I Społecznego Liceum im. Zbigniewa Herberta STO w Częstochowie. Student Uniwersytetu Jagiellońskiego (Filozofia, Filmoznawstwo i Astronomia). Scenarzysta i reżyser spektaklu profilaktycznego "Smak Życia" na zlecenie Krakowskiego Biura Promocji Kultury. Przedstawiciel młodego pokolenia reżyserów offowych. Twórca głośnego filmu fabularnego "Katatonia".
14 października 2005 w Warszawie, z jego inicjatywy (oraz Piotra Szczepańskiego i Bartosza Konopki) zostało powołane do życia "Stowarzyszenie Filmowe Film 1, 2". Inicjatywa ma na celu działania ułatwiające filmowcom realizację ich pierwszego, bądź drugiego filmu.

</doc>
<doc id="875812" url="https://pl.wikipedia.org/wiki?curid=875812" title="Dichlorodifluorometan">
Dichlorodifluorometan

Dichlorodifluorometan (R-12), – organiczny związek chemiczny z grupy freonów o nazwie handlowej "Freon-12". Był używany jako czynnik chłodzący i jako środek napędowy w aerozolach. Jego produkcja została wstrzymana w 1995 roku (na mocy Protokołu montrealskiego z 1987 r.), ze względu na destruktywne działanie na warstwę ozonową, co powoduje powiększanie dziury ozonowej (potencjał niszczenia warstwy ozonowej "ODP" = 1). Zalecane nieszkodliwe dla środowiska zamienniki R-12 to halogenki alkilowe zawierające wodór, np. 1,1,1,2-tetrafluoroetan (R-134a).
Według badań NOAA ilość CFC-12 od 2010 r. stopniowo się zmniejsza, a w 2050 będzie porównywalna do stanu sprzed roku 1980.

</doc>
<doc id="875817" url="https://pl.wikipedia.org/wiki?curid=875817" title="Piłkarski Turniej na Cyprze 2005">
Piłkarski Turniej na Cyprze 2005

Piłkarski Turniej na Cyprze 2005 – turniej towarzyski na Cyprze rozegrano po raz dziewiąty w 2005 roku. Uczestniczyły w nim cztery reprezentacje narodowe: gospodarzy, Austrii, Finlandii i Łotwy.
Mecze.
Finał.
Triumfatorem piłkarskiego turnieju na Cyprze 2005 została reprezentacja Finlandii.

</doc>
<doc id="875821" url="https://pl.wikipedia.org/wiki?curid=875821" title="Katarzynki (województwo lubuskie)">
Katarzynki (województwo lubuskie)

Katarzynki () – osada w Polsce położona w województwie lubuskim, w powiecie międzyrzeckim, w gminie Bledzew. Miejscowość wchodzi w skład sołectwa Zemsko.
W latach 1975–1998 miejscowość położona była w województwie gorzowskim.
Niewielka osada położona ok. 6 km na północny wschód od Bledzewa, powstała latach 80. XIX w. jako Zemski Folwark.

</doc>
<doc id="875824" url="https://pl.wikipedia.org/wiki?curid=875824" title="Kamionka (dopływ Kamieńczyka)">
Kamionka (dopływ Kamieńczyka)

Kamionka – potok górski, prawy dopływ Kamieńczyka o długości około 3,9 km.
Potok płynie w Sudetach Środkowych, w Górach Bystrzyckich, w woj. dolnośląskim. Źródła potoku położone są na wschodnim stoku góry Kamyka (711 m n.p.m.), w Górach Bystrzyckich, na wysokości 699 m n.p.m. Zasadniczy kierunek biegu potoku jest wschodni.
W górnym biegu potok spływa zboczem góry przez łąki w kierunku Kamieńczyka, następnie płynie głębokim kamienistym korytem przez wieś do ujścia. Po przekroczeniu granic wsi uchodzi na wysokości 445 m n.p.m. do Kamieńczyka. Potok zbiera wody z południowych zboczy doliny, w której położona jest wieś Kamieńczyk. Na niektórych odcinkach swojego biegu posiada zabezpieczone brzegi kamiennym murem oporowym od strony drogi. Jego dopływami są trzy strumienie bez nazwy spływające z południowego stoku śródgórskiej doliny.

</doc>
<doc id="875825" url="https://pl.wikipedia.org/wiki?curid=875825" title="R-12">
R-12



</doc>
<doc id="875827" url="https://pl.wikipedia.org/wiki?curid=875827" title="Krzywokleszcz">
Krzywokleszcz

Krzywokleszcz () – osada śródleśna w Polsce położona w województwie lubuskim, w powiecie międzyrzeckim, w gminie Bledzew. Miejscowość wchodzi w skład sołectwa Zemsko.
W latach 1975–1998 miejscowość położona była w województwie gorzowskim.

</doc>
<doc id="875833" url="https://pl.wikipedia.org/wiki?curid=875833" title="Małoszewo">
Małoszewo



</doc>
<doc id="875834" url="https://pl.wikipedia.org/wiki?curid=875834" title="Hektor (imię)">
Hektor (imię)

Hektor albo Jaktor – imię męskie (gr. ), pochodzące od "‘εκτωρ (hektor)" – „mocno trzymający”, które z kolei wywodzi się ze słowa "εχω (echo)", oznaczającego „posiadać, utrzymywać”. Hektor był najdzielniejszym bohaterem trojańskim. Patronem tego imienia w Kościele katolickim jest św. Hektor, męczennik. 
W Polsce znane i nadawane od średniowiecza, w formach Hektor, Ektor, Jaktor, Jektor, i ze zdrobnieniami "Jaktorek" oraz "Jaktorko". 
Hektor imieniny obchodzi 20 czerwca.
Znane osoby noszące imię Hektor:
Nazwiska pochodzące od imienia Hektor:

</doc>
<doc id="875835" url="https://pl.wikipedia.org/wiki?curid=875835" title="Małoszewo (województwo lubuskie)">
Małoszewo (województwo lubuskie)

Małoszewo () – nieoficjalny przysiółek wsi Bledzew w Polsce położony w województwie lubuskim, w powiecie międzyrzeckim, w gminie Bledzew.
Miejscowość wchodzi w skład sołectwa Bledzew.
W latach 1975–1998 miejscowość położona była w województwie gorzowskim.

</doc>
<doc id="875836" url="https://pl.wikipedia.org/wiki?curid=875836" title="Justyna Bąk">
Justyna Bąk

Justyna Bąk (ur. 1 sierpnia 1974 w Biłgoraju) – polska biegaczka.
Kariera.
2-krotna rekordzistka świata w biegu na 3000 m z przeszkodami: 9:25.31 (Nicea, 9 lipca 2001), 9:22.29 (Mediolan, 5 czerwca 2002).
Srebrna (2004) i brązowa (2001) medalistka mistrzostw Europy w biegach przełajowych. W zawodach superligi Pucharu Europy w biegu na 3000 m z przeszkodami wywalczyła w 2001 1. miejsce (9:43.38), a w 2005 – 3. (9:51.51). 14-krotna mistrzyni Polski (1500 m, 5000 m, 10 000 m, 3000 m prz., biegi przełajowe). Siódma lekkoatletka Europy w plebiscycie EAA (2001).

</doc>
<doc id="875839" url="https://pl.wikipedia.org/wiki?curid=875839" title="Strużyny">
Strużyny

Strużyny () – osada w Polsce, położona w województwie lubuskim, w powiecie międzyrzeckim, w gminie Bledzew. Wchodzi w skład sołectwa Goruńsko.
W latach 1975–1998 osada położona była w województwie gorzowskim.
Historia.
Niewielka osada położona ok. 3 km na południowy zachód od Bledzewa i 2 km na wschód od Sokolej Dąbrowy. W 1846 r. istniał tu folwark należący do majątku w Goruńsku. W latach 20. XX w. wybudowano kilkuzagrodową kolonię rolniczą.

</doc>
<doc id="875841" url="https://pl.wikipedia.org/wiki?curid=875841" title="Templewo (SIMC 0178650)">
Templewo (SIMC 0178650)

Templewo – przysiółek wsi Templewo w Polsce, położony w województwie lubuskim, w powiecie międzyrzeckim, w gminie Bledzew. Wchodzi w skład sołectwa Templewo.
Drogowskaz przy drodze wojewódzkiej nr 137 informuje o miejscowości "Templewko". Do przysiółka prowadzi asfaltowa droga wijąca się wśród pól. Większość zabudowy miejscowości to domki wybudowane po 1945 roku. Jest tam również kilka domów przedwojennych.
W latach 1975–1998 przysiółek położony był w województwie gorzowskim.

</doc>
<doc id="875844" url="https://pl.wikipedia.org/wiki?curid=875844" title="Tymiana (Bledzew)">
Tymiana (Bledzew)

Tymiana () – przysiółek wsi Bledzew w Polsce, położony w województwie lubuskim, w powiecie międzyrzeckim, w gminie Bledzew. Wchodzi w skład sołectwa Bledzew.
W latach 1975–1998 przysiółek położony był w województwie gorzowskim.

</doc>
<doc id="875845" url="https://pl.wikipedia.org/wiki?curid=875845" title="HOW">
HOW



</doc>
<doc id="875846" url="https://pl.wikipedia.org/wiki?curid=875846" title="Jaktor">
Jaktor



</doc>
<doc id="875848" url="https://pl.wikipedia.org/wiki?curid=875848" title="Mistrzostwa Świata Mężczyzn w Curlingu 2007">
Mistrzostwa Świata Mężczyzn w Curlingu 2007

48. Mistrzostwa świata mężczyzn w curlingu rozgrywane były w kanadyjskim Edmonton w dniach 31 marca - 8 kwietnia, w Rexall Place. W mistrzostwach brało udział 12 drużyn. Przy imprezie pomagało ponad tysiąc wolontariuszy. Wykupiono ponad 185 tys. biletów co jest rekordem w przypadku rozgrywek curlingowych.
Statystyki.
Wykonalność założeń w %.

</doc>
<doc id="875849" url="https://pl.wikipedia.org/wiki?curid=875849" title="Estadio Jose Alvalade">
Estadio Jose Alvalade



</doc>
<doc id="875852" url="https://pl.wikipedia.org/wiki?curid=875852" title="Juergen Grabowski">
Juergen Grabowski



</doc>
<doc id="875854" url="https://pl.wikipedia.org/wiki?curid=875854" title="Tvoroyrar kommuna">
Tvoroyrar kommuna



</doc>
<doc id="875855" url="https://pl.wikipedia.org/wiki?curid=875855" title="Tvoeroyrar kommuna">
Tvoeroyrar kommuna



</doc>
<doc id="875856" url="https://pl.wikipedia.org/wiki?curid=875856" title="Powiat Debrecen">
Powiat Debrecen

Powiat Debrecen () – jeden z dziewięciu powiatów komitatu Hajdú-Bihar na Węgrzech. Siedzibą władz jest miasto Debreczyn.

</doc>
<doc id="875858" url="https://pl.wikipedia.org/wiki?curid=875858" title="Znamię barwnikowe">
Znamię barwnikowe



</doc>
<doc id="875860" url="https://pl.wikipedia.org/wiki?curid=875860" title="Powiat Hajdúböszörmény">
Powiat Hajdúböszörmény

Powiat Hajdúböszörmény () – jeden z dziewięciu powiatów komitatu Hajdú-Bihar na Węgrzech. Siedzibą władz jest miasto Hajdúböszörmény.

</doc>
<doc id="875862" url="https://pl.wikipedia.org/wiki?curid=875862" title="Powiat Hajdúhadház">
Powiat Hajdúhadház

Powiat Hajdúhadház () – jeden z dziewięciu powiatów komitatu Hajdú-Bihar na Węgrzech. Siedzibą władz jest miasto Hajdúhadház.

</doc>
<doc id="875867" url="https://pl.wikipedia.org/wiki?curid=875867" title="Powiat Hajdúszoboszló">
Powiat Hajdúszoboszló

Powiat Hajdúszoboszló () – jeden z dziewięciu powiatów komitatu Hajdú-Bihar na Węgrzech. Siedzibą władz jest miasto Hajdúszoboszló.

</doc>
<doc id="875870" url="https://pl.wikipedia.org/wiki?curid=875870" title="Nicolas Oudinot">
Nicolas Oudinot



</doc>
<doc id="875873" url="https://pl.wikipedia.org/wiki?curid=875873" title="Powiat Polgár">
Powiat Polgár

Powiat Polgár () – jeden z dziewięciu powiatów komitatu Hajdú-Bihar na Węgrzech. Siedzibą władz jest miasto Polgár.

</doc>
<doc id="875876" url="https://pl.wikipedia.org/wiki?curid=875876" title="Powiat Püspökladány">
Powiat Püspökladány

Powiat Püspökladány () – jeden z dziewięciu powiatów komitatu Hajdú-Bihar na Węgrzech. Siedzibą władz jest miasto Püspökladány.

</doc>
<doc id="875879" url="https://pl.wikipedia.org/wiki?curid=875879" title="Krzysztof Kijas">
Krzysztof Kijas

Krzysztof Kijas (ur. 11 marca 1987 w Częstochowie) – mistrz Polski i Czech w sportach motorowych.
Częstochowski zawodnik sportów samochodowych. Absolwent I Społecznego Liceum im. Zbigniewa Herberta STO w Częstochowie. 
Wspólnie z ojcem (również Krzysztofem) mają za sobą cztery lata startów w krajowym sporcie motorowym. Jest to jedyny team sportów motorowych który zasłynął z rodzinnego pokrewieństwa ojciec- syn. W sezonie 2006 reprezentanci "Kijas Motorsport" oprócz startów w Polsce, rywalizowali również na torach zagranicznych, a dokładniej w "Międzynarodowych Wyścigowych Samochodowych Mistrzostwach Czech". Tam odnieśli sukces. Krzysztof Kijas Junior odniósł swój największy sukces w karierze, zostając Wyścigowym Mistrzem Czech w" Dywizji 4 do 1600 cm³".

</doc>
<doc id="875883" url="https://pl.wikipedia.org/wiki?curid=875883" title="Polgár">
Polgár

Polgár – miasto na Węgrzech, w komitacie Hajdú-Bihar, w powiecie Polgár.

</doc>
<doc id="875885" url="https://pl.wikipedia.org/wiki?curid=875885" title="Blizanów Drugi">
Blizanów Drugi

Blizanów Drugi – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość należała administracyjnie do województwa kaliskiego.

</doc>
<doc id="875887" url="https://pl.wikipedia.org/wiki?curid=875887" title="Janków Pierwszy">
Janków Pierwszy

Janków Pierwszy – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość należała administracyjnie do województwa kaliskiego.

</doc>
<doc id="875888" url="https://pl.wikipedia.org/wiki?curid=875888" title="Polgar">
Polgar



</doc>
<doc id="875889" url="https://pl.wikipedia.org/wiki?curid=875889" title="Lipe Trzecie">
Lipe Trzecie

Lipe Trzecie – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość należała administracyjnie do województwa kaliskiego.

</doc>
<doc id="875891" url="https://pl.wikipedia.org/wiki?curid=875891" title="Powiat Puspokladany">
Powiat Puspokladany



</doc>
<doc id="875892" url="https://pl.wikipedia.org/wiki?curid=875892" title="Janków Trzeci (województwo wielkopolskie)">
Janków Trzeci (województwo wielkopolskie)

Janków Trzeci – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość należała administracyjnie do województwa kaliskiego.

</doc>
<doc id="875893" url="https://pl.wikipedia.org/wiki?curid=875893" title="Powiat Polgar">
Powiat Polgar



</doc>
<doc id="875894" url="https://pl.wikipedia.org/wiki?curid=875894" title="Powiat Hajduszoboszlo">
Powiat Hajduszoboszlo



</doc>
<doc id="875895" url="https://pl.wikipedia.org/wiki?curid=875895" title="Powiat Hajduhadhaz">
Powiat Hajduhadhaz



</doc>
<doc id="875898" url="https://pl.wikipedia.org/wiki?curid=875898" title="Powiat Hajduboszormeny">
Powiat Hajduboszormeny



</doc>
<doc id="875899" url="https://pl.wikipedia.org/wiki?curid=875899" title="Powiat Derecske-Letavertes">
Powiat Derecske-Letavertes



</doc>
<doc id="875902" url="https://pl.wikipedia.org/wiki?curid=875902" title="Pamięcin (województwo wielkopolskie)">
Pamięcin (województwo wielkopolskie)

Pamięcin – wieś w Polsce położona w województwie wielkopolskim, w powiecie kaliskim, w gminie Blizanów.
Do 1954 roku istniała gmina Pamięcin. W latach 1975–1998 miejscowość należała administracyjnie do województwa kaliskiego.
Zobacz też: Pamięcin

</doc>
<doc id="875905" url="https://pl.wikipedia.org/wiki?curid=875905" title="Dojutrów">
Dojutrów

Dojutrów – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość należała administracyjnie do województwa kaliskiego.

</doc>
<doc id="875907" url="https://pl.wikipedia.org/wiki?curid=875907" title="Szadek (kolonia w gminie Blizanów)">
Szadek (kolonia w gminie Blizanów)

Szadek – zniesiona kolonia wsi Szadek w Polsce położona w województwie wielkopolskim, w powiecie kaliskim, w gminie Blizanów.
Kolonia Szadek istniała do 2008 r., włączona do wsi Szadek.
W latach 1975–1998 miejscowość należała administracyjnie do województwa kaliskiego.

</doc>
<doc id="875909" url="https://pl.wikipedia.org/wiki?curid=875909" title="William Hooker">
William Hooker



</doc>
<doc id="875912" url="https://pl.wikipedia.org/wiki?curid=875912" title="Sy-ma Cz'ien">
Sy-ma Cz'ien



</doc>
<doc id="875914" url="https://pl.wikipedia.org/wiki?curid=875914" title="Olave Baden Powell">
Olave Baden Powell



</doc>
<doc id="875917" url="https://pl.wikipedia.org/wiki?curid=875917" title="Copa de la Paz 1999">
Copa de la Paz 1999

Copa de la Paz 1999- turniej towarzyski Copa de la Paz odbył się w dniach od 3 do 7 marca 2007 w Gwatemali (wszystkie mecze grano w Gwatemali, stolicy kraju).
Uczestnicy.
W turnieju uczestniczyły cztery drużyny :
Mecze.
Tabela końcowa.
Zwycięzcą turnieju Copa de la Paz 1999 został .

</doc>
<doc id="875918" url="https://pl.wikipedia.org/wiki?curid=875918" title="Skotawa">
Skotawa

Skotawa (kasz. "Skòtawa", niem. "Schottow") – rzeka w Polsce, w województwie pomorskim, przepływająca przez obszar dwóch gmin – Dębnicy Kaszubskiej w powiecie słupskim i Czarnej Dąbrówki w powiecie bytowskim. Stanowi prawostronny dopływ Słupi o długości 44,6 km.
Głównymi dopływami rzeki są Graniczna (10,7 km), Maleniec (9,6 km), Karżniczka (6,5 km), nazywana także Warblewską Strugą, oraz Dopływ z Jez. Unichowskiego (4,4 km). Sama zaś stanowi najdłuższy dopływ Słupi.
Położenie.
Skotawa według regionalizacji fizycznogeograficznej Jerzego Kondrackiego leży na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pojezierza Zachodniopomorskiego (314.4), mezoregionu Wysoczyzna Polanowska (314.46). Mezoregion ten zaliczany jest do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
Ochrona.
Źródłowy odcinek Skotawy wraz z jeziorami Lipieniec (inne nazwy: Lipieniec Duży), Lipieniec Mały, położonymi w biegu rzeki, oraz Spokojne objęty został ochroną. Rozporządzeniem Nr 23/2008 Wojewody Pomorskiego z dnia 7 listopada 2008 r. powołany został rezerwat przyrody „Skotawskie Łąki”, którego celem jest przede wszystkim zabezpieczenie zespołu torfowisk soligenicznych i topogenicznych oraz cennych przyrodniczo ekosystemów wodnych, łąkowych i leśnych.
Gospodarka.
Na rzece jest co najmniej kilka jazów i zastawek, m.in. w Nożynku, Jaworach, Jamrzynie, Starniczkach, Dębnicy Kaszubskiej i Skarszowie Dolnym.

</doc>
<doc id="875920" url="https://pl.wikipedia.org/wiki?curid=875920" title="Telugowie">
Telugowie

Telugowie – drawidyjski naród zamieszkujący przede wszystkim stan Andhra Pradesz w Indiach. Posługują się językiem telugu.

</doc>
<doc id="875922" url="https://pl.wikipedia.org/wiki?curid=875922" title="Stanisław Horno-Popławski">
Stanisław Horno-Popławski

Stanisław Horno-Popławski (ur. 14 lipca 1902 w Kutaisi, zm. 6 lipca 1997 w Sopocie) – polski rzeźbiarz i malarz, pedagog.
Życiorys.
Studiował rzeźbę w warszawskiej Szkole Sztuk Pięknych u prof. Tadeusza Breyera. W latach 1932–1939 prowadził zajęcia z rzeźbiarstwa na Wydziale Sztuk Pięknych Uniwersytetu Stefana Batorego w Wilnie.
W czasie II wojny światowej znalazł się w Oflagu II C Woldenberg. Po wojnie zamieszkał w Białymstoku, gdzie został profesorem Szkoły Sztuk Pięknych, następnie w latach 1946–1949 wykładowcą na Wydziale Sztuk Pięknych Uniwersytetu Mikołaja Kopernika w Toruniu (w 1996 otrzymał tytuł doktora "honoris causa" tej uczelni), w latach 1946–1970 oraz w Państwowej Wyższej Szkole Sztuk Plastycznych w Gdańsku (gdzie w latach 1949–1950 i 1956–1960 był dziekanem Wydziału Rzeźby).
Postanowieniem Prezydenta Rzeczypospolitej z dnia 22 lipca 1952 "na wniosek Ministra Kultury i Sztuki – za zasługi w dziedzinie kultury i sztuki" został odznaczony Złotym Krzyżem Zasługi. W 1953 roku otrzymał nagrodę państwową II. stopnia.
Początkowo prace Horno-Popławskiego utrzymane były w konwencji realistycznej. W ostatnich latach życia artysta coraz bardziej odchodził od klasyki w stronę kompozycji z nieznacznie tylko obrobionych polnych kamieni.

</doc>
<doc id="875928" url="https://pl.wikipedia.org/wiki?curid=875928" title="Chociszew (powiat sieradzki)">
Chociszew (powiat sieradzki)

Chociszew – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość położona była w województwie sieradzkim.
Zobacz też: Chociszew

</doc>
<doc id="875929" url="https://pl.wikipedia.org/wiki?curid=875929" title="Gazownia przy ul. Grobla w Poznaniu">
Gazownia przy ul. Grobla w Poznaniu

Gazownia przy ul. Grobla w Poznaniu, nazywana także "Zakładami Siły, Światła i Wody" – nieczynna gazownia miejska w Poznaniu zlokalizowana na dawnej warcianej wyspie Grobla. Pierwsze prace budowlane rozpoczęto w 1853 roku.
Historia.
Jej projektantem, na zlecenie nadburmistrza Eugena Naumanna był brytyjski architekt John Moore. Rozruch aparatury do produkcji gazu koksowniczego z węgla kamiennego nastąpił 14 listopada 1856, a pierwsze dostawy gazu zaopatrywały 414 miejskich latarni podłączonych do instalacji. Już po roku działalności gazownia zaopatrywała około 1500 odbiorców. Moor oszacował koszt budowy zakładu na 420 tys. marek, podczas gdy w rzeczywistości wydano około 720 tys. marek.
Węgiel początkowo dostarczany był z Anglii statkami do Szczecina, gdzie przeładowywano go na barki, które dostarczały go do gazowni, jednak po wybudowaniu linii kolejowej do Wrocławia węgiel zaczęto sprowadzać ze Śląska koleją. Zbudowano nawet specjalną bocznicę z Garbar przez Chwaliszewo, Czartorię na Groblę.
W latach 1876-1913 roczna produkcja gazu wzrosła z 2 do 13 milionów m³. Zatrudnienie zwiększyło się trzykrotnie. W 1914 zakład zaspokajał potrzeby około 24.000 odbiorców. Początkowo prężnie rozwijający się zakład na przełomie XIX i XX wieku przeżywał trudności związane z konkurencją energii elektrycznej, jednak po odzyskaniu przez Polskę niepodległości zakład ponownie zmodernizowano, prowadząc jednocześnie szeroko zakrojoną akcję reklamową. W wyniku tych działań 96% mieszkańców w 1939 roku korzystało z gazu wytwarzanego w miejskiej gazowni, a łączna długość sieci wynosiła 250 km.
W latach powojennych w budynkach gazowni działała pracownia architektoniczna Jana Cieślińskiego, w której zatrudnieni byli m.in. Jerzy Liśniewicz, Jan Węcławski, Adam Hahn i Zdzisław Podoski. Powstały tu projekty budynków mieszkalnych na Komandorii, Dębcu oraz w centrum miasta (ulice Wodna i Klasztorna). Z pracowni powstała późniejsza Dyrekcja Budowy Osiedli Robotniczych.
W 1966 uruchomiono drugą gazownię na Głównej, która została jednak wkrótce zdemontowana i sprzedana do Chin. Miało to związek z doprowadzeniem w 1970 roku do Poznania gazociągu dostarczającego gaz ziemny. Przejście na nowe paliwo, sprawiło, że po 117 latach działalności, w 1973 roku, wygaszono gazownię, a znajdujące się na jej terenie obiekty zaczęły pełnić funkcję dystrybucyjną.
Obecnie terenem zarządza Wielkopolska Spółka Gazownictwa Sp. z o.o., który stopniowo odnawia budynki starej gazowni.
Grobla wchodzi w skład zabytków i atrakcji trasy turystycznej Traktu Królewsko-Cesarskiego.

</doc>
<doc id="875930" url="https://pl.wikipedia.org/wiki?curid=875930" title="Mroczki Małe">
Mroczki Małe

Mroczki Małe – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość położona była w województwie sieradzkim.

</doc>
<doc id="875932" url="https://pl.wikipedia.org/wiki?curid=875932" title="Richard Riley">
Richard Riley

Richard Wilson Riley (ur. 2 stycznia 1933) – amerykański polityk, działacz Partii Demokratycznej, który w latach 1979–1987 pełnił funkcję gubernatora rodzinnego stanu Karolina Południowa, a także, od 1993 do 2001, sekretarza edukacji.
Urodził się w Greenville County w Karolinie Południowej jako syn E. P. Rileya i Marthy Dixon. Z honorami ukończył Furman University w 1954 roku. Następnie służył w szeregach US Navy (1954–1955), gdzie dosłużył się stopnia porucznika. W 1959 ukończył prawo na University of South Carolina.
Karierę polityczną rozpoczął od wyboru na członka stanowej Izby Reprezentantów, gdzie zasiadał w latach 1963–1966. Następne dziesięć (1967–1978) spędził w stanowym Senacie.
Wybrany w 1978 na gubernatora Karoliny Południowej piastował ten urząd dwie kadencje (wybrany ponownie w 1982). W czasie pierwszej przeforsował zmiany w konstytucji stanu, ograniczające liczbę kadencji gubernatorskich, które można sprawować z rzędu, do dwóch czteroletnich.
W czasie jego rządów przykładał wielką wagę do rozwoju edukacji. Za jego kadencji wykonano też pierwszy wyrok śmierci w stanie od 1962.
Prezydent Bill Clinton mianował go sekretarzem edukacji, głównie przez wzgląd na jego zasługi na tym polu w rodzinnym stanie, w 1993. Stanowisko to zajmował przez dwie kadencje Clintona.
Po odejściu z urzędu Riley jest partnerem firmy prawniczej Nelson Mullins Riley &amp; Scarborough, LLP, oraz zasiada w radzie nadzorczej Albert Shanker Institute.
Utworzony w 1999 "Richard W. Riley Institute of Government, Politics, and Public Leadership" znajduje się na terenie jego dawnej uczelni w Furman.
Żonaty z Ann Osteen Yarborough ma trzech synów i córkę. Jest metodystą.

</doc>
<doc id="875934" url="https://pl.wikipedia.org/wiki?curid=875934" title="Tuwalczew">
Tuwalczew

Tuwalczew – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość położona była w województwie sieradzkim.

</doc>
<doc id="875935" url="https://pl.wikipedia.org/wiki?curid=875935" title="Mega Club">
Mega Club

Mega Club – jeden z najstarszych klubów koncertowych w Katowicach. Na jego scenie występowały znane gwiazdy polskiej i zagranicznej sceny muzycznej. Mega Club jest też miejscem, w którym wypromowano wielu młodych artystów i wprowadzano nowe trendy muzyczne.
W latach 1993-2006 mieścił się w budynku przy ulicy Dworcowej 4, z początkiem 2007 roku przeniósł się do nowej siedziby w hali huty „Baildon” przy ulicy Żelaznej. Od 2019 koncerty organizowane przez Mega Club odbywają się w Międzynarodowym Centrum Kongresowym w Katowicach oraz w katowickim „Spodku”.
W latach swojej działalności klub nawiązał współpracę z producentami muzycznymi (m.in. Mystic Production, Metal Mind Productions, Independent Productions) oraz z wieloma innymi firmami branży koncertowej, stacjami radiowymi i telewizyjnymi.
Historia klubu.
Początki Mega Clubu to koncerty organizowane w klubie studenckim „Pod Rurą”. Z początkiem lat 90. klub przeszedł pod opiekę Tomasza Bresia, szefa Samorządu Studenckiego Wydziału Pedagogiki i Psychologii UŚ. Wówczas przekształcono profil działalności klubu, rozpoczynając organizację koncertów muzycznych na szerszą niż dotąd skalę. Bazując na tym pomyśle, w 1993 roku powstał Mega Club kierowany przez Tomasza Bresia i Jana Wydrę. Pierwszym zorganizowanym przez klub koncertem był koncert zespołu Kult. Siedzibą klubu od początku jego istnienia były pomieszczenia starego dworca w Katowicach(ul. Dworcowa 4). W Mega Clubie występowali artyści z Polski i zagranicy, odbywały się tam również wystawy i giełdy muzyki niezależnej.
Jednym z głównych założeń działalności klubu było otwarcie się na nowe gatunki muzyczne i wspieranie młodych artystów oraz danie młodzieży możliwości poznania na żywo gwiazd muzyki zagranicznej. W pierwszych latach działalności na scenie Mega Clubu pojawiły się m.in. zespoły takie jak: Varsovia Manta, Kat, Izrael i Armia. W 1992 zagrał zespół Piersi, było to zaraz po publikacji ich kontrowersyjnego utworu „ZChN zbliża się”. Wkrótce też zaczęto organizować koncerty punkowe, a w 1994 roku odbył się w Mega Clubie pierwszy klubowy koncert zespołu zagranicznego na Śląsku – zagrali wtedy Young Gods ze Szwajcarii.
Od 1995 roku odpowiadając na nowo pojawiające się trendy wprowadzono do klubu muzykę techno, a imprezy te cieszyły się wówczas dużą popularnością. W tym samym czasie odbyły się tu pierwsze koncerty wchodzących dopiero na scenę muzyczną Kalibra 44 i Liroya.
Przez lata klub zyskał sobie renomę wśród młodych ludzi organizując imprezy i zapraszając wiele gwiazd muzyki tak polskiej, jak i zagranicznej. Umożliwiła to współpraca z producentami muzycznymi, a także z prasą, radiem i telewizją, która nagrywała tu np. koncert zespołu Perfect.
W październiku 2006 roku, w związku z realizacją planu rozwoju klubu, rozpoczęto przygotowanie nowego lokalu przy ulicy Żelaznej w Katowicach. Wykorzystano do tego celu dobrze zachowaną halę huty Baildon, którą przystosowano do potrzeb koncertowych i klubowych. Atutem hali była duża przestrzeń i lokalizacja blisko centrum miasta. Po dokonaniu koniecznych prac klub przeniósł się tu z początkiem 2007 roku.
Działalność pozamuzyczna.
Właściciele klubu wspierają też Świetlice Środowiskowe w Katowicach, umożliwiając organizację zabaw dla dzieci do nich uczęszczających. Nawiązano także współpracę z tyskim Komitetem Pomocy Dla Zwierząt „Przystań Ocalenie”. Klub stara się promować jego działalność i wspiera finansowo, co pozwala na wykup koni z transportów i utrzymanie ich.

</doc>
<doc id="875938" url="https://pl.wikipedia.org/wiki?curid=875938" title="Woleń">
Woleń

Woleń – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość położona była w województwie sieradzkim.

</doc>
<doc id="875941" url="https://pl.wikipedia.org/wiki?curid=875941" title="Ernest Hollings">
Ernest Hollings



</doc>
<doc id="875942" url="https://pl.wikipedia.org/wiki?curid=875942" title="Ernani Pereira">
Ernani Pereira

Ernani Pereira (ur. 22 stycznia 1978 w Belo Horizonte) – piłkarz azerski pochodzenia brazylijskiego grający na pozycji lewego lub środkowego obrońcy.
Kariera klubowa.
Pereira jest wychowankiem klubu Vila Nova Goiânia, w barwach którego zadebiutował w 1998 w Campeonato Brasileiro w Série B. Grał tam przez 2 lata bez żadnych sukcesów i w 2000 roku przeszedł do pierwszoligowego Cruzeiro EC. W kadrze pierwszego zespołu przebywał przez rok, jednak nie prezentował na tyle wysokiej formy by móc zadebiutować w Série A i grał jedynie w rezerwach tego klubu. Na początku 2001 roku Pereira trafił do Guarani FC i w tymże zespole udało mu się zadebiutować w najwyższej klasie rozgrywkowej Brazylii. Rozegrał tutaj 5 ligowych meczów i zajął z zespołem 19. miejsce w lidze. W 2002 roku został zesłany do rezerw i spędził tam półtora roku.
Latem 2003 Pereira wyjechał do Europy i został piłkarzem tureckiego Konyasporu. Jako rezerwowy wystąpił w 9 ligowych meczach Süper Lig i zajął z zespołem z miasta Konya 11. miejsce. W kolejnym sezonie wystąpił już w 12 meczach i zdobył swojego jedynego gola na tureckich boiskach (w wygranym 2:0 meczu z Sakaryasporem).
Latem 2005 Ernani wyjechał do Azerbejdżanu i podpisał kontrakt z 3. drużyną sezonu 2004/2005 Karvanem Yevlax. Stał się podstawowym zawodnikiem zespołu i filarem obrony. Rozegrał 26 meczów, zdobył gola (w wygranym 7:1 meczu z FK Gandża) i przyczynił się do wywalczenia przez Karwan wicemistrzostwa Azerbejdżanu. W sezonie 2006/2007 wystąpił ze swoim klubem w Pucharze UEFA, który w pierwszej rundzie eliminacyjnej pokonał dwukrotnie 1:0 słowackiego Spartaka Trnava, w drugiej odpadł po dwumeczu z czeską Slavią Praga. Latem 2007 został wypożyczony do tureckiego trzecioligowca, Ordusporu. Na początku 2008 roku wrócił do Karvanu. W 2010 roku przeszedł do tureckiego drugoligowca, Mersin İdman Yurdu. W 2011 roku zakończył karierę.
Kariera reprezentacyjna.
Po rocznym pobycie w Azerbejdżanie Pereira otrzymał tamtejsze obywatelstwo i już we wrześniu został powołany przez selekcjonera Szachina Dinijewa do reprezentacji. Zadebiutował w niej 7 października 2006 w przegranym 0:3 wyjazdowym meczu z Portugalią, rozegranym w ramach kwalifikacji do Euro 2008. Wystąpił także w przegranym 0:5 w marcu 2007 meczu z Polską.

</doc>
<doc id="875943" url="https://pl.wikipedia.org/wiki?curid=875943" title="Carroll A. Campbell, Jr.">
Carroll A. Campbell, Jr.



</doc>
<doc id="875945" url="https://pl.wikipedia.org/wiki?curid=875945" title="La Orchila">
La Orchila

La Orchila – wyspa należąca do Dependencji Federalnych Wenezueli. Leży na Morzu Karaibskim, ok. 180 km na północ od Caracas. Współrzędne geograficzne: 66º 10´ W, 11º 47´ N. Powierzchnia wyspy to 13 km². W całości stanowi ona bazę wojskową.

</doc>
<doc id="875946" url="https://pl.wikipedia.org/wiki?curid=875946" title="Towarzystwo Przyjaciół Ojczyzny">
Towarzystwo Przyjaciół Ojczyzny

Towarzystwo Przyjaciół Ojczyzny – tajny związek młodzieży patriotycznej założony w Warszawie w zaborze pruskim w roku 1803 przez starościca opinogórskiego Wincentego Krasińskiego przy współudziale młodych arystokratów – Józefa Krasińskiego, Ludwika Paca, Stanisława Małachowskiego, Henryka, Piotra i Tomasza Łubieńskich – i pod skrzydłami marszałka Stanisława Małachowskiego, w którego siedzibie przy Krakowskim Przedmieściu odbywały się pierwsze zebrania organizacji pod duchowym patronatem (co sugerował Krasiński) Naczelnika Kościuszki.
Członkowie Towarzystwa opracowali program działania, rotę przysięgi, a jako strój organizacyjny przyjęli czarne fraki z lakierowanymi na czarno mosiężnymi guzikami z wyobrażeniem kotwicy i napisem „Nadzieja”. Zamysł był taki, że wraz z wycieraniem się lakieru napis i emblemat stawały się coraz wyraźniejsze, co miało symbolizować powrót niepodległości. Jednakże z biegiem czasu Towarzystwo przekształciło się w koterię towarzyską o charakterze rozrywkowym.
Od początku istnienia patriotyczną działalność zastąpiło Towarzystwu konkurowanie z „Blachą”, jak nazywano skupioną wokół Pałacu pod Blachą (siedziby księcia Józefa Poniatowskiego) hulaszczą młodzież noszącą zielone fraki z napisami „Jabłonna” na kołnierzach. Obie koterie prześcigały się w przepychu uczt, nocnych pijatyk i ciągłych pojedynków, na co władze zaborcze patrzyły przez palce, zainteresowane w postępującej demoralizacji polskiej młodzieży. Jednak, wraz ze zmieniającą się sytuacją na frontach Europy, zmienił się także stosunek władz do polskich związków i stowarzyszeń, gdzie upatrywały zaczyn konspiracji profrancuskiej. W początkach roku 1806 pruski gubernator Köhler nakazał Krasińskiemu rozwiązanie Towarzystwa.
Jego członkowie stali się w ciągu roku zalążkiem Gwardii Honorowej Polskiej, a następnie kadrą 1. Pułku Lekkokonnego (polskiego) Gwardii Cesarskiej Napoleona.

</doc>
<doc id="875947" url="https://pl.wikipedia.org/wiki?curid=875947" title="Lena Horne">
Lena Horne

Lena Calhoun Horne (ur. 30 czerwca 1917 w na Brooklynie, zm. 9 maja 2010 na Manhattanie) – amerykańska śpiewaczka, aktorka filmowa.
Występowała głównie z muzykami jazzowymi (m.in. Duke Ellingtonem), jednak mimo poruszania się w repertuarze jazzowym nie improwizowała. Była pierwszą Afroamerykanką, która podpisała w Hollywood długoletni kontrakt filmowy (debiutowała w 1943 rolą w "Stormy Weather"). Zmarła po ciężkiej chorobie 9 maja 2010 w wieku 92 lat.

</doc>
<doc id="875950" url="https://pl.wikipedia.org/wiki?curid=875950" title="Planty (Białystok)">
Planty (Białystok)

Planty – park miejski w Białymstoku o powierzchni 14,94 ha, położony na osiedlu Centrum. Nazwa pochodzi od plantowania (wyrównywania dawnych fortyfikacji; wałów, fos, itp.).
Położenie.
Park jest założony na miejscu wyburzonych murów miejskich między ulicami: Mickiewicza (dawniej Puszkina), Świętojańską, Akademicką a placem Katyńskim. Łączy on ze sobą Park Konstytucji 3 Maja z Parkiem Poniatowskiego. Centralną część parku stanowi prostokątny plac, od którego krzyżowo rozchodzi się sieć dróg w formie alei parkowych. 
Historia parku.
Park (miejski) powstał w latach 1908–10, został zaprojektowany przez Waleriana Kronenberga w stylu naturalistycznym. Posiadał bogatą i zróżnicowaną szatę zieleni. W parku zbudowano jedną z dwóch zaprojektowanych fontann. Początkowo był ogrodzony parkanem drewnianym, a od 1910 parkanem metalowym (przetrwał do 1934 r.) z trzema ozdobnymi bramami według projektu inż. Kołuby. 
W latach 1930–1938 pod patronatem ówczesnego wojewody Mariana Zyndrama-Kościałkowskiego na terenach przyległych do pałacu, położonych w kompleksie Parku Branickich dokonano rozbudowy oraz gruntownej przebudowy parku miejskiego. Modernistyczna kompozycja parku Planty została zaprojektowana przez inż. Stanisława Gralla kierownika Plantacji Miejskich. Łączy w sobie elementy parku naturalnego i kształtowanego parku francuskiego z bogatymi elementami tzw. małej architektury. Centralną część parku stanowi promenada, szeroki komunikacyjny ciąg pieszy (bulwar Aleja Zakochanych) z urządzoną zielenią niską (rabaty, dywany kwiatowe) oraz z prostokątnym basenem z fontannami wyposażonymi w automatyczne urządzenia do iluminacji.
We wschodniej części parku od ul. Mickiewicza znajduje się różanka, prostokątny basen wodny, przy którym ustawiono przed 1938 r. rzeźbę Praczek dłuta Stanisława Horno-Popławskiego oraz staw wodny "Serce".
W PRL-u, począwszy od 1954 roku, park nosił nazwę "Przyjaźni Polsko-Radzieckiej".
Fragment parku pomiędzy ulicami: Akademicką, Świętojańską, M. Skłodowskiej-Curie i placem Katyńskim został w 2014 roku nazwany skwerem "Lecha i Marii Kaczyńskich - Prezydenta Rzeczypospolitej Polskiej z Małżonką""." 1 marca 2018 r. został tam odsłonięty pomnik poświęcony Danucie Siedzikównie ps. "Inka".
Na terenie parku znajdują się m.in.:

</doc>
<doc id="875951" url="https://pl.wikipedia.org/wiki?curid=875951" title="Julia Ryczer">
Julia Ryczer

Julia Ryczer z domu "Koźniewska" (ur. 12 lipca 1906, zm. 10 listopada 1986) – autorka kultowej piosenki z okresu okupacji niemieckiej "„Posłuchajcie ludzie”". 
Pochodziła z rodziny o tradycjach patriotycznych, jej dziadek był lekarzem w Legionach Polskich. Absolwentka Wyższej Szkoły Handlowej. W okresie międzywojennym udzielała się w chórze kościelnym, mieszkała w Podkowie Leśnej.
W pierwszych dniach wojny obronnej 1939 uciekła wraz z rodziną z Podkowy Leśnej, obawiając się nadciągających wojsk niemieckich, do Warszawy, gdzie podczas nalotu zginęła jej córka Anna Maria. Julia Ryczer wraz z mężem poszukiwali córki przez trzy dni. Efektem tragedii była napisana przez Julię piosenka "„Posłuchajcie ludzie”", którą przekazała śpiewającym na ulicach chłopcom. Za swoją piosenkę była poszukiwana przez Niemców. 
Po wojnie nie ujawniła się jako autorka piosenki, przez co tekst uchodził za anonimowy. Według relacji córki Heleny Dzieduszyckiej jej matka Julia Ryczer miała wykonać swoją piosenkę również na kilka godzin przed śmiercią w sali szpitalnej dla innych chorych. 
"„Posłuchajcie ludzie”" jest jedną z najbardziej znanych i obecnych w kulturze polskiej piosenek, wykonywali ją między innymi słynny bard piosenki ulicznej Stanisław Grzesiuk oraz zespół Dzieci z Brodą. Piosenka pojawiła się także w filmie Leonarda Buczkowskiego, "„Zakazane piosenki”".
Pochowana na cmentarzu Powązkowskim (kwatera 317-6-8/9).

</doc>
<doc id="875953" url="https://pl.wikipedia.org/wiki?curid=875953" title="Amerykańskie Towarzystwo Chemiczne">
Amerykańskie Towarzystwo Chemiczne

Amerykańskie Towarzystwo Chemiczne (ang. American Chemical Society, ACS) – stowarzyszenie naukowe mające siedzibę w Stanach Zjednoczonych i zajmujące się różnymi zagadnieniami związanymi z chemią i naukami pokrewnymi, założone w 1876 roku na Uniwersytecie Nowojorskim. W kwietniu 2017 liczyło około członków na całym świecie.
Amerykańskie Towarzystwo Chemiczne wydaje 47 czasopism z dziedziny chemii, między innymi „Journal of the American Chemical Society”, „Journal of Organic Chemistry”, „Organic Letters” i „Chemical Reviews”.

</doc>
<doc id="875954" url="https://pl.wikipedia.org/wiki?curid=875954" title="Posłuchajcie ludzie">
Posłuchajcie ludzie

„Posłuchajcie ludzie” – piosenka z okresu okupacji niemieckiej, napisana we wrześniu 1939 r. przez Julię Ryczer do muzyki dziadowskiej. Motywem powstania tekstu była śmierć Anny Marii Ryczer (córki autorki) w czasie nalotu na Warszawę. 
Tekst piosenki jest jednym z najbardziej znanych i obecnych w kulturze polskiej. Piosenkę wykonywali między innymi słynny bard piosenki ulicznej Stanisław Grzesiuk oraz zespół Dzieci z Brodą. Fragment tekstu:
Piosenka pojawiła się także w filmie Leonarda Buczkowskiego "Zakazane piosenki". Obecnie istnieje wiele wersji i przeróbek tekstu. 

</doc>
<doc id="875958" url="https://pl.wikipedia.org/wiki?curid=875958" title="Gałęzinowo (grodzisko)">
Gałęzinowo (grodzisko)

Grodzisko w Gałęzinowie – grodzisko zlokalizowane na północny wschód od wsi Gałęzinowo w powiecie słupskim, w miejscu, gdzie w czasie jego istnienia był brzeg morza. Powstanie grodziska datowane jest na epokę brązu i wiązane z kulturą łużycką. Spośród wszystkich grodzisk położonych na terenie gminy Słupsk grodzisko w Gałęzinowie uznawane jest za posiadające znaczne walory poznawcze, krajobrazowe i turystyczne. Wpisane do rejestru Wojewódzkiego Konserwatora Zabytków, objęte jest strefą pełnej ochrony archeologiczno-konserwatorskiej.
Grodzisko powstało na wysokiej skarpie, nad Słupią i wpadającymi do niej dwoma potokokami, co ułatwiało obronę grodu. Od strony zachodniej zachował się wysoki na 3 metry wał, obecnie porośnięty bukami.
Na terenie grodziska nie znaleziono śladów świadczących o użytkowaniu grodziska przez późniejsze kultury archeologiczne.
W połowie XIX wieku w ramach rozwoju osadnictwa w rejonie Słupska teren grodziska został przejęty przez rodzinę rolników o nazwisku Boldt. W tym czasie zasypano fosę i zniwelowano część wałów. Na majdanie pojawiła się zabudowa gospodarcza. W 2005 r. obecny właściciel terenu ogrodził grodzisko betonowym płotem.

</doc>
<doc id="875959" url="https://pl.wikipedia.org/wiki?curid=875959" title="Volkmann">
Volkmann



</doc>
<doc id="875962" url="https://pl.wikipedia.org/wiki?curid=875962" title="Milan Hlavsa">
Milan Hlavsa

Milan Hlavsa pseudonim Mejla (ur. 6 marca 1951, zm. 5 stycznia 2001 w Pradze) – czeski wokalista, basista i kompozytor, lider i współzałożyciel formacji rockowej The Plastic People of the Universe.
Zespół założył wraz z Josefem Janíčkiem, Jiřím Kabesem i Janem Brabecem w październiku 1969 r. W roku 1971 zespół stracił status profesjonalny, gdyż nie zgodził się na warunki, jakie stawiała komisja: nie zrezygnował z angielskiej nazwy i nie włączył do repertuaru piosenek radzieckich. Od tej pory zaczął występować nielegalnie. W 1974 roku, podczas jednego z koncertów w Rudolfovie pod Czeskimi Budziejowicami, milicja zmasakrowała publiczność. W lutym 1976 r., po jednym z nielegalnych, prywatnych występów, aresztowany wraz z innymi muzykami grupy. Zwolniony na skutek nacisków społecznych, przed pokazowym procesem. Wielokrotnie represjonowany, aresztowany i bity przez funkcjonariuszy urzędu bezpieczeństwa. 
Po rozwiązaniu The Plastic People of the Universe w 1986 r., Milan Hlavsa założył grupę Půlnoc. Plastic People reaktywowało się w latach 90., po powrocie z emigracji Vratislava Brabenca - saksofonisty grupy. W 1999 występował w Polsce, występ nakręciła TVP, był parokrotnie emitowany w TVP Kultura. Hlavsa wydał także solowy album z poezją śpiewaną, "Šílenství". W ostatnich latach życia zajmował się tworzeniem muzyki techno.
Zmarł w 2001 w Pradze. Został pochowany na cmentarzu Malvazinky.

</doc>
<doc id="875964" url="https://pl.wikipedia.org/wiki?curid=875964" title="Mdina">
Mdina

Mdina (fen. " Melitta", grc. "Melitte") – jedna z jednostek administracyjnych na Malcie. Mieszkają tutaj 292 osoby. Była dawną stolicą Malty, położona jest w centralnej części wyspy Malta. Jest to średniowieczne miasto z wąskimi uliczkami, położone na wzgórzu, skąd roztacza się szeroki widok na wyspę. 
Historia miasta.
Teren współczesnego miasta Mdina zamieszkany był już w głębokiej starożytności, na początku IV tysiąclecia p.n.e. Pierwszą warowną osadę założyli tu natomiast Fenicjanie około 700 p.n.e., prawdopodobnie z powodu strategicznego miejsca na jednym z najwyższych wzniesień wyspy i możliwie najbardziej odległego od morza. Kiedy Malta dostała się pod władzę Cesarstwa Rzymskiego, powstał tu pałac rzymskiego gubernatora. Prawdopodobnie tutaj przebywał też przez pewien czas apostoł Paweł z Tarsu, kiedy w 60 roku n.e. jego statek rozbił się u wybrzeży wyspy.
W 870 roku miasto zdobyli Saraceni, którzy nadali mu jego współczesną nazwę oraz otoczyli je grubymi murami obronnymi i fosą, które do dziś odgradzają Mdinę od najbliższego miasta Rabatu. 
W 1091 roku Mdina dostała się pod władzę Normanów. Wiele budynków z czasów średniowiecza zostało jednak zniszczonych podczas potężnego trzęsienia ziemi w 1693 roku. Po tej katastrofie miasto ponownie odbudowano, wzniesiono tu też nową katedrę świętego Pawła, której projektantem był architekt Lorenzo Gafà.
Współcześnie teren miasta wyłączony jest z ruchu kołowego z wyjątkiem samochodów dostawczych, pojazdów służb ratunkowych, karawanów pogrzebowych, pojazdów dla nowożeńców i prywatnych samochodów niewielkiej, kilkusetosobowej populacji miasta. Panuje tu cicha, przyjemna atmosfera, a zabudowa miasta stanowi niezwykłą mieszaninę architektury normańskiej i barokowej.

</doc>
<doc id="875966" url="https://pl.wikipedia.org/wiki?curid=875966" title="Quorn (Australia)">
Quorn (Australia)

Quorn - miejscowość w Australii Południowej położona 39 km na północny wschód od Port Augusta. Populacja około 1000 osób.
Miasto stanowi bazę turystyczną dla osób podróżujących do Gór Flindersa.

</doc>
<doc id="875970" url="https://pl.wikipedia.org/wiki?curid=875970" title="DW404">
DW404



</doc>
<doc id="875971" url="https://pl.wikipedia.org/wiki?curid=875971" title="DW710">
DW710



</doc>
<doc id="875972" url="https://pl.wikipedia.org/wiki?curid=875972" title="DW787">
DW787



</doc>
<doc id="875973" url="https://pl.wikipedia.org/wiki?curid=875973" title="Preferencja">
Preferencja

Preferencje (ang. "preference") są podstawowym pojęciem w teorii ekonomii oraz w mikroekonomii, szczególnie w teorii wyboru konsumenta i w teorii gier. Preferencje konsumenta odzwierciedlają i formalizują gusty konsumenta i nie zależą w żaden sposób od cen dóbr lub budżetu konsumenta, lecz wyłącznie od zadowolenia, satysfakcji, szczęścia lub użyteczności jakie mu zapewniają. Preferencje pozwalają konsumentowi dokonywać wyborów w obliczu rozmaitych alternatyw.
Formalna definicja.
Z matematycznego punktu widzenia, preferencja jest binarną relacją na zbiorze "S" wszystkich dostępnych dla konsumenta dóbr. Zazwyczaj definiuje się słabą relację preferencji ≤. Dla dwóch elementów "a" oraz "b" zbioru "S", piszemy "a" ≤ "b" jeżeli konsument słabo preferuje "b" wobec "a", co w praktyce oznacza, że jeżeli miałby on do wyboru dobra "a" i "b", to wybór "b" byłby nie gorszy niż wybór "a".
W ekonomii zazwyczaj (choć nie zawsze) zakłada się, że słaba relacja preferencji spełnia następujące trzy warunki:
Relację posiadającą powyższe trzy własności zazwyczaj nazywa się racjonalną relacją preferencji. 
Mając daną słabą relację preferencji można zdefiniować także silną relację preferencji oraz relację obojętności. Konsument silnie preferuje b wobec a, co zapisuje się zazwyczaj jako "a" &lt; "b" jeżeli zachodzi "a" ≤ "b" oraz nie zachodzi "b" ≤ "a". Oznacza to, że stojąc przed wyborem "a" lub "b" konsument zawsze wybierze "b".
Konsument jest obojętny wobec "a" i "b", co zapisuje się zazwyczaj jako "a" ~ "b", jeżeli zachodzi jednocześnie "a" ≤ "b" oraz "b" ≤ "a". Relacja obojętności ~ jest relacją równoważności na zbiorze "S" i dzieli go na klasy abstrakcji, czyli podzbiory elementów, które konsument preferuje jednakowo. W teorii użyteczności te klasy abstrakcji definiują tzw. krzywe obojętności (ang. "indifference curves").
Preferencje a funkcja użyteczności.
Zazwyczaj relację preferencji ≤ jest łatwiej opisać i badać przy pomocy funkcji użyteczności. Funkcja użyteczności odpowiadająca preferencji ≤, to funkcja "u" zdefiniowana na zbiorze "S" o wartościach rzeczywistych, taka że "u"("a") ≤ "u"("b") wtedy i tylko wtedy gdy "a" ≤ "b". Istnieją twierdzenia, które dowodzą istnienia funkcji użyteczności dla racjonalnych relacji preferencji. Podczas gdy dla danej relacji preferencji funkcja użyteczności nie jest zdefiniowana jednoznacznie (np. jeżeli "u" jest funkcją użyteczności odpowiadającą preferencji ≤, wówczas dowolna rosnąca transformacja funkcji "u", jest również funkcją użyteczności odpowiadającą tej samej preferencji ≤), to każdej funkcji użyteczności odpowiada tylko jedna relacja preferencji ≤.
Jeżeli relacja preferencji nie spełnia warunku przechodniości, wówczas nie można jej opisać przy pomocy funkcji użyteczności.

</doc>
<doc id="875975" url="https://pl.wikipedia.org/wiki?curid=875975" title="Mokłuczka">
Mokłuczka

Mokłuczka – część wsi Błażowa Dolna w Polsce, położona w województwie podkarpackim, w powiecie rzeszowskim, w gminie Błażowa.
Należy do sołectwa gminy Błażowa, pod nazwą Błażowa Dolna-Mokłuczka.
W latach 1975–1998 Mokłuczka administracyjnie należała do województwa rzeszowskiego.

</doc>
<doc id="875976" url="https://pl.wikipedia.org/wiki?curid=875976" title="Ujazdy">
Ujazdy

2 miejscowości w Polsce:

</doc>
<doc id="875977" url="https://pl.wikipedia.org/wiki?curid=875977" title="Ujazdy (Kąkolówka)">
Ujazdy (Kąkolówka)

Ujazdy – część wsi Kąkolówka w Polsce, położona w województwie podkarpackim, w powiecie rzeszowskim, w gminie Błażowa.
Należy do sołectwa gminy Błażowa, pod nazwą Kąkolówka-Ujazdy.
W latach 1975–1998 Ujazdy administracyjnie należały do województwa rzeszowskiego.

</doc>
<doc id="875982" url="https://pl.wikipedia.org/wiki?curid=875982" title="Michael Hussey">
Michael Hussey

Michael Edward Killeen Hussey (ur. 27 maja 1975), australijski krykiecista. Uzdolniony, leworęczny "batsman", znany jako "Mr. Cricket" z powodu jego encyklopedycznej znajomości tej gry.
Gra zarówno w australijskiej drużynie testowej jak i jednodniowej. Znakomity "fielder", czasami używany jako "zapasowy" "bowler", najczęściej w meczach jednodniowych. W grudniu 2007 miał pierwsze miejsce w międzynarodowym rankingu "batsmanów" w meczach jednodniowych
Jest żonaty, ma dwoje dzieci.

</doc>
<doc id="875984" url="https://pl.wikipedia.org/wiki?curid=875984" title="Mike Hussey">
Mike Hussey



</doc>
<doc id="875985" url="https://pl.wikipedia.org/wiki?curid=875985" title="Hussey">
Hussey



</doc>
<doc id="875986" url="https://pl.wikipedia.org/wiki?curid=875986" title="Nowy Błędów">
Nowy Błędów

Nowy Błędów – wieś w Polsce położona w województwie mazowieckim, w powiecie grójeckim, w gminie Błędów.
Nazwę wsi "Nowy Błędów" ustalono urzędowo 1 stycznia 2012.

</doc>
<doc id="875988" url="https://pl.wikipedia.org/wiki?curid=875988" title="Trzylatków Mały">
Trzylatków Mały

Trzylatków Mały – część wsi Trzylatków Duży w Polsce, położona w województwie mazowieckim, w powiecie grójeckim, w gminie Błędów.
W latach 1975–1998 Trzylatków Mały należał administracyjnie do województwa radomskiego.

</doc>
<doc id="875989" url="https://pl.wikipedia.org/wiki?curid=875989" title="Wilków Drugi">
Wilków Drugi

Wilków Drugi – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość należała administracyjnie do województwa radomskiego.
W miejscowości znajduje się dwór z przełomu XIX i XX wieku.

</doc>
<doc id="875991" url="https://pl.wikipedia.org/wiki?curid=875991" title="Janki (powiat grójecki)">
Janki (powiat grójecki)

Janki – nieoficjalna część wsi Łaszczyn w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość należała administracyjnie do województwa radomskiego.
Przez wieś przebiega droga wojewódzka nr 725.

</doc>
<doc id="875992" url="https://pl.wikipedia.org/wiki?curid=875992" title="Sadurki (Trzylatków Duży)">
Sadurki (Trzylatków Duży)

Sadurki – część wsi Trzylatków Duży w Polsce, położona w województwie mazowieckim, w powiecie grójeckim, w gminie Błędów.
W latach 1975–1998 Sadurki należały administracyjnie do województwa radomskiego.

</doc>
<doc id="875993" url="https://pl.wikipedia.org/wiki?curid=875993" title="Brad Hogg">
Brad Hogg

George Bradley Hogg, znany jako Brad Hogg (ur. 6 lutego 1971) – australijski krykiecista. Leworęczny "spin bowler" rzucający w stylu "leg spin". 27 lutego 2008 ogłosił zakończenie kariery międzynarodowej, ostatni mecz rozegrał 28 lutego 2008.
Hogg rozegrał zaledwie siedem meczów testowych, ale był stałym członkiem australijskiej drużyny jednodniowej. Podobnie jak inny australijski "spin bowler" Stuart MacGill większość swojej kariery spędził w cieniu Shane’a Warne’a i dopiero zawieszenie Warne’a z powodu używania zabronionych substancji w 2003, a także jego późniejsze wycofanie się z meczów jednodniowych pozwoliło Hoggowi dostać się do reprezentacji kraju.

</doc>
<doc id="875995" url="https://pl.wikipedia.org/wiki?curid=875995" title="Osiedle Nad Zalewem (Szydłowiec)">
Osiedle Nad Zalewem (Szydłowiec)

Osiedle Nad Zalewem, zwane również Działkami-Zalew czy Osiedlem przy Zalewie – osiedle Szydłowca, położone w południowo-zachodniej części miasta. 
Składa się z ulic: Folwarcznej od rzeki Korzeniówki, Górnej – część wschodnia, Partyzantów, Sportowej, Kusocińskiego, Parkowej, Spacerowej, Witosa, Jagiellończyka, Kochanowskiego, Sikorskiego, Mickiewicza, Żeromskiego oraz Sobieskiego.
Osiedle zostało założone w latach siedemdziesiątych XX wieku, jako osiedle domków jednorodzinnych. Wcześniej na terenie osiedla były łąki, pastwiska i tereny piaszczyste, z wyjątkiem ulicy Górnej, przy której znajdowało się kilka domów. Intensywna rozbudowa osiedla nastąpiła w latach 1980-1990. Osiedle Nad Zalewem jest największym osiedlem domków jednorodzinnych w Szydłowcu. 
Na terenie osiedla ulokowany jest Szydłowiecki Ośrodek Sportu i Rekreacji "Zalew" na którym znajduje się kąpielisko, czynne od 1 lipca do 31 sierpnia oraz korty tenisowe. W 2008 roku wybudowano kompleks nowoczesnych boisk sportowych "Orlik 2012". Wokół zalewu rozciąga się park z różnymi gatunkami drzew i niewielka plaża. Nad brzegiem zalewu znajduje się muszla koncertowa, na której odbywają się liczne festyny. 

</doc>
<doc id="875996" url="https://pl.wikipedia.org/wiki?curid=875996" title="Hogg">
Hogg

Osoby o nazwisku Hogg:
Inne:

</doc>
<doc id="875999" url="https://pl.wikipedia.org/wiki?curid=875999" title="Rafał Ratajczyk">
Rafał Ratajczyk

Rafał Daniel Ratajczyk (ur. 5 kwietnia 1983 w Żyrardowie) – polski kolarz torowy, 2-krotny medalista mistrzostw świata. Jest zawodowcem od 2005 roku.
Kariera sportowa.
Zawodnik klubu Gryf Szczecin, a wcześniej Cyklisty Bakoma Żyrardów (1996-2004), PSB Atlas Orbea (2005) i MBK-Cycles-Scout (2006). Zdobywca Pucharu Świata w scratchu. Mistrz Europy U-23 w wyścigu ze startu wspólnego (2004).
W 2007 zdobył w Alkmaarze tytuł wicemistrza Europy w omnium (wieloboju) średniodystansowym i złoto w tej samej konkurencji na Mistrzostwach Europy 2009 w Gandawie.
W grudniu 2009 został zdyskwalifikowany na pół roku za stosowanie środków dopingujących podczas mistrzostw Polski w Pruszkowie we wrześniu 2009. Groziły mu 2 lata dyskwalifikacji, jednak komisja złagodziła karę ze względu na nieświadome przyjęcie substancji wraz z odżywką.

</doc>
<doc id="876002" url="https://pl.wikipedia.org/wiki?curid=876002" title="Tadeusz Hollender">
Tadeusz Hollender

Tadeusz Hollender, pseud. "Tomasz Wiatraczny", "Katapulta", "Tholl" (ur. 30 maja 1910 w Leżajsku, zm. 31 maja 1943 w Warszawie) – polski poeta, tłumacz, satyryk.
Życiorys.
W latach 1929-1933 studiował na wydziale prawa i polonistyki na Uniwersytecie Jana Kazimierza we Lwowie (studiów nie ukończył).
W roku 1929 debiutował jako poeta. Od 1933 pracował w redakcji pisma „Wczoraj – dziś – jutro”. Współzałożyciel, później redaktor pisma „Sygnały”; pisał także do warszawskich „Szpilek”. W 1938 r. podróżował po Palestynie, Grecji, Turcji i Rumunii, przesyłając reportaże do krajowych pism.
W roku 1937 przeprowadził się do Warszawy.
W 1939 ponownie we Lwowie, gdzie wsławił się odmową podpisania serwilistycznej deklaracji pisarzy polskich, witających „zjednoczenie” Ukrainy.
W 1941, po zajęciu Lwowa przez Niemców, powrócił do stolicy. Uczestniczył w konspiracyjnym życiu literackim, publikował swoje wiersze na łamach tajnie drukowanej prasy i antologii poezji, kolportował tajne czasopisma, organizował imprezy artystyczne. Brał udział w Akcji N, współpracował z referatem literackim Biura Informacji i Propagandy Komendy Głównej AK. W 1943 aresztowany przez gestapo. W maju rozstrzelany w ruinach getta warszawskiego.
W twórczości posługiwał się drwiną, żartem, satyrą, atakując m.in. endecję, narodowych radykałów, sanację, mieszczaństwo, feudalizm, Hitlera, czy Mussoliniego.

</doc>
<doc id="876005" url="https://pl.wikipedia.org/wiki?curid=876005" title="Łąki (powiat warszawski zachodni)">
Łąki (powiat warszawski zachodni)

Łąki – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.

</doc>
<doc id="876006" url="https://pl.wikipedia.org/wiki?curid=876006" title="Linde">
Linde

Rzeki o nazwie "Linde":
Osoby o nazwisku "Linde":
Inne:

</doc>
<doc id="876007" url="https://pl.wikipedia.org/wiki?curid=876007" title="Marysinek (powiat warszawski zachodni)">
Marysinek (powiat warszawski zachodni)

Marysinek – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.
Zobacz też.
Marysinek

</doc>
<doc id="876009" url="https://pl.wikipedia.org/wiki?curid=876009" title="Jan Eck">
Jan Eck



</doc>
<doc id="876011" url="https://pl.wikipedia.org/wiki?curid=876011" title="Nowa Wieś (powiat warszawski zachodni)">
Nowa Wieś (powiat warszawski zachodni)

Nowa Wieś – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.

</doc>
<doc id="876012" url="https://pl.wikipedia.org/wiki?curid=876012" title="Witanów">
Witanów

Witanów – część wsi Bieniewice w Polsce, położona w województwie mazowieckim, w powiecie warszawskim zachodnim, w gminie Błonie.
W latach 1975–1998 Witanów administracyjnie należał do województwa warszawskiego.
We wsi znajduje się przystanek kolejowy Witanów.

</doc>
<doc id="876013" url="https://pl.wikipedia.org/wiki?curid=876013" title="Książek (Szydłowiec)">
Książek (Szydłowiec)

Książek – dzielnica Szydłowca, położona w południowo-zachodniej części miasta, składająca się z niewielkich części: 
Geografia.
Książek położony jest w południowej części miasta Szydłowca. Jego granice wyznacza od wschodu i od północy rzeka Korzeniówka i jej dopływy, natomiast granica południowa i zachodnia to granica miasta.
Książek graniczy na północy z Podgórzem, Osiedlem Nad Zalewem, Starą Wsią, Wymysłowem. Na wschodzie dzielnica graniczy z Korznkiem oraz na południu z Wolą Korzeniową i na zachodzie z Budkami.
Ulice: Książek Majdowski, Książek Nowy, Książek Stary, Sosnowa.
Książek to dzielnica z zabudową typu wiejskiego, porośnięta licznymi lasami (Korznek, Las Majdowski, Las Szydłowiecki). Znaczną część obszaru stanowią nieużytki, bagna i mokradła oraz pola uprawne.
Na każdej części Książka znajdują się kapliczki upamiętniające wędrówkę kopii obrazu Matki Boskiej. Na Książku Majdowskim znajduje się garbarnia a na Książku Starym hurtownia materiałów chemicznych.
Historia.
W XVI, na gruntach miejskich utworzono prywatny folwark, którego założyciel nie jest znany. Według relacji Karola Górnickiego, mieszkańca Szydłowca - miał on być w posiadaniu Leszczyńskiego, po którym zostały 3 córki. Nie mogąc dojść do porozumienia w sprawie podziału, spadkobiercy mieli sprzedać go niejakiemu Serwalowi, którego córka Marianna poślubiła Kowalskiego. Jedna z ich córek, po zaślubieniu Wietrzykowsiego, otrzymała folwark, który po 20 latach gospodarowania, już w XIX wieku, został sprzedany. W 1837 roku wieczystym posiadaniem folwarku był Piotr Tomaszewski. Mateusz Buszkiewicz, następny właściciel, sprzedał go w 1844 roku Łukaszowi Królowi, który podobnie jak mieszkańcy miasta posiadał przywileje oraz opłacał podatki i czynsz skarbowi. Ostatni właściciel dokupił część gruntów, stąd nie jest dokładnie znany jego obszar.
Komunikacja.
Wszystkie ulice Książka są asfaltowe, drogi polne i dojazdowe mają nawierzchnię żwirową lub piaszczystą. Ulica Książek Stary oraz część Książka Nowego to droga powiatowa nr 34313, prowadząca do Stąporkowa i Końskich. Ulica Książek Majdowski, to droga powiatowa nr 34381 prowadząca do Majdowa i Bliżyna. Ulica Sosnowa, granicząca bezpośrednio z Budkami (zabudowa tej ulicy sąsiaduje z leśniczówką oraz szkołą podstawową w Budkach II), to droga powiatowa nr 34371 do Huciska.
Jeszcze w XX wieku Książek stanowił przedmieście, ponieważ był w całości oddalony od miasta, obecnie Książek Stary i Nowy połączone są ze Starą Wsią, Podgórzem oraz Osiedlem Nad Zalewem, pozostały jeszcze Książek Majdowski i Budki są stosunkowo daleko oddalone od reszty miasta w odległości około 2 km.

</doc>
<doc id="876016" url="https://pl.wikipedia.org/wiki?curid=876016" title="Odrzywół (ujednoznacznienie)">
Odrzywół (ujednoznacznienie)

wg TERYT są 3 miejscowości, w tym 1 podstawowa
Inne:

</doc>
<doc id="876017" url="https://pl.wikipedia.org/wiki?curid=876017" title="Jagodowo">
Jagodowo



</doc>
<doc id="876019" url="https://pl.wikipedia.org/wiki?curid=876019" title="Jagodowo (osada w województwie kujawsko-pomorskim)">
Jagodowo (osada w województwie kujawsko-pomorskim)

Jagodowo (niem. "Beerenberg") – osada w Polsce, położona w województwie kujawsko-pomorskim, w powiecie bydgoskim, w gminie Osielsko. Miejscowość wchodzi w skład sołectwa Maksymilianowo.
W latach 1975–1998 miejscowość należała administracyjnie do województwa bydgoskiego. 
Zobacz też: Jagodowo

</doc>
<doc id="876020" url="https://pl.wikipedia.org/wiki?curid=876020" title="Podgórze (Szydłowiec)">
Podgórze (Szydłowiec)

Podgórze - dzielnica, część miasta Szydłowiec, położona w południowej części miasta. W jej skład wchodzą ulice: Kamienna (od Folwarcznej do Hubala) oraz Podgórze.
Podgórze było oddzielną wioską położoną za Szydłowcem, która w 1925 roku została włączona w granice miasta. 
Znajdował się tu jeden z pierwszych miejskich kamieniołomów, z którego odpadów produkcyjnych usypywano hałdę, która nazywana jest Górą Trzech Krzyży. Na początku XIX wieku wyznaczono tu teren pod cmentarz chrześcijański, który do tej pory stanowi zabytek historii miasta. W późniejszym czasie znów wzrosło tu zainteresowanie wydobyciem piaskowca. W południowej części Podgórza Podkowiński wykupił ziemię i rozpoczął wydobywanie kamienia. Pod koniec XX wieku kamieniołom został zalany wodą.

</doc>
<doc id="876022" url="https://pl.wikipedia.org/wiki?curid=876022" title="Odrzywół (Dębówka)">
Odrzywół (Dębówka)

Odrzywół – część wsi Dębówka w Polsce, położona w województwie mazowieckim, w powiecie warszawskim zachodnim, w gminie Błonie.
W latach 1975–1998 Odrzywół administracyjnie należał do województwa warszawskiego.

</doc>
<doc id="876023" url="https://pl.wikipedia.org/wiki?curid=876023" title="Zamek kalmarski">
Zamek kalmarski

Zamek kalmarski (szw. "Kalmar slott") – warownia położona w średniowiecznej części szwedzkiego miasta Kalmar, na samym brzegu Cieśniny Kalmarskiej.
Historia budowy zamku sięga XII wieku, kiedy to wybudowano ufortyfikowaną wieżę obronną i obserwacyjną. W latach 80. XIII wieku król Szwecji Magnus I Birgersson rozbudował fortyfikacje i wieża obserwacyjna stała się częścią zamku. W następnych latach twierdza była wielokrotnie przebudowywana. 20 lipca 1397 roku na zamku zawarto akt Unii kalmarskiej pomiędzy władcami Szwecji, Danii i Norwegii.
Największe zmiany forteca przeszła w XVI wieku, kiedy to królowie z dynastii Wazów (Gustaw I i jego dwaj synowie: Eryk XIV i Jan III) przebudowali średniowieczną warownię w zamek godny siedziby królewskiej. Forteca była wielokrotnie oblegana. W roku 1598 król Polski Zygmunt III Waza zdobył zamek, a następnie, przez rok, wojska polskie (pod wodzą Władysława Bekiesza) broniły twierdzy przed atakami oddziałów Karola Sudermańskiego. Najtrudniejszą bitwą o zamek była ta z roku 1611, kiedy podczas wojny kalmarskiej Szwedzi przegrali walki na otwartym polu, ale obrońcy zamku, choć pozostawieni bez wsparcia, nie poddali się. Wiele krwi przelano także podczas wojny skańskiej, ale był to ostatni tak krwawy konflikt w dziejach zamku.
Ostatnim królem, który rezydował na zamku był Karol XI Wittelsbach (panował w latach 1660-1692). Po opuszczeniu twierdzy przez dwór królewski, zaczęła ona tracić na znaczeniu (podobnie jak całe miasto Kalmar). Zamek od XVII wieku do dzisiaj pozostał w niemal niezmienionym kształcie i jest jedną z najlepiej zachowanych renesansowych twierdz w Szwecji. W latach 1914 - 1941 zamek został odrestaurowany z wykorzystaniem dawnych metod. W roku 1997 na zamku świętowano sześćsetną rocznicę zawarcia Unii kalmarskiej.

</doc>
<doc id="876024" url="https://pl.wikipedia.org/wiki?curid=876024" title="Cesinek">
Cesinek

Cesinek – nieoficjalny przysiółek wsi Wawrzyszew w Polsce położony w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.

</doc>
<doc id="876026" url="https://pl.wikipedia.org/wiki?curid=876026" title="Radzików (wieś w województwie mazowieckim)">
Radzików (wieś w województwie mazowieckim)

Radzików – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.
Wierni kościoła rzymskokatolickiego należą do rzymskokatolickiej parafii św. Antoniego w Łaźniewie.
W czasie kampanii wrześniowej stacjonował tu IV/1 dywizjon myśliwski Brygady Pościgowej.

</doc>
<doc id="876038" url="https://pl.wikipedia.org/wiki?curid=876038" title="Roman Kulikowski">
Roman Kulikowski

Roman Włodzimierz Kulikowski (ur. 1 marca 1928 w Nowym Mieście Lubawskim, zm. 1 grudnia 2017) – polski profesor nauk technicznych, naukowiec, teoretyk sterowania.
Życie i działalność naukowa.
Pochodzi z rodziny inteligenckiej. Jego ojciec Edward Jan Kulikowski był naczelnikiem poczty w Nowym Mieście Lubawskim, zaś matka Genowefa Helena Kulikowska (z d. Zelek) – nauczycielką Publicznej Szkoły Powszechnej w tej miejscowości. Za działalność patriotyczną zostali w pierwszych miesiącach II wojny światowej aresztowani przez Selbstschutz i rozstrzelani 30 października 1939. Osierocili dwoje dzieci: wspomnianego Romana i Juliusza Lecha (ur. 1931).
W latach 1945–1949 studiował radiolokację na Wydziale Elektrycznym Politechniki Warszawskiej. W 1952 roku został magistrem nauk technicznych. Od grudnia 1950 r. do lutego 1954 r. odbył studia aspiranckie w Związku Radzieckim w Moskiewskim Elektrotechnicznym Instytucie Łączności, uzyskując w grudniu 1953 r. stopień naukowy kandydata nauk technicznych. Pracę zawodową rozpoczął w kwietniu 1954 r. w Politechnice Warszawskiej na Wydziale Łączności, początkowo w Katedrze Radiolokacji. Następnie pracuje w Katedrze Automatyki i Telemechaniki oraz w Zakładzie Teorii Łączności IPPT PAN. Otrzymał przy tym tytuł zastępcy profesora, a w kwietniu 1956 r. tytuł naukowy docenta.
Od lipca 1961 do sierpnia 1962 przebywał w Nowym Jorku jako "visiting associate professor" w Columbia University, prowadząc wykłady dla doktorantów z zagadnień teorii układów optymalnych. Po powrocie do kraju objął funkcję p.o. kierownika Zakładu Teorii Łączności IPPT PAN. W styczniu 1964 został profesorem nadzwyczajnym Politechniki Warszawskiej. W roku akademickim 1964–1965 jako "visiting professor" prowadził wykłady seminaryjne z zagadnień teorii układów optymalnych i adaptacyjnych. Prowadził tam również badania z zakresu teorii systemów wielkich. W roku 1970 przez 3 miesiące przebywał w USA jako "visiting professor" w University of Minnesota w Minneeapolis.
Od stycznia 1966 przeszedł do pracy w Instytucie Automatyki PAN, gdzie został kierownikiem Zakładu Teorii Optymalizacji. Od marca 1969 do maja 1971 był zastępcą dyrektora ds. naukowych w tym instytucie.
W grudniu 1967 został członkiem korespondentem PAN, zaś w grudniu 1976 został członkiem rzeczywistym PAN. W lipcu 1970 otrzymał tytuł profesora nauk technicznych.
Od czerwca 1971 do listopada 1976 był dyrektorem Centrum Obliczeniowego PAN. Od stycznia 1972 do grudnia 1974 był zastępcą Sekretarza Naukowego PAN. Od stycznia 1972 do grudnia 1977 był członkiem prezydium PAN. 1 grudnia 1976 został dyrektorem powoływanego Instytutu Badań Systemowych PAN, był nim do maja 1998.
W latach 1978–1979 pracował w Międzynarodowym Instytucie Stosowanej Analizy Systemowej w Austrii w Laxemburgu. Zajmował się tam modelami rozwoju kraju oraz modelami regionalnymi na przykładzie rozwoju regionu Górnej Noteci.
W 1991 został przewodniczącym rady Fundacji Krzewienia Nauk Systemowych, powstałej z inicjatywy Leszka Kuźnickiego, Wiceprezesa i Sekretarza Naukowego PAN.
W połowie 1995 z jego inicjatywy powstało zaoczne studium zarządzania, marketingu i teleinformatyki dla pracowników TP S.A., współtworzone przez Instytutu Badań Systemowych PAN, Akademię Obrony Narodowej oraz Telekomunikację Polską S.A.
W 1996 z jego inicjatywy jako przewodniczącego rady Fundacji Krzewienia Nauk Systemowych została zorganizowana przez tę Fundację Wyższa Szkoła Informatyki Stosowanej i Zarządzania w Warszawie, prowadząca studia zawodowe na 2 kierunkach: informatyka oraz zarządzanie i marketing. Jej rektorem został Roman Kulikowski.
Na dorobek naukowy Romana Kulikowskiego do roku 1999 składało się 219 publikacji i opracowań naukowych, w tym 7 książek monograficznych (w tym 2 wydania zagraniczne), 18 książek powstałych pod jego redakcją, 192 artykuły i referaty oraz 2 patenty. Większość publikacji (czyli 138) jest w języku angielskim. Zainteresowania naukowe Kulikowskiego skupiały się w następujących grupach tematycznych:
Poszerzony został później m.in. o współredakcję dwóch prac zbiorowych.
Jako dyrektor IBS PAN optował za kolegialnym kierownictwem, realizując najczęściej decyzje podjęte przez kolegium instytutowe. Dokonał kilku reorganizacji tego instytutu. W styczniu 1986 zlikwidował istniejące pracownie naukowe, zastępując je tematami badawczymi z nowymi kierownikami. W styczniu 1991 koordynację tematów badawczych przekazał kierownikom 8 nowo utworzonych kierunków badawczych. W styczniu 1994 zlikwidował zakłady naukowe i wprowadził piony badawcze. Po upływie jego kadencji zlikwidowano piony badawcze i wprowadzono pracownie.
W komitetach PAN był przewodniczącym, zastępcą przewodniczącego lub członkiem: Komitetu Nauk Organizacji i Zarządzania, Komitetu Informatyki, Komitetu Przestrzennego Zagospodarowania Kraju, Komitetu Problemów Energetyki, Komitetu ds. Eksploatacji Majątku Trwałego, Komitetu Prognozowania Rozwoju Kraju „Polska 2000”, Komitetu Automatyki, Komitetu Automatyki i Robotyki, oraz Komitetu Transportu.
Działał również w Radzie Naukowej Instytutu Automatyki PAN, Radzie Naukowej Instytutu Cybernetyki Stosowanej PAN, Radzie Naukowo-Programowej IOK PAN i MNSzWiT, Radzie Naukowej Centrum Cybernetyki Stosowanej i Informatyki IOK, Radzie Naukowej IPPT PAN oraz Radzie Naukowej IBS PAN.
Był członkiem Komitetu Nagród Państwowych w latach 1971–1991.
Do roku 1999 był promotorem 12 doktoratów.
Żonaty z Wandą z Wyszyńskich, ma 2 synów.

</doc>
<doc id="876039" url="https://pl.wikipedia.org/wiki?curid=876039" title="Intichiuma">
Intichiuma



</doc>
<doc id="876046" url="https://pl.wikipedia.org/wiki?curid=876046" title="Ostrówek (województwo zachodniopomorskie)">
Ostrówek (województwo zachodniopomorskie)

Ostrówek – wieś w Polsce położona w województwie zachodniopomorskim, w powiecie koszalińskim, w gminie Bobolice. Miejscowość wchodzi w skład sołectwa Łozice.
W latach 1975–1998 miejscowość położona była w województwie koszalińskim.
Inne miejscowości o nazwie Ostrówek: Ostrówek

</doc>
<doc id="876048" url="https://pl.wikipedia.org/wiki?curid=876048" title="Ulica Królowej Jadwigi w Poznaniu">
Ulica Królowej Jadwigi w Poznaniu

Ulica Królowej Jadwigi – przebiegająca w osi wschód-zachód ulica stanowiąca część I ramy komunikacyjnej Poznania okalającej ścisłe centrum miasta. Rozpoczyna się na skrzyżowaniu ulic Wierzbięcice/Niezłomnych (zachodni koniec) a kończy się przedłużając w Most Królowej Jadwigi nad Wartą (wschodni koniec). 
Historia.
Ulicę wytyczono po zniesieniu poligonalnego rdzenia Twierdzy Poznań. Jako pierwszy powstał odcinek pomiędzy ul. Górna Wilda a Wartą. W okresie międzywojennym nosił on nazwę Wały Królowej Jadwigi. Po II wojnie światowej wydłużono ją w kierunku zachodnim. Zlikwidowano wówczas kilka cmentarzy w tym należący do parafii św. Marcina, na którym spoczywał Hipolit Cegielski. Przedłużona ulica (wraz z fragmentem dzisiejszej al. Niepodległości) otrzymała 25 marca 1950 nowego patrona - Juliana Marchlewskiego. Po zmianach ustrojowych w 1989 nazwę ulicy zmieniono na obecną. W latach 1955 – 1957 zbudowano przebiegającą na ulicy trasę tramwajową, po której kursują aktualnie tramwaje linii nr 2, 3, 6, 9, 12, 18.
Charakter.
Ul. Królowej Jadwigi ma 1,36 km długości, na całym odcinku jest to droga dwujezdniowa z dwoma pasami ruchu w każdym kierunku, między jezdniami znajduje się wydzielone torowisko tramwajowe (tylko na odcinku pomiędzy skrzyżowaniem z ulicami Droga Dębińska - Garbary a mostem Królowej Jadwigi torowisko i wewnętrzne pasy ruchu są wspólne, a ulica staje się jednojezdniowa).
Ulica oddziela centrum miasta na północy i Wildę oraz Łęgi Dębińskie na południu. 
Opisane obiekty.
Przy ulicy znajdują się (od zachodu):

</doc>
<doc id="876051" url="https://pl.wikipedia.org/wiki?curid=876051" title="Gavdos">
Gavdos



</doc>
<doc id="876058" url="https://pl.wikipedia.org/wiki?curid=876058" title="Władimir Szamanow">
Władimir Szamanow

Władimir Anatoljewicz Szamanow (ros. Владимир Анатольевич Шаманов, ur. 15 lutego 1957 w Barnaule) – rosyjski generał pułkownik, Bohater Federacji Rosyjskiej, gubernator obwodu uljanowskiego, dowódca Wojsk Powietrznodesantowych Federacji Rosyjskiej.
W 1978 ukończył Riazańską Wyższą Szkołę Dowódczą Wojsk Powietrznodesantowych im. generała armii W.F. Margiełowa, po czym odbywał służbę w dywizjonie artylerii samobieżnej 76 Gwardyjskiej Dywizji Powietrznodesantowej.
Od 1979 do 1980 dowódca plutonu, a od 1980 do 1984 dowódca kompanii kursantów Riazańskiej Wyższej Szkoły Dowódczej Wojsk Powietrznodesantowych. Od 1984 do 1986 dowodził batalionem spadochronowo-desantowym 104 Gwardyjskiego Pułku Spadochronowo-desantowego 76 Gwardyjskiej Dywizji Powietrznodesantowej.
Od maja 2009 do października 2016 był dowódcą Wojsk Powietrznodesantowych Federacji Rosyjskiej.
Jest oskarżany przez organizacje obrony praw człowieka o dokonanie zbrodni wojennych w czasie II wojny czeczeńskiej. Według doniesień Human Rights Watch miał wydać rozkaz zabójstwa 17 mieszkańców cywilnych wioski Ałchan-Jurt w Czeczenii (masakra w Ałchan-Jurcie).

</doc>
<doc id="876061" url="https://pl.wikipedia.org/wiki?curid=876061" title="Schierling">
Schierling

Schierling – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona. Leży nad rzeką Große Laber, około 20 km na południe od Ratyzbony, przy linii kolejowej Ratyzbona–Langquaid.
Dzielnice.
W skład gminy wchodzą następujące dzielnice:

</doc>
<doc id="876063" url="https://pl.wikipedia.org/wiki?curid=876063" title="Przydargiń">
Przydargiń

Przydargiń – wieś w Polsce położona w województwie zachodniopomorskim, w powiecie koszalińskim, w gminie Bobolice. Miejscowość wchodzi w skład sołectwa Głodowa.
We wsi znajduje się dwór wybudowany na początku XX w. przez jego właściciela Goede, do którego należał też majątek w pobliskich Różanach. Przebudowa dworu w latach 70. XX w. oraz w roku 1991 pozbawiła budynek jego pierwotnych cech.
W latach 1975–1998 miejscowość położona była w województwie koszalińskim.

</doc>
<doc id="876067" url="https://pl.wikipedia.org/wiki?curid=876067" title="Miguel Ángel Angulo">
Miguel Ángel Angulo

Miguel Ángel Angulo Valderrey (ur. 23 czerwca 1977 w Oviedo) – hiszpański piłkarz grający na pozycji pomocnika lub napastnika. Obecnie jest wolnym zawodnikiem. W latach 2004–2007 rozegrał 11 meczów dla reprezentant Hiszpanii.
Kariera.
Miguel zaczynał karierę w Sportingu Gijón w sezonie 1994/1995, skąd przeszedł do Valencii B w 1996 roku. W sezonie 1996/1997 został wypożyczony do Villarreal CF a po zakończeniu sezonu powrócił do Valencii. Razem z nią zdobył dwa razy mistrzostwo Hiszpanii, raz Puchar Hiszpanii i raz Puchar UEFA. W 2009 roku odszedł z Valencii do portugalskiego Sportingu i po 4 miesiącach został wolnym zawodnikiem.

</doc>
<doc id="876069" url="https://pl.wikipedia.org/wiki?curid=876069" title="Mikromodelarstwo">
Mikromodelarstwo

Mikromodelarstwo - jedna z form modelarstwa redukcyjnego. Charakteryzuje się stosunkowym uproszczeniem ze względu na przyjętą skalę (np. 1:500 dla statków i okrętów). Jest to dość atrakcyjna forma modelarstwa, ponieważ nie wymaga szczególnie dużych uzdolnień modelarza, a efekty pracy są widoczne już po kilku godzinach pracy, ponadto gotowe modele nie zajmują zbyt dużo miejsca, tak jak ma to miejsce w przypadku modelarstwa tradycyjnego.
Wielkim popularyzatorem mikromodelarstwa okrętowego był Stanisław Katzer.

</doc>
<doc id="876070" url="https://pl.wikipedia.org/wiki?curid=876070" title="Alteglofsheim">
Alteglofsheim

Alteglofsheim – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, siedziba wspólnoty administracyjnej Alteglofsheim. Leży około 15 km na południowy wschód od Ratyzbony, przy drodze B15 i linii kolejowej Ratyzbona–Monachium.
Oświata.
W gminie znajduje się 100 miejsc przedszkolnych (98 dzieci) oraz szkoła podstawowa (35 nauczycieli, 702 uczniów).

</doc>
<doc id="876071" url="https://pl.wikipedia.org/wiki?curid=876071" title="Wilczogóra (województwo zachodniopomorskie)">
Wilczogóra (województwo zachodniopomorskie)

Wilczogóra (do 1945 r. niem. "Wielschberg") – osada w Polsce położona w województwie zachodniopomorskim, w powiecie koszalińskim, w gminie Bobolice. Miejscowość wchodzi w skład sołectwa Kłanino.
We wsi znajduje się dwór z końca XIX wieku, murowany, na podmurówce kamiennej. Pierwotnie parterowy z poddaszem, przebudowany w latach 70. XX w – dobudowano piętro, poszerzono otwory okienne i pokryto eternitem.
W latach 1975–1998 miejscowość położona była w województwie koszalińskim.

</doc>
<doc id="876074" url="https://pl.wikipedia.org/wiki?curid=876074" title="Glenn McGrath">
Glenn McGrath

Glenn Donald McGrath (ur. 9 lutego 1970 w Dubbo) – australijski krykiecista, reprezentant kraju. Najbardziej skuteczny "medium/fast bowler" w krykiecie, rekordzista pod względem "wicketów" zdobytych przez szybkich rzucających w meczach testowych, jest także rekordzistą pod względem "wicketów" zdobytych w czasie mistrzostw świata.
Uważany za jednego z najgorszych "batsmanów" w historii krykieta, przez znaczną część jego kariery miał on na koncie więcej "wicketów" niż "runów".
McGrath nie należy do najszybszych z "fast bowlerów" ale jego rzuty są niezwykle dokładne, jedno z jego popularnych przezwisk to "Metronome" (metronom) co ma opisywać dokładność jego "bowlingu".
Jego żona, Jane, zmarła na raka w 2008. Jeszcze za jej życia był aktywny w szeregu instytucji charytatywnych zbierających fundusze na walkę z nowotworami. Ma dwoje dzieci.

</doc>
<doc id="876076" url="https://pl.wikipedia.org/wiki?curid=876076" title="Melchior Ferdynand de Gaschin">
Melchior Ferdynand de Gaschin

 Melchior Ferdynand de Gaschin (niem. "Melchior Ferdinand von Gaschin"; ur. w 1581 w Kietrzu; zm. 16 lipca 1665 w Polskiej Cerekwi) – starosta księstwa opolsko-raciborskiego, założyciel majoratu cerekwicko-żyrowskiego, fundator na rzecz Kościoła śląskiego (m.in. sprowadzenie franciszkanów na Górę św. Anny oraz ufundowanie im klasztoru). 
W latach 1636–1645 i ponownie od 1649 był starostą ("Landeshauptmann") księstwa opolsko-raciborskiego, a w latach 1646–1648 starostą ziemi kłodzkiej. Umocnił pozycję rodu Gaschinów. Zmarł bezpotomnie w roku 1665 i został pochowany w krypcie rodowej Gaschinów w Raciborzu (w kościele św. Jakuba). Dziedzictwo objął jego bratanek Jerzy Adam Gaschin (1643–1719).

</doc>
<doc id="876077" url="https://pl.wikipedia.org/wiki?curid=876077" title="Naoussa">
Naoussa



</doc>
<doc id="876082" url="https://pl.wikipedia.org/wiki?curid=876082" title="Nausa">
Nausa

Nausa, grec. "Νάουσα"

</doc>
<doc id="876085" url="https://pl.wikipedia.org/wiki?curid=876085" title="Pfakofen">
Pfakofen

Pfakofen – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, wchodzi w skład wspólnoty administracyjnej Alteglofsheim. Leży około 23 km na południowy wschód od Ratyzbony, przy drodze B15 i linii kolejowej Ratyzbona–Monachium.
Dzielnice.
W skład gminy wchodzą trzy dzielnice: Pfakofen (2,56 km²), Pfellkofen (5,54 km²) oraz Rogging (7,17 km²).
Oświata.
W gminie znajduje się 75 miejsc przedszkolnych (65 dzieci).

</doc>
<doc id="876089" url="https://pl.wikipedia.org/wiki?curid=876089" title="Naussa">
Naussa



</doc>
<doc id="876094" url="https://pl.wikipedia.org/wiki?curid=876094" title="Altenthann">
Altenthann

Altenthann – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, wchodzi w skład wspólnoty administracyjnej Donaustauf. Leży w Lesie Bawarskim, około 15 km na północny wschód od Ratyzbony.
Dzielnice.
W skład gminy wchodzą następujące dzielnice: Altenthann, Dietersweg, Forstmühler Forst, Göppenbach, Lichtenwald, Pfaffenfang.
Oświata.
W gminie znajduje się 25 miejsc przedszkolnych (42 dzieci) oraz szkoła podstawowa (6 nauczycieli, 112 uczniów).

</doc>
<doc id="876096" url="https://pl.wikipedia.org/wiki?curid=876096" title="Czartoria (Poznań)">
Czartoria (Poznań)

Czartoria – ulica oraz nazwa małej części miasta Poznania na terenie Starego Miasta. Pierwotnie stanowiła niewielką osadę powstałą na warcianej wyspie, wśród rzecznych rozlewisk, która została z czasem wchłonięta przez położone na sąsiedniej wysepce miasteczko – Chwaliszewo, a następnie wraz z nim w 1800 roku włączona w granice Poznania.
Nazwa.
Źródłosłów nazwy pochodzi od dwóch staropolskich określeń: "czart" oznaczającego diabła, demona, złego ducha oraz "ryja" oznaczającego trudno dostępne podmokłe łąki, moczary. Prawdopodobnie w ten sposób określano nadwarciańskie łąki, do których dostęp był utrudniony. Wierzono wówczas, że tego typu obszary zamieszkiwane są przez lokalne demony.
W czasach zaborów oraz podczas okupacji niemieckiej ulica nosiła nazwę "Dammstrasse" ("ulica Tamowa").
Charakterystyka.
Do 1945 był to obszar bardzo gęsto zabudowany i przeludniony.
Czartoria stanowi obecnie niewielką uliczkę boczną od ulicy Chwaliszewo. Gęsta zabudowa, która powstała w XIX i XX wieku, została w niemal 90% zniszczona podczas walk o Poznań w 1945 roku. Degradację Czartorii pogłębiła regulacja Warty w 1969 roku i wybudowanie trasy przez mosty Bolesława Chrobrego i Mieszka I.
Obecnie ta historyczna część miasta poddawana jest sukcesywnej rewitalizacji – wybudowano już część nowych "plomb", w 2009 wyremontowano zabytkowe, brukowe ("kocie łby") ulice Czartoria i Tylne Chwaliszewo, zaś w roku 2010 przy ulicach tych zamontowano latarnie w stylu retro.
19 września 2015 przy dawnym murze przeciwpowodziowym otwarto Zaułek Ślepego Antka – związanego z Chwaliszewem bojownika Armii Krajowej – Antoniego Gąsiorowskiego.
Festiwal Urban Legend.
Przy ul. Czartoria (w pobliżu skrzyżowania z ul. Tylne Chwaliszewo) w ramach festiwalu sztuki Urban Legend w 2009 r. umieszczono na elewacji kamienicy tablicę autorstwa Jakuba Czyszczonia i Honzy Zamojskiego następującej treści:

</doc>
<doc id="876097" url="https://pl.wikipedia.org/wiki?curid=876097" title="Przestrzeń dospołeczna">
Przestrzeń dospołeczna

Przestrzeń dospołeczna - termin z zakresu proksemiki i komunikacji niewerbalnej. Wprowadzono go do psychologii społecznej po badaniach w szpitalach psychiatrycznych, dzięki którym odkryto, że sposób zorganizowania przestrzeni wpływa na przyspieszenie (przestrzeń dospołeczna) bądź opóźnienie (przestrzeń odspołeczna) szybkości zdrowienia pacjentów.
Przestrzeń dospołeczna to taka, która skłania ludzi do kontaktowania się ze sobą, rozmowy, wydłużania kontaktu. Na takie zachowania wpływa m.in. umeblowanie, kolory i przestrzenne zorganizowanie tej przestrzeni (zobacz też: przestrzeń półtrwała).
Przestrzeń jest dospołeczna, gdy nie jest pusta, ale także nie jest przeładowana przez bodźce (wzrokowe, słuchowe). Jest raczej przyciemniona niż jasna, ale nie jest ciemna. Daje poczucie komfortu oraz intymnej atmosfery. Skłania ludzi do skracania odległości między sobą (zobacz też: dystanse personalne), nachylania się do siebie (zobacz: postawa ciała), nie prowokuje do odejścia.
Czynniki nadające przestrzeni charakter dospołeczny.
Elementy przestrzeni decydujące o tym, że przestrzeń przyjmie charakter dospołeczny:
W pewnym stopniu sposób zorganizowania przestrzeni jest zależny od cech osobowości i preferencji ludzi, którzy ją zajmują (więcej zobacz też: przestrzeń półtrwała). Jednocześnie jednak sposób zorganizowania tej przestrzeni wpływa na to, jak ludzie będą się w niej czuli oraz jak będą się w niej zachowywali. Zależność między cechami osobowości i preferencjami a zachowaniami jest tutaj dwustronna (zorganizowanie przestrzeni wpływa na zachowania i nastroje ludzi a nastroje i cechy osobowości wpływają na to jak ludzie organizują przestrzeń wokół siebie). Wpływając na sposób zorganizowania przestrzeni można kierować tym, jak ludzie będą się w niej czuli:

</doc>
<doc id="876098" url="https://pl.wikipedia.org/wiki?curid=876098" title="Bach an der Donau">
Bach an der Donau

Bach an der Donau, Bach a.d. Donau – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, wchodzi w skład wspólnoty administracyjnej Donaustauf. Leży około 15 km wschód od Ratyzbony, nad Dunajem, przy ścieżce rowerowej Donauradweg.

</doc>
<doc id="876100" url="https://pl.wikipedia.org/wiki?curid=876100" title="Jarosław Gajczuk-Zawadzki">
Jarosław Gajczuk-Zawadzki

Jarosław Gajczuk-Zawadzki – polski gitarzysta, współzałożyciel bydgoskiego zespołu heavymetalowego Chainsaw.
Dyskografia.
Chainsaw

</doc>
<doc id="876102" url="https://pl.wikipedia.org/wiki?curid=876102" title="Ernst-Happel-Stadion">
Ernst-Happel-Stadion

Ernst-Happel-Stadion – stadion sportowy w Wiedniu, narodowy stadion Austrii, nazwany imieniem słynnego austriackiego piłkarza i trenera, Ernsta Happela.
Historia.
Zbudowany został w latach 1929–1931. Początkowo gościł także olimpiady robotnicze i narodowosocjalistyczne wiece. W okresie II wojny światowej Gestapo wykorzystywało obiekt jako miejsce przetrzymywania Żydów. Do 1992 r. znany był jako "Praterstadion" (nazwa pochodzi od parku w Wiedniu, na terenie którego znajduje się stadion), a po śmierci Ernsta Happela w 1992 r. został nazwany jego imieniem. W ciągu swojego istnienia był wielokrotnie modernizowany. W 1956 r. podczas zawodów żużlowych między Polską i Austrią zginął polski reprezentant, Zbigniew Raniszewski.
Przeznaczenie.
Obiekt służy przede wszystkim piłkarskiej reprezentacji Austrii, która rozgrywa na nim swoje najważniejsze mecze w eliminacjach mistrzostw świata i Europy. Natomiast w europejskich pucharach jako gospodarz swoje spotkania rozgrywają tutaj dwa największe wiedeńskie kluby – Austria i Rapid. Pojemność trybun wynosi 50 865 miejsc.
Mistrzostwa Europy 2008.
Stadion Ernsta Happela był główną areną piłkarskich mistrzostw Europy w 2008 r. Rozegrano na nim 7 meczów – trzy w fazie grupowej, dwa ćwierćfinały, jeden półfinał oraz finał.

</doc>
<doc id="876103" url="https://pl.wikipedia.org/wiki?curid=876103" title="Andrew Symonds">
Andrew Symonds

Andrew Symonds (ur. 9 czerwca 1975 w Birmingham, zm. 14 maja 2022) – australijski krykiecista. Utalentowany "batsman" znany z bardzo agresywnego stylu gry, potrafi także rzucać w stylu "off spin" i "medium fast" co czyni z niego dobrego gracza "all-rounder".
Reprezentant Australii w meczach testowych i jednodniowych, powszechnie jednak uważany za specjalistę w meczach jednodniowych. Uważany za jednego z najlepszych, jeżeli nie najlepszego "fieldera" w historii krykieta.
Zginął 14 maja 2022 w wypadku drogowym.

</doc>
<doc id="876104" url="https://pl.wikipedia.org/wiki?curid=876104" title="Przestrzeń odspołeczna">
Przestrzeń odspołeczna

Przestrzeń odspołeczna - termin z zakresu proksemiki i komunikacji niewerbalnej. 
Przestrzeń odspołeczna to taka przestrzeń (mieszkalna, użytkowa), która skłania do izolowania się, unikania kontaktów (w odróżnieniu od przestrzeni dospołecznej). Rozmowy w takiej przestrzeni zwykle nie pojawiają się lub są zdawkowe i krótkotrwałe. Ludzie nie czują się w niej komfortowo i bezpiecznie, taki typ przestrzeni daje poczucie chłodu i izolacji.
Czynniki decydujące o tym, że przestrzeń przybiera charakter odspołeczny.
Badania w szpitalach psychiatrycznych pokazały, że zorganizowanie przestrzeni tak, że nabiera ona charakteru odspołecznionego wydłuża proces zdrowienia pacjentów. 

</doc>
<doc id="876109" url="https://pl.wikipedia.org/wiki?curid=876109" title="Muszyna Zdrój">
Muszyna Zdrój

Muszyna Zdrój – przystanek kolejowy w Muszynie, w województwie małopolskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="876110" url="https://pl.wikipedia.org/wiki?curid=876110" title="Iwona Pakuła">
Iwona Pakuła

Iwona Pakuła-Kołodziejak (ur. 17 maja 1962 w Warszawie) – polska lekkoatletka, która specjalizowała się w biegach sprinterskich.
Kariera.
W 1984 w sztafecie 4 x 100 metrów wraz z Elżbietą Wożniak, Elżbietą Tomczak i Ewą Kasprzyk zajęła czwartą lokatę na zawodach Przyjaźń-84. Rok później była reprezentantką Europy podczas pucharu świata zajmując w biegu rozstawnym trzecie miejsce. Uczestniczka finałów pucharu Europy – 17 sierpnia 1985 podczas tej imprezy wraz z Ewą Kasprzyk, Ewą Pisiewicz i Elżbietą Tomczak) czasem 42,71 ustanowiła rekord Polski w sztafecie 4 x 100 metrów (rekord ten został poprawiony dopiero w 2010). 
W czasie swojej kariery zdobyła aż trzynaście medali mistrzostw Polski seniorów na otwartym stadionie, w tym siedem złotych. Na halowych mistrzostwach Polski seniorów zdobyła cztery medale w biegu na 60 metrów - dwa srebrne (1982, 1983) i dwa brązowe (1985, 1987).
Rekordy życiowe: bieg na 100 metrów – 11,36 (22 czerwca 1984, Lublin); bieg na 200 metrów – 22,93 (25 sierpnia 1985, Zabrze).

</doc>
<doc id="876111" url="https://pl.wikipedia.org/wiki?curid=876111" title="Brunn (Bawaria)">
Brunn (Bawaria)

Brunn – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, wchodzi w skład wspólnoty administracyjnej Laaber. Leży w Jurze Frankońskiej, około 18 km na północny zachód od Ratyzbony, przy autostradzie A3.
1 stycznia 2014 do gminy przyłączono teren o powierzchni 5,01 km2, który pochodził z rozwiązanego dzień wcześniej obszaru wolnego administracyjnie Pielenhofer Wald rechts der Naab
Dzielnice.
W skład gminy wchodzą następujące dzielnice:

</doc>
<doc id="876113" url="https://pl.wikipedia.org/wiki?curid=876113" title="1967 NBA Draft">
1967 NBA Draft

NBA Draft 1967 - w tym drafcie został wybrany m.in. Phil Jackson (z 17 numerem) 11-krotny mistrz NBA jako trener, 6 razy z Chicago Bulls, 5 razy z Los Angeles Lakers, to on rozwinął talent Michaela Jordana i doprowadził drużynę z Chicago do rekordowego osiągnięcia w sezonie z bilansem 72-10, jako sam zawodnik zdobył dwa mistrzostwa NBA z New York Knicks. Innym trenerem wybranym w tym drafcie jest Pat Riley, który doprowadził Miami Heat do pierwszego mistrzostwa NBA w sezonie 2005/06. Wcześniej zdobył 5 mistrzostw NBA i tylko raz jako zawodnik. Obydwaj trenerzy znajdują się w gronie 10 najlepszych szkoleniowców wszech czasów.

</doc>
<doc id="876121" url="https://pl.wikipedia.org/wiki?curid=876121" title="Arkadiusz Rygielski">
Arkadiusz Rygielski

Arkadiusz Rygielski pseudonim Rygiel (ur. 19 sierpnia 1978 roku w Bydgoszczy), to polski gitarzysta. Jest byłym członkiem zespołu Amaranth. Występował gościnnie w zespołach Miecz Wikinga oraz Butelka. W roku 2000 dołączył do Chainsaw.
Należy do sekcji basów Chóru Collegium Medicum Uniwersytetu Mikołaja Kopernika.

</doc>
<doc id="876124" url="https://pl.wikipedia.org/wiki?curid=876124" title="Polskie Centrum Pomocy Międzynarodowej">
Polskie Centrum Pomocy Międzynarodowej

Polskie Centrum Pomocy Międzynarodowej (PCPM, ang. "Polish Center for International Aid") jest jedną z największych polskich organizacji pozarządowych niosących pomoc rozwojową i humanitarną poza granicami Polski. Została założona w 2006 roku przez dr Wojciecha Wilka. Jest organizacją pożytku publicznego specjalizującą się w pomocy międzynarodowej: humanitarnej, rozwojowej, ratunkowej przy wykorzystaniu zróżnicowanych źródeł finansowania.
Fundacja została powołana, by łagodzić następstwa kryzysów humanitarnych – zarówno konfliktów zbrojnych, jak i klęsk żywiołowych – oraz umożliwiać ich ofiarom otrzymywanie pomocy z Polski. W tym celu przygotowuje i realizuje projekty humanitarne, rozwojowe, techniczne, edukacyjne oraz z dziedziny rzecznictwa. Fundacja opiera się na doświadczeniu organizacji najefektywniej działających w sferze pomocy humanitarnej.
Przy Fundacji PCPM działa również Zespół Ratunkowy PCPM (ang. "Emergency Medical Team PCPM"), który jest prowadzony i finansowany jako część jej działalności statutowej. W miejscu katastrofy działa pod egidą Światowej Organizacji Zdrowia (WHO). Jest jedyną w Polsce i jedną z kilku w Europie medycznych grup szybkiego reagowania, zdolnym do wyjazdu do strefy dotkniętej klęskami żywiołowymi (np. trzęsieniem ziemi) lub kryzysami humanitarnymi w ciągu 24 godzin.
Główny cel.
Nadrzędnym celem Polskiego Centrum Pomocy Międzynarodowej jest zwiększenie przepływu pomocy humanitarnej i rozwojowej z terytorium Polski na tereny dotknięte skutkami kryzysów. Ważnym kierunkiem działań Fundacji jest również zwiększenie świadomości w społeczeństwie polskim o zagadnieniach z dziedziny pomocy humanitarnej i rozwojowej oraz kształtowanie pozytywnego wizerunku Polski na arenie międzynarodowej.
Misją Fundacji PCPM jest niesienie pomocy humanitarnej, rozwojowej i ratunkowej osobom potrzebującym na całym świecie, w szczególności ofiarom konfliktów zbrojnych i klęsk żywiołowych.
Bieżąca działalność.
Pomoc humanitarna:
 Misja w Sudanie Południowym
 Misja w Libanie - Fundacja PCPM od 2012 roku prowadzi w Libanie, na granicy z Syrią, największy program pomocy humanitarnej realizowany przez polską organizację pozarządową, w ramach której m.in.:
 Misja na Ukrainie (po 24 lutego 2022 r.)
Pomoc rozwojowa:
 Misja w Kenii
 Misja w Palestynie
 Misja w Etiopii
 Misja w Iraku
Zespół Ratunkowy PCPM
Pierwszy ochotniczy zespół szybkiego reagowania na klęski żywiołowe i kryzysy humanitarne poza granicami Polski, który pomagał po trzęsieniu ziemi w Nepalu, podczas powodzi w Bośni i Hercegowinie, poszkodowanym podczas wojny na Ukrainie, udzielali pomocy podczas kryzysu uchodźczego w Irackim Kurdystanie czy w Peru podczas lawin błotnych.
Wcześniejsza działalność.
 Misja w Tadżykistanie
 Misja w Etiopii
 Misja w Gruzji
 Misja na Ukrainie
 Misja w Sudanie Południowym
 Misja na Cyprze
Edukacja humanitarna/rozwojowa w Polsce

</doc>
<doc id="876127" url="https://pl.wikipedia.org/wiki?curid=876127" title="Liczba e">
Liczba e



</doc>
<doc id="876129" url="https://pl.wikipedia.org/wiki?curid=876129" title="Marek Jerchewicz">
Marek Jerchewicz

Marek Jerchewicz (ur. 5 czerwca 1976 roku w Bydgoszczy), to polski gitarzysta basowy. Od 1998 jest basistą w zespole Luminous Flesh Giants, a w latach 2003–2008 był członkiem zespołu Chainsaw.

</doc>
<doc id="876130" url="https://pl.wikipedia.org/wiki?curid=876130" title="Deuerling">
Deuerling

Deuerling – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, wchodzi w skład wspólnoty administracyjnej Laaber. Leży około 10 km na południowy zachód od Ratyzbony, nad rzeką Schwarze Laber, przy autostradzie A3, drodze B8 i linii kolejowej Ratyzbona–Norymberga.
Dzielnice.
W skład gminy wchodzą następujące dzielnice: 

</doc>
<doc id="876132" url="https://pl.wikipedia.org/wiki?curid=876132" title="Ewa Pisiewicz">
Ewa Pisiewicz

Ewa Halina Pisiewicz, z d. Rybak (ur. 7 maja 1962 w Lubartowie) – polska lekkoatletka, sprinterka, olimpijka z Seulu, mistrzyni i reprezentantka Polski, rekordzistka Polski w sztafecie 4 x 100 metrów oraz w biegach na 60 metrów i 200 metrów w hali.
Kariera sportowa.
Była zawodniczką Startu Lublin.
Reprezentowała Polskę na Igrzyskach Olimpijskich w 1988, gdzie zajęła 6. miejsce w sztafecie 4 x 100 metrów, z czasem 43,93 (z Jolantą Janotą, Joanną Smolarek i Agnieszką Siwek), w biegu na 100 metrów odpadła w eliminacjach, z wynikiem 11,84, halowych mistrzostwach Europy w 1986, zajmując 4. miejsce w biegu na 200 metrów, z wynikiem 23,63 (srebrny medal w tym biegu zdobyła Ewa Kasprzyk) oraz Pucharze Europy w 1985 zajmując 3. miejsce w sztafecie 4 x 100 metrów, z wynikiem 42,71 (nowy rekord Polski). W 1985 wystąpiła także w zawodach Pucharu świata, w reprezentacji Europy - w sztafecie 4 x 100 metrów zajęła 3. miejsce, z wynikiem 43,38 (z Iwoną Pakułą, Ginką Zagorczewą i Ewą Kasprzyk).
Na mistrzostwach Polski seniorek wywalczyła 11 medali, w tym 4 złote (jeden złoty w biegu na 100 metrów w 1988, trzy złote w sztafecie 4 x 100 metrów (1985, 1987 i 1988) 4 srebrne (jeden srebrny na 200 metrów - w 1985, trzy srebrne w sztafecie 4 x 100 metrów - w 1980, 1982 i 1984) i 3 brązowe (w biegu na 100 metrów w 1987, w biegu na 200 metrów w 1985 i w sztafecie 4 x 100 metrów w 1981).
Na halowych mistrzostwach Polski seniorek zdobyła 6 medali, w tym 2 złote (w biegach na 60 metrów i 200 metrów w 1986) 3 srebrne (w biegu na 60 metrów w 1985 i 1988, w biegu na 200 metrów w 1985 i 1 brązowy w biegu na 200 metrów w 1988).
Była rekordzistą Polski w sztafecie 4 x 100 metrów (z Iwoną Pakułą, Ewą Kasprzyk i Elżbietą Tomczak), uzyskując 17 sierpnia 1985 na zawodach Pucharu Europy wynik 42,71 (rekord został poprawiony dopiero w 2010 roku).
31 stycznia 1986 poprawiła halowy rekord Polski w biegu na 60 metrów, uzyskując wynik 7,18 (poprzedni rekord należał od 1974 do Ireny Szewińskiej i wynosił 7,20). Rekord ten poprawiła dopiero w 2016 Ewa Swoboda, wynikiem 7,13.
2 lutego 1986 poprawiła halowy rekord Polski w biegu na 200 metrów, uzyskując wynik 22,81 (w 1988 wynik ten poprawiła Ewa Kasprzyk, uzyskując wynik 22,70)
Rekordy życiowe: 

</doc>
<doc id="876133" url="https://pl.wikipedia.org/wiki?curid=876133" title="St. Jakob-Park">
St. Jakob-Park

St. Jakob-Park – stadion piłkarski w Bazylei. Został wybudowany w latach 1998–2001 w miejscu byłego St. Jakob-Stadion. Jego przebudowa, oparta na projekcie biura architektonicznego Herzog &amp; de Meuron, trwała w latach 2004–2008. Mieszkańcy miasta zwą go "Joggeli". Jego konstrukcja połączona jest z apartamentowcem. Swoje mecze rozgrywa tu drużyna wielokrotnego mistrza Szwajcarii, FC Basel. W 2008 roku stadion był jedną z głównych aren Euro 2008 w piłce nożnej.

</doc>
<doc id="876139" url="https://pl.wikipedia.org/wiki?curid=876139" title="Pielenhofen">
Pielenhofen

Pielenhofen – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, wchodzi w skład wspólnoty administracyjnej Pielenhofen-Wolfsegg. Leży około 12 km na zachód od Ratyzbony, nad rzeką Naab.
Dzielnice.
W skład gminy wchodzą następujące dzielnice: Pielenhofen, Pielenhofer, Aignhof, Berghof, Freiung, Dettenhofen, Distelhausen, Reinhardsleiten, Reinhardshofen, Rohrdorf, Winterort i Zieglhof.
Oświata.
W gminie znajduje się 50 miejsc przedszkolnych (48 dzieci) oraz szkoła podstawowa (2 nauczycieli, 52 uczniów).

</doc>
<doc id="876141" url="https://pl.wikipedia.org/wiki?curid=876141" title="Sebastian Górski">
Sebastian Górski

Sebastian Górski (ur. 17 maja 1976 roku w Bydgoszczy), to polski perkusista. 
Gra w zespole prog-metalowym LFG, a od 2002 roku w bydgoskim The Chainsaw. Współpracował także z None, Sibyline, Doctrine-X. Obecnie gra również w zespole Róże Europy.
Instrumentarium.
Bębny
Mapex Saturn series 
Blachy :
Masterwork Cymbals 
Zildjian Cymbals
20" Z Custom Rock Ride
Paiste Cymbals
10" - Alpha Splash
14" - Mini China
14" - Alpha Rock Hi-hat
16" - Alpha Rock Crash
17" - Alpha Rock Crash
18" - Alpha Metal Crash
18" - PST8 Rock Crash
18" - Alpha China
14" - Alpha Hi-hat (remote)
14" - Mini China
18" - PST8 China
20" - Alpha Metal Ride
Osprzęt

</doc>
<doc id="876143" url="https://pl.wikipedia.org/wiki?curid=876143" title="Króliki z kosmosu">
Króliki z kosmosu



</doc>
<doc id="876145" url="https://pl.wikipedia.org/wiki?curid=876145" title="Mewa (ujednoznacznienie)">
Mewa (ujednoznacznienie)



</doc>
<doc id="876149" url="https://pl.wikipedia.org/wiki?curid=876149" title="Adam Stachowiak (piłkarz)">
Adam Stachowiak (piłkarz)

Adam Stachowiak (ur. 18 grudnia 1986 w Poznaniu) – polski piłkarz grający na pozycji bramkarza, od 2023 r. w Lechu II Poznań. Kilkukrotny młodzieżowy reprezentant Polski.
Życiorys.
Kariera klubowa.
Rozpoczął karierę w polskim klubie Olimpii Poznań, skąd przeszedł do Unii Swarzędz. Po pół roku występów w swarzędzkim klubie, grał już w II-ligowej Jagiellonii Białystok, a po następnych sześciu miesiącach trafił do Odry Wodzisław Śląski, gdzie był trzecim bramkarzem. Na zasadzie wypożyczenia zawodnik po raz kolejny grał w II lidze, tym razem w Zawiszy Bydgoszcz. Po pół roku wrócił do Wodzisławia. W Odrze zaliczył szereg dobrych występów. Kontuzjowanego Stachowiaka zastąpił Arkadiusz Onyszko. Po spadku Odry z Ekstraklasy, 23 czerwca 2010 podpisał trzyletni kontrakt z 14-krotnym mistrzem Polski – Górnikiem Zabrze. W sierpniu 2011 roku został wypożyczony na rok do cypryjskiej drużyny Anorthosis Famagusta. 18 lipca 2012 podpisał roczny kontrakt z GKS-em Bełchatów, natomiast 14 stycznia 2013 rozwiązał za porozumieniem stron kontrakt z bełchatowskim klubem. Dzień później, 15 stycznia 2013 Stachowiak podpisał kontrakt z bułgarskim Botewem Płowdim występującym w bułgarskiej najwyższej piłkarskiej klasie rozgrywkowej. Następnie był zawodnikiem tureckich klubów: Gazişehir Gaziantep FK i Denizlispor. 
Po rozwiązaniu kontraktu z Denizlisporem przez pół roku pozostawał bez klubu, aż 10 marca 2023 podpisał obowiązujący do czerwca 2024 kontrakt z Lechem II Poznań. 
Kariera reprezentacyjna.
W reprezentacji Polski U-21 zadebiutował 26 marca 2007 na stadionie Wojska Polskiego w Warszawie w wygranym 2:0 meczu towarzyskim z Łotwą. Rozegrał w niej 5 spotkań.

</doc>
<doc id="876151" url="https://pl.wikipedia.org/wiki?curid=876151" title="Port lotniczy Jomo Kenyatta">
Port lotniczy Jomo Kenyatta

Port lotniczy Jomo Kenyatta – międzynarodowe lotnisko położone 15 km od Nairobi. Jest największym portem lotniczym Kenii i 7. w Afryce. Port został otwarty w 1958. W 2004 obsłużył 3 999 711 pasażerów. Jest to najruchliwszy port lotniczy Afryki Wschodniej i 6. w Afryce. Lotnisko nosi imię po pierwszym premierze Kenii Jomo Kenyatta.
Lotnisko znajduje się w Embakasi, na przedmieściach, na południowy wschód od Nairobi (15 km od centrum miasta). W pobliżu przebiega Autostrada Mombasa, która jest główną drogą łączącą Nairobi i lotnisko. W planach jest uruchomienie połączenia kolejowego.
Lotnisko jest głównym węzłem Kenya Airways i Fly540.
Historia.
Port lotniczy Nairobi-Embakasi został otwarty w maju 1958 przez ostatniego gubernatora Kenii, Evelyn Baring. Lotnisko miało zostać otwarte przez królową Elżbietę, jednak była ona opóźniona w Australii i nie mogła dokonać ceremonii.
Później terminal zbudowano po drugiej stronie pasa startowego i lotnisko został przemianowane na Jomo Kenyatta International Airport. Stary terminal jest czasami określany jako "Old Embakasi Airport" i jest używany przez Kenijskie Siły Powietrzne.

</doc>
<doc id="876153" url="https://pl.wikipedia.org/wiki?curid=876153" title="Kain (LoK)">
Kain (LoK)



</doc>
<doc id="876158" url="https://pl.wikipedia.org/wiki?curid=876158" title="Wolfsegg (Bawaria)">
Wolfsegg (Bawaria)

Wolfsegg – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Ratyzbona, siedziba wspólnoty administracyjnej Pielenhofen-Wolfsegg. Leży około 15 km na północny zachód od Ratyzbony.
Oświata.
W gminie znajduje się 50 miejsc przedszkolnych (66 dzieci) oraz szkoła podstawowa (4 nauczycieli, 89 uczniów).

</doc>
<doc id="876159" url="https://pl.wikipedia.org/wiki?curid=876159" title="Aes Dana (zespół muzyczny)">
Aes Dana (zespół muzyczny)

Aes Dana – francuska grupa muzyczna grająca folk black metal, utworzona w Paryżu. Nazwa zespołu w starym języku irlandzkim oznacza „people of the arts”.
Ich styl gry to miks black metalu, czyli growl czy ciężka praca gitar oraz folku z takimi instrumentami jak np. flet irlandzki. 
Ich teksty często nawiązują do mitologii północnej Europy czy natury.
Życiorys.
Aes Dana powstało w 1994, z inicjatywy Teliesin'a i Amorgen'a. Krótko po tym do składu dołączyli Vidar, Storm i Christophe. Ich pierwsze demo, "Chroniques du Crépuscule", według zespołu zostało nagrane w stylu atmosferycznego black metalu. 
W 1997 i 1999, Christophe został zastąpiony przez Milambre, zaś Storm przez Juan Jolocaust. Do składu dołączył także Seth, jako drugi gitarzysta.
We Francji nagrali swój pierwszy długi album w roku 2000. Tego samego roku, Seth odszedł zespołu, aby wkrótce zostać zastąpionym przez Tilion'a.
Jeszcze tego samego roku, grupa ta zaczęła używać nowego tradycyjnego instrumentu, którym była surma. 
Nagrali swój drugi album zatytułowany "La Chasse Sauvage", w 2001, oraz "Formors", w 2005.
W roku 2006, ze składu odszedł Hades, którego później zastąpił Myrddyn.

</doc>
<doc id="876166" url="https://pl.wikipedia.org/wiki?curid=876166" title="Vaishnava">
Vaishnava



</doc>
<doc id="876169" url="https://pl.wikipedia.org/wiki?curid=876169" title="Råsunda Stadium">
Råsunda Stadium



</doc>
<doc id="876170" url="https://pl.wikipedia.org/wiki?curid=876170" title="Miguel Angel Angulo">
Miguel Angel Angulo



</doc>
<doc id="876173" url="https://pl.wikipedia.org/wiki?curid=876173" title="Anonymous (zespół muzyczny)">
Anonymous (zespół muzyczny)

Anonymous – andorski zespół punkowy założony w 2004 roku, reprezentant Andory w 52. Konkursu Piosenki Eurowizji w 2007 roku.
Członkowie.
W Konkursie Piosenki Eurowizji nie wziął udziału Narvaez, ponieważ, zgodnie z regulaminem konkursu, był zbyt młody, by wystąpić na scenie.

</doc>
<doc id="876177" url="https://pl.wikipedia.org/wiki?curid=876177" title="Psybient">
Psybient

Psybient – rodzaj muzyki elektronicznej łączący elementy psychedelic trance, ambientu oraz world music. Nazwa wzięła się z połączenia słów "PSYchedelic" i "amBIENT".
Historia.
Psybient, nazywany także jako "ambient psy" bądź też "ambient goa" czy też "psychill", jest związany z ewolucją muzyki goa i psytrance. Albumem, który wyznaczył nowy trend na tej scenie, była wydana w 1998 roku debiutancka płyta Shpongle (Raja Ram i Simon Posford) o nazwie "Are You Shpongled?". Wspomniana płyta przetarła szlak pod nowy styl, dziś nazywany psybientem, jednak wolniejsze utwory w tym gatunku, pojawiały się już w 1995 roku (The Infinity Project - "Mystical Experiences", Karma De La Luna - "Travel Without Moving") oraz w 1996 roku (Man with No Name - "Azymuth", album: "Moment Of Truth", oraz The Mystery of the Yeti - "The Mystery Of The Yeti").

</doc>
<doc id="876178" url="https://pl.wikipedia.org/wiki?curid=876178" title="Johann Peter Emilius Hartmann">
Johann Peter Emilius Hartmann

Johann Peter Emilius Hartmann (ur. 14 maja 1805 w Kopenhadze, zm. 10 marca 1900 tamże) – duński kompozytor, dyrygent i organista.
Życiorys.
Syn Augusta Wilhelma Hartmanna (1775–1850), skrzypka w kapeli królewskiej. Uczył się od ojca gry na fortepianie, skrzypcach i organach. Zgodnie z wolą rodziców ukończył studia prawnicze (1822–1828) na Uniwersytecie Kopenhaskim, po czym do 1870 roku pracował jako członek dworskiej komisji werbunkowej. W 1824 roku objął posadę organisty kościoła garnizonowego w Kopenhadze, następnie od 1843 roku do końca życia był organistą kopenhaskiej katedry NMP. 
W latach 1827–1842 był wykładowcą konserwatorium Siboniego w Kopenhadze. Współzałożyciel i wykładowca utworzonego w 1866 roku Królewskiego Duńskiego Konserwatorium Muzycznego, którym zarządzał wspólnie z N.W. Gadem i H.S. Paullim. Był także współzałożycielem towarzystwa muzycznego Musikforening, w latach 1839–1892 był jego przewodniczącym, odgrywając wiodącą rolę w życiu muzycznym Kopenhagi. Działał także w studenckim towarzystwie muzycznym Studentersangforeningen, od 1858 roku pełniąc funkcję jego prezesa. W 1874 roku otrzymał tytuł doktora honoris causa Uniwersytetu Kopenhaskiego.
Wielokrotnie odbywał podróże zagraniczne, odwiedził Niemcy, Szwajcarię, Austrię i Francję. W Berlinie poznał Franza Berwalda i Clarę Wieck, w Lipsku natomiast Felixa Mendelssohna i Roberta Schumanna. Wywarł wielkie wrażenie na Schumannie, który zamieszczał przez lata recenzje utworów Hartmanna na łamach "Neue Zeitschrift für Musik". W 1843 roku "Sonatą" op. 34 zajął III miejsce w konkursie na sonatę fortepianową, ogłoszonym przez Norddeutscher Musikverein.
Odznaczony został duńskimi Krzyżem Wielkim i Odznaką Honorową Orderu Danebroga oraz Medalem Zasługi, norweskim Krzyżem Komandorskim Orderu Świętego Olafa i szwedzkim Krzyżem Kawalerskim 1. Klasy Orderu Wazów.
Jego syn Emil Hartmann także został kompozytorem, córka Sophie wyszła natomiast za mąż za Nielsa Wilhelma Gadego.
Twórczość.
Był najważniejszym obok Nielsa Wilhelma Gadego przedstawicielem duńskiego życia muzycznego XIX wieku. Jego twórczość, choć zdominowana przez utwory wokalno-instrumentalne, obejmuje wszystkie gatunki muzyczne. We wczesnym okresie nawiązywał do tradycji klasycystycznych, później jego muzyka nabrała charakteru romantycznego, z silnym wpływem elementów narodowych (zainteresowanie tematyką staroskandynawskich sag i mitów). Twórczość Hartmanna zdobyła sobie dużą popularność w Danii, w innych krajach była jednak mało znana.

</doc>
<doc id="876180" url="https://pl.wikipedia.org/wiki?curid=876180" title="Jaana Pelkonen">
Jaana Pelkonen

Jaana Pelkonen (ur. 27 stycznia 1977 w Lahti) – fińska prezenterka telewizyjna, parlamentarzystka.
Życiorys.
Prowadziła show z grami "Tilt" i program rozrywkowy "FarOut". Była gospodarzem eliminacji fińskich preselekcji, a w 2007 współgospodarzem głównego Konkursu Piosenki Eurowizji.
W 2008 ukończyła nauki społeczne na Uniwersytecie Helsińskim. W 2008 wybrana do rady miejskiej w Helsinkach. W wyborach w 2011 z ramienia Partii Koalicji Narodowej uzyskała mandat posłanki do Eduskunty w okręgu stołecznym. W 2015 i 2019 z powodzeniem ubiegała się o poselską reelekcję.

</doc>
<doc id="876183" url="https://pl.wikipedia.org/wiki?curid=876183" title="Stadion Olimpijski w Atenach">
Stadion Olimpijski w Atenach

Stadion Olimpijski w Atenach – stadion wielofunkcyjny, położony w Atenach, Grecja. Jego inauguracja miała miejsce 6 września 1982 roku. Na obiekcie tym swoje mecze rozgrywają zespoły: Panathinaikosu i AEK Ateny. Właśnie podczas spotkania obu tych drużyn w 1986 roku został ustanowiony rekord frekwencji wynoszący 74 473 widzów. W latach 2002-2004 stadion został przebudowany (m.in. dobudowano dach zaprojektowany przez hiszpańskiego architekta Santiaga Calatravę) z myślą o igrzyskach olimpijskich w 2004 roku, odbywających się w Atenach.

</doc>
<doc id="876187" url="https://pl.wikipedia.org/wiki?curid=876187" title="Elżbieta Tomczak">
Elżbieta Tomczak

Elżbieta Tomczak (ur. 7 stycznia 1961 w Poznaniu) – polska lekkoatletka, sprinterka, wicemistrzyni Uniwersjady (1985), mistrzyni i reprezentantka Polski, rekordzistka Polski w sztafecie 4 x 100 metrów.
Kariera sportowa.
Była zawodniczką Olimpii Poznań.
Jej największym sukcesem w karierze międzynarodowej było wicemistrzostwo Letniej Uniwersjady w 1985 w biegu na 200 metrów, z wynikiem 22,76. Reprezentowała Polskę na mistrzostwach Europy juniorów w 1979, zajmując 4. miejsce w sztafecie 4 x 100 metrów, z wynikiem 45,13 (z Anitą Tomczok, Bożeną Pająk i Barbarą Cieśluk), a w biegu na 200 metrów odpadając w półfinale, z wynikiem 23,97. Wystąpiła także na halowych mistrzostwach Europy w 1985, zajmując 6. miejsce w biegu na 60 metrów, z wynikiem 7,30 oraz zawodach Pucharu Europy w 1985, gdzie zajęła 5. miejsce w biegu na 100 metrów, z wynikiem 11,21 i 3. miejsce w sztafecie 4 x 100 metrów, z wynikiem 42,71 (nowy rekord Polski).
Na mistrzostwach Polski seniorek wywalczyła 3 medale, w tym 2 złote na 100 metrów w 1984 i 1985 oraz 1 srebrny na 200 metrów w 1985.
Na halowych mistrzostwach Polski seniorek zdobyła 6 medali, w tym 2 złote (w biegach na 60 metrów i 200 metrów w 1985, 2 srebrne (w biegu na 60 metrów w 1981 i w 1984) oraz 2 brązowe (w biegu na 200 metrów w 1982 i 1984).
Była rekordzistą Polski w sztafecie 4 x 100 metrów (z Iwoną Pakułą, Ewą Pisiewicz i Ewą Kasprzyk), uzyskując 17 sierpnia 1985 na zawodach Pucharu Europy wynik 42,71 (rekord został poprawiony dopiero w 2010 roku), a także halową rekordzistką Polski w biegu na 200 metrów, uzyskując 23 lutego 1985 wynik 23,25.
Jej rekordy życiowe wynoszą: na 100 metrów - 11,18 (22.06.1984), na 200 metrów - 22,76 (2.09.1985), na 400 metrów - 54,64 (21.08.1982), na 60 metrów w hali - 7,24 (16.02.1985).

</doc>
<doc id="876189" url="https://pl.wikipedia.org/wiki?curid=876189" title="Zbór Ewangelicko-Augsburski w Lublińcu">
Zbór Ewangelicko-Augsburski w Lublińcu

Zbór Ewangelicko-Augsburski w Lublińcu – zbór w Lublińcu Kościoła Ewangelicko-Augsburskiego w RP, w diecezji katowickiej, funkcjonujący jako filiał parafii Ewangelicko-Augsburskiej w Częstochowie. Do 1972 stanowił samodzielną parafię.
Początki zboru ewangelickiego w Lublińcu sięgają czasów Reformacji. Pierwszym kościołem protestanckim został kościół św. Mikołaja, wybudowany w latach 1576–1579. Został on jednak odebrany zborowi w 1628 i przekazany kościołowi rzymskokatolickiemu.
Po okresie kontrreformacji i przejęciu zwierzchności nad okolicznym terytorium przez Królestwo Prus, ewangelicyzm w Lublińcu odrodził się. W połowie XVIII wieku wybudowane zostały luterańskie kościoły w Piasku oraz Molnej, gdzie miejscowi wierni udawali się na nabożeństwa. W 1817 w mieście zamieszkiwało 30 ewangelików.
W 1826 protestanccy wierni z Lublińca zwrócili się z prośbą do katolickiego sufragana we Wrocławiu o wyrażenie zgody na prowadzenie nabożeństw w budynku kościoła katolickiego. 10 lipca 1826 wniosek został zatwierdzony, na skutek czego raz w miesiącu prowadzone były tam posługi religijne dla ewangelików, zborownicy partycypowali też w kosztach utrzymania świątyni.
Własny kościół luteranie poświęcili w 1850, został nim budowany od 1845 kościół św. Trójcy. Powołano niezależną parafię, liczącą około 160 członków. Posiadała ona również plebanię, dom parafialny oraz szkołę wyznaniową.
W 1918 do parafii należało 1251 wiernych. Po zmianie granic państwowych po I wojnie światowej i włączeniu części wiosek od strony Zawadzkiego wchodzących w skład lublinieckiej parafii do Republiki Weimarskiej, sieć parafialna pozostała niezmieniona i mieszkający tam wierni administracyjnie należeli w dalszym ciągu do parafii w Lublińcu. Na nabożeństwa udawali się jednak do kościoła w Zawadzkiem.
Parafia należąca uprzednio do Ewangelickiego Kościoła Unii Staropruskiej, w II Rzeczypospolitej weszła w skład powstałego w 1923 Ewangelickiego Kościoła Unijnego na polskim Górnym Śląsku. Według sporządzonej rok później statystyki liczyła ona 395 członków – spadek liczby wiernych spowodowany był odłączeniem się części parafii, która znalazła się po niemieckiej stronie granicy. W 1936 liczba wiernych wynosiła 178 osób, co czyniło ją najmniejszą jednostką w strukturze całego kościoła górnośląskiego.
Po rozpoczęciu okupacji Polski przez wojska III Rzeszy, na mocy uchwały Rady Kościoła z 14 października 1939 Ewangelicki Kościół Unijny na polskim Górnym Śląsku uległ rozwiązaniu. Jego dotychczasowe parafie stały się częścią Ewangelickiego Kościoła Unii Staropruskiej, a parafia w Lublińcu weszła w skład należącej do niego diecezji bytomskiej.
W związku z zakończeniem działań wojennych w 1945, na terenie administrowanych dawniej przez Ewangelicki Kościół Unijny działalność duszpasterską rozpoczęli księża z Kościoła Ewangelicko-Augsburskiego w RP. Zgodnie z ustawą z dnia 4 lipca 1947 wszystkie parafie wchodzące uprzednio w skład kościoła górnośląskiego stały się częścią kościoła ewangelicko-augsburskiego. W 1950 lubliniecka parafia liczyła 60 członków, a w 1960 liczba ta wynosiła już tylko 36 wiernych.
Budynek kościoła ewangelickiego w Lublińcu istniał do 1972, kiedy to ze względu na zły stan techniczny został rozebrany. Wtedy to parafia została rozwiązana, a miejscowa wspólnota luterańska stała się zborem filialnym w strukturach parafii w Częstochowie. Nabożeństwa odbywały się w budynku dawnej plebanii przy ul. Plebiscytowej, w którym została urządzona kaplica.
Z uwagi na fatalny stan budynku mieszczącego kaplicę, nieruchomość została sprzedana na początku 2013, a równocześnie parafia zakupiła pomieszczenia w budynku przy ul. Sobieskiego 5/1. Nowa kaplica została poświęcona 10 lutego 2013 podczas uroczystego nabożeństwa, w którym udział wziął między innymi biskup diecezji katowickiej Tadeusz Szurman.
Nabożeństwa w kaplicy przy ulicy Jana III Sobieskiego 5/1 odbywają się w każdą drugą i czwartą niedzielę miesiąca o godz. 8:15.

</doc>
<doc id="876190" url="https://pl.wikipedia.org/wiki?curid=876190" title="Masa (waga)">
Masa (waga)



</doc>
<doc id="876191" url="https://pl.wikipedia.org/wiki?curid=876191" title="Mercedes-Benz O530">
Mercedes-Benz O530

Mercedes-Benz O530 (też Citaro) – rodzina autobusów miejskich produkowanych przez Mercedes-Benz/EvoBus.
Historia.
"Citaro" albo "O 530" jest autobusem przeznaczonym do użytku w komunikacji miejskiej i podmiejskiej. Od 1997 roku "Citaro" jest wytwarzane w Mannheim oraz Ligny-en-Barrois i jest następcą modelu O405N. Od października 2006 roku "Citaro" jest produkowane wyłącznie z silnikiem Euro 4. Nastąpiły także zmiany w wyglądzie (facelifting). W "Citaro" silnik umieszczony jest z tyłu po lewej stronie, poza autobusami Low-Entry, które mają silniki leżące z tyłu pośrodku. Autobus ten w podmiejskiej wersji LE Ü został zwycięzcą corocznego konkursu Autobus Roku i otrzymał tytuł „Bus of the year 2007”.
Citaro 2.
W roku 2011 zbudowana została tzw. druga wersja (Mercedes-Benz Citaro 2), oznaczana jako O530 C2. Zdobyła ona tytuł „Bus of the year 2013”. Od poprzednika model różni się w szczególności poziomem bezpieczeństwa. Nadwozie wykonano ze stali o podwyższonej jakości, zabezpieczonej przed korozją. Ponadto silnik ma system zapobiegający powstaniu pożarów. Autobus został też poddany liftingowi, zmienił się wygląd bryły z przodu pojazdu oraz kształt przednich świateł. Dodano także wiele elementów podwyższających komfort pracy kierowcy, np. wygodniejszy fotel, elektrycznie sterowane rolety przeciwsłoneczne. Zmianom uległ też pulpit. Zmieniono prędkościomierz na bardziej nowoczesny, również kierownica zmieniła swój kształt oraz została wyposażona w przyciski. Przegubowe autobusy tego typu od maja 2013 wożą pasażerów we Wrocławiu (41 sztuk), w Gdyni (17 sztuk), w Białymstoku (3 sztuki) i Gdańsku (21 sztuk).
Citaro hybrid.
W drugiej połowie 2017 roku podczas targów Busworld w belgijskim Kortrijk Mercedes zaprezentował model hybrydowego modelu Citaro. Napęd hybrydowy może być stosowany uniwersalnie do każdej wersji Citaro (poza Citaro G z silnikiem OM470 oraz CapaCity), w tym także w wersjach NGT napędzanych sprężonym gazem ziemnym. Zastosowanie napędu spalinowo-elektrycznego, według badań producenta, może pozwolić na obniżenie zużycia paliwa o 8,5%. Autobus ten w wersji 12-metrowej z silnikiem Diesla został wybrany Autobusem Roku 2019 podczas Bus Euro Test 2018 w Zagrzebiu.
eCitaro.
W 2018 roku na targach IAA w Hanowerze miała miejsce premiera autobusu z rodziny O530 z napędem w pełni elektrycznym. Cechuje się on odmiennym designem przedniej ściany w stosunku do modelu z napędem spalinowym. W pojeździe zainstalowano baterie trakcyjne o pojemności 243 kWh, które pozwalają na przejechanie na jednym ładowaniu do 150 km. Ładowanie odbywa się poprzez pantograf.
Wersje.
Do nazwy "Citaro" dołączane są litery które oznaczają:
"Citaro" występuje w wersjach miejskich i podmiejskich.
Nietypowe konstrukcje.
Irvine-Citaro.
Niemiecki przewoźnik Üstra Hanower złożył w 1999 roku zamówienie na autobus miejski o niecodziennej stylistyce na potrzeby organizowanej wystawy Expo 2000. Projekt powstał przy współpracy Mercedesa z designerem Jamesem Irvine, stąd nazwa Irvine-Citaro. Autobusy tego typu trafiły także do przewoźnika LVB z Lipska. Część pojazdów trafiła później do przewoźnika z Kłajpedy, a w 2016 roku jeden egzemplarz został odsprzedany firmie Albatros z Miechucina.
Ambulans.
W 2009 roku Centrum Pogotowia Ratunkowego z Dubaju zamówiło trzy pojazdy wyposażone jak karetki pogotowia. Pojazdy te stały się największymi ambulansami na świecie.
Autobus torowy.
W 2008 roku przewoźnik EVG z Essen zakupił 47 autobusów torowych (16 12-metrowych i 31 przegubowych) Mercedes-Benz Citaro.
Citaro Fuel-Cell.
W 2003 roku w ramach projektu CUTE Mercedes-Benz zaprezentował wersję Citaro napędzaną ogniwem paliwowym. W ramach projektu wyprodukowano 33 pojazdy testowane u 31 przewoźników miejskich na całym świecie. Autobus tego typu ma zasięg do 300 km na jednym tankowaniu, co pozwala mu na normalną pracę liniową. Obecnie jeszcze 9 pojazdów tego typu jeździ w Hamburgu.
Citaro BlueTec Hybrid.
Pierwsze hybrydowe Citaro G powstało jesienią 2007 roku. W 2010 roku wyprodukowano hybrydowe Citaro G dla przewoźnika z niemieckiego Wuppertal. Autobusy tego typu znalazły wielu nabywców, głównie na terenie Niemiec. Autobusy wyposażone są w silnik wysokoprężny o mocy 160 kW i cztery silniki elektryczne w piastach kół (przy drugiej i trzeciej osi) o łącznej mocy nominalnej 320 kW. Gdy prędkość autobusu spada poniżej 30 km/h, silnik spalinowy wyłącza się, dzięki czemu autobusy w fazie hamowania i ruszania nie emitują spalin. Silnik spalinowy ładuje akumulatory podczas jazdy, gdy poziom naładowania spadnie poniżej połowy. Ze względu na masę akumulatorów autobus tego typu jest jednak cięższy o ok. 1,5 t w porównaniu do autobusu z konwencjonalnym napędem. Autobus hybrydowy zużywa ok. 20% paliwa mniej od wersji tylko z silnikiem diesla.
W 2017 roku Mercedes zaprezentował 12-metrowy autobus hybrydowy Citaro z nowym układem hybrydowym dostępnym także w wersji NGT z silnikiem na gaz CNG. Pojazd ten został wybrany Autobusem Roku 2019
Pierwsza wersja elektryczna.
W 2015 roku niemiecki przewoźnik ASEAK z Akwizgranu przebudował Citaro Hybrid na autobus w 100% elektryczny przy użyciu 1300 baterii trakcyjnych o łącznej mocy 180 kWh. Autobus napędzany jest czterema silnikami o mocy 60 kW każdy. Zasięg pojazdu to 50 km na jednym ładowaniu. Z tego względu na prototypowym egzemplarzu zakończono produkcję Citar z napędem elektrycznym. Koszt przebudowy wyniósł 700 000 EUR, z czego 25% pochodziło z europejskiego programu Civitas.
Trolejbusy.
Przewoźnik miejski z węgierskiego Segedyna w latach 2006–2010 przebudował 6 autobusów Mercedes-Benz Citaro na trolejbusy typu O530 Tr12.
Pod koniec 2011 roku PKT z Gdyni zakupiło 2 używane autobusy z 2002 roku z Berlina i na ich podstawie wybudowało trolejbusy. Pierwszy pojazd o numerze 3053 wyruszył na trasy 8 lutego 2012 roku. Osprzęt elektryczny dostarczyła łódzka firma Enika. Kolejne Citaro numer 3054 opuściło warsztat PKT w listopadzie 2012 roku. Gdyńskie trolejbusy na bazie Mercedesa Citaro mają oznaczenie O530 AC.
Citaro w Polsce.
PKS Wejherowo miało jedną sztukę jedynego w Polsce modelu Citaro w wersji O530L, jednak ze względu na uszkodzenia powstałe w czasie pożaru autobusu został on skreślony ze stanu. Obecnie od 2012 r. cztery sztuki modelu Citaro w wersji O530L są eksploatowane przez PKM Sosnowiec, a jedna, od 2013 r. – przez PKM Świerklaniec. Ponadto 2 Citaro przebudowane na trolejbusy jeżdżą w Gdyni, eksploatowane przez PKT Gdynia. Od 2013 roku autobus Mercedes Citaro O530L w berlińskim malowaniu ma KPA KOMBUS.

</doc>
<doc id="876196" url="https://pl.wikipedia.org/wiki?curid=876196" title="Edward Cave">
Edward Cave

Edward Cave (ur. 27 lutego 1691, zm. 10 stycznia 1754) – brytyjski dziennikarz i drukarz żyjący w XVIII wieku.
W 1731 r. Cave założył pierwszy magazyn prasowy zamieszczający artykuły z gazet codziennych i periodyków. "Gentleman’s Magazine" wychodził do końca XIX wieku. Magazyn był najlepszym źródłem informacji o sprawach krajowych i zagranicznych dla wiejskiej szlachty, która go prenumerowała. "Gentleman’s Magazine" można było również nabyć w księgarniach.
Wcześniej (1692-1694) wydawano "The Gentleman’s Journal", (którego redaktorem był Peter Motteux), lecz miał on bardzo mały nakład. Gentleman’s Magazine był pierwszym wysokonakładowym pismem tego typu.
Cave pisywał magazynie jako „Sylvanus Urban”.

</doc>
<doc id="876198" url="https://pl.wikipedia.org/wiki?curid=876198" title="Religia Azteków">
Religia Azteków



</doc>
<doc id="876214" url="https://pl.wikipedia.org/wiki?curid=876214" title="Lacey Sturm">
Lacey Sturm

Lacey Nicole Sturm z domu Mosley (ur. 4 września 1981 w Arlington) – amerykańska wokalistka, autorka tekstów i piosenek oraz pisarka. Znana przede wszystkim z występów w zespole rockowym Flyleaf, którego była członkinią w latach 2000-2012. W latach późniejszych podjęła solową działalność artystyczną.
Życiorys.
Jej młodość była związana z muzyką. W wieku dziesięciu lat zaczęła śpiewać z bratem w piwnicy, a kiedy miała trzynaście zaczęła poważnie myśleć o założeniu zespołu. Na czternaste urodziny otrzymała gitarę basową. Grała głównie kawałki Nirvany i Green Day.
Jako szesnastolatka Lacey uciekła z domu po kłótni z matką. Zamieszkała w Gulfport z dziadkami. Tam uczęszczała do szkoły i dołączyła do zespołu, który potrzebował basisty. Potem również śpiewała i pisała piosenki. W tym samym czasie nękała ją depresja i myśli samobójcze. Po przeprowadzce z Teksasu poczuła się tak, jakby z jej życia zniknęły wszelkie wartości. Po tym, jak babka kazała jej chodzić do kościoła Lacey nawróciła się. "Po tym moje życie zupełnie się zmieniło" – mówi wokalistka.
Później Lacey przeprowadziła się do Temple w Teksasie, gdzie poznała Jamesa Culpeppera. Zapoznała się tam też z Jaredem Hartmannem i Sameerem Bhattacharya, którzy grali w zespole Sporos. Gdy Sporos się rozpadł, Sameer i Jared dołączyli do Lacey i Jamesa. Następnie mieli dwóch basistów, nim znaleźli Pata Sealsa i stali się Passerby. W czerwcu 2004 roku zmienili nazwę na Flyleaf. 6 września 2008 r. Lacey poślubiła Joshuę Sturm'a w ich własnym domu.

</doc>
<doc id="876216" url="https://pl.wikipedia.org/wiki?curid=876216" title="Franz Ernst Neumann">
Franz Ernst Neumann

Franz Ernst Neumann (ur. 11 listopada 1798 w Schmelze bei Joachimsthal, zm. 23 maja 1895 w Królewcu) – niemiecki fizyk, krystalograf i matematyk, jako pierwszy podał matematyczne sformułowanie prawa indukcji wzajemnej; ojciec Carla Gottfrieda Neumanna (1832–1925). Laureat Medalu Copleya.
Życiorys.
Franz Ernst Neumann urodził się 11 listopada 1798 roku w Schmelze bei Joachimsthal. Był nieślubnym dzieckiem hrabiny Charlotte Friderike Wilhelmine Mellin (1753–1830) i Franza Ernsta Neumanna (1758–1821). Dzieciństwo spędził u dziadków ze strony ojca. Od 9. roku życia przebywał w Berlinie, gdzie uczęszczał do gimnazjum Friedrichswerdersches Gymnasium.
W 1815 roku, w wieku szesnastu lat wstąpił na ochotnika do 9 Kołobrzeskiego Pułku Grenadierów im. Hrabiego Gneisenau i brał udział w wojnach napoleońskich. 16 czerwca 1815 roku został ciężko ranny w bitwie pod Ligny – kula trafiła go w twarz i przebiła górną szczękę, a jego rany zostały opatrzone dopiero po dwóch tygodniach, kiedy został przywieziony do Düsseldorfu. Po sześciotygodniowym pobycie w lazarecie został zwolniony i uczestniczył w oblężeniu Givet.
Po zakończeniu wojny powrócił do szkoły, którą ukończył w 1817 roku. Następnie rozpoczął studia teologiczne na uniwersytecie w Berlinie, które kontynuował na uniwersytecie w Jenie. Jego nauczycielami byli m.in. August Neander (1789–1850) i Friedrich Schleiermacher (1768–1834.
W 1819 roku powrócił do Berlina, gdzie studiował nauki przyrodnicze – przede wszystkim mineralogię u Christiana Samuela Weissa (1780–1856). W 1826 roku uzyskał stopień doktora – pracę doktorską napisał z krystalografii "De lege zonarum principio evolutionis systematum crystallinorum". W tym samym roku został wykładowcą (niem. "Privatdozent") na Uniwersytecie Albrechta w Królewcu, gdzie przejął prowadzenie wykładów z mineralogii od Karla Gottfrieda Hagena (1749–1829). W 1829 roku otrzymał za wstawiennictwem Friedricha Wilhelma Bessela (1784–1846) stanowisko profesora fizyki matematycznej, które piastował aż do przejścia na emeryturę w 1876 roku. W 1830 roku poślubił córkę Hagena Florentine (1800–1838), z którą miał trzech synów: Carla Gottfrieda (1832–1925) – późniejszego profesora matematyki, Ernsta (1834–1918) – późniejszego profesora patologii i hematologii, Juliusa (1835–1910) – późniejszego profesora ekonomii. Po śmierci żony w 1838 roku ożenił się ponownie – z kuzynką żony Wilhelmą Kunigunde Hagen (1802–77), z którą miał córkę Luise (1837–1934), późniejszą malarkę.
W 1834 roku razem z Carlem Gustavem Jacobim (1804–1851) założył pierwsze seminarium matematyczno-fizyczne, wzorowane na seminarium naukowym w Bonn. Pomimo starań nie udało się mu się zbudować instytutu fizyki, stąd w 1847 roku zlecił budowę budynku laboratoryjnego koło swojego domu sfinansowaną ze środków odziedziczonych po drugiej żonie.
Zmarł 23 maja 1895 roku w Królewcu.
Działalność naukowa.
Zajmował się krystalografią i zastosowaniem geometrii analitycznej w krystalografii. Badał optykę kryształów i właściwości termiczne różnych minerałów.
Badał zjawiska polaryzacji, podwójnego załamania i indukcji elektromagnetycznej. W 1845 roku jako pierwszy podał matematyczne sformułowanie prawa indukcji wzajemnej. Swoją teorię indukcji elektrycznej opublikował w dwóch artykułach (1845, 1847). Obok Wilhelma Webera (1804–1891) był jednym z najważniejszych orędowników teorii oddziaływania elektromagnetycznego.
W obszarze matematyki zajmował się teorią potencjału i funkcji kulistych.
Neumann przywiązywał także dużą wagę do dydaktyki i nauczania nauk przyrodniczych. W swoim seminarium matematyczno-fizycznym kształcił nauczycieli szkół średnich. Promował niezależną pracę i eksperymenty w procesie kształcenia. Studentami Neumanna byli m.in. fizycy Gustav Kirchhoff (1824–1887), Friedrich Ernst Dorn (1848–1916) i fizyk Georg Hermann Quincke (1834–1924) i matematycy Alfred Clebsch (1833–1872), Carl Gottfried Neumann (1832–1925) i Paul Du Bois-Reymond (1831–1889). 
Publikacje.
Neumann opublikował tylko część wyników swojej pracy – wiele wyników swoich badań przedstawiał studentom w trakcie swoich wykładów. Dzieła podane za Neue Deutsche Biographie:

</doc>
<doc id="876220" url="https://pl.wikipedia.org/wiki?curid=876220" title="Franz Neumann">
Franz Neumann



</doc>
<doc id="876221" url="https://pl.wikipedia.org/wiki?curid=876221" title="Elbing">
Elbing

Geografia.
Polska.
Dawne nazwy:

</doc>
<doc id="876230" url="https://pl.wikipedia.org/wiki?curid=876230" title="Shannon Briggs">
Shannon Briggs

Shannon Briggs (ur. 4 grudnia 1971 w Nowym Jorku) – amerykański bokser wagi ciężkiej, były zawodowy mistrz świata organizacji WBO.
Kariera amatorska.
Briggs w 1992 roku był amatorskim mistrzem Stanów Zjednoczonych w kategorii ciężkiej. Rok wcześniej zajął drugie miejsce w Igrzyskach Panamerykańskich, przegrywając w finale z Félixem Savónem.
Kariera zawodowa.
Karierę zawodową rozpoczął w 1992 roku. Wygrał pierwsze 25 walk. Pierwszą porażkę zanotował w marcu 1996 roku, przegrywając przez techniczny nokaut w trzeciej rundzie z dość przeciętnym bokserem Darrollem Wilsonem.
W listopadzie 1997 roku wygrał na punkty decyzją większości z byłym mistrzem świata, blisko 48-letnim George'em Foremanem. Była to ostatnia walka Foremana w karierze.
W następnej walce, w marcu 1998 roku, zmierzył się z Lennoxem Lewisem o mistrzostwo świata organizacji WBC. Pojedynek zakończył się zwycięstwem Lewisa w piątej rundzie.
Jeszcze w tym samym roku znokautował Marcusa Rhode już w pierwszej rundzie, lecz później nastąpił najgorszy okres w jego zawodowej karierze. W jedynej walce w 1999 roku szczęśliwie zremisował z Francois Bothą, prezentując fatalną kondycję i ledwo wytrzymując do końca ostatniej, dziesiątej rundy. Natomiast rok później doznał kompromitującej porażki z bardzo przeciętnym bokserem, Sedreckiem Fieldsem, który przed tym pojedynkiem na osiemnaście stoczonych pojedynków wygrał tylko dziewięć.
Po tej walce Briggs starał się odbudować psychicznie, wygrywając swoje następne pojedynki już w pierwszej rundzie. Jego rywalami byli jednak mniej znani pięściarze.
W kwietniu 2002 roku doznał swojej czwartej porażki – z Jameelem McCline’em. Od tej pory wszystkie swoje walki wygrywał przed czasem, między innymi z byłym mistrzem świata, 44-letnim wówczas Rayem Mercerem.
4 listopada 2006 roku zdobył tytuł mistrza świata organizacji WBO, w niecodziennych okolicznościach pokonując Siergieja Lachowicza. Po jedenastu rundach Briggs przegrywał na punkty u wszystkich trzech sędziów. Jednak w dwunastej rundzie najpierw położył rywala na deski, a po wznowieniu walki znokautował go w taki sposób, że Białorusin wypadł z ringu i znalazł się na stole sędziowskim. Sędzia przerwał walkę na sekundę przed końcem ostatniej, dwunastej rundy. Gdyby Lachowicz dotrwał do końca pojedynku, obroniłby pas mistrzowski.
Briggs stracił tytuł już w swojej pierwszej obronie, w której zmierzył się z Sułtanem Ibragimowem. Pierwotnie walka miała się odbyć 10 marca 2007 roku, ale została przełożona, ponieważ Amerykanin zachorował na zapalenie płuc. Ostatecznie pojedynek odbył się 2 czerwca. Po dwunastu rundach Rosjanin wygrał jednogłośną decyzją na punkty.
16 października 2010 r. jednogłośnie na punkty przegrał walkę o pas mistrza świata federacji WBC z Witalijem Kłyczką. Przez wszystkie 12 rund Briggs nie zdołał nawiązać wyrównanej walki z obrońcą tytułu.
W 2014 powrócił na ring i wygrał w ciągu roku kolejnych sześć walk, m.in. przez nokaut z rodakiem Maurenzem Smithem, Meksykaninem Franciskiem Mirelesem. Jednogłośnie na punkty z Brazylijczykiem Raphaelem Zumbano Lovem oraz z kolejnym Amerykaninem Richardem Carmackem (przez nokaut w listopadzie 2014).
27 marca 2015 w Panamie wygrał przez nokaut w pierwszej rundzie z Węgrem Zoltanym Petranym (51-22, 16 KO).
5 września 2015 na Florydzie znokautował w drugiej rundzie rodaka, Michaela Marrone (21-5, 15 KO).
21 maja 2016 w Londynie pokonał przez techniczny nokaut w pierwszej rundzie Argentyńczyka Emilio Ezequielu Zarate (20-17-3, 11 KO), zanotował sześćdziesiąte zwycięstwo w karierze. Waga Briggsa przed walką wynosiła 113,4 kg.

</doc>
<doc id="876232" url="https://pl.wikipedia.org/wiki?curid=876232" title="Jednolita ustawa o wekslach trasowanych i własnych">
Jednolita ustawa o wekslach trasowanych i własnych

Jednolita ustawa o wekslach trasowanych i własnych - wzorcowa ustawa regulująca kwestie związane z wystawieniem, zbywaniem i zapłatą weksli, stanowiąca załącznik nr I do Konwencji genewskiej z dnia 7 czerwca 1930 r. w sprawie jednolitej ustawy o wekslach trasowanych i własnych. Na mocy postanowień tejże konwencji państwa - strony zobowiązane zostały do wprowadzenia ustawy wzorcowej do krajowych porządków prawnych. Jedyne dopuszczalne odstępstwa od treści ustawy jednolitej zostały wyczerpująco wymienione w załączniku nr II konwencji w postaci tzw. rezerwatów krajowych.
Językami autentycznymi są angielski i francuski (art. 3), depozytariuszem Sekretarz generalny Ligi Narodów (art. 4). Weszła w życie 1 stycznia 1934 r. zgodnie z warunkami art. 7.
Polska, jako sygnatariusz konwencji zrealizowała jej postanowienia poprzez uchwalenie ustawy z dnia 28 kwietnia 1936 r. Prawo wekslowe.

</doc>
<doc id="876233" url="https://pl.wikipedia.org/wiki?curid=876233" title="Jednolita ustawa wekslowa">
Jednolita ustawa wekslowa



</doc>
<doc id="876235" url="https://pl.wikipedia.org/wiki?curid=876235" title="Bund Deutscher Osten">
Bund Deutscher Osten

Bund Deutscher Osten, BDO – niemiecka, nazistowska organizacja powstała 26 maja 1933 w Poczdamie, podporządkowana NSDAP, o charakterze rewizjonistycznym i antypolskim. Zrzeszała głównie Niemców zamieszkałych w państwach wschodnioeuropejskich, organizowała dla nich pomoc i udzielała im poparcia. Organizacja ta zastąpiła działalność rozwiązanej przez nazistów Hakaty. Znakiem Bund Deutscher Osten był czarny krzyż umieszczony na białej tarczy – symbol Zakonu krzyżackiego z dodaną białą swastyką.
Cele.
Celem związku było umocnienie narodu niemieckiego na wschodzie oraz praktyczna realizacja parcia na Wschód (niem. Drang nach Osten) oraz nazistowskiej polityki zyskiwania przestrzeni życiowej na wschodzie (niem. Lebensraum), którą realizowano przez germanizację mniejszości zamieszkującej tereny przedwojennych Niemiec. Przedstawiając tezy programowe kierowanego przez siebie związku stwierdził Franz Lüdtke na konferencji kierownictwa organizacji jaka się odbyła w dniach 9-11 września 1933: „Bund Deutscher Osten powstał właśnie po to, aby przygotować i wypełnić posłannictwo narodu niemieckiego na wschodzie. Musimy, jak to powiedział Führer, skierować oblicze narodu na wschód. Praca dla wschodu jest pracą narodowosocjalistyczną”
Bund Deutscher Osten był w rzeczywistości zakamuflowaną agendą NSDAP działającą na terenach pogranicznych w III Rzeszy, której celem było zwalczanie mniejszości etnicznych oraz opozycji politycznej. BDO miało działać w nazistowskim duchu z pominięciem rygorów prawnych. Po przejęciu kierownictwa przez Theodora Oberländera przedstawił on właśnie w tym świetle cel powołania Bund Deutscher Osten na łamach czasopisma „Ostland”:
"„Kilka słów o Bund Deutscher Osten: O wiele łatwiej byłoby od razu prowadzić robotę pograniczną w ramach Partii i w ogóle wyrzec się własnego stowarzyszenia(...) ale wiemy, że kwestie formalno-prawne odgrywają jeszcze i dziś – przede wszystkim w świecie anglosaskim- wielką rolę. Nikt nam nie uwierzy, że w Trzeciej Rzeszy istnieć może coś co pozostaje w opozycji do tej rzeszy, a mimo to jest konieczne by istniały stowarzyszenia, którym się każe robić takie rzeczy, których ani Partia ani państwo nie powinny robić. Dlatego otrzymaliśmy wyraźny rozkaz aby Bund Deutscher Osten rozbudować wielki ruch wschodu (niem. „Ostbewegung”) wrośnięty w Partię i ściśle z nią zestrojony. (...) Tak więc na życzenie zastępcy Führera Bund Deutscher Osten nadal będzie prowadził swoją działalność”." – Theodor Oberländer, „Ostland” nr 42 z dnia 19.10.1934
Powstanie i kierownictwo związku.
Organizacja powstała w maju 1933 roku z inicjatywy ideologa narodowego socjalizmu – Alfreda Rosenberga. Współzałożycielem organizacji był niemiecki pisarz i propagandysta narodowo-socjalistyczny Alfred-Ingemar Berndt. Zarząd główny organizacji – „Kierownictwo Związkowe BDO” (BDO Bundesleitung) – znajdował się w Berlinie, oprócz tego BDO posiadała biuro krajowe we Wrocławiu ( wtedy niemiecki Breslau), obsługujące głównie rejon Śląska (BDO Landesgruppen Schlesien). Funkcję Reichsleitera Bund Deutscher Osten początkowo sprawował znany niemiecki poeta Franz Lüdtke. W latach 1933-1937 funkcję tę Rudolf Hess powierzył Theodorowi Oberländerowi. Jego zastępcą był dr. Ernst Thiele. Do Bund Deutscher Osten wcielono wszystkie inne organizacje, które zajmowały się wschodnimi kresami Niemiec łącznie z osławioną Hakatą.
W 1939 roku organizację wraz z Volksbund des Deutschtums im Ausland podporządkowano formalnie jednemu z urzędów państwowych, znajdującego się pod kierownictwem SS pod nazwą Hauptamt Volksdeutsche Mittelstelle. W sierpniu 1939 krajowe kierownictwo BDO zmieniło nazwę na „Związek Okręgów BDO” (BDO Gauverband). Organizacja BDO została rozwiązana z dniem 30 września 1943.
Struktura organizacji.
Na czele związku stało kierownictwo ogólnokrajowe (niem. „Bundesleitung”) z siedzibą w Berlinie, które kontrolował centralny zjazd delegatów tzw. Komitet doradczy, na czele którego stał Rudolf Hess. Przewodniczącemu podlegała sieć oddziałów prowincjonalnych tzw. „grup krajowych” (niem. „Landesgruppe”):
Każdej podrgupie podlegały z kolei organizacje powiatowe tzw. Kreisverbandy, którym podporządkowano koła miejscowe „Ortsverbandy”. Zarówno centrala organizacji w Berlinie, jak i prowincjonalne oddziały składały się z następujących działów:
Działalność.
Bund Deutscher Osten był jednym z głównych narzędzi propagandowych NSDAP w prowadzonej przez nazistów polityce rewizjonistycznej, zmierzającej do obalenia traktatu wersalskiego. Organizacja prowadziła akcje zwalczania organizacji polonijnych w przedwojennych Niemczech. Urządzała wiece i zebrania antypolskie, prowadziła liczne akcje germanizacyjne, m.in. wsławiła się w Niemczech zabieraniem Polakom książeczek do nabożeństwa w języku polskim i dawaniu im w zamian książeczek w języku niemieckim. Polskojęzyczne książeczki były później palone przez aktywistów BDO.
Na kolejnym kursie naukowym, jaki dla działaczy partii hitlerowskiej zorganizowało BDO w kwietniu 1935, nadprezydent prowincji śląskiej i zarazem gauleiter Śląska Josef Wagner zasygnalizował w swoim wystąpieniu konieczność uczynienia z tego rejonu „bastionu niemczyzny”. Aby to osiągnąć deklarował po raz kolejny usuwanie nazwisk i nazw polskich, zniesienie polskich kazań i nabożeństw, wysyłanie matek i dzieci narodowości polskiej na pewien czas w głąb Rzeszy, zakaz wyjazdu ludności Śląska na wycieczki do Polski oraz pozyskiwanie chwiejnej ludności polskiej przez akcję dobroczynną.
BDO utrzymywała rozbudowaną siatkę informatorów na terenach pogranicza – tzw. „mężów zaufania”, którzy zajmowali się śledzeniem każdego kroku członków organizacji polonijnych w Niemczech. Obserwowali oni aktywność kulturalną mniejszości polskiej oraz składali szereg donosów i raportów do władz organizacji. Aktywiści BDO m.in. sprawdzali, kto chodzi na polskie nabożeństwa w kościele, a nawet podsłuchiwali pod oknami, czy w domach ludności polskiej nie mówi się po polsku piętnując ich domy nalepkami „Hier in diesem Hause wird noch polnisch gesprochen” (pol. „W tym domu mówi się jeszcze po polsku”). Jedną z inicjatyw organizacji było także wysyłanie listów do ludności obywateli III Rzeszy posiadających polskie nazwiska z żądaniami ich zmiany na niemieckie. W 1938 roku organizacja wydała nawet w tym celu książkę pt. „Welchen Namen wählen Sie?” (pol. „Jakie nazwisko chcecie wybrać?”). Wskutek szykan do organizacji wstępowali nawet zgermanizowani Polacy z terenów pogranicznych. W Karbie w pow. bytomskim 27 stycznia 1939 roku kierownik BDO oświadczył na zebraniu, że:
Aktywiści BDO odgrywali także zasadniczą rolę w zacieraniu śladów polskości na wschodnich terenach przedwojennych Niemiec. Niszczyli wszelkie pamiątki polskiej kultury, usuwali napisy polskie na kamienicach, krzyżach przydrożnych, w kościołach i na cmentarzach. W Opolu pod naciskiem organizacji właściciel kina „Piasten” musiał zmienić nazwę na „Deli” – „Deutches Lichtspieltheater”. Nadprezydent prowincji górnośląskiej w Opolu posiadał specjalne fundusze przeznaczone na usuwanie polskich napisów, o ile właściciele obiektów, na których się znajdowały, nie chcieli usunąć ich na własny koszt.
Organizacja ta chętnie wykorzystywała pseudonaukowy nurt nauki niemieckiej Ostforschung (pol. Badania Wschodu), którego celem było uzasadnianie w sposób „naukowy” przynależności terenów Europy środkowej, a szczególnie pogranicza polsko-niemieckiego oraz czesko-niemieckiego, do Niemiec. Nurt ten stał się orężem propagandowym niemieckich nacjonalistów kwestionujących państwowość Polski oraz Czech. Ostforschung była agresywnie antypolska i rzutowała na całość stosunków polsko-niemieckich wywołując w nich szereg napięć przez uzasadnianie niemieckich roszczeń terytorialnych wobec Polski. Jedną z metod oddziaływania propagandowego BDO na społeczeństwo niemieckie były cyklicznie organizowane wystawy inspirowane naukami w duchu Ostforschung. Wystawy stałe lub objazdowe otwierała ta organizacja w wielu niemieckich miastach. Największą i najbardziej znaną była zorganizowana na przełomie 1933 i 1934 Wystawa Berlińska.
Publikacje.
Oficjalną gazetą BDO od maja 1933 do lipca 1939 było utworzone w 1919 w Berlinie czasopismo „Ostland”, które koncentrowało się na problemach polskich i wschodnioeuropejskich, szczególnie dużo materiałów poświęcając kwestionowaniu granic międzypaństwowych ustalonych w traktacie wersalskim z 1919 (w tym polsko-niemieckiej). Mimo jawnie antypolskiego charakteru, aż do lipca 1938 „Ostland” było oficjalnie kolportowane na terytorium II Rzeczypospolitej.
Swoje publikacje wydawały także regionalne oddziały BDO. Organem prasowym Grupy Prusy Wschodnie było czasopismo „Unsere Heimat” pod redakcją Wiktora Halla.

</doc>
<doc id="876255" url="https://pl.wikipedia.org/wiki?curid=876255" title="Szukiszki">
Szukiszki

Szukiszki (lit. Šukiškės) – wieś na Litwie, w pobliżu dzisiejszych miast Buivydžiai (pol. Bujwidze) i Niemenczyn, w okręgu wileńskim w rejon wileńskim) na północny wschód od Wilna.
Wzmiankowana w wieku XVI, kiedy dokumentach źródłowych ze spisu w 1577 wspomniany jest tu chłop Maciej Szukień, od którego nazwiska wywodzi się najpewniej pierwotna nazwa Szukiszek – Szukiany.
W 1704 wieś Szukiany, liczącą wówczas 4 włóki, położoną w sąsiedztwie Majkun (własnością zakonu Karmelitanek Bosych, dziś Maikūnai), Żwinian (własnością jezuitów, dziś Žvynėnai) i Świątnik (majątku Katedry Wileńskiej) król polski August II Sas nadał w 1704 wraz z zaściankami Kureliszki i Pryciuliszki (dzisiejsze Pričiūnai, tj. Pryciuny) Dominikowi Szaniawskiemu.
W dokumencie z roku 1722 Szukiszki-Szukiany liczyła 13 włók, przy czym wspomina się, iż 8 z nich stało odłogiem. Wieś złożona wówczas z 4 gospodarstw wchodziła wówczas w skład Ekonomii Wileńskiej. W drugiej połowie XVIII wieku wieś zamieszkana była głównie przez członków rodziny Wapsów. W 1790 Ekonomię Wileńską uchwałą sejmową objęli Radziwiłłowie. Wojewoda Karol Stanisław Radziwiłł Panie Kochanku odstąpił Szukiszki i okoliczne zaścianki księciu Michałowi Ogińskiemu, który wkrótce sprzedał je Józefowi Kolińskiemu, a ten w 1791 – byłemu komisarzowi porządkowemu powiatu wileńskiego Antoniemu Trappowi, który w nieodległych od Szukiszek wsi Pryciuny zbudował swoją rezydencję, odległą od Szukiszek o 2,5 wiorsty.
W roku 1877 Szukiszki liczyły 9 włók i były zamieszkane przez czterech gospodarzy: Ignacego Jarmołowskiego, Antoniego Ajewskiego, Jana Boguckiego i Józefa Kuleszę. W tym okresie majątek kupił Józef Gulbinowicz, dziadek kardynała Henryka Gulbinowicza. Pod koniec wieku XIX okoliczne wsie wykupywane były przez gospodarzy – dzierżawców gruntów, w 1899 grunty w Szukiszkach należały w znacznym stopniu do Wąsewiczów. W 2001 r. mieszkało tu 6 osób.
W okresie niepodległej Republiki Litewskiej korzystając z ustawy reprywatyzacyjnej pozwalającej na "przenoszenie ziemi" w zamian za znacznie mniejszy obszar pod Kownem, Vytautas Landsbergis otrzymał 9-hektarowy las położony w Szukiszkach.

</doc>
<doc id="876257" url="https://pl.wikipedia.org/wiki?curid=876257" title="Układ (IV RP)">
Układ (IV RP)



</doc>
<doc id="876265" url="https://pl.wikipedia.org/wiki?curid=876265" title="Bellevue (Nebraska)">
Bellevue (Nebraska)

Bellevue - trzecie co do wielkości miasto w stanie Nebraska w Stanach Zjednoczonych. Miasto zostało założone w roku 1855. Zgodnie ze spisem z roku 2005 zamieszkuje je 47,334 osób. 
Geografia.
Bellevue leży na 41°9′31″N i 95°56′3″W.
Według danych amerykańskiego Biura Spisów Ludności (U.S. Census Bureau), miasto zajmuje powierzchnię 34,7 km2, z czego 34,3 km2 stanowią lądy, a 0,3 km2 (0,7%) stanowią wody.
Historia.
Bellevue zaczynało jako punkt sprzedaży futer założony w roku 1822 przez Missouri Fur Company. Był to główny punkt handlu futrami dla takich plemion jak Omaha, Otoe, Missouri czy Paunisów.
Świetne położenie nad rzeką Missouri dawało Bellevue duże możliwości handlowe i gospodarcze. W roku 1854, po podpisaniu przez Nebraskę Ustawy o Kansas i Nebrasce w Bellevue nastąpił boom budowlany. W mieście zaczęli osiedlać się pierwsi mieszkańcy, wybudowano kościół, hotel, bank i tuziny budynków mieszkalnych. W latach 80. XIX wieku w mieście otworzono Bellevue College (obecnie uniwersytet). W latach 90. XIX wieku na terenie miasta wybudowany został Fort Crook. W latach 1880-1940 populacja Bellevue wzrosła nieznacznie, z blisko 500 mieszkańców do ok. 1200.
W czasie II wojny światowej na terenie Offutt Air Force Base (dawniej Fort Crook) znajdowało się lądowisko dla amerykańskich bombowców.
W Offutt Air Force Base zostały także wybudowane bombowce Enola Gay i Block's Car, które w czasie II wojny światowej zrzuciły bomby atomowe na Japonię.
Populacja Bellevue wzrosła w latach 1940-1950 z ok. 1200 do ok. 4000, a w latach 1960-1970 wzrosła z 9000 do 20 000.
Demografia.
Według spisu z roku 2000, miasto zamieszkuje 44.382 osób, które tworzą 16.937 gospodarstwa domowe oraz 11.940 rodzin. Gęstość zaludnienia wynosi 1.292,3 osób/km2. Na terenie miasta znajduje się 17.439 budynków mieszkalnych o średniej częstości występowania na poziomie 507,8 budynków/km2. 85,83% ludności miasta to ludzie biali, 6,13% to czarni, 0,50% to rdzenni Amerykanie, 2,11% to Azjaci, 0,11% to mieszkańcy z wysp Pacyfiku, 2,78% to ludność innych ras, 2,54% to ludność wywodząca się z dwóch lub większej ilości ras, 5,88% to Hiszpanie lub Latynosi.
W mieście znajdują się 16.937 gospodarstwa domowe, z czego w 35,5% z nich znajdują się dzieci poniżej 18 roku życia. 55,4% gospodarstw domowych tworzą małżeństwa. 11,3% stanowią kobiety bez męża, a 29,5% to nie rodziny. 23,2% wszystkich gospodarstw składa się z jednej osoby. W 6,6% znajdują się samotne osoby powyżej 65 roku życia. Średnia wielkość gospodarstwa domowego wynosi 2,61 osoby, a średnia wielkość rodziny to 3,09 osoby.
Populacja miasta rozkłada się na 27,4% osób poniżej 18 lat, 10,2% osób z przedziału wiekowego 18-24 lat, 31,0% osób w wieku od 25 do 44 lat, 21,8% w wieku 45-64 lat i 9,6% osób które mają 65 lub więcej lat. Średni wiek mieszkańców to 34 lata. Na każde 100 kobiet przypada 98,3 mężczyzn. Na każde 100 kobiet w wieku 18 lub więcej lat przypada 95,6 mężczyzn.
Średni roczny dochód w mieście na gospodarstwo domowe wynosi $47,201 a średni roczny dochód na rodzinę to $54,422. Średni roczny dochód mężczyzny to $33,819, kobiety $25 783. Średni roczny dochód na osobę wynosi $20,903. 4,1% rodzin i 5,9% populacji miasta żyje poniżej minimum socjalnego, z czego 7,9% to osoby poniżej 18 lat a 3,8% to osoby powyżej 65 roku życia.

</doc>
<doc id="876269" url="https://pl.wikipedia.org/wiki?curid=876269" title="XXI Liceum Ogólnokształcące im. Hugona Kołłątaja w Warszawie">
XXI Liceum Ogólnokształcące im. Hugona Kołłątaja w Warszawie

XXI Liceum Ogólnokształcące im. Hugona Kołłątaja w Warszawie – ponadpodstawowa publiczna szkoła państwowa w Warszawie.
Opis.
Szkoła prowadzi klasy o profilach:
Organem prowadzącym szkołę jest Urząd Dzielnicy Ochota m.st. Warszawy. Funkcję dyrektora pełni mgr Wioletta Dębiec, którą objęła w 2019 roku.
Szkoła mieści się przy małej uliczce Metrykantów, pomiędzy ul. Banacha i ul. Hankiewicza. Urzędowy adres szkoły od roku 1990 wiąże się z ul. Grójecką.
Szkoła kontynuuje tradycje powstałego w 1921 r. II Męskiego Gimnazjum i Liceum im.Hugona Kołłątaja, mieszczącego się od 1927 w tych samych budynkach.
Wzniesione według projektu architekta Tadeusza Szaniora z dwoma mieszkalnymi oficynami po bokach i salą gimnastyczną na osi centralnej, były jednymi z nowocześniejszych budynków szkolnych w przedwojennej Warszawie. Mieściła się w nim prócz II Gimnazjum i Liceum także Publiczna Szkoła Powszechna nr 188 im. Generała Orlicz-Deresza.
W czasie okupacji hitlerowskiej budynki szkoły zostały zajęte przez niemiecką żandarmerię. W czasie powstania warszawskiego w szkolnej sali gimnastycznej oddziały RONA urządziły krematorium, w którym palone były zwłoki zmarłych i zamordowanych więźniów obozu przejściowego Zieleniak.
Wielu nauczycieli, uczniów i absolwentów XXI L.O. brało udział w ruchu oporu i w tajnym nauczaniu. Władysław Malczewski, nauczyciel historii i dyrektor szkoły w latach 1921–1937 poległ w powstaniu warszawskim. Józef Miernik, nauczyciel matematyki i dyrektor w latach 1937–1943 został rozstrzelany w publicznej egzekucji w 1943.
Szkoła wznowiła działalność przed 3 marca 1945, jako jedna z pierwszych szkół w wyzwolonej lewobrzeżnej Warszawie.
Budynki zostały odbudowane w latach 1948–1949, a przed 50. jubileuszem szkoły gruntownie odrestaurowane.
W 50 rocznicę powstania szkoła otrzymała sztandar ufundowany przez Komitet Rodzicielski i Zakład Opiekuńczy – Spółdzielnię „Warsep” z Okęcia. Wykonały go siostry Zmartwychwstanki według projektu Irminy Korpus.
Obchody 85-lecia szkoły odbyły się w październiku 2006 roku.
Wydany został biuletyn okolicznościowy, zredagowany przez klasy o profilu dziennikarskim, oraz odbyły się debaty z udziałem zaproszonych gości, między innymi: Aleksandra Pszoniaka (dziennikarz radiowy) oraz pana Piotra Semki (polityk).
W 2007 roku oddano do użytku odremontowane poddasze szkoły, gdzie mieszczą się dziś sale językowe.
W 2012 roku przed wejściem od ulicy Metrykantów odsłonięto Głaz Marszałka Józefa Piłsudskiego, który był zakopany przez kilkadziesiąt lat na boisku liceum.
Wśród kadry pedagogicznej dużą grupę stanowią absolwenci szkoły.
Z wielką pomocą klas dziennikarskich w Liceum wydawane są czasopisma: „Reporter”, „Kuźnica” oraz „BruKołłek”. Klasy dziennikarskie utrzymują także kontakt z instytucjami medialnymi (Radio Zet, Radio Dla Ciebie, Polskie Radio, radio ESKA, TVP, TVN, Gazeta Wyborcza, „Polityka”), a także z instytucjami publicznymi – Katolicką Agencją Informacyjną, ratuszem, Muzeum Powstania Warszawskiego.

</doc>
<doc id="876280" url="https://pl.wikipedia.org/wiki?curid=876280" title="Briggs">
Briggs



</doc>
<doc id="876291" url="https://pl.wikipedia.org/wiki?curid=876291" title="Masakra w Ałchan-Jurcie">
Masakra w Ałchan-Jurcie

Masakra w Ałchan-Jurcie – zbrodnia wojenna popełniona przez armię rosyjską w czasie II wojny czeczeńskiej, w grudniu 1999, na cywilnych mieszkańcach wioski Ałchan-Jurt, 15 km na południowy zachód od Groznego.
Wedle ustaleń Human Rights Watch, 15. Batalion Zachodniej Grupy Wojsk Federacji Rosyjskiej, dowodzony przez gen. Władimira Szamanowa, w czasie trwających prawie trzy tygodnie gwałtów i rabunków, zabił co najmniej kilkunastu cywilów (17 ofiar ustalonych z nazwiska i 14 potwierdzonych). Pierwsze doniesienia z końca grudnia 1999 mówiły o 41 ofiarach.

</doc>
<doc id="876297" url="https://pl.wikipedia.org/wiki?curid=876297" title="Dropkick Murphy's">
Dropkick Murphy's



</doc>
<doc id="876300" url="https://pl.wikipedia.org/wiki?curid=876300" title="Prawo wekslowe">
Prawo wekslowe

Prawo wekslowe – zbiór przepisów prawnych regulujący instytucje specyficzne dla weksla jako papieru wartościowego. Wydany ustawą z dnia 28 kwietnia 1936 r. Prawo wekslowe, z mocą obowiązującą od 1 lipca 1936 r.
Geneza.
Uchwalenie Prawa wekslowego wiązało się z ratyfikowaniem przez Polskę trzech konwencji genewskich podpisanych 6 czerwca 1930 r., a to konwencji w sprawie jednolitej ustawy o wekslach trasowanych i własnych (), konwencji o uregulowaniu pewnych kolizji ustaw w przedmiocie weksli trasowanych i własnych () oraz konwencji dotyczącej opłaty stemplowej w przedmiocie weksli trasowanych i własnych (). Ustawa polska stanowi tłumaczenie jednolitej ustawy wekslowej. Wraz z jej wejściem w życie przestało obowiązywać rozporządzenie Prezydenta Rzeczypospolitej z dnia 14 listopada 1924 r. o prawie wekslowym ().
Systematyka ustawy i akty wykonawcze.
Prawo wekslowe składa się z trzech tytułów, które z kolei dzielą się na działy:
Akty wykonawcze do ustawy:
Nowelizacje.
Z uwagi na związanie Polski treścią jednolitej ustawy wekslowej, przez ponad 80 lat obowiązywania Prawa wekslowego uchwalono 5 ustaw zmieniających, co jest ewenementem w polskim porządku prawnym.

</doc>
<doc id="876310" url="https://pl.wikipedia.org/wiki?curid=876310" title="Katechumeni">
Katechumeni



</doc>
<doc id="876311" url="https://pl.wikipedia.org/wiki?curid=876311" title="Jezioro Łączyńskie">
Jezioro Łączyńskie

Jezioro Łączyńskie (kaszb. "Łãczënscze Jezoro") – jezioro stanowi jedną z zachodnich zatok jeziora Raduńskiego Dolnego na obszarze Pojezierza Kaszubskiego w powiecie kartuskim (województwo pomorskie). Jezioro znajduje się na zachodnim skraju Kaszubskiego Parku Krajobrazowego i łączy się z pozostałym akwenem jezior Kółka Raduńskiego poprzez Jezioro Nierzostowo i wąski przesmyk wodny ograniczony z dwóch stron przez półwyspy Hel (wysokość 32,2 m nad taflą jeziora, długość 1,6km i szerokość 200 metrów) i Knycke (Kciuk) (wysokość 34 m nad taflą jeziora, długość 0,4 i szerokość 200 metrów).
Ogólna powierzchnia: 25 ha, maksymalna głębokość: 17 m. w.

</doc>
<doc id="876314" url="https://pl.wikipedia.org/wiki?curid=876314" title="Świątynia Wespazjana">
Świątynia Wespazjana

Świątynia Wespazjana ("Templum Vespasiani et Titi") – świątynia poświęcona deifikowanemu cesarzowi Wespazjanowi i jego synowi Tytusowi, znajdująca się obok Tabularium w północno-zachodniej części Forum Romanum.
Budowę świątyni rozpoczął cesarz Tytus, ukończono ją jednak już za panowania jego następcy, Domicjana. Odrestaurowana została za czasów Septymiusza Sewera i Karakalli. Wzniesiona w porządku korynckim budowla miała 33 m długości i 22 m szerokości. Posadowiono ją na betonowym podium, obłożonym z zewnątrz trawertynowymi płytami. Fasada frontowa wspierała się na sześciu kolumnach. Na architrawie wyryta była inskrypcja pamiątkowa ku czci Wespazjana. Nie przetrwała ona do czasów dzisiejszych, jej tekst zapisany został jednak w pochodzącym z VIII wieku Itinerarium z Einsiedeln.
Do czasów współczesnych ze świątyni zachowały się podtrzymujące fragment fryzu trzy kolumny o wysokości 13,2 m i średnicy 1,57 m, oryginalnie stanowiące południowo-wschodni narożnik pronaosu. Kolumny te zostały odrestaurowane w trakcie prac przeprowadzonych pod auspicjami Giuseppe Camporese w latach 1810–1812, podczas których cała konstrukcja została rozebrana i złożona na nowo, a także dokonano obniżenia gruntu, usuwając nagromadzoną w ciągu wieków 15-metrową warstwę ziemi.

</doc>
<doc id="876319" url="https://pl.wikipedia.org/wiki?curid=876319" title="Władimir Ruszajło">
Władimir Ruszajło

Władimir Borisowicz Ruszajło, ros. Владимир Борисович Рушайло (ur. 28 lipca 1953 w Tambowie) – rosyjski polityk, minister spraw wewnętrznych Federacji Rosyjskiej w latach 1999–2001, od 14 czerwca 2004 sekretarz wykonawczy Wspólnoty Niepodległych Państw.

</doc>
<doc id="876320" url="https://pl.wikipedia.org/wiki?curid=876320" title="Jasminum (roślina)">
Jasminum (roślina)



</doc>
<doc id="876322" url="https://pl.wikipedia.org/wiki?curid=876322" title="Rayman (gra komputerowa)">
Rayman (gra komputerowa)

Rayman – komputerowa gra platformowa z 1995 roku, która powstała na podstawie projektu francuskiego twórcy gier komputerowych Michela Ancela. Produkcją gry zajęło się francuskie studio Ubi Pictures (obecnie znane jako Ubisoft Montpellier), a opublikowała ją firma Ubisoft.
Bohaterem gry jest tytułowy człekokształtny twór składający się z sześciu oddzielonych od siebie kończyn. Jego celem jest odzyskanie Wielkiego Protonu skradzionego przez Mr. Darka, od tego artefaktu zależy ład baśniowej krainy. Rozgrywka w "Raymanie" jest podzielona na 18 poziomów, podczas których tytułowy bohater zdobywa stopniowo nowe zdolności, dające możliwość łatwiejszego poruszania się po terenie gry oraz pokonywania przeciwników.
Przy programowaniu narzędzi do produkcji gry Ancelowi pomagał Frédéric Houde. Ancel w 1992 roku przedłożył wydawnictwu Ubisoft projekt planowanej produkcji. Projekt spotkał się z akceptacją Ubisoftu, a dalszy proces tworzenia "Raymana" trwał trzy lata. Pierwotnie gra ukazała się na konsolach PlayStation, później zaś została przekonwertowana na kilka innych platform sprzętowych i zebrała wiele pozytywnych recenzji wśród krytyków. Przez kilka tygodni od publikacji sprzedaż "Raymana" osiągnęła aż 400 tysięcy egzemplarzy. Ilustracją sukcesu tej gry jest to, że w samej Wielkiej Brytanii nabywców znalazło łącznie 5 milionów sztuk.
Rozgrywka.
"Rayman" jest grą platformową utrzymaną w realiach "fantasy". Gracz steruje tytułowym bohaterem, który podejmuje się próby odzyskania magicznego artefaktu zwanego Wielkim Protonem, strzegącego ładu i porządku w baśniowej krainie. Wielki Proton został ukradziony przez przebiegłego Mr. Darka, a Raymanowi przyjdzie w miarę upływu czasu zmierzyć się z tymże antagonistą.
Rayman jest człekokształtnym stworem składającym się z sześciu oddzielonych od siebie kończyn. Początkowo główny bohater może jedynie chodzić, skakać po platformach, wspinać się i zjeżdżać po lianach. Wraz z postępem w rozgrywce Rayman otrzymuje nowe zdolności. Może uderzać przeciwników pięściami, łapać się krawędzi platform, uczynić ze swoich włosów śmigło pozwalające mu dotrzeć do trudno dostępnych platform, łapać się wiszących nad powierzchnią pierścieni oraz biec. Cztery dodatkowe zdolności (zebranie magicznego grochu, z którego wyrasta roślina umożliwiająca dostanie się na wyższe platformy; superhelikopter; potężniejszy atak pięścią; wreszcie zmiana rozmiaru sterowanej postaci) są tymczasowe.
Kolejne poziomy w grze można odblokować dopiero wtedy, gdy gracz zbierze odpowiednią liczbę świetlików (Electoonów). Dlatego po zaliczeniu danego poziomu gracz może doń powrócić w każdej chwili, zbierając większą liczbę Electoonów. Osiemnaście poziomów w grze podzielonych jest na sześć światów różniących się wyglądem: Las Marzeń ("Forêt de Songes"), Niebo Muzyczne ("Ciel Chromatique"), Niebieskie Góry ("Montagnes Bleues"), Dzielnicę Obrazów ("Cité des Images"), Jaskinie Skorpiona ("Cave de Skops") oraz Ciasteczkowy Zamek ("Château des Délices"). Wszystkie poziomy gracz musi zaliczyć, dysponując pięcioma punktami życia. Pięciokrotna porażka skutkuje koniecznością wczytania momentu zapisu gry bądź uruchomienia gry od początku. Rozgrywka na każdym ze światów kończy się pojedynkiem z "bossem" dysponującym specjalnymi umiejętnościami, a pokonanie go pozwala przejść do kolejnego świata gry"".
Produkcja.
"Rayman" powstał na podstawie pomysłu francuskiego projektanta Michela Ancela, który przedtem specjalizował się w ilustracjach do gier komputerowych autorstwa Nicolasa Choukrouna. W 1989 roku, za pomocą programu Deluxe Paint przeznaczonego na Amigę, Ancel wykonał projekt głównej postaci. Rayman, istota złożona ze sześciu niepołączonych ze sobą "sprite'ów", przedstawiany był jako istota „bez ramion, nóg ani szyi”. W związku z tym każda kończyna sterowanej postaci musiała być animowana osobno, jednak w taki sposób, aby wszystkie razem były połączone niewidzialnymi liniami. Cennych wskazówek Ancelowi użyczył pod tym względem programista Frédéric Houde, który pomógł twórcy "Raymana" w zaprogramowaniu interakcji oraz narzędzi koniecznych do stworzenia gry. Dlatego też nazwisko Houde'a figuruje obok Ancela wśród autorów pomysłu na grę.
W 1992 roku Ancel przedstawił projekt "Raymana" braciom Guillemot, którzy przewodzili spółce Ubisoft. Tzw. "game design document" liczył około 150 stron, a do dokumentacji dołączona została niewielka wersja demonstracyjna. Po negocjacjach dotyczących honorarium Ancel podpisał z Ubisoftem kontrakt, otrzymując pieczę nad "Raymanem" jako główny projektant.
Początkowo Ancel, dysponując pomocą ze strony ilustratora Érica Pelatana, planował stworzyć "Raymana" na konsolę Super Nintendo Entertainment System. Jednakże bracia Guillemot nakłonili Ancela i Pelatana, by ci stworzyli grę przeznaczoną na platformy sprzętowe obsługujące płyty CD-ROM. Zespół pracujący nad grą wzrósł do 15 ilustratorów i animatorów, w tym Alexandry Steible, specjalizującej się dotąd w filmach animowanych. Z filmowych animacji Steible wyniosła nowoczesną technikę digitalizacji szkiców graficznych. Polegała ona na przerysowaniu szkiców za pomocą tabletu graficznego na ekran komputera, co przyśpieszało proces tworzenia animacji.
W 1993 roku, gdy wobec Nintendo wyrosła konkurencja w postaci konsol PlayStation oraz Atari Jaguar, Ancel i jego zespół zdecydowali się stworzyć grę przede wszystkim na nowe platformy sprzętowe, oferujące paletę barw obejmującą do 65 tysięcy kolorów. Priorytetem miał być właśnie Jaguar, jednak kierownictwo Atari nie przejawiało zainteresowania współpracą z Ubisoftem. Ponieważ gra była już dostosowana do 64-bitowego Jaguara, Ancel zadecydował o tym, żeby dokonać portu "Raymana" na konsole 32-bitowe. Jako priorytet obrano konsolę PlayStation, a zespół pracujący nad grą rozrósł się do około 100 osób. Port na konsolę PlayStation wykonała spółka Ludimedia, a w wywiadach Ancel deklarował, że wiele zawdzięczał pracownikowi tamtej spółki, Serge'owi Hascoëtowi.
Premiera "Raymana" odbyła się we wrześniu 1995 roku na PlayStation, a dopiero potem ukazała się wersja na konsolę Atari Jaguar. W kwietniu 1996 roku gra została przekonwertowana na komputery osobiste, natomiast w czerwcu 2001 roku opublikowano edycję na konsolę Game Boy Advance. Późniejsze reedycje wersji na PlayStation ukazały się w 2008 roku na innych konsolach Sony (PlayStation 3, PlayStation Portable). W 2012 roku "Rayman" został przekonwertowany na PlayStation Vita, natomiast w 2016 roku pojawiły się jego wersje na urządzenia mobilne z systemami operacyjnymi iOS oraz Android.
Odbiór.
"Rayman" okazał się znacznym sukcesem komercyjnym. W ciągu kilku tygodni od publikacji dzieło Ancela i spółki, które kosztowało bagatela 15 milionów franków francuskich, sprzedało się w liczbie 400 tysięcy egzemplarzy.
We francuskich pismach branżowych "Rayman" spotykał się z pozytywnym odbiorem. Magazyn „Player One” chwalił "Raymana" za „znakomitą realizację” oraz "„crescendo" coraz liczniejszych wyzwań”. Éric Ernaux z pisma „Génération 4” cenił "Raymana" za wyjątkowo płynną oprawę graficzną, która nieodparcie kojarzyła mu się z filmami wytwórni The Walt Disney Company. Stawiał jednak grze trzy zarzuty: brak szczególnych nowości odróżniających "Raymana" od "Super Mario World", nazbyt dziecinną estetykę oraz wysoki poziom trudności, który mógłby zrazić do gry początkujących graczy. Recenzent pisma „Joystick” Jérôme Bonnet stawiał grze podobne zarzuty, jednak również chwalił estetykę gry, a w samej postaci Mr. Darka doszukał się alegorii ówcześnie urzędującego prezydenta Jacques'a Chiraca. Piszący dla pisma „Consoles+” duet Véronique Boisserie – Gia-Dinh To wyróżnił "Raymana" jako „megahit” roku, przy czym Boisserie zauważyła pewną ciągłość fabularną w grze; o ile dwa pierwsze światy zawierają żywszą kolorystykę, o tyle późniejsze są mniej jaskrawe.
Anglojęzyczni krytycy zachowywali większy sceptycyzm. Magazyn „Next Generation Magazine” uznawał, że sukces "Raymana" nie bierze się ze szczególnych innowacji, lecz z tego, że „wszystko w tej grze, od oprawy graficznej po udźwiękowienie, jest znakomicie wykonane”. Zdaniem Michaela Wolfa z amerykańskiego „PC Gamera”, „jak każda gra z tego gatunku, "Rayman" ma słabo zarysowaną fabułę”. Wolf jednak chwalił zróżnicowanie poziomów, doceniał również brak przemocy w grze oraz jej przystępność dla osób w każdym wieku. Bardziej zirytowany grą był Richard Crook z brytyjskiego magazynu „PC Zone”. Crook narzekał, iż "Rayman" nie wprowadza żadnych nowości do gatunku, a poziom trudności samej gry bardzo szybko wzrasta do poziomu „cholernie wkurzającego” ["bloody annoying"]. Sceptycyzm ze strony krytyków anglojęzycznych nie przekładał się jednak na sprzedaż gry. W samej Wielkiej Brytanii łącznie sprzedano 5 milionów egzemplarzy "Raymana" na konsolę PlayStation.
Znaczenie.
"Rayman" przyczynił się do narodzin franczyzy, która rozciągała się na liczne sequele, rebooty oraz spin-offy. W 1996 roku ukazała się gra edukacyjna "Rayman Brain Games", a w 1999 roku – sequel pierwowzoru, zatytułowany '. Już bez udziału Michela Ancela w 2001 roku powstała gra turniejowa "Rayman M", polegająca na starciach znanych z serii postaci na arenie. Dwa lata później światło dzienne ujrzał '. Natomiast kolejno w 2006 i 2007 roku powstały dwie odsłony imprezowej gry ' i ', które usuwały w cień postać Raymana na rzecz zdziecinniałych królikopodobnych stworów. Ancel powrócił do tworzenia kolejnych odsłon serii, realizując w 2011 roku reboot pod nazwą "Rayman Origins", a w 2013 roku – "Rayman Legends". Oprócz tego powstał szereg gier mobilnych dedykowanych głównemu bohaterowi.

</doc>
<doc id="876324" url="https://pl.wikipedia.org/wiki?curid=876324" title="Rayman (postać)">
Rayman (postać)

Rayman – tytułowy bohater serii gier komputerowych "Rayman". Ta fikcyjna postać została stworzona przez firmę Ubisoft, a dokładniej przez Michela Ancela.
Rayman to wesołe stworzenie, które wykazuje ludzką inteligencję. Nie posiada ramion, szyi, ani nóg. Zawsze zbudowany jest z tych samych członów. Są to: głowa, dłonie, stopy (biało-żółte buty), fioletowy tułów z białym okręgiem z przodu oraz czerwona chusta (później kaptur).
Wygląd.
Rayman.
W Raymanie postać była rysowana. Jako że był wtedy młody, miał trzy włosy, które zawsze były w nieładzie. Jego czerwona chusta była przekrzywiona. Były to czasy, gdy Rayman nie dbał zbytnio o swój wygląd. Gra była w całkowitym 2D.
Gry, w których występował:
Rayman 2: The Great Escape.
W bohater zmienił się. Teraz miał dwoje „uszu” (oryginalna wersja gry podaje słowo "hairs" – włosy, jednak w wielu tłumaczeniach zostało to zmienione na uszy). Nie „rzucał” już swoją pięścią tylko wystrzeliwał z niej kule energii. Jego chusta wisiała teraz nieprzekrzywiona.
Gry, w których występował:
Rayman zostaje całkowicie odmieniony. Styl postaci zostaje radykalnie zmieniony. Zostaje zlikwidowana linia dzieląca oczy, zostają one też podkreślone czarną kreską. Jego włosy zostają postawione na „żel” i są całkowicie rude. Nasz stworek strzela pięściami. Jego chusta zostaje zamieniona na stylowy, czerwony kaptur. Nie mówi za dużo.
Gry, w których występował:
Rayman uzyskał możliwość zmiany wyglądu. Model postaci pozostaje zawsze ten sam, ale można zmieniać ubiór bohatera, według odblokowujących się po wygranych walkach stylów. Nie ma to jednak żadnego wpływu na rozgrywkę. Rayman może się przebrać z metalowca, emerytkę, gangstera, lub też powrócić do stylu z trzeciej części.
Gry, w których występował:
Rayman Origins.
Wygląd Raymana jest prawie identyczny do „trójki”, różni się jedynie faktem, że od części Origins bohater jest narysowany w 2D. Oprócz swojej standardowej sylwetki, może mieć skórkę lub ubranie Globoxa, Małaka albo Mrocznego Raymana (która jest ostatnią sylwetką do zdobycia dla Raymana)
Gry, w których występował:
Historia Raymana.
Przybycie do Rozdroży Marzeń i walka z Mr. Darkiem.
Tak naprawdę nikt nie wie ile lat ma Rayman, kiedy się urodził i skąd pochodzi. Istnieje legenda mówiąca o tym, że Raymana znalazło porzuconego na plaży kilku tinsienów-rybaków. Nie pamiętał kim jest, skąd pochodzi i co robi, tak więc nazwano go Raymanem. Otrzymuje w tym czasie magiczną moc od wróżek, które się nimi opiekowały. On sam tę moc wykorzystywał do ratowania świata.
Niedługo potem rozpoczęła się akcja gry Rayman, w której miły stworek musiał pokonać złego magika Mr. Darka.
Role w grach.
Walka z Brzytwobrodym i Robo-piratami.
Akcja gry . Kilka lat później Rozdroże Marzeń zostaje napadnięte przez Robo-piratów kierowanych przez admirała Brzytwobrodego. Zostaje zniszczone Serce Świata, w wyniku czego Rayman traci moc, zostaje schwytany i ląduje na Statku Więziennym. Niedługo potem do tej samej celi trafia Globox, który wręcza podarunek od Ly – Srebrny Lums, który przywrócił mu moc. Zaraz potem ucieka z Globoxem ze statku więziennego, jednakże Rayman spadł do Świetlistego Lasu, a Globox do Moczarów Przebudzenia. Globox zostaje schwytany i uwięziony w celi na Sklepieniu.
Rayman z kolei poznaje Murfy'ego i tiensieny. Podróżuje po świecie. Po drodze ratuje Ly z niewoli Robo-piratów, którzy uwięzili ją w maszynie odbierającą jej moc. Prawie straciła moc, lecz resztę oddała Raymanowi. Dodatkowo opowiedziała historię o Polokusie oraz o tym, że trzeba odnaleźć 4 maski, aby go zbudzić. Rayman wyrusza, żeby odnaleźć maski. Po drodze pomaga Ssamowi, a Brzytwobrody nasyła na niego hordę Robo-piratów będąc wściekłym z powodu jego ucieczki. W Świątyni Wody i Lodu Rayman stacza walkę z Axelem – strażnikiem świątyni i pierwszej maski, którą zabiera ze sobą. Wraz z dotknięciem każdej maski był teleportowany do miejsca przebywania Polokusa, gdzie Polokus lunatykując zakładał daną maskę na kamiennym słupie. Dalej pomaga Clarkowi przynosząc mu Eliksir Życia z Jaskini Złych Snów oraz ratuje Carmen przed zamienieniem jej na smar do silników piratów. Dodatkowo uwalnia Globoxa w Sklepieniu. Dzięki Umberowi – strażnikowi Świątyni Kamieni i Ognia zdobywa drugą maskę, następnie przeżywa zmasowany atak Robo-piratów m.in. w Jaskini Echa i na Szczycie Świata. Dochodzi do Świątyni Skał i Lawy, lecz tam nie znajduje trzeciej maski. W związku z tym schodzi do podziemia przypominającego trochę wnętrze Ziemi, gdzie stacza walkę z Foutchem – kolejnym strażnikiem, i zdobywa trzecią maskę.
Rusza dalej – w Grobowcach Starożytnych stacza walkę z Clarkiem, którego umysł opanowali Robo-piraci, następnie zachodzi do Żelazowych Gór, gdzie ratuje dzieci Globoxa przed katowaniem ich w zakładzie poprawczym dla niegrzecznych dzieci, następnie po wysłuchaniu Uglette – żony Globoxa, ratuje już większą zgraję dzieci zabierając ich z czterech tamtejszych kopalni, w których były zmuszane do pracy. I postąpił dobrze, gdyż jedno z dzieci miało czwartą maskę, dzięki czemu udaje się zbudzić Polokusa. Jednakże okazało się, że Polokus może walczyć na Ziemi, nie w powietrzu, tak więc Rayman sam próbuje pokonać Brzytwobrodego na Statku Więziennym. Ten raz by zabił bohatera, lecz Ly ratuje bohatera przed utonięciem w lawie, stawia go na Biegającym Pocisku, z którym wiele razy się stykał i Ly informuje Raymana o odzyskaniu nadziei na pokonanie Robo-Piratów oraz że Polokus zniszczył Robo-piratów. Rayman znów próbuje zniszczyć admirała, lecz ten ucieka z Grolgotha, którym kierował od środka aktywując bombę. Bomba wybucha, Rayman zostaje odłączony od swojej stopy. W wyniku tego wszyscy myśleli, że on zginął. Ten jednak przeżył.
W grze Rayman M Rayman bierze udział w wielkich igrzyskach, podczas których się ściga i walczy z Globoxem, Tinsami, Tily oraz z Brzytwobrodym, jego żoną i dwoma Robo-piratami: Pomocnikiem 800 i Pomocnikiem 1000.
Zobacz:
Walka z mroklumami.
W momencie, kiedy Rayman z Globoxem odpoczywają pod drzewem, Andre tworzy swoją armię Mroklumów i postanawia dotrzec do Serca Świata, by stworzyć jeszcze większą armię, zniszczyć Raymana i zdobyć kontrolę nad światem. Niestety w wyniku wrzasku Globoxa, Andre zostaje uwięziony w brzuchu przyjaciela Raymana, a ten musi go transportować do lekarza. W czasie drogi poznaje moc puszek i poznaje działanie samochodu Mini-buta.
Na początku trafia do Lasu Czystych Liści, gdzie niszczy Hoodstompera i odnajduje lekarza Otto (do przeczytania o nim i innych lekarzach w artykule tinsy), któremu nie udaje się wyleczyć Globoxa. Tak więc wyrusza do Krainy Żywych Umarlaków, by odnaleźć gastrologa o imieniu Romeo. Niestety na początek trafia do Bagien Mroku i toalety, w której „urzędowała” Begoniaxa. Została wywołana niezła awantura, w wyniku, której Begoniaxa chciała go zamienić w żabę, po czym pocałować by rzucić czar miłosny na „zboczeńca” (tak określała Raymana sądząc, że ten chce ją zgwałcić, mimo iż ten przepraszał za wpadnięcie do toalety). Następnie dochodzi do domu Razoffa, gdzie stacza dwie bitwy z myśliwym. W wyniku drugiej walki Razoff zostaje złapany przez zakochaną w nim Begoniaxę, a Rayman z Globoxem trafiają do Krainy Żywych Umarlaków. Tam Rayman pomaga uwolnić wszystkie Griskiny – Tinsy, które mieszkały w Świetlistej Wieży, jako pilnujące ją duchy, a następnie niszczy Celoche – maszynę w postaci trójnogiej ośmiornicy.
Odnajduje doktora Romeo, jednakże i ten nie mógł pomóc Globoxowi. Zostaje wysłany do Pustyni Knaarenów, gdzie poznaje krwiożercze stwory zwane Knaarenami. Globox i Rayman zostają schwytani przez Knaareny, w wyniku czego Globox siedział w klatce wkurzając Gumsiego – króla Knaarenów, a Rayman został wyzwany do walki na arenie z Refluxem. Reflux zostaje pokonany, w wyniku czego Reflux został wygnany, a Rayman dostaje od Leptysa – boga Knaarenów cząstkę jego mocy. Następnie Rayman doprowadza Globoxa do trzeciego lekarza – Anny Lyse, który na początku nie umiał poradzić z problemem, ale po zawiązaniu koalicji z Ottem i Romeo udało się wygnać Andre z brzucha Globoxa. Ten z kolei zawiązał sojusz z Refluxem przeciwko Raymanowi, po czym wykradają berło Leptysa Gumsiemu, tworzą Kwaterę Mroklumów z fabryką śliwek oraz armię Mroklumów, a Reflux dostaje całą moc Leptysa. Rayman w tym czasie przebywa Najdłuższy Skrót, by dogonić Andre. Rayman płynie statkiem z Najdłuższego Skrótu do Szczytu Za Chmurami, gdzie znajduje Kwaterę Mroklumów w wygasłym wulkanie. Globox zostaje złapany, Rayman z kolei trafia do komnaty przerażającej maszyny „Sabriki” – w wyniku jej zniszczenia Andre wylewa cały zbiornik lawy, by zabić Raymana. To nic nie daje, zniszczona za to zostaje kwatera. Rayman trafia z kolei do Wieży Leptysa, gdzie niszczy Refluxa, a Andre zamienia w czerwonego lumka.
Po tym zdarzeniu Globox wypowiada życzenie, że życzy sobie powrotu Andre, którego pokochał jak syna. Życzenie zostaje spełnione, bowiem Andre się odradza, uprowadza Globoxa i opanowuje jego umysł tylko po to, by Rayman nieświadomy zagrożenia przetransportował go do Serca Świata. Rayman w tym czasie dowiaduje się o tym, że Andre sklonował też Refluxa, zniszczył fabrykę soku ze śliwek i odnalazł Globoxa na Bagnach Mroku. Następnie niszczy Begoniaxę i potwora z lawy i dopiero wtedy wychodzi na jaw intryga Andre. Rayman podejmuje walkę powstrzymania Refluxa i Andre, co mu się udaje. Andre zmarł, a Reflux zginął.
Zobacz:
Rayman i Kórliki.
Rayman wraz z dziećmi Globoxa zostaje uprowadzony przez Kórliki. Zostaje uwięziony w celi na stadionie, gdzie musi wykonywać min. 3 misje poboczne i jedną finałową, w której musiał ratować jedno z dzieci Globoxa. W nagrodę dostaje przepychacze, które wykorzystuje do ucieczki z więzienia. Jednak w czasie wykonywania misji zleconych przez Kórlików, zdobywał u nich większą sympatię. Po wydostaniu się z celi przypomniał sobie o dzieciach Globoxa i postanowił je uwolnić – jednakże nie wie, jak dotrzeć z powrotem na stadion. Zdecydował się, by wskoczyć do dołu wykopanego przez nich, w wyniku czego utknął w dziurze.
W Kórliki próbują opanować świat ludzi. Rayman śpieszy mieszkańcom Ziemi na ratunek.
Zobacz też:

</doc>
<doc id="876325" url="https://pl.wikipedia.org/wiki?curid=876325" title="Ian James Corlett">
Ian James Corlett

Ian James Corlett (ur. 29 sierpnia 1962 w Burnaby) – kanadyjski aktor głosowy. Użyczał głosu m.in. Andy'emu Larkinowi z serialu "Ach, ten Andy!" w wersji oryginalnej.
Jest żonaty z Sandrą Corlett, z którą ma dwoje dzieci, syna Phila i córkę Claire.

</doc>
<doc id="876326" url="https://pl.wikipedia.org/wiki?curid=876326" title="Rayman (ujednoznacznienie)">
Rayman (ujednoznacznienie)



</doc>
