<doc id="878992" url="https://pl.wikipedia.org/wiki?curid=878992" title="Ramana Maharishi">
Ramana Maharishi

Ramana Mahariszi (, trl. Rāmana Mahariszi, dewanagari रामन महर्षि, trl. Rāmana Mahaṛṣi, ) (ur. 30 grudnia 1879, zm. 14 kwietnia 1950) – indyjski mistrz duchowy (guru), Bhagawan, mistyk, filozof, święty hinduizmu, pochodzący z Tiruvannamalai w stanie Tamil Nadu.
Imiona.
Urodził się we wsi Tirućuzhi
w okolicy Maduraj w stanie Tamil Nadu w rodzinie bramińskiej. Jego imię Venkataraman wyewoluowało poprzez Brahmana Swami do Bhagawan Śri Ramana Mahariszi (Błogosławiony Najczcigodniejszy Wielki Ryszi Ramana), jakim to imieniem obdarzył go najbliższy uczeń Swami Kavyaktkanti Ganapati Siastri (sam będący już guru, gdy przyłączył się do wspólnoty).
Droga duchowa.
Jak sam stwierdził,
nigdy nie podjął żadnej duchowej praktyki. W 1896 roku miał doświadczenie śmierci,
które całkowicie zmieniło jego życie. Dzięki temu doświadczeniu zrozumiał jaka jest jego prawdziwa natura. Następnie porzucił dom i przybył do Tiruwannamalai, gdzie jest święta góra śiwaitów Arunaćala ("Góra Czerwonego Płomienia"). Przez pierwsze kilka lat siedział w świątyniach lub w ich pobliżu, prawie cały czas pogrążony w samadhi. To spowodowało prawie całkowite wyczerpanie ciała, bo prawie nic nie jadł. Następnie przeniósł się do jaskiń na zboczach góry, a gdy zyskał większą popularność, uczniowie jego założyli dwa aśramy. Najważniejszy z nich to Sri Ramanasramam, zlokalizowany przy trasie giripradaksziny.
Sławni uczniowie.
Miał polskich uczniów i sympatyków, np. Wanda Dynowska (Umadewi), Maurycy Frydman. Książki o nim i dotyczące jego nauk wydawano również w języku polskim. Do najbardziej znanych uczniów na świecie należy Papaji.
Nauczanie.
Nauczał indywidualnie, zgodnie z charakterem uczniów. Dla tych, którzy byli kompetentni (posiadający silne wyrzeczenie lub jednopunktowy umysł) zalecał wnikliwe badanie siebie (ātmavicāra). Istotę tej metody oraz swoich nauk opisał w „Nan Yar?” oraz „Ulladu Narpadu”. Wnikliwe badanie siebie to utrzymywanie ciągłej uwagi na świadomości swojej indywidualności (pozostawanie bez żadnej innej myśli oprócz myśli „ja”, która jest podstawą dla przejawiania się innych myśli) w taki sposób, że umysł staje się coraz bardziej subtelny i skupiony, dzięki czemu ostatecznie dociera do źródła myśli „ja” i w ten sposób następuje poznanie atmana (poprzez nirvikalpasamādhi), a także rozpoznanie nierzeczywistości myśli „ja” (umysłu). Metoda ta również niszczy wszystkie predyspozycje (vāsanā) co jest jednoznaczne z osiągnięciem mokszy. Nauczał zwykle dźńanajogi lub poddania siebie Guru albo Bogu. Jego nauki klasyfikuje się jako adwajtawedanta.

</doc>
<doc id="878993" url="https://pl.wikipedia.org/wiki?curid=878993" title="Potylicz">
Potylicz

Potylicz (ukr. Потелич, "Potełycz") – wieś na Ukrainie, w obwodzie lwowskim, w rejonie żółkiewskim. Położona jest w paśmie Wschodniego Roztocza, w dolinie rzeki Tylicy.
Miasto królewskie Mosty lokowane w 1423 roku położone było w XVI wieku w województwie bełskim. Potylicz należał do starostwa niegrodowego lubaczowskiego na początku XVIII wieku.
Do 1939 roku istniała polska gmina Potylicz.
Osada znana była już w 1261 roku pod nazwą Tylicz. W 1498 roku król Jan I Olbracht nadał jej prawa miejskie magdeburskie. W XVI w. miasteczko było ważnym ośrodkiem garncarskim. Zawdzięcza to bogatym zasobom glinki garncarskiej i fajansowej w okolicy. Oprócz produkcji ceramicznej w okolicach miasteczka czynne były w tym czasie również huty szkła. W XVII wieku, po przeniesieniu głównego szlaku handlowego łączącego Lublin ze Lwowem tak, by przebiegał przez Rawę Ruską, miasto podupadło i nie odzyskało już dawnego znaczenia. Pod koniec XIX wieku miasteczko zamieszkiwane było przez 2929 osób, w tym 2131 grekokatolików, 493 rzymskich katolików i 303 Żydów.
Do najważniejszych zabytków wsi należą:

</doc>
<doc id="878997" url="https://pl.wikipedia.org/wiki?curid=878997" title="USS Abraham Lincoln (CVN-72)">
USS Abraham Lincoln (CVN-72)

USS Abraham Lincoln (CVN-72) – amerykański lotniskowiec z napędem atomowym, piąty okręt typu "Nimitz". Służy w Marynarce Wojennej Stanów Zjednoczonych od 1989. Nazwany na cześć prezydenta Abrahama Lincolna. Portem macierzystym okrętu jest obecnie Everett w stanie Waszyngton.
Stępkę pod okręt położono 3 listopada 1984. Okręt został zwodowany 13 lutego 1988 i wszedł do służby 11 listopada 1989.
"Mission Accomplished".
Lotniskowiec wspierał inwazję Iraku w 2003. Po powrocie do Stanów Zjednoczonych, przed wpłynięciem lotniskowca do macierzystego portu okręt odwiedził George W. Bush. W bardzo nietypowy dla urzędującego prezydenta sposób wylądował na okręcie w samolocie odrzutowym S-3 Viking, siedząc jako pasażer w fotelu drugiego pilota (Bush w młodości pilotował wojskowe odrzutowce, ale na pewno nie był w stanie sam wylądować na lotniskowcu). Lotniskowiec był w tym momencie w pobliżu brzegu i prezydent był w stanie bez problemu dolecieć do niego helikopterem. Jego zdjęcia w kombinezonie lotniczym i tryumfalna przemowa pod transparentem "Mission Accomplished" ("Zadanie wykonane") było w tamtym momencie uznane za majstersztyk propagandy politycznej. Z biegiem czasu jednak, w miarę jak stawało się coraz bardziej jasne że konflikt w Iraku wcale nie jest zakończony, spojrzenie na to wydarzenie wśród Amerykanów diametralnie się zmieniło. Obecnie napis "zadanie wykonane" jest dla wielu Amerykanów najbardziej oczywistym dowodem że administracja Busha nie zdawała sobie sprawy z prawdziwej sytuacji w Iraku i nie była przygotowana do stabilizacji kraju. Administracja Busha próbowała usprawiedliwiać się twierdząc że Bush w przemowie potwierdził tylko zakończenie "dużych operacji bojowych", a sam transparent był spontanicznym pomysłem załogi, i co więcej odnosił się tylko do zakończenia działań samego lotniskowca, a nie całej wojny. Później jednak okazało się, że administracja Busha miała wydatny wkład w powieszenie transparentu (na przykład wydrukowała go, gdyż sam lotniskowiec nie miał odpowiednich drukarek).
Dalsze losy.
13 marca 2008 lotniskowiec wypłynął na 7 miesięczny rejs ("deployment"). Pod koniec kwietnia wpłynął do Zatoki Perskiej, zastępując tam lotniskowiec USS "Harry S. Truman".
Remont.
Lotniskowiec ma obecnie przejść wieloletni kapitalny remont połączony z wymianą paliwa jądrowego w stoczni Newport News. Remont ten miał zacząć się w lutym 2013, lecz może zostać opóźniony z powodu cięć budżetowych. 

</doc>
<doc id="878998" url="https://pl.wikipedia.org/wiki?curid=878998" title="Teodor Dzierzbicki">
Teodor Dzierzbicki

Teodor Dzierzbicki herbu Topór (ur. ok. 1720) – członek Generalności konfederacji barskiej w 1771 roku, marszałek województwa łęczyckiego w konfederacji barskiej, regimentarz partii sandomierskiej wojska skonfederowanego i konsyliarz w konfederacji barskiej w 1769 roku, starosta wartelski. 
Był trzecim z czterech synów Marcina, podczaszego łęczyckiego i Katarzyny z Branickich, bratem Aleksandra i Szymona. Od 1758 był paziem królewicza Karola Krystiana. W 1763 towarzyszył mu w drodze do Drezna, po wypędzeniu Karola Krystiana przez Rosjan z Księstwa Kurlandii i Semigalii. W 1764 podpisał elekcję Stanisława Augusta Poniatowskiego. Teodor otrzymał starostwo wartelskie na Litwie. Poseł na sejm 1766 roku z województwa łęczyckiego. Wiosną 1769 pod wpływem Kazimierza Pułaskiego przystąpił do konfederacji barskiej. 30 maja w Sądowej Wiszni wybrany konsyliarzem województwa ruskiego przy marszałku Ignacym Potockim. Z własnych funduszy wyekwipował 200-osobowy oddział powstańczy. Po przyjeździe Charles François Dumourieza, 16 sierpnia 1770 powołany do Rady Wojennej w Preszowie. 18 maja 1771 wybrany marszałkiem województwa łęczyckiego. W lutym 1772 opanował na krótko Wawel. W maju po ogłoszonym rozbiorze poddał Lanckoronę Austriakom, aby tam nie wpuszczać Rosjan. 
W 1782 został kawalerem Orderu Świętego Stanisława. 
Posłował na Sejm w 1784, w 1786 wybrany do Rady Nieustającej.
Znika z widowni w dobie sejmu czteroletniego. Dalsze jego losy nie są znane.

</doc>
<doc id="879001" url="https://pl.wikipedia.org/wiki?curid=879001" title="Wyrwa">
Wyrwa

4 cieki wodne:

</doc>
<doc id="879002" url="https://pl.wikipedia.org/wiki?curid=879002" title="Cabo Gracias a Dios">
Cabo Gracias a Dios

Cabo Gracias a Dios – przylądek w Ameryce Środkowej, na wybrzeżu Morza Karaibskiego, zwanym Wybrzeżem Moskitów. 
Przylądek, na którym uchodzi rzeka Coco, wyznacza granicę między Nikaraguą a Hondurasem.

</doc>
<doc id="879004" url="https://pl.wikipedia.org/wiki?curid=879004" title="Msza beatowa „Pan przyjacielem moim”">
Msza beatowa „Pan przyjacielem moim”

Msza beatowa „Pan przyjacielem moim” – msza skomponowana w latach 60. XX wieku przez Katarzynę Gärtner, a nagrana na płytę przez grupę Czerwono-Czarni. W mszy beatowej po raz pierwszy w Polsce treści religijne przedstawiono w formie muzyki rozrywkowej, a dokładniej bigbitu.
Lista utworów.
Edycja CD (1995 r.) zawierała 3 dodatkowe utwory:
Geneza.
Pierwszą na świecie mszą rockową wydaną na płycie była „Mass in F Minor” („Msza w f-moll”) nagrana w roku 1968 przez ówcześnie popularną, choć dziś zapomnianą, amerykańską hippisowską grupę The Electric Prunes. Fragment tego dzieła, „Kyrie Eleison”, znalazł się w filmie "Easy Rider" (1969 r., reż. Dennis Hopper, w TVP wyświetlany pt. "Swobodny jeździec"). Cykl ów złożony z sześciu klasycznych części stałych katolickiej mszy św. jest tu śpiewany po łacinie i mormorando. Jednak nie ma w literaturze żadnej wzmianki o wpływie „Mass in F Minor” na polską mszę beatową.
Korzenie mszy beatowej Katarzyny Gärtner sięgają 1965 roku. Wtedy grupa młodych muzyków z Podkowy Leśnej pod Warszawą przyjęła przekorną nazwę Trapiści i pod taką zadebiutowała 8 grudnia 1965 roku podczas mszy św. wieczornej. Początkowo repertuar kwartetu stanowiły wyłącznie utwory instrumentalne – od kompozycji mistrzów baroku po ówczesne przeboje rockowej grupy The Shadows, grane na elektrycznych gitarach podłączonych do jednego wzmacniacza. W 1967 roku namówiony przez Trapistów ks. proboszcz Leon Kantorski zwrócił się do Katarzyny Gärtner z propozycją napisania kilku utworów przeznaczonych do wykonywania podczas nabożeństw z udziałem zespołu. Bardzo pomocnym kompozytorce był Kazimierz Grześkowiak, który opracował teksty mszy beatowej.
Najważniejszym wykonawcą mszy beatowej był zespół Czerwono-Czarni, ich wersja dzieła została nagrana i wydana. Zespół nagrał płytę w składzie: 
Czerwono-Czarni wzięli udział 14 stycznia 1968 w premierze dzieła w kościele w Podkowie Leśnej. Następnie mszę beatową wykonywały tam różne mutacje personalne lokalnego zespołu Trapiści. Trapiści zaprezentowali też mszę beatową w Domu prymasa Polski Stefana Wyszyńskiego na Konferencji Episkopatu we wrześniu 1969, później byli z nią w Berlinie Zachodnim i Dortmundzie. Rolę Trapistów dostrzega też Jarosław Marchewka: „Dla nich właśnie Katarzyna Gärtner komponuje mszę „Pan przyjacielem moim”, która staje się wizytówką zespołu”.
Historia.
Pierwsza wersja mszy beatowej „Pan przyjacielem moim” powstawała od lipca 1967 do stycznia 1968 przy współpracy z Kazimierzem Grześkowiakiem, zaś na płycie znalazła się jej wersja ostateczna, dopracowana już po premierze. 
O koncertowej premierze mszy beatowej pisze krytyk muzyczny Andrzej Wróblewski: 
Lucjan Kydryński w 1995 roku wspominał: 
Kydryński wyjaśniał też dlaczego władze komunistyczne jednak zgadzały się na granie i nagrywanie mszy: 
Wydaje się też, że ówczesne władze faktycznie lansując płytę z mszą beatową próbowały wykorzystać jej popularność w walce z Kościołem katolickim – ponieważ rockowa msza i dzisiaj może szokować wielu wiernych. Zamiar ten się nie udał.
Prof. Stanisław Dąbek zauważa też, że w związku z mszą beatową i w ogóle powstaniem religijnej muzyki młodzieżowej Kościół wykazywał postawę otwartą – w świątyniach, a także seminariach duchownych pojawiły się młodzieżowe zespoły gitarowe. Powstał też Festiwal Muzyki Religijnej Sacrosong (1969). 
Wiele fragmentów mszy beatowej „Pan przyjacielem moim” przeszło do historii i często żyje własnym życiem. Fragmenty nagrań z płyty wykorzystano np. w filmie "Dzięcioł" Jerzego Gruzy, a uproszczone wersje Kyrie i Agnus Dei – najprzystępniejszych do wykonania części mszy beatowej – są często grane przy akompaniamencie gitar klasycznych lub akustycznych na mszach św. młodzieżowych w całej Polsce. Sama Gärtner w 2005 roku przygotowała swoją mszę beatową z nowym zespołem i w nowej aranżacji i prezentowała ją w różnych kościołach w całym kraju.
W późniejszych latach powstało w Polsce jeszcze kilka innych mszy opartych na muzyce rozrywkowej, jak "Missa Gospel’s" Włodzimierza Szomańskiego, pop-rockowa "Naprawdę. Msza młodych" Magdy Anioł i Adama Szewczyka czy rockowo-gospelowa "Msza Paschalna" wspomnianych Trapistów (premiera 8 czerwca 2003 roku). Jednak autorzy tylko ostatniej z wymienionych mszy przyznają się do inspiracji dziełem Katarzyny Gärtner.
Z okazji 30 rocznicy powstania mszy wydawnictwo Lumen wydało kasetę magnetofonową i płytę CD „Pan przyjacielem moim” – Bożonarodzeniowa Msza Beatowa, na której znalazło się wykonanie mszy przez Trapistów na zakończenie Konferencji Episkopatu w 1969. Na płycie oprócz mszy znalazły się też pastorałki i oryginalne nagranie wypowiedzi ks. Kantorskiego, opiekuna zespołu.
Treści.
Treści muzyczne.
Msza beatowa „Pan przyjacielem moim” zgodnie ze swoją nazwą, stylistycznie tkwi we wczesnym stylu polskiego rocka, nazywanym bigbitem. I popełnia przy tej okazji wiele błędów tego nurtu, jak zahaczanie o banał, zbytnia bliskość do tradycyjnej piosenki, a także słaba jakość aranżacji i samych instrumentów.
Msza beatowa jednak czerpie też w wielu momentach z soulu oraz z muzyki kościelnej (również z chorału gregoriańskiego w niektórych partiach wokalnych).
Treści literackie.
Płyta Msza Beatowa „Pan przyjacielem moim” nagrana przez Czerwono-Czarnych, wydana przed końcem 1968 roku składa się z ośmiu części oraz dodatków – pastorałek z tekstami Kazimierza Łojana i Joanny Kulmowej.
Stanisław Dąbek charakteryzuje treści muzyczne mszy beatowej: 
Dąbek unika określenia „rock” stosując zamiast niego o wiele szersze pojęcie „pop music”.
Osiem części zasadniczych mszy beatowej Katarzyny Gärtner to:
Słuchacza mszy beatowej mógł w czasach jej premiery zaskoczyć język narodowy – polski, w którym są śpiewane teksty. Należy pamiętać, że omawiane dzieło zostało już zaplanowane w połowie 1967 – w dwa lata po zakończeniu Soboru Watykańskiego II, który zaledwie wzmiankował o możliwości zastosowania języków narodowych w liturgii zamiast języka łacińskiego. Soborowa Konstytucja o liturgii oznajmiała: "Ponieważ jednak i we mszy świętej, i przy sprawowaniu sakramentów, i w innych częściach liturgii użycie języka ojczystego nierzadko może być bardzo pożyteczne dla wiernych, można mu przyznać więcej miejsca, zwłaszcza w czytaniach i pouczeniach, w niektórych modlitwach i śpiewach, stosownie do zasad, które w tej dziedzinie ustala się szczegółowo w następnych rozdziałach". Msza beatowa „Pan przyjacielem moim” w zamierzeniu miała być wykorzystywana w liturgii katolickiej, więc mają rację wspomniani komentatorzy, w tym, że jej premiera i publikacja była wydarzeniem.
Graduał – część zmienna mszy św., rzadko wykorzystywana przez kompozytorów mszy, nawiązuje treściowo do introitu mszy beatowej – jest też oparty na Psalmach 2 i 92 (93). S. Dąbek zauważa dobry poziom literacki tych tekstów.
Kolęda wieńcząca zasadniczą część mszy „Pan przyjacielem moim” ma tekst autorstwa Kazimierza Grześkowiaka. Jej uzasadnieniem jest czas premiery pierwszej wersji – styczeń 1968, a więc okres bożonarodzeniowy. Stąd też recytacja Łk 2, 4-7 przed introitem – fragmentu Łukaszowej narracji o Narodzeniu Jezusa Chrystusa.

</doc>
<doc id="879005" url="https://pl.wikipedia.org/wiki?curid=879005" title="Cross Purposes">
Cross Purposes

Cross Purposes – studyjny album brytyjskiej grupy Black Sabbath wydany 31 stycznia 1994. Wokalistą znów został Tony Martin, skład opuścił też Vinny Appice, którego zastąpił znany między innymi z Rainbow Bobby Rondinelli.

</doc>
<doc id="879008" url="https://pl.wikipedia.org/wiki?curid=879008" title="Lech Grobelny">
Lech Grobelny

Lech Grobelny (ur. 18 czerwca 1949 w Warszawie, zm. prawdopodobnie 28 marca 2007 tamże) – polski przedsiębiorca, założyciel Bezpiecznej Kasy Oszczędności (1989).
Życiorys.
Ukończył studia na Wydziale Mechanicznym Energetyki i Lotnictwa Politechniki Warszawskiej, działał w tym czasie w ZSP. Za czasów PRL był właścicielem studia fotograficznego. Pierwsze wielkie pieniądze zarobił pod koniec lat 70. i na początku lat 80., handlując w całej Polsce obrazkami z fotografią Jana Pawła II. Utworzył następnie zakład obróbki fotograficznej AFT (Art-Foto Projekt) i sieć w całej Polsce. W 1988 założył spółkę Dorchem Sp. z o.o. (był prezesem jednoosobowego zarządu), początkowo handlującą chemikaliami fotograficznymi, a po transformacji ustrojowej będącą właścicielem sieci kantorów wymiany walut. 
Największy rozgłos przyniosła mu Bezpieczna Kasa Oszczędności – parabank zbierający długoterminowe pożyczki od ludności i oferujący znacznie wyższe oprocentowanie niż lokaty w PKO BP. Grobelny, osobiście reklamujący swoje przedsięwzięcie, stał się wówczas znaną osobą życia publicznego. Utrzymywał też kontakty z przestępczością zorganizowaną, zatrudniając gangsterów do ochrony interesów.
O Grobelnym i jego Bezpiecznej Kasie Oszczędności stało się głośno w drugiej połowie 1990, gdy nadszedł termin spłaty pożyczek. Wyjeżdżając za granicę w czerwcu 1990, nie pozostawił nikomu pełnomocnictw do prowadzenia dużego przedsiębiorstwa. W lipcu 1990 zaginął bez wieści na wiele miesięcy. Ludzie, chcąc odzyskać swoje pieniądze, przypuścili szturm na BKO. W tym parabanku ulokowało swoje oszczędności ok. 7,5 tys. Polaków (szacowano je przed denominacją na 32 mld starych złotych). Syndyk masy upadłości Dorchemu Sp. z o.o. wypłacił wierzycielom w sumie ok. 7 mld starych zł. Poszukiwanego przez Interpol przedsiębiorcę zatrzymano w 1992 w Niemczech, a następnie dokonano jego ekstradycji do Polski. W 1996 Sąd Wojewódzki w Warszawie skazał go na 12 lat więzienia za zagarnięcie w latach 1989–1990 ponad 8 mld starych zł (przed denominacją – dzisiejsze 800 tys. zł) z kasy Dorchemu. W 1997 Sąd Apelacyjny w Warszawie uchylił wyrok i zwrócił sprawę prokuraturze, a przedsiębiorcę zwolnił z aresztu. Prokuratura w 2002 umorzyła sprawę z braku wystarczających dowodów. Grobelny przesiedział w areszcie pięć lat, za co domagał się od Skarbu Państwa 1 mln zł zadośćuczynienia oraz 14,93 mln zł odszkodowania za niesłuszne aresztowanie. W październiku 2005 Sąd Okręgowy w Warszawie oddalił jego powództwo.
Po wyjściu na wolność Grobelny założył firmę Odzysk do windykacji długów, lecz działalność nie przynosiła dochodów. Był niewypłacalny, mieszkał w pawilonie handlowym w Warszawie przy ul. Wysockiego, gdzie poprzednio było stoisko Dorchemu. O Grobelnym zrobiło się głośno ponownie w styczniu 2007 po tym, jak przekazał policji uzyskane rzekomo od nieżyjącego już gangstera informacje na temat rzekomego zagrożenia życia premiera Jarosława Kaczyńskiego. Biuro Ochrony Rządu, mając na uwadze powyższe informacje, wzmocniło ochronę zarówno premiera, jak i prezydenta Lecha Kaczyńskiego. Według Grobelnego na premiera wydano wyrok śmierci, którego wykonawcą miał być gangster o pseudonimie Szczur.
Okoliczności śmierci.
Pod koniec życia nadużywał alkoholu, był zewnętrznie zaniedbany, a przez jego mieszkanie przewijało się wiele osób, z którymi spożywał alkohol. 2 kwietnia 2007 w pawilonie sklepowym na warszawskim Targówku przy ul. Wysockiego 26 policja znalazła ciało Grobelnego. Poinformowano, że miał ranę kłutą klatki piersiowej, w okolicy serca. Według ustaleń, Grobelny zmarł pięć dni wcześniej, tj. 28 marca.
Po roku od wszczęcia śledztwa w sprawie okoliczności śmierci Grobelnego zostało ono umorzone na skutek niewykrycia sprawców. Ekspertyzy śledcze potwierdziły fakt, że do śmierci byłego przedsiębiorcy przyczyniły się osoby trzecie.

</doc>
<doc id="879010" url="https://pl.wikipedia.org/wiki?curid=879010" title="Capriccio">
Capriccio



</doc>
<doc id="879014" url="https://pl.wikipedia.org/wiki?curid=879014" title="Sarchan">
Sarchan



</doc>
<doc id="879015" url="https://pl.wikipedia.org/wiki?curid=879015" title="Uście">
Uście



</doc>
<doc id="879018" url="https://pl.wikipedia.org/wiki?curid=879018" title="Światowa Organizacja Zdrowia Zwierząt">
Światowa Organizacja Zdrowia Zwierząt

Światowa Organizacja Zdrowia Zwierząt (OIE) - OIE jest międzynarodową organizacją utworzoną 25 stycznia 1924 roku na mocy umowy podpisanej w Paryżu przez 28 krajów. Do 23 maja 2003 roku funkcjonowała jako Międzynarodowy Urząd do spraw Epizootii - Office International des Epizooties; skrót OIE jest jednak używany do dziś. W maju 2018 do OIE należało 181 państw. Główna siedziba Światowej Organizacji Zdrowia Zwierząt znajduje się w Paryżu. W latach 2001 - 2015 na czele organizacji stał Dr. Bernard Vallat trzykrotnie wybierany na pięcioletnią kadencję. Od 2015 na czele organizacji stoi Dr. Monique Eloit. OIE utrzymuje stałe stosunki z ponad dwudziestoma innymi organizacjami międzynarodowymi takimi jak:

</doc>
<doc id="879020" url="https://pl.wikipedia.org/wiki?curid=879020" title="Słucz">
Słucz



</doc>
<doc id="879022" url="https://pl.wikipedia.org/wiki?curid=879022" title="Województwo poznańskie (II Rzeczpospolita)">
Województwo poznańskie (II Rzeczpospolita)

Województwo poznańskie, województwo II Rzeczypospolitej istniejące w latach 1919–1939 ze stolicą w Poznaniu.
Główne miasta: Poznań, Bydgoszcz (do 1938), Kalisz (od 1938), Gniezno, Inowrocław, Jarocin, Krotoszyn, Leszno, Międzychód, Ostrów Wielkopolski, Rawicz.
Jedno z dwóch województw (obok województwa pomorskiego), w których istniał samorząd stopnia wojewódzkiego. Działał on na podstawie pozostawionych przepisów pruskich. Organami tego samorządu były: sejmik wojewódzki (Sejmik Krajowy Poznański), wydział wojewódzki oraz starosta krajowy.
Podział administracyjny.
Powierzchnia powiatów według stanu na 1939 r., w przypadku wcześniejszego zniesienia lub zmiany przynależności wojewódzkiej powiatu na ostatni rok istnienia w ramach danego województwa. Liczba ludności na podstawie spisu powszechnego z 1931 r., w przypadku powiatów zniesionych lub przeniesionych przed tą datą, dane ze spisu powszechnego z 1921 r.
Ludność.
Ludność województwa w 1921 roku wynosiła 1 967 865 osób.
Podział ludności ze względu na narodowość:
Podział ludności ze względu na wyznanie:

</doc>
<doc id="879025" url="https://pl.wikipedia.org/wiki?curid=879025" title="Grumman G-21 Goose">
Grumman G-21 Goose

Grumman G-21 Goose – amerykańska łódź latająca z okresu II wojny światowej
Historia.
Pomysł na budowę lekkiego wodnosamolotu typu amfibia zrodził się wśród bogatych biznesmenów z Nowego Jorku, którzy zwrócili się do wytwórni "Grumman Aircraft Engineering Corporation" specjalizującej się w budowie wodnosamolotów o budowę lekkiego wodnosamolotu, którym mogliby latać ze swoich rezydencji na Long Island do biur na Manhattanie i który mógłby startować zarówno z powierzchni wody jak i z powierzchni ziemi.
W 1936 roku w wytwórni opracowano nowy wodnosamolot oznaczony jako "Grumman G-21". Samolot ten w założeniu był samolotem dyspozycyjnym i przeznaczonym dla prywatnych użytkowników. W dniu 29 maja 1937 roku dokonano jego oblotu. W czasie prób samolot potwierdził założenia jakie przyjęto przy jego opracowaniu.
Zaraz też zamówiono dla osób prywatnych serię 12 samolotów tego typu i rozpoczęto ich produkcję. Pierwszy samolot seryjny był już gotowy 3 lipca 1937 r.
Już po rozpoczęciu produkcji seryjnej samolotem "Grumman G-21" zainteresowały się również linie lotnicze, a także lotnictwo wojskowe. W związku z tym powstały kolejne wersje samolotu, różniące się od prototypu mocniejszymi silnikami oraz wyposażeniem. Powstały również wersje wojskowe uzbrojone w karabiny maszynowe oraz w bomby głębinowe. Gdy zainteresowało się nim lotnictwo brytyjskie otrzymał on dodatkowe oznaczenie "Goose" (pol. Gęś), pod którym to oznaczeniem używano go w RAF-ie.
Samoloty "Grumman G-21 Goose" produkowany był w latach 1937 – 1945 i w tym okresie łącznie wyprodukowano około 350 samolotów wszystkich wersji
Wersje samolotów "Grumman G-21 Goose":
Użycie.
Wodnosamolot "Grumman G-21 Goose" początkowo był przeznaczony dla lotnictwa cywilnego i miał to być samolot dyspozycyjny. Takie też przeznaczenie miały pierwsze wyprodukowane samoloty.
W późniejszym okresie samoloty te zostały częściowo przejęte przez lotnictwo Marynarki Wojennej Stanów Zjednoczonych oraz Straż Ochrony Wybrzeża. A następnie trafiły tam specjalne produkowane dla lotnictwa wojskowego samoloty.
Samoloty tego typu zostały zakupione także przez lotnictwa innych państw, gdzie były w okresie II wojny światowej używany w lotnictwie wojskowym, do celów komunikacyjnych, lotów zwiadowczych i ratowniczych.
Po zakończeniu II wojny światowej część z tych samolotów zakupiło lotnictwo cywilne oraz użytkownicy prywatni. Samoloty tego typu używano w lotnictwie cywilnym do połowy lat osiemdziesiątych XX wieku.
Opis konstrukcji.
Samolot "Grumman G-21 Goose" to wodnosamolot w układzie latającej łodzi, górnopłat o konstrukcji całkowicie metalowej.
Kadłub o podłożu dwuredanowym, konstrukcji skorpuowej. Z przodu kadłuba pod płatami mieściła się dwumiejscowa kabina załogi, a za nią kabina główna mieszcząca miejsca dla 6 osób. Podwozie główne kołowe wciągane w locie w boki kadłuba, a kółko ogonowe w kadłub.
Napęd stanowił dwa silniki gwiazdowe umieszczone w gondolach na skrzydłach samolotu po obu stronach kadłuba.

</doc>
<doc id="879030" url="https://pl.wikipedia.org/wiki?curid=879030" title="Rafał Kwaśniewski">
Rafał Kwaśniewski

Rafał Michał Kwaśniewski, pseud. Kwasek () – polski gitarzysta rockowy, wokalista, kompozytor, poeta.
Kariera muzyczna.
Aktywny od drugiej połowy lat 80. XX wieku w polskich zespołach: Dezerter, Deuter, Sstil, Krew, Kult i innych, kojarzonych z tzw. warszawską sceną niezależną.
Działał w zespole Kult – nagrał z nim album "Kaseta" i występował na koncertach w 1989 roku, po czym opuścił grupę, decyzją Kazika Staszewskiego.
Był współzałożycielem zespołu Elektryczne Gitary, z którym zagrał na płycie "Wielka radość" i występował na koncertach od 1990 do 1992, kiedy to opuścił zespół.
Jego obecność w zespole i późniejsze opuszczenie Elektrycznych Gitar gitarzysta i klawiszowiec Piotr Łojek, współzałożyciel zespołu, skomentował po ośmiu latach następująco:
W 1992 roku założył w Krakowie zespół PRL, w którym pełnił funkcję lidera, wokalisty i gitarzysty, a także był autorem prawie całego repertuaru. Równolegle występował m.in. w zespole Homo Twist jako gitarzysta basowy. Zagrał jako gitarzysta w dwóch utworach na albumie "Homo Twist".
Od końca lat 90. XX wieku ograniczył aktywność muzyczną.
Rafał Kwaśniewski zwykle grał w klasycznym, rockowym stylu, kojarzącym się np. z Rayem Daviesem z zespołu The Kinks lub Lou Reedem. Dał się również poznać jako utalentowany autor piosenek – zarówno muzyki, jak i tekstów.
Kazik Staszewski następująco scharakteryzował Rafała Kwaśniewskiego:
Przez dłuższy czas grał na gitarze elektrycznej firmy VOX, która znana jest głównie z produkcji wzmacniaczy gitarowych.
Problemy z narkotykami.
W 2005 roku został skazany na pół roku więzienia w zawieszeniu za posiadanie narkotyków. W ciągu kolejnych 5 lat otrzymał łącznie 10 wyroków, gdzie zawsze otrzymywał karę w zawieszeniu i 1000 złotych grzywny. 
W 2010 roku trafił na siedem lat do więzienia. Za posiadanie narkotyków odbywał wyrok w ośmiu zakładach karnych. W Kielcach przeszedł terapię odwykową oraz pracował w radiowęźle, w Lublinie pozwolono mu posiadać gitarę w celi. W Lublinie grał razem z akordeonistą, którego po wieloletnim pobycie w więzieniu ponownie skazano na karę pozbawienia wolności za zabójstwo. 
W 2012 roku zgłoszono petycję do prezydenta Bronisława Komorowskiego z prośbą o ułaskawienie Rafała Kwaśniewskiego. Podpisało się pod petycją około 400 osób, w tym Kazik Staszewski.

</doc>
<doc id="879031" url="https://pl.wikipedia.org/wiki?curid=879031" title="Województwo warszawskie (II Rzeczpospolita)">
Województwo warszawskie (II Rzeczpospolita)

Województwo warszawskie – województwo II Rzeczypospolitej istniejące w latach 1919–1939 z siedzibą władz w Warszawie.
Podział administracyjny.
Województwo obejmowało następujące powiaty: błoński, ciechanowski, działdowski (od 1938 roku), garwoliński (od 1939), gostyniński, grójecki, kutnowski (do 1939), lipnowski (do 1938), łomżyński (od 1939), łowicki (do 1939), makowski, miński, mławski, nieszawski (do 1938), ostrołęcki (od 1939), ostrowski (od 1939), płocki, płoński, przasnyski, pułtuski, radzymiński, rawski (do 1939), rypiński (do 1938), sierpecki, skierniewicki (do 1939), sochaczewski, sokołowski (od 1939), warszawski, węgrowski (od 1939) i włocławski (do 1938).
Ludność.
Ludność województwa w 1921 roku wynosiła 2.112.798 osób.
Podział ludności ze względu na narodowość:
Podział ludności ze względu na wyznanie:

</doc>
<doc id="879038" url="https://pl.wikipedia.org/wiki?curid=879038" title="Finduilas (córka Orodretha)">
Finduilas (córka Orodretha)



</doc>
<doc id="879048" url="https://pl.wikipedia.org/wiki?curid=879048" title="Wyspy Bijagos">
Wyspy Bijagos



</doc>
<doc id="879057" url="https://pl.wikipedia.org/wiki?curid=879057" title="Czarna Woda (dopływ Morza Bałtyckiego)">
Czarna Woda (dopływ Morza Bałtyckiego)

Czarna Woda ("Wda", "Czarna") – struga, dopływ Morza Bałtyckiego o długości 20,4 km.
Struga płynie na Pobrzeżu Kaszubskim, jej źródła znajdują się na obszarze leśnym rezerwatu Źródliska Czarnej Wody znajdującego się na północnym skraju Puszczy Darżlubskiej. Przepływ strugi odbywa się jarem zabagnionej pradoliny przedzielającym kępy Ostrowską i Swarzewską. Pradolina Czarnej Wody rozdziela również dwa większe obszary błotno-bagniste Puckie i Bielawskie Błoto. Na zachód od Jastrzębiej Góry struga zmienia kierunek przepływu na równoleżnikowy wzdłuż drogi wojewódzkiej nr 215 aż do ujścia do Bałtyku na wschód od Karwi.

</doc>
<doc id="879074" url="https://pl.wikipedia.org/wiki?curid=879074" title="Malrotacja jelit">
Malrotacja jelit

Malrotacja jelit z wtórnym skrętem jelit, niedokonany zwrot jelit (łac. "malrotatio intestini", ang. intestinal malrotation) – grupa zaburzeń rozwojowych polegających na nieprawidłowym przebiegu skrętu jelita wokół osi tętnicy krezkowej środkowej i (lub) jego fiksacji w jamie otrzewnej.
Do anomalii tego rodzaju należą:
Często towarzyszą tym zaburzeniom inne wady wrodzone przewodu pokarmowego, takie jak choroba Hirschsprunga, atrezja dwunastnicy, jelita cienkiego albo przełyku. Często występują łącznotkankowe pasma (tzw. pasma Ladda) przebiegające nad dwunastnicą i nierzadko zaciskające jej światło.
Leczenie.
Leczenie jest chirurgiczne, objawowe, gdyż nie da się zmienić umocowania jelita.

</doc>
<doc id="879077" url="https://pl.wikipedia.org/wiki?curid=879077" title="Puńcówka">
Puńcówka

Puńcówka – potok, prawostronny dopływ Olzy o długości 12,01 km.
Potok ma swój początek na południowych stokach Jasieniowej w Dzięgielowie, w powiecie cieszyńskim, w województwie śląskim. Następnie przepływa przez Puńców, skąd bierze swoją nazwę i Cieszyn, gdzie wpada do Olzy.

</doc>
<doc id="879080" url="https://pl.wikipedia.org/wiki?curid=879080" title="Imam Alimsułtanow">
Imam Alimsułtanow

Imam Alimsułtanow (j. czecz. Imam Alim Sultan) (ur. 1957 w Chasawjurcie. zm. 1996) – czeczeński piosenkarz i bard. 
Etniczny Czeczen, urodził się jednak w Kirgiskiej SRR. W dzieciństwie przeprowadził się do Czeczenii. Kształcił się w Groznym, uzyskał dyplom inżyniera melioracji. 
Od połowy lat 80. XX wieku wykonywał pieśni narodowe, a także pisał muzykę do tekstów czeczeńskich poetów. Od początku lat 90. wydawał swoje utwory na taśmach magnetofonowych. 
Wziął udział w I wojnie czeczeńskiej, odwoził rannych do Turcji. Dawał tam koncerty, z których dochód przeznaczano na cele wojenne. W listopadzie 1996 roku koncertował w Odessie. 8 lub 10 listopada (istnieją rozbieżne dane) został zamordowany w domu, w którym przebywał, wraz z dwójką towarzyszących mu muzyków (trzeci przeżył niezauważony). Sprawcy morderstwa pozostali niewykryci. Wedle oficjalnej wersji były to porachunki mafijne, wedle części Czeczeńców w sprawę zamieszane są rosyjskie służby specjalne. 
Pochowany w Chasawjurcie. Jedną z ulic miasta nazwano jego imieniem.

</doc>
<doc id="879081" url="https://pl.wikipedia.org/wiki?curid=879081" title="Mitsubishi i">
Mitsubishi i

Mitsubishi i – miejski samochód segmentu kei car produkowany od 2006 roku przez firmę Mitsubishi. Zaprezentowany po raz pierwszy jako concept car na Frankfurt Motor Show w 2003 roku. 
"Mitsubishi i" napędzany jest przez umieszczony centralnie trzycylindrowy silnik benzynowy o pojemności 659 cm³ z systemem zmiennych faz rozrządu MIVEC i mocy maksymalnej 64 KM.
Samochód "Mitsubishi i" docelowo przygotowywany był na rynek japoński gdzie otrzymał tytuł "Samochód Roku 2007", obecnie oferowany jest jednak również na rynek europejski i do krajów azjatyckich.

</doc>
<doc id="879093" url="https://pl.wikipedia.org/wiki?curid=879093" title="Kazimierz Fiałka">
Kazimierz Fiałka

Kazimierz Fiałka (ur. 2 lipca 1907 w Krakowie, zm. 25 września 1970 tamże) – polski lekkoatleta, długodystansowiec i maratończyk. W Cracovii występował przez całą swoją karierę (1927-1939).
Życiorys.
Urodził się 2 lipca 1907 w Krakowie. Był synem Teofila i Marii Murzyn. Sport uprawiał w klubie Cracovia. Siedmiokrotny mistrz Polski na otwartym stadionie w biegu na 5000 m 1933 i 1934, 10 000 m – 1933, 1934 i 1935 i w biegu przełajowym – 1934 i 1935. Był także wicemistrzem polski w biegu na 10 000 m w 1932 i w przełajach w 1936.
W 1934 był mistrzem Polski w hali w sztafecie 3 × 800 m. Dwukrotnie był rekordzistą Polski (na 20 km oraz w biegu godzinnym).
Wystąpił również w Igrzyskach Olimpijskich w Berlinie w roku 1936, w których nie ukończył maratonu wskutek naderwania ścięgna Achillesa. Zwycięzca prestiżowego biegu „Querch durch Berlin”, który odbył się w 1937. W 1939 brał udział w wojnie obronnej Polski. Następnie trafił do obozu internowania na Węgrzech w Budapeszcie. Walczył w szeregach 1 Dywizji Pancernej, w stopniu kaprala. Za czyny bojowe odznaczony Krzyżem Walecznych. Po wojnie powrócił do Krakowa. Udzielał się społecznie w Cracovii. Zmarł 25 września 1970. Jest pochowany na Cmentarzu Rakowickim (kw. LXXIII-36-17).

</doc>
<doc id="879094" url="https://pl.wikipedia.org/wiki?curid=879094" title="Nieuchwytny (film 1996)">
Nieuchwytny (film 1996)

Nieuchwytny (ang. "The Glimmer Man") – amerykańska komedia sensacyjno-kryminalna z 1996 roku. Film otrzymał negatywne oceny ze strony krytyków.
Opis fabuły.
Akcja rozgrywa się w Los Angeles. Dwóch krańcowo różniących się charakterami policjantów – trzeźwy racjonalista detektyw Jim Campbell (Keenen Ivory Wayans) i miłośnik wschodu Jack Cole (Steven Seagal) prowadzi dochodzenie w sprawie psychopatycznego mordercy. Ofiarami mordercy są katolicy. Psychopata zakrada się nocą do ich mieszkań i zabija je jednym strzałem, po czym na wzór ukrzyżowanego Chrystusa przybija do ściany i nakłada korony cierniowe. Zbrodnie mają charakter rytualny. Jedną z ofiar staje się była żona Jacka Cole'a, który ma z nią dwójkę dzieci. Cole za wszelką cenę chce złapać winnego.
Informacje dodatkowe.
Steven Seagal jest autorem dwóch piosenek, które pojawiły się na ścieżce dźwiękowej („Bulletproof” i „Snake”) wykonane przez Jeff Healey i Taj Mahal. Film został zrealizowany w Los Angeles i zarobił 20 351 264 dolarów w Północnej Ameryce, podczas gdy koszta produkcji filmu wyniosły 45 milionów dolarów.

</doc>
<doc id="879097" url="https://pl.wikipedia.org/wiki?curid=879097" title="Synagoga w Kozienicach">
Synagoga w Kozienicach

Synagoga w Kozienicach – nieistniejąca obecnie, synagoga znajdująca się w Kozienicach, przy dawnej ulicy Magietowej.
Synagoga została zbudowana na przełomie XIX i XX wieku, najprawdopodobniej na miejscu starej synagogi. Podczas II wojny światowej, 13 października 1939 roku hitlerowcy podpalili synagogę, a pożaru nie pozwolili ugasić lokalnej straży pożarnej. Po wojnie budynku synagogi nie odbudowano.

</doc>
<doc id="879098" url="https://pl.wikipedia.org/wiki?curid=879098" title="Obciągarka do blach">
Obciągarka do blach

Obciągarka jest to maszyna do plastycznego kształtowania blach metodą obciągania. Ze względu na kilka różnych metod obciągania używane jest kilka rodzajów obciągarek. Każda metoda wymaga zastosowania odmiennego rodzaju maszyny. Rozróżniamy następujące rodzaje obciągarek:

</doc>
<doc id="879100" url="https://pl.wikipedia.org/wiki?curid=879100" title="Ramana Mahariszi">
Ramana Mahariszi



</doc>
<doc id="879103" url="https://pl.wikipedia.org/wiki?curid=879103" title="Skorupa oceaniczna">
Skorupa oceaniczna



</doc>
<doc id="879105" url="https://pl.wikipedia.org/wiki?curid=879105" title="Stara Synagoga w Kozienicach">
Stara Synagoga w Kozienicach

Stara Synagoga w Kozienicach – nieistniejąca obecnie, drewniana synagoga znajdująca się w Kozienicach przy dawnej ulicy Magietowej.
Synagoga została zbudowana po 1782 roku, czyli zaraz po wielkim pożarze miasta, w którym spłonęła najstarsza synagoga. Została wzniesiona na wniosek Jana Kantego Fontany, lokalnego administratora ekonomii.
Synagoga spłonęła najprawdopodobniej podczas jednego z kolejnych pożarów miasta pod koniec XIX wieku. Na jej miejscu wzniesiono nową, murowaną synagogę.
Drewniany budynek synagogi wzniesiono na planie kwadratu w charakterystycznej wówczas dla drewnianych bożnic architekturze. We wnętrzach synagogi na ścianie wschodniej znajdował się bogato zdobiony Aron ha-kodesz, a w centralnym punkcie sali głównej, bima.

</doc>
<doc id="879111" url="https://pl.wikipedia.org/wiki?curid=879111" title="Parsberg">
Parsberg

Parsberg – miasto w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 23 km na południowy wschód od Neumarkt in der Oberpfalz, przy autostradzie A3, drodze B8 i linii kolejowej Ratyzbona–Norymberga.
W mieście znajduje się stacja kolejowa Parsberg.
Dzielnice.
W skład miasta wchodzą następujące dzielnice:

</doc>
<doc id="879113" url="https://pl.wikipedia.org/wiki?curid=879113" title="Stiepnogorsk">
Stiepnogorsk

Stiepnogorsk (kaz. i ros.: Степногорск) – miasto o znaczeniu obwodowym w północnym Kazachstanie, w obwodzie akmolskim. W 2009 roku liczyło ok. 47 tys. mieszkańców. Ośrodek przemysłu wydobywczego i chemicznego.
Miejscowość otrzymała prawa miejskie w 1964 roku.

</doc>
<doc id="879115" url="https://pl.wikipedia.org/wiki?curid=879115" title="Scudo maltańskie">
Scudo maltańskie

Scudo maltańskie, skud maltański – oficjalna jednostka monetarna Zakonu Maltańskiego.
Skud maltański był używany na Malcie od 1798, a w 1825 roku został zastąpiony przez funt brytyjski o równowartości 12 skudów. Od 1961 Zakon ponownie emituje swoją monetę, chociaż niewiele krajów uznaje ją za prawny środek płatniczy. Od 1964 r. Zakon bije swe monety w kilku miastach europejskich, głównie dla celów kolekcjonerskich (podobnie jak sprzedaż własnych znaczków pocztowych), co pozwala mu gromadzić środki na działalność charytatywną. Wartość scudo powiązana jest z euro w parytecie 1 scudo = 0,24 euro (1 taro = 0,02 euro).

</doc>
<doc id="879116" url="https://pl.wikipedia.org/wiki?curid=879116" title="Bitwa na Dogger Bank">
Bitwa na Dogger Bank



</doc>
<doc id="879118" url="https://pl.wikipedia.org/wiki?curid=879118" title="Półrzeczki (wąwóz)">
Półrzeczki (wąwóz)

Półrzeczki – porośnięty lasem wąwóz znajdujący się przy drodze łączącej miejscowości Mników i Baczyn (obydwie w województwie małopolskim, w powiecie krakowskim, w gminie Liszki). Pod względem geograficznym wąwóz znajduje się na Garbie Tenczyńskim (część Wyżyny Krakowsko-Częstochowskiej) i należy do Tenczyńskiego Parku Krajobrazowego.
Wąwóz wyżłobiony jest w skałach wapiennych z okresu górnej jury. Dnem jego dolnej części płynie niewielki strumyk uchodzący do Sanki. W górnej części woda płynie dnem wąwozu tylko po większych opadach deszczu, normalnie zbocza wąwozu odwadniane są podziemnymi szczelinami skalnymi. Zbocza wąwozu porośnięte są lasem, głównie buczyną. Wczesną wiosną w runie lasu zakwitają masowo przylaszczka pospolita, zawilec gajowy i żółty, kokorycz pełna, złoć żółta.
Dla turystów zmotoryzowanych znajduje się w Mnikowie w przysiółku Skały (przy szosie z Mnikowa do Baczyna) parking, z którego już bardzo blisko zarówno do wąwozu Półrzeczki, jak i rezerwatu przyrody Dolina Mnikowska.
Skały i jaskinie.
W orograficznie lewych zboczach wąwozu znajduje się wiele stromych wapiennych ścian. Na skałach Dębowe Skałki, Kanapa, Księżycowa Skała, Mnik, Skała w Łopiankach i Zaciszny Filar uprawiana jest wspinaczka skalna. 
W wąwozie znajdują się kilka jaskiń i schronisk. Największa z jaskiń zwana Jaskinią na Łopiankach znajduje się w dolnej części wąwozu, w orograficznie lewym zboczu. Pozostałe to: Jaskinia Księżycowa, Jaskinia na Łopiankach Druga, Meander w Wąwozie Półrzeczki, Rura na Łopiankach, Ukośna Szczelina Dolna, Ukośna Szczelina Górna.

</doc>
<doc id="879123" url="https://pl.wikipedia.org/wiki?curid=879123" title="Music For Nations">
Music For Nations



</doc>
<doc id="879128" url="https://pl.wikipedia.org/wiki?curid=879128" title="Rozsiewanie">
Rozsiewanie

Rozsiewanie – rozprzestrzenianie diaspor roślinnych (nasion, zarodników, rozmnóżek). Proces umożliwia roślinom przemieszczanie i zajmowanie nowych terenów.
Najczęściej rośliny rozprzestrzeniają się za pomocą nasion. 
Ze względu na sposób rozsiewania wyróżnia się:

</doc>
<doc id="879129" url="https://pl.wikipedia.org/wiki?curid=879129" title="Sphinx pinastri">
Sphinx pinastri



</doc>
<doc id="879130" url="https://pl.wikipedia.org/wiki?curid=879130" title="Ulica gen. Tadeusza Bora-Komorowskiego w Warszawie">
Ulica gen. Tadeusza Bora-Komorowskiego w Warszawie

Ulica gen. Tadeusza Bora-Komorowskiego – ulica w dzielnicach Praga-Południe i Wawer w Warszawie.
Ulica jest dwujezdniowa o dwóch pasach ruchu ze ścieżką rowerową na odcinku od Trasy Siekierkowskiej do skrzyżowania z ul. Fieldorfa i jednojezdniowa, nieposiadająca ścieżki rowerowej w dalszym biegu.
Przebieg.
Ulica gen. Tadeusza Bora-Komorowskiego w Warszawie jest częścią ciągu: Bora-Komorowskiego – Egipska – Saska.
Historia.
Pierwotnie ul. Bora-Komorowskiego nosiła nazwę ul. Aleksandra Zawadzkiego. Obecną nazwę nadano w lutym 1991.
W październiku 2006 spółka Skanska S.A. podpisała umowę na przebudowę ul. Bora-Komorowskiego. Przebudowa objęła odcinek od ul. Umińskiego i ul. Jugosłowiańskiej do ul. Fieldorfa, łącznie z parkingami i drogą manewrową po północnej stronie ul. Bora-Komorowskiego. Przebudowywany odcinek stał się drogą dwujezdniową o dwóch pasach ruchu z drogą rowerową. Został oddany do użytku 28 września 2007.

</doc>
<doc id="879132" url="https://pl.wikipedia.org/wiki?curid=879132" title="Velburg">
Velburg

Velburg – miasto w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 15 km na wschód od Neumarktu, przy autostradzie A3.
Dzielnice.
W skład miasta wchodzą następujące dzielnice:

</doc>
<doc id="879135" url="https://pl.wikipedia.org/wiki?curid=879135" title="Ludwik III (król Bawarii)">
Ludwik III (król Bawarii)

Ludwik III Wittelsbach, Józef Maria Alojzy Alfred Wittelsbach (ur. 7 stycznia 1845 w Monachium; zm. 18 października 1921 w Sárvár) – ostatni król Bawarii, panujący w latach 1913–1918.
Życiorys.
Ludwik urodził się w Monachium jako najstarszy syn księcia Luitpolda, regenta Bawarii oraz jego żony Augusty Ferdynandy, arcyksiężniczki austriackiej (córki wielkiego księcia Toskanii, Leopolda II). Miał troje rodzeństwa: Leopolda, Teresę i Arnulfa. Ludwik odziedziczył imię po swoim dziadku, królu Bawarii Ludwiku I.
Pierwsze lata życia Ludwik spędził w rezydencji w Monachium, w Pałacu Wittelsbachów. Kiedy skończył dziesięć lat, wraz z rodziną przeniósł się do pałacu Leuchtenberg. W 1861 roku szesnastoletni książę rozpoczął karierę wojskową, kiedy jego wuj Maksymilian II mianował go porucznikiem i dał mu własny batalion. Rok później Ludwik wstąpił na Uniwersytet Ludwika i Maksymiliana w Monachium, gdzie studiował filozofię, historię, prawo i ekonomię. Dnia 23 czerwca 1863 został członkiem Reichstagu. Uczestniczył w wojnie z Prusami. Pod rozkazami swego ojca brał udział w kampanii nad Menem w ramach wojny austriacko-pruskiej. W sumie jednak był przeciwny wszelkim akcjom militarnym.
W 1868 objął honorową prezydenturę w Centralnym Komitecie Związku Rolniczego. . W 1871 kandydował po raz pierwszy w wyborach do Reichstagu z ramienia Bawarskiej Partii Patriotycznej, ale bez sukcesu. W 1875 kupił pałac Leutstetten w Starnbergu i stworzył tam wzorowe gospodarstwo rolne. W 1906 optował się za reformą prawa wyborczego.
Jeszcze jako książę, ale także jako król, lubił Ludwik spacerować po Monachium i spotykać się ze swoimi miejskimi przyjaciółmi w lokalu na Türkenstrasse. Znana dobrze pasja króla do rolnictwa rozwinęła się po objęciu tronu i ludzie na wsi mówili o „militarnym farmerstwie”. Liczne żarty związane z tymi określeniami Ludwik traktował z humorem. Czynnie uczestniczył w rozbudowie kanału na Menie. Podczas I wojny światowej postulował przyłączenie Alzacji oraz części Belgii z Antwerpią do Bawarii, aby południowe Niemcy uzyskały dostęp do morza i większy udział w światowym handlu. Powyższe żądania nie były wyłącznie jego własnym pomysłem, gdyż część partii Centrum miała takie plany. Powodem takich planów były, między innymi, obawy o nadmierny wzrost potęgi Prus.
Małżeństwo.
20 lutego 1868 roku w wiedeńskim kościele świętego Augustyna Ludwik ożenił się z Marią Teresą Habsburg-Este, jedyną córką arcyksięcia Ferdynanda Karola (syna Franciszka IV, księcia Modeny). Ludwik i Maria Teresa mieli trzynaścioro dzieci:
Objęcie tronu i abdykacja.
Ojciec Ludwika zmarł 12 grudnia 1912 roku. Na mocy konstytucji Ludwik przejął tron po królu Ottonie, który cierpiał na chorobę psychiczną. Gdy 6 listopada parlament przystał na zmianę króla, Ludwik złożył przysięgę. Osobiście Ludwik przyjął tytuł niechętnie. 7 listopada 1918 roku, poprzez proklamowanie przez Kurta Eisnera Monachium wolnym miastem, Ludwik III został zmuszony do abdykacji. Był pierwszym niemieckim monarchą, którego spotkał ten los. Mimo kryzysu i narastających wokół problemów nie był do tego przygotowany. O wybuchu rewolucji dowiedział się podczas codziennego popołudniowego spaceru od przechodnia. Po powrocie do pałacu zorientował się, że służba i straż opuściły go, a reszta dworu uciekła do Austrii, gdzie w końcu i królewska para na zamku Anif pod Salzburgiem znalazła swój azyl. 13 listopada 1918 roku zwolnił urzędników, oficerów i żołnierzy z ich obowiązku dochowywania wierności tronowi.
Krótkie panowanie Ludwika III cechował konserwatyzm i katolicyzm. Jego polityka socjalna zdeterminowana była silnie encykliką Rerum Novarum ogłoszoną w 1891 roku przez papieża Leona XIII. Za aprobatą Watykanu ustanowił dzień 14 maja dniem patronalnym Bawarii – w kolejnych latach nie we wszystkich diecezjach bawarskich jednak obchodzonym. Na konferencji biskupów w 1970 roku zmieniono termin tego święta na 1 maja. W sumie Ludwika III uznano za najbardziej niedocenionego władcę w historii, gdyż na czas jego panowania przypadły przełomowe wydarzenia, przez co jego dokonania pozostały w tle i przeszły niezauważone.
Król Bawarii Ludwik III zmarł 18 października 1921 roku na emigracji w Sárvár na Węgrzech na zamku Nádasdy, właścicielami którego Wittelsbachowie byli od 1875 roku do nacjonalizacji. Wraz z żoną został pochowany w katedrze w Monachium.

</doc>
<doc id="879136" url="https://pl.wikipedia.org/wiki?curid=879136" title="Najstarsza Synagoga w Kozienicach">
Najstarsza Synagoga w Kozienicach

Najstarsza Synagoga w Kozienicach – nieistniejąca obecnie, pierwsza, drewniana synagoga znajdująca się w Kozienicach. Jej dokładna lokalizacja nie jest znana.
Synagoga została najprawdopodobniej zbudowana w XVII wieku, gdyż z 1660 roku pochodzi pierwsza wzmianka o istnieniu tego budynku. Synagoga spłonęła podczas pożaru miasta w 1782 roku. Wkrótce wzniesiono nową bożnicę.

</doc>
<doc id="879140" url="https://pl.wikipedia.org/wiki?curid=879140" title="Ahvenanmaa">
Ahvenanmaa



</doc>
<doc id="879141" url="https://pl.wikipedia.org/wiki?curid=879141" title="Åland">
Åland



</doc>
<doc id="879156" url="https://pl.wikipedia.org/wiki?curid=879156" title="Neoheksan">
Neoheksan



</doc>
<doc id="879160" url="https://pl.wikipedia.org/wiki?curid=879160" title="Music for Nations">
Music for Nations

Music for Nations - była brytyjska niezależna wytwórnia płytowa zajmująca się wydawnictwami z gatunku rocka i metalu. Wytwórnia należała do większej, Zomba Records, która z kolei jest własnością Radio Corporation of America (RCA).
Założona w 1983 roku przez Martina Hookera, wytwórnia znana była z promowania wiodących artystów ze wspomnianych nurtów, m.in. Opeth, Anathema, Cradle of Filth czy Testament.
W 2004 roku wytwórnia oficjalnie zaprzestała dalszej działalności. Reaktywowana na początku 2015 roku..

</doc>
<doc id="879164" url="https://pl.wikipedia.org/wiki?curid=879164" title="Słup Drugi">
Słup Drugi

Słup Drugi (w użyciu obocznie nazwa "Słup B") – wieś w Polsce położona w województwie mazowieckim, w powiecie garwolińskim, w gminie Borowie.
Wierni Kościoła rzymskokatolickiego należą do parafii Najświętszej Maryi Panny w Parysowie.
W latach 1975–1998 miejscowość administracyjnie należała do województwa siedleckiego. Do 1 stycznia 2014 roku miejscowość posiadała status kolonii.

</doc>
<doc id="879172" url="https://pl.wikipedia.org/wiki?curid=879172" title="Bitwa na Dogger Bank (1781)">
Bitwa na Dogger Bank (1781)

Bitwa na Dogger Bank – starcie zbrojne, które miało miejsce 5 sierpnia 1781 roku podczas IV wojny angielsko-holenderskiej.
Wraz z przystąpieniem Holandii do antybrytyjskiej koalicji, rząd angielski został zmuszony do wycofania części swej floty z innych rejonów na Morze Północne, by chronić swą flotę handlową prowadzącą handel z krajami bałtyckimi.
Bitwa stoczona została na ławicy Dogger Bank między angielską eskadrą (7 liniowców i 5 fregat) dowodzoną przez wiceadmirała Hyde Parkera, a holenderską eskadrą (7 liniowców i 10 mniejszych okrętów) dowodzoną przez wiceadmirała J. Zoutmana. Eskadra angielska ochraniała konwój liczący 200 statków handlowych płynących z Bałtyku do Anglii, natomiast eskadra holenderska chroniła konwój liczący 70 statków handlowych płynący z Holandii na Bałtyk. Stoczona bitwa była bardzo zaciekła, jednak żadna ze stron nie zdołała uzyskać przewagi. Bitwę zakończyło wycofanie się eskadry angielskiej, pragnącej dowieść statki handlowe do wybrzeży brytyjskich. Holendrzy nie zamierzali ścigać wycofującego się przeciwnika. W bitwie Anglicy stracili 108 zabitych i 339 rannych, Holendrzy natomiast – 140 zabitych i 400 rannych.
Eskadra holenderska wraz z konwojem statków handlowych wróciła do portów macierzystych, gdzie Holendrzy ogłosili swe zwycięstwo. Teoretycznie mieli słuszność, gdyż utrzymali się na polu bitwy, podczas gdy nieprzyjaciel wycofał się. W rzeczywistości konwój holenderski wrócił do Holandii i nie dotarł do Bałtyku, podczas gdy angielskie statki handlowe dotarły do Anglii. Już do końca wojny holenderskie statki handlowe nie potrafiły dotrzeć do Bałtyku, a przyczyną tego była coraz większa liczba kursujących po Morzu Północnym okrętów angielskich.

</doc>
<doc id="879180" url="https://pl.wikipedia.org/wiki?curid=879180" title="Tuczno (jezioro w powiecie wałeckim)">
Tuczno (jezioro w powiecie wałeckim)

Tuczno – jezioro w zachodniej Polsce, w województwie zachodniopomorskim, w powiecie wałeckim w mieście Tuczno.
Jest to jezioro polodowcowe, rynnowe o typowym dla tych jezior wydłużonym kształcie i stromych brzegach porośniętych lasem. Jezioro charakteryzuje się nieregularną, urozmaiconą linią brzegową.
Przez jezioro przepływa rzeka Runica, wpływa na wschodzie, z Jeziora Zamkowego, wypływa na zachodzie.
W 2005 roku dokonano badań czystości wód powierzchniowych, gdzie oceniono wody Tuczna na II klasę czystości. Stwierdzono także II kategorię podatności na biodegradację.

</doc>
<doc id="879181" url="https://pl.wikipedia.org/wiki?curid=879181" title="Lubiatowo (jezioro)">
Lubiatowo (jezioro)

Lubiatowo – jezioro w Polsce w województwie zachodniopomorskim, w powiecie wałeckim w mieście Tuczno. Inną spotykaną w publikacjach nazwa tego jeziora to "Jezioro Liptowskie".
Jest to jezioro polodowcowe, rynnowe o typowym dla tych jezior wydłużonym kształcie i stromych brzegach porośniętych lasem.
Na zachodnim brzegu znajduje się kąpielisko i niewielki kemping.
Przez jezioro przepływa rzeka Runica, która łączy jezioro z jeziorem Tuczno i Jeziorem Zamkowym.
Na jeziorze dopuszczone jest używanie jednostek pływających napędzanych silnikami spalinowymi w okresie od 1 czerwca do 30 września w godzinach od 8:00 do 20:00.
W 2010 na jego terenie ustanowiono rezerwat przyrody Nad Jeziorem Liptowskim o powierzchni 54,04 ha.

</doc>
<doc id="879187" url="https://pl.wikipedia.org/wiki?curid=879187" title="Kruszywo wypełniające">
Kruszywo wypełniające

Kruszywo wypełniające – kruszywo stosowane jako wypełniacz uzyskiwane z wysuszonego kamienia wapiennego (głównie węglanu wapnia CaCO3) pozbawione substancji organicznych. Ma postać pyłu otrzymywanego przez zmielenie kamienia wapiennego. Dodawane jest do materiałów budowlanych w celu uzyskania specjalnych właściwości.
Skład.
Kruszywo wypełniające musi mieć określony udział procentowy ziaren o odpowiednich rozmiarach. Minimalny udział procentowy ziaren o określonych rozmiarach wynosi:

</doc>
<doc id="879188" url="https://pl.wikipedia.org/wiki?curid=879188" title="Rajd Portugalii 2007">
Rajd Portugalii 2007

Rezultaty Rajdu Portugalii ("41º Vodafone Rally de Portugal"), 5 rundy Rajdowych Mistrzostw Świata, w 2007 roku, który odbył się w dniach 29 marca – 1 kwietnia:
Klasyfikacja po 5 rundach.
Tabele przedstawiają tylko pięć pierwszych miejsc.

</doc>
<doc id="879191" url="https://pl.wikipedia.org/wiki?curid=879191" title="Packet-Layer Protocol">
Packet-Layer Protocol

Packet-Layer Protocol (PLP) - protokół pakietowy warstwy sieciowej standardu X.25, realizuje szereg ważnych funkcji:

</doc>
<doc id="879195" url="https://pl.wikipedia.org/wiki?curid=879195" title="Ramakryszna Paramahansa">
Ramakryszna Paramahansa

Ramakryszna Paramahansa, śri Ramakryszna Paramahansa (dewanagari रामकृष्ण परमहंस, bn. রামকৃষ্ণ পরমহংস Ramkrishno Pôromôhongsho, ang. Sri Ramakrishna Paramahamsa, ur. 18 lutego 1836 w Kamarpukur, zm. 16 sierpnia 1886 w Kalkucie) – jeden z najważniejszych indyjskich świętych hinduizmu. Był ważną postacią renesansu bengalskiego. Nauczał jedności wszystkich religii, jedności istnienia, oddania Bogu, oraz że moksza to ostateczny cel istnienia.

</doc>
<doc id="879202" url="https://pl.wikipedia.org/wiki?curid=879202" title="Bitwa pod Dogger Bank">
Bitwa pod Dogger Bank



</doc>
<doc id="879203" url="https://pl.wikipedia.org/wiki?curid=879203" title="Reakcjonizm">
Reakcjonizm

Reakcjonizm – doktryna nawołująca do przywrócenia starego, tradycyjnego porządku społeczno-politycznego. Należy do doktryny konserwatywnej.
Znaczenie i geneza.
W znaczeniu faktycznym, dosłownym – oznacza to ruch, myśl polityczną, która stawia za cel przywrócenie ładu społeczno-politycznego opartego na wcześniej zniszczonych przez rewolucję zasadach. Jest ściśle związany z tradycjonalizmem i to zazwyczaj jego doktryna jest finalnym celem reakcjonistów. Powstał jako forma reakcji (stąd nazwa) na ruchy rewolucyjne dążące do obalenia tradycyjnego ładu.
W znaczeniu potocznym – ruch dążący do przywrócenia poprzednio panującego "status quo". Może się zarówno odnosić do ruchów konserwatywnych, chcących przywrócenia starego, tradycyjnego ładu, jak i nawet im przeciwnych, które chcą powrotu do obalonego stanu rzeczy, jak np. w Polsce zwolennicy powrotu do czasów Polskiej Rzeczypospolitej Ludowej.
Historia.
Reakcjonizm powstał jako forma reakcji na ruchy rewolucyjne w Europie na przełomie XVIII i XIX wieku. Wydarzeniem, które zapoczątkowało powstanie ruchu, była rewolucja francuska. Za początek rozkładu tradycyjnego ładu reakcjoniści uważają oświecenie, które stanowiło podłoże dla wspomnianej rewolucji. Pierwszym wydarzeniem, które miało za zadanie przywrócić zburzony przez rewolucję ład, był Kongres Wiedeński, zwołany po porażce Napoleona Bonapartego, gdzie jedną z najważniejszych postaci był Klemens von Metternich, postać kluczowa dla reakcji. Najważniejszą postacią reakcjonizmu i tradycjonalizmu tego czasu jest filozof sabaudzki Joseph de Maistre. Później, w XIX wieku, kiedy kolejne rewolucje i ruchy postępowe coraz bardziej zmieniały społeczeństwo i powrót do sytuacji sprzed rewolucji francuskiej stał się mało prawdopodobny lub niemożliwy, reakcjoniści uznali, że należy dążyć do przywracania obalonych, tradycyjnych instytucji w najbardziej możliwym w danej chwili zakresie. Reakcjonistów charakteryzuje niechęć wobec demokracji, republikanizmu oraz socjalizmu. Opowiadają się za legitymistyczną monarchią dziedziczną ("ancien regime"). W kwestiach gospodarczych nie ma wśród nich jednolitości – występują zarówno zwolennicy leseferystycznej gospodarki kapitalistycznej oraz bardziej etatystycznej. Do XX-wiecznych reakcjonistów należeli np. Nicolas Gomez Davila i Francisco Franco.

</doc>
<doc id="879204" url="https://pl.wikipedia.org/wiki?curid=879204" title="Katedra św. Szczepana w Wiedniu">
Katedra św. Szczepana w Wiedniu

Katedra Świętego Szczepana (niem. "Stephansdom", "Domkirche St. Stephan") – duma i jeden z symboli Wiednia, znana z licznych przedstawień w dziejach malarstwa i grafiki. Wznosi się pośrodku Stephansplatz w sercu najstarszej części miasta.
Katedra jest najważniejszą i jedną z najstarszych świątyń w stolicy Austrii. Początkowo kościół farny w 1365 świątynia stała się siedzibą kapituły, od 1469/1479 biskupstwa wiedeńskiego, które w 1723 zostało podniesione do rangi arcybiskupstwa. Zbudowana została w latach 1230/1240-1263 w stylu późnoromańskim, a następnie ją rozbudowywano od XIV do początku XVI w. Wówczas to katedra otrzymała obecną gotycką formę.
Katedra ta należy do największych świątyń europejskich, jej całkowita długość wynosi 107, zaś szerokość 34 metry. Ponad dachami katedry wznoszą się cztery wieże: najwyższa z nich potocznie nazywana "Steffl" ma 136,4 metry wysokości, podczas gdy północna (której budowy nigdy nie ukończono) zaledwie 68 metrów. Zachodnią fasadę katedry flankują dwie oktagonalne wysokie na 65 metrów wieże. Spośród dwudziestu dwóch dzwonów zawieszonych w wieżach najsławniejszy jest zawieszony w wieży północnej Pummerin, który znany jest od 1711 r., obecny pochodzi z połowy XX w. Do wnętrza świątyni prowadzi kilka wejść, z których najbardziej znane są późnoromańska Brama Olbrzymów i oraz bramy Biskupia i Śpiewaków z bogata gotycką dekoracją rzeźbiarską. Ostatnią z nich zdobią figury jednego z głównych fundatorów katedry Rudolfa IV i jego małżonki.
Świątynia kryje liczne dzieła sztuki gotyckiej oraz barokowej m.in. gotycki ołtarz z Wiener Neustadt, monumentalny grobowiec Fryderyka III – dzieło Mikołaja z Lejdy, późnogotycką kazalnicę wykonaną prawdopodobnie przez Antona Pilgrama oraz kilkanaście barokowych ołtarzy, w tym główny z obrazem przedstawiającym męczeńską śmierć Świętego Szczepana, pierwszego męczennika w dziejach chrześcijaństwa. W podziemiach znajdują się groby książąt z austriackiej linii Habsburgów i ważnych osobistości Austrii. Ważny ośrodek kultu maryjnego, w południowej nawie znajduje się cudowny obraz Matki Boskiej z Pócs.
Patrocinium.
Głównym patronem świątyni jest święty Szczepan, pierwszy ze znanych męczenników chrześcijańskich, o którym wspominają w Biblii Dzieje Apostolskie. Wezwanie to nadali inicjatorzy budowy kościoła, Leopold IV i biskupi Pasawy, których siedziba katedra w Pasawie, jest także dedykowana św. Szczepanowi. Biskupstwo pasawskie, któremu Wiedeń był podporządkowany do 1469/1479 r. założył w 739 św. Bonifacy. Trójnawowy chór, którego poświęcenie miało miejsce w 1340 r. posiada trzy wezwania, prezbiterium dedykowane jest Wszystkim Świętym oraz św. Szczepanowi, nawa północna chóru Marii Pannie zaś południowa Dwunastu Apostołom.
Historia.
Obecna katedra jest trzecią świątynią znajdującą się w tym miejscu. Dwie z nich powstały za czasów panowania miejscowej dynastii Babenbergów; z pierwszej zachowały się jedynie relikty w podziemiach obecnej katedry, z drugiej zachowała się częściowo fasada zachodnia. Obecny gotycki kościół powstał od XIV i XVI w. jest jedną z najważniejszych fundacji władców z dynastii Habsburgów w średniowieczu.
Czasy Babenbergów i dwa romańskie kościoły.
Pierwsza dekada XII w. jest uważana za datę rozpoczęcia realizacji inwestycji, której inicjatorami byli biskupi Pasawy oraz książę bawarski Leopold IV, którzy ustanowili w rozwijającym się Wiedniu nową parafię. Wówczas w Wiedniu, który przeżywał rozwój gospodarczy i urbanistyczny były dwie parafie: najstarsza – św. Ruperta oraz św. Piotra. Świątynię erygował w 1137 r. biskup pasawski Reginbert von Hagenau. Miało to miejsce za panowania króla niemieckiego Konrada III Hohenstaufa. Niebawem na podstawie pierwotnej, romańskiej, trójnawowej świątyni z transeptem i wydzielonym prezbiterium, za panowania ostatnich Babenbergów, wzniesiono nowy większy kościół o formach późnoromańskich i wczesnogotyckich. Pożar w 1258 zniszczył niemal całkowicie kościół. Do dziś zachowały się elementy tej świątyni w dolnych partiach zachodniej fasady: portal zw. "Riesentor", dolne kondygnacje wież zachodnich zwanych Wieżami Pogan ("Heidentürme") oraz niewielkie fragmenty pierwotnego chóru zachodniego.
Czasy Habsburgów i kościół gotycki.
Za panowania króla Albrechta I zapadła decyzja wzniesienia nowego gotyckiego chóru. Prace rozpoczęto w 1304 r. W 1340 za panowania następcy Albrechta I, Albrechta II Kulawego poświęcono trójnawowy chór, zwany od imienia fundatora albertyńskim, w formie trójnawowej hali o szerokości dawnego romańskiego transeptu z prezbiterium na osi. Za czasów panowania Rudolfa IV (lata 1358-1365) w 1359 r. rozpoczęto budowę korpusu nawowego o odmiennej strukturze – w formie tzw. pseudohali (światło pada z okien naw bocznych niższych od nawy głównej) nakrytej wspólnym dachem. W celu zintegrowania dawnego westwerku z nawami dobudowano dwie kaplice przeznaczone dla fundatora. Po obu bokach transeptu zaczęto wznosić wieże z kaplicami, które pierwotnie miały mieć taką samą formę i wysokość, jednak w całości wzniesiono jedynie wieżę południową (lata budowy 1396-1433). W 1511 przerwano budowę wieży północnej. Za panowania Rudolfa IV powołano niezależną od biskupów Pasawy kapitułę katedralną pw. Wszystkich Świętych (obecnie drugie wezwanie świątyni). W 1469 r., za panowania cesarza Fryderyka III, podniesiono kościół do rangi katedry. Na pierwszego biskupa Wiednia wybrano Leo von Spaura.
Znamy imiona mistrzów budowlanych, oraz artystów, którzy realizowali tę – jedną z najważniejszych w Austrii – sakralnych inwestycji doby średniowiecza. Na koniec XIV w. przypada działalność Michaela Knaba, nadwornego architekta książąt Austrii, Wenzela Parlera, Petera von Prachtitza i jego syna Petera. Trzej ostatni wznieśli południową, wysoką na 137 metrów, wieżę. Prachtitzowie znali działającego w sąsiednich Czechach Petera Parlera i jego strzechę, stąd można odnaleźć wiele analogii do głównej realizacji Parlera, jaką jest katedra św. Wita w Pradze. Od 1440 r. znany jest Hans Buchshaum (Puxhaum), autor m.in. niedokończonej wieży północnej, sklepienia nawy głównej i przybudówki pod portalem południowym – tzw. Bramy Śpiewaków ("Singertor"). Zachowało się ponad 50 rysunków tegoż budowniczego. Elementy rzeźbiarskie oraz ambonę wzniósł Anton Pilgram, znany także m.in. w Brnie. Niedokończoną wieżę północną zwieńczono renesansowym hełmem.
Dalsze dzieje.
Od 1723 r. katedra jest siedzibą arcybiskupa wiedeńskiego. Na XIX w. przypada gruntowna konserwacja katedry. Od 1857 r. pracami kierował Leopold von Ernst, a następnie Friedrich von Schmidt (architekt wiedeńskiego ratusza). Dobudowano m.in. według zachowanych rysunków Hansa Puchshauma wimpergi, planowano także podwyższenie wieży północnej, ale ze względów technicznych i finansowych przeciwko tej koncepcji były władze Wiednia. Friedrich von Schmidt zastosował zachowawczą metodę konserwatorską rezygnując z purystycznej regotycyzacji, nie naruszając wystroju wnętrza z czasów późniejszych (m.in. barokowe ołtarze). II wojna światowa, a szczególnie walki o Wiedeń w 1945 r., spowodowały poważne zniszczenia katedry. Dzieła ruchome zostały ewakuowane, natomiast ambona i nagrobek Fryderyka III zostały zamurowane. Trwający trzy dni pożar zniszczył późnogotyckie stalle z 1487 r. – dzieło snycerza Rollingera. Odbudowa i konserwacja trwały aż do lat 80. XX w., przy czym kościół ponownie otwarto 23 kwietnia 1952. Prace konserwatorskie wciąż trwają, po skomplikowanych pracach nad wieżą południową w trakcie gruntownego remontu jest obecnie zachodnia fasada.
Ikonografia.
Katedra wiedeńska znana jest z licznych przekazów ikonograficznych sięgających jeszcze czasów budowy. W wiedeńskim Archiwum Państwowym ("Staatsarchiv") zachowało się kilkanaście oryginalnych rysunków na pergaminie wykonanych przez niektórych architektów i budowniczych katedry, w tym Hansa Puschbauma. Są to plany sklepień korpusu nawowego, kaplic przywieżowych, przedsionków (m.in. rzut wieży północnej, zarys opracowania elewacji bocznych, przedsionka Bramy Śpiewaków) przekroje filarów międzynawowych, projekty elewacji zewnętrznych wraz ze szczegółowym opracowaniem detali architektonicznych, niezrealizowane wizje rozbudowy fasady zachodniej oraz projekt wieży północnej, który był przedmiotem rozważań dokończenia budowy wieży w XIX i XX w. Kilkakrotnie została uwieczniona w dziełach późnogotyckiego malarstwa tablicowego oraz grafiki. W sposób swobodny zinterpretował Hartmann Schedel charakterystyczną sylwetkę katedry w umieszczonej Liber Chronicarum panoramie Wiednia. Katedra i wieża pojawia się kilkakrotnie w wedutach Bernarda Bellotto, w XIX w. była tematem dzieł takich malarzy jak Eduard Gurk, Carl Pippich, Jakub Ritter von Alt oraz jego syn Rudolf i wielu innych.
Architektura.
Jest to swego rodzaju trójnawowa pseudohala z mocno uwydatnionym starszym tzw. chórem albertyńskim z prezbiterium pośrodku oraz najstarszą częścią – dwuwieżowym masywem zachodnim. Wewnątrz znalazła się reprezentacyjna empora przeznaczone dla kapituły kościelnej (założona przez Rudolfa IV). Po bokach dobudowano prostokątne w planie przybudówki pierwotnie mieszczące m.in. skarbiec, gdzie król Rudolf IV przechowywał swój zbiór relikwii, za przybudówkami znajdują się wieloboczne w planie przedsionki z reprezentacyjnymi bramami Książęcą i Śpiewaków. Ponadto do wschodniej części korpusu nawowego przylegają wielkie wieże z kaplicami św. Barbary (po stronie północnej) oraz św. Katarzyny (po stronie południowej). Część wschodnia również posiada trzy nawy, przy czym boczne nawy są krótsze o jedno przęsło niż prezbiterium. Każda z nich jest zamknięta poligonalnie. Wnętrze korpusu nawowego nakryte jest sklepieniem sieciowym, natomiast chór albertyński sklepieniem krzyżowo-żebrowym. Profilowane żebra sklepień spływają na służki, które przylegają do potężnych wiązkowych filarów międzynawowych, oraz do murów obwodowych. Elementy konstrukcyjne posiadają także bogatą dekorację rzeźbiarską, która tworzą zworniki sklepień, wsporniki służek oraz kapitele filarów. W stosunku do korpusu nawowego chór albertyński jest niższy, co jest widoczne wewnątrz świątyni.
Widoczna z daleka charakterystyczna sylwetka katedry jest świadectwem znajomości gotyckiej sztuki budowlanej, która zrodziła się w Île-de-France, choć na tereny Austrii styl gotycki pojawił się stosunkowo późno. W całości katedra jest wzniesiona z ciosanego kamienia. Zachowane elementy romańskie zawierają bogatą rzeźbę architektoniczną, której największa ilość zachowała się w reprezentacyjnym wejściu zwanym Bramą Olbrzymów ("Riesentor"), który tworzy kruchta. Na jej elewacji znajdujemy liczne ornamenty roślinne, gryfy, ptaki, elementy fantastyczne, w niej romański portal z zachowanymi kolumnami romańskimi, w tympanonie przedstawienie Chrystusa w mandorli ze zwróconymi ku niemu dwoma aniołami po bokach. Widoczny jest wpływ rzeźby katedry w Bambergu. Proste bryły wielokondygnacyjnych wież zwieńczone są późniejszymi gotyckimi hełmami. Fasada zachodnia została świadomie zachowana podczas przebudowy katedry, co jest interpretowane jako gest pamięci o Babenbergach. Ponadto fundatorzy gotyckiej katedry, Habsburgowie, podkreślili metrykę w ramach aspiracji związanych z utworzeniem w Wiedniu samodzielnej diecezji. Elewacje północna i południowa z przylegającymi do nich kaplicami czytelnie obrazują poszczególne fazy rozbudowy katedry w XIV i XV w. Spójności dodaje galeria z balustradą wieńcząca oszkarpowane, zwieńczone wimpergami ściany boczne naw (z parzystymi ostrołukowymi oknami) oraz elewacje prezbiterium i wież. Wszystko to jest urozmaicone bogatym detalem z motywami charakterystycznymi dla dojrzałego gotyku. Są to liczne zoomorficzne zwieńczenia przypór, stylizowane gargulce oraz umieszczone pod nimi rzeźbione konsole. Nacisk na detal architektoniczny położono na elewacje wież bocznych, co najlepiej jest widoczne w wieży południowej, której podstawą jest kwadrat, przechodzący od 2/3 wysokości w ośmiobok. Oprócz zdumiewającej wysokości, jej wertykalność i plastyczność podkreśla bogactwo fiali oraz wimperg.
Bramy Biskupia i Śpiewaków.
Oprócz zachodniej Bramy Olbrzymów (pierwotnie otwierano ją wyłącznie dla cesarza) do wnętrza katedry wchodzi się innymi wejściami – dwa z nich wyróżniają się pod względem historyczno-artystycznym. Od strony północnej – brama Biskupia ("Bischofstor"), powstała w 1360 r. z gotyckim portalem. W tympanonie, gdzie kompozycja scen figuralnych jest podzielona na dwie kondygnacje, odnajdujemy na dole Zaśnięcie, powyżej Koronację NMP. Od strony południowej, znajduje się brama Śpiewaków ("Singerstor"), datowana na 2 poł. XIV w. z realistycznymi przedstawieniami na ościeżach, ukazani w strojach koronacyjnych książę Rudolf IV i Katarzyna Czeska. Cesarz jest przedstawiony jako fundator – trzyma model gotyckiej świątyni. Parze cesarskiej towarzyszą rycerze trzymający tarcze z herbami. Tympanom tworzy kilka szeregów scen z życia św. Pawła. Autor bramy Śpiewaków mógł znać parlerowskie portrety znajdujące się w chórze praskiej katedry św. Wita.
Dachy i wieże.
Charakterystycznym akcentem katedry są dachy o specyficznej barwnej dekoracji dachówek. Korpus nawowy i prezbiterium są przykryte dwoma osobnymi dachami. Szacuje się, iż powierzchnię wszystkich połaci dachów pokrywa około 230 000 glazurowanych dachówek. O ile dekoracja dachu korpusu nawowego ma charakter geometryczno-ornamentalny, w przypadku nakrycia prezbiterium układ dachówek tworzy dekorację figuralną, którą są po dwa cesarskie orły, z herbami Habsburgów i miasta Wiednia. Dawna konstrukcja dachowa pod koniec II wojny światowej uległa znacznym uszkodzeniom została zastąpiona konstrukcją stalową.
Ponad dachami katedry wznoszą się cztery wieże: dwie oktagonalne, wtopione w bryłę zachodniej części pochodzącej z dawnej romańskiej świątyni Babenbergów oraz para monumentalnych wież przylegających doń do naw bocznych. Usytuowane przy ostatnim przęśle korpusu nawowego wieże mają w przyziemiu plan kwadratu, w dolnych kondygnacjach umieszczone są wejścia do wnętrza kościoła.
Wysoka na 68 m (223 ft) wieża północna pierwotnie miała mieć formę co południowa, jednakże w 1511 r. prace nad budową wieży przerwano i nigdy jej nie dokończono. W 1578 wieża otrzymała prowizoryczną górną kondygnację zwieńczoną baniastym hełmem. Kondygnacja ta mieści trzeci co do wielkości wiszący dzwon w Europie – Pummerin.
Dominantą katedry jest południowa wieża o wysokości blisko 137 metrów (445 stóp). Mieszkańcy Wiednia nazywają potocznie wieżę "Steffl" (zdrobnienie imienia Szczepan). Budowa jej trwała 65 lat, od 1368 do 1433. Podczas oblężeń miasta w 1529 oraz 1683 r. stanowiła główny punkt obserwacyjny, ponadto znajdował się w niej punkt komendanta, który zarządzał obroną miejskich obwarowań, po odbudowie ze zniszczeń wojennych, od 1955 r. stała się ogólnodostępnym punktem widokowym. Na jej szczycie znajduje się dwugłowy orzeł cesarski – godło Habsburgów, na jego piersiach umieszczony jest w tarczy herbowej podwójny krzyż, który nie tylko odnosi się do statutu arcybiskupiej świątyni, lecz również do dualistycznej monarchii austro-węgierskiej.
Wymiary katedry.
Wiedeńska katedra ma następujące wymiary:
Dzwony.
Wewnątrz czterech wież katedry wiszą 22 dzwony z lat 1280-1960. Najsławniejszym dzwonem jest Dzwon Marii Panny bardziej znany jako "Pummerin", który wisi w górnej kondygnacji wieży północnej. Jest to największy dzwon Austrii i trzeci co do wielkości bijący dzwon w Europie. Dzwon został odlany w 1711 za pontyfikatu biskupa Franza Ferdinanda Freiherra von Rummel. Odlano go z tureckich armat zdobytych podczas Odsieczy Wiedeńskiej. Po zniszczeniu katedry w 1945 r. w wyniku pożaru spowodowanego przez działania wojenne, Pummerin ponownie odlano w 1951 r. z resztek pierwotnego spiżu. Obecny dzwon waży 20,13 tony, wysoki na 2,15 m, bije w główne uroczystości kościelne oraz na Nowy Rok. Zespół jedenastu dzwonów zwanych świątecznymi – "Festgeläut" wisi wewnątrz "Steffla". Wszystkie dzwony odlała w 1960 ludwisarnia Pfundner. Największy z nich, "Szczepan", znany jest także jako "Półpummerin" ("Halbpummerin"). Spośród nich trzy biją codziennie na msze w dni powszechne oraz na Anioł Pański. W górnej części "Steffla" wiszą także dwa dzwony zegarowe – "Uhrschelle" oraz "Primglöcklein". Ponadto dzwony wiszą na wieżach zachodnich. Pięć dzwonów wisi na wieży północno-zachodniej. Pozostałe trzy wiszą na wieży południowo-zachodniej, wśród nich Mały Dzwon ("Kleine Glocke"), datowany na schyłek XIII w. Jest to najstarszy dzwon katedry.
Wystrój wnętrza katedry.
Pomimo burzliwej historii świątyni jej wnętrze cechuje się bogactwem wystroju, który tworzą liczne dzieła rzeźby i malarstwa z czasów średniowiecznych i nowożytnych.
Ołtarz główny.
Spośród kilkunastu barokowych ołtarzy wyróżnia się ołtarz główny z 1647 r. z obrazem pędzla Tobiasa Potzla przedstawiający ukamienowanie św. Szczepana. Obraz przedstawia oprócz biblijnego wątku sferę niebiańską, gdzie ukazany jest Chrystus trzymający krzyż symbolizujący jego cierpienie i męczeńską śmierć. Ołtarz, który w swojej formie nawiązuje do idei "Porta-Coelis" (Bramy Niebiańskiej) powstał w ciągu sześciu lat od 1641. Zleceniodawcą był ówczesny biskup Wiednia Philipp Friedrich Graf Breuner. Nastawę ołtarzową wykonano z trzech rodzajów marmuru, który został sprowadzony z Polski oraz Styrii i Tyrolu. Dolną kondygnację zdobią posągi świętych Leopolda, Floriana, Sebastiana i Rocha. W górnej kondygnacji znajduje się obraz przedstawiający Wniebowzięcie NMP. Na zwieńczeniu rzeźba Madonny z Dzieciątkiem.
Ołtarz z Wiener Neustadt.
Gotycki poliptyk z Wiener Neustadt wykonany na zamówienie Fryderyka III dla opactwa cysterskiego w Viktring (okolice Klagenfurtu), rzeźbiony w drewnie i polichromowany, gł. scena składa się z dwóch części, na dole ukazano Matkę Bożą z Dzieciątkiem i świętymi Katarzyną i Barbarą w typie Sacra Conversazione, górną partię tworzy przedstawienie Koronacji NMP. Na rewersach malowane sceny z życia NMP i Chrystusa, oraz wizerunki świętych apostołów, męczenników i dziewic. Nazwę swoją zawdzięcza miejscowości położonej w Dolnej Austrii, gdzie znajdował się od 1786 do 1885.
Nagrobek Fryderyka III.
Gotycki grobowiec Fryderyka III wykonany z czerwonego marmuru zaprojektowany i wykonany został przez Mikołaja Gerhardta z Lejdy, przypuszczalnie nauczyciela Wita Stwosza, a następnie dokończony przez Maksa Welmeta i Michaela Tichera, przedstawiający m.in. na tumbie wizerunek leżącego władcy w stroju koronacyjnym, trzymających w rękach insygnia – miecz i jabłko królewskie.
Kazalnica.
Późnogotycka kazalnica wykonana została z piaskowca w 1513. Pod schodami ambony znajduje się autoportret artysty ukazany w sposób bardzo realistyczny, tworzący jednocześnie scenę rodzajową – patrzy się na widza przez okno, wyciągając na zewnętrzny jego parapet naostrzone dłuto. Najprawdopodobniej jest to autoportret Antona Pilgrama, przy czym istnieje inna wersja iż twórcą dzieła był Mikołaj z Lejdy. Nad oknie widnieje gmerk artysty. Sama ambona posiada bogatą dekorację na którą tworzą formy gotyckiej architektury. Wśród licznych rzeźb i reliefów wyróżniają się popiersia czterech Ojców Kościoła, świętych: Hieronima, Augustyna, Ambrożego oraz Grzegorza.
Tzw. Dienstbotenmadonna i zespół gotyckich figur w chórze.
Zespół gotyckich rzeźb w prezbiterium – najstarsze pochodzą z 1 ćw. XIV w. Pierwotnie rzeźby znajdowały się na konsolach przy filarach i na ścianach chóru, które tworzyły monumentalny cykl ikonograficzny Wszystkich Świętych jako "Communio sanctorum". Częściowo zachowany do dziś zespół figur podzielono na trzy cykle – Maryjny (nawa pn. chóru), Wszystkich Świętych (nawa środkowa – prezbiterium) oraz Apostolski (nawa południowa). Wśród zachowanych rzeźb m.in. dwa przedstawienia Marii, pierwsza z nich zdradzająca jeszcze formy romańskie, drugą, z 1330 cechuje typowy dla dojrzałego gotyku niemieckiego realizm. Jest to tzw. Dienstbotenmadonna – Madonna Służebniczka – drewniana figura Marii z Dzieciątkiem, prawdopodobnie wykonana na terenie Nadrenii lub Francji. Postaci cechuje wytworność i elegancja, Maryja odziana jest w szaty o płynnych draperiach.
Chrzcielnica.
Gotycka chrzcielnica z płaskorzeźbami przedstawiającymi Jezusa z Dwunastoma Apostołami i św. Szczepanem, jest datowana na lata 1476-1483. Na stopie przedstawienia Czterech Ewangelistów. Dzieło to znajduje się w kaplicy św. Katarzyny.
Mauzoleum Habsburgów.
W podziemiach katedry mieści się krypta, w której spoczywają władcy Austrii oraz osobistości związani z austriacką linią Habsburgów. Katedra jest jednym z dwóch miejsc spoczynku władców Austrii (drugim jest tzw. Krypta Cesarzy w podziemiach kościoła Kapucynów).
Ponadto katedralna krypta jest miejscem pochówku arcybiskupów wiedeńskich oraz dwóch artystów austriackich doby baroku – Johanna Lucasa von Hildebrandta (14 listopada 1668 – 16 listopada 1745) oraz Johanna Bernharda Fischera von Erlach (20 lipca 1656 – 5 kwietnia 1723).
Sanktuarium maryjne.
Od końca XVII w. wiedeńska katedra jest ważnym ośrodkiem kultu maryjnego.
Obraz „Matki Boskiej z Pócs” (niem. "Maria Pötsch", "Maria Pócs") jest otoczoną wielkim kultem ikoną Marii z Dzieciątkiem w typie Hodegetrii, o wymiarach 50x70 cm. Pod względem artystycznym należy do prowincjonalnego karpacko-ruskiego kręgu artystycznego. Namalowany został według tradycji 1676 jako wotum dla greckokatolickiej cerkwi w Máriapócs (dawniej węg. "Pócs") we wschodnich Węgrzech. Czczony był jako ikona płacząca i palladium, dzięki któremu arcyksiążę Eugeniusz Sabaudzki odniósł zwycięstwo nad Turkami pod Zentą. Na rozkaz cesarza Leopolda I w tryumfalnej kilkumiesięcznej procesji ikona została sprowadzona do Wiednia, gdzie została uznana patronką miasta. Z tej okazji cesarzowa Eleonora złożyła bogate dary, by nowy kult otrzymał jak najwystawniejszą oprawę. W latach 1697-1945 obraz był umieszczony w ołtarzu głównym, a po powojennej odbudowie katedry od 1954 znajduje się pod późnogotyckim baldachimem ołtarzowym z 1515 w nawie południowej. Miejsce to nadal przyciąga wielu wiernych.
4 grudnia 1955 św. Josemaría Escrivá de Balaguer, założyciel Opus Dei, modlił się przed „Gwiazdą Wschodu” ("Stella Orientis") o rozszerzenie swej misji na kraje Europy Wschodniej, co po latach zostało w pełni zrealizowane. Na Węgrzech, w narodowym sanktuarium maryjnym w Máriapócs, jest czczona ikona z 1707, będąca kopią oryginału.

</doc>
<doc id="879205" url="https://pl.wikipedia.org/wiki?curid=879205" title="Paramahamsa Ramakryszna">
Paramahamsa Ramakryszna



</doc>
<doc id="879207" url="https://pl.wikipedia.org/wiki?curid=879207" title="Paramahansa Ramakryszna">
Paramahansa Ramakryszna



</doc>
<doc id="879209" url="https://pl.wikipedia.org/wiki?curid=879209" title="Witezie">
Witezie



</doc>
<doc id="879210" url="https://pl.wikipedia.org/wiki?curid=879210" title="Ramakriszna">
Ramakriszna



</doc>
<doc id="879211" url="https://pl.wikipedia.org/wiki?curid=879211" title="Pokémony kamienne">
Pokémony kamienne



</doc>
<doc id="879212" url="https://pl.wikipedia.org/wiki?curid=879212" title="Paramahamsa Ramakriszna">
Paramahamsa Ramakriszna



</doc>
<doc id="879214" url="https://pl.wikipedia.org/wiki?curid=879214" title="Paramahansa Ramakriszna">
Paramahansa Ramakriszna



</doc>
<doc id="879215" url="https://pl.wikipedia.org/wiki?curid=879215" title="Uniszów">
Uniszów

Uniszów – przysiółek wsi Zielenice w Polsce, położony w województwie dolnośląskim, w powiecie strzelińskim, w gminie Borów.
W latach 1975–1998 miejscowość należała administracyjnie do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="879216" url="https://pl.wikipedia.org/wiki?curid=879216" title="Papilionidae">
Papilionidae



</doc>
<doc id="879221" url="https://pl.wikipedia.org/wiki?curid=879221" title="Malarstwo tablicowe">
Malarstwo tablicowe

Malarstwo tablicowe – malarstwo, w którym w odróżnieniu od monumentalnego malarstwa ściennego lub witrażu, jako podobrazie wykorzystuje się drewnianą deskę albo płytę z innego materiału takiego jak ceramika, metal, kość słoniowa itp.
Historia.
Wywodzi się ze sztuki greckiej, gdzie określane jako pinax (gr.; l.mn. pinakes) stanowiło malowidła na płytkach drewnianych, marmurowych, z wypalonej gliny bądź brązowych. 
Pinakes miały formę drewnianych, terakotowych lub kamiennych tabliczek z przedstawieniami malarskimi lub mieszanymi (rzeźbiarsko-malarskimi, z wkomponowanymi reliefami). Były one składane w świątyniach jako dary dla bogów. Z czasem stanowiły tam pewnego rodzaju zbiory. Stąd też zbiory malarstwa nazywane są często Pinakotekami.
Termin "malarstwo tablicowe" najczęściej odnosimy do sakralnej sztuki średniowiecza, kiedy to (od około XII wieku) osiągnęło ono swoją doskonałość technologiczną. Widoczne jest to zwłaszcza w bizantyjskich, a później ruskich ikonach. Około XVI wieku zaczęto stosować napięte, usztywnione płótno jako podobrazie. Malarstwo na płótnie niektórzy historycy sztuki zaliczają także do malarstwa tablicowego.
Rozwojowi malarstwa tablicowego na zachodzie Europy sprzyjały głównie potrzeby religijne, a przede wszystkim rozwój architektury nastaw ołtarzowych, których zadaniem było przedstawianie motywów religijnych na ołtarzu.
Podczas gdy na północ od Alp malarstwo tablicowe rozwijało się dalej, i zyskiwało na samodzielności, we Włoszech nadal najważniejszym pozostawało malarstwo ścienne. 
Od czasów Renesansu malarstwo tablicowe stało się niezależne od przedstawień ołtarzowych i jest samodzielnym przedmiotem sztuki.
Płaszczyzna malarska w malarstwie tablicowym jest z reguły najpierw gruntowana, następnie podmalowywana i po realizacji malowidła zabezpieczana werniksem.
Najczęstszymi technikami malarskimi są tempera i olej.

</doc>
<doc id="879223" url="https://pl.wikipedia.org/wiki?curid=879223" title="Kościół św. Anny w Grodzisku Wielkopolskim">
Kościół św. Anny w Grodzisku Wielkopolskim

Kościół św. Anny – kościół pod wezwaniem św. Anny, który znajdował się w Grodzisku Wielkopolskim. Rozebrany po pożarze w 1809 roku.
Historia.
Dokładna data budowy kościoła jest nieznana. Pierwsza wzmianka o kościele pochodzi z 1501 roku. Stał na terenie dawnego północnego przedmieścia św. Anny (dzisiejszy pl. św. Anny), zajmując wraz z okalającym go cmentarzem, centralne miejsce. Następny dokument z 17 kwietnia 1616 roku w pkt. 5 wspomina o "„nieczystościach około kościoła Swenty Anny”". Nieco więcej dowiadujemy się z opisu bpa. Branickiego z 1641 roku. Wiemy, że kościół miał trzy ołtarze murowane, a fundusz erekcyjny na utrzymanie kaznodziei niemieckiego wynosił 2000 złp. W 1661 roku kościół został krótkotrwale zajęty przez zakon OO. Bernardynów. W 1725 roku odbywały się w nim msze dla Niemców-katolików w niedzielę i święta. Kościół został odnowiony w 1757 przez Karola Bnin Opalińskiego, starostę śremskiego. Szesnaście lat później 14 maja 1773 roku, wybuchł pożar w domu należącym do szewca Szymona Hanuszkiewicza zamieszkałego przy pl. św. Anny. Spaliło się wówczas kilka domów, a od powstałego ognia ucierpiał i kościół. Odnowił go, uposażył w organy i postawił w nim chór, administrator, a następnie sukcesor dóbr grodziskich, generał major Kazimierz Radoński. Po pożarze, który strawił miasto w 1809 roku , zniszczony ponownie kościół rozebrano, natomiast teren wykupiło miasto i urządzono tam park. Od 2003 r. w jego centralnym miejscu znajduje się Pomnik Najświętszego Serca Pana Jezusa w Grodzisku Wielkopolskim.

</doc>
<doc id="879227" url="https://pl.wikipedia.org/wiki?curid=879227" title="André Le Nôtre">
André Le Nôtre

André Le Nôtre (ur. 12 marca 1613 w Paryżu, zm. 15 września 1700 tamże) – francuski architekt krajobrazu. Od 1635 nadworny ogrodnik Ludwika XIV uznawany za najwybitniejszego przedstawiciela szkoły geometrycznego ogrodu francuskiego. Twórca około 50 ogrodów we Włoszech, Francji i Anglii.
Życiorys.
Wnuk Pierre’a i syn Jeana – ogrodników królewskich. Uczeń Claude’a Molleta oraz François Mansarta. W 1637 przejął po ojcu stanowisko ogrodnika w Tuileries. W 1675 nadano mu tytuł szlachecki, w 1693 zaś odznaczono go orderem św. Michała. Jego dzieło kontynuowali m.in. siostrzeńcy Claude Desgots i Michel III Le Bouteux tworzący w Niemczech, Austrii, Hiszpanii, Holandii i Rosji.

</doc>
<doc id="879233" url="https://pl.wikipedia.org/wiki?curid=879233" title="Camping">
Camping



</doc>
<doc id="879242" url="https://pl.wikipedia.org/wiki?curid=879242" title="Iphiclides podalirius">
Iphiclides podalirius



</doc>
<doc id="879248" url="https://pl.wikipedia.org/wiki?curid=879248" title="Gustaf Kossinna">
Gustaf Kossinna

Gustaf Kossinna (ur. 28 września 1858 w Tylży, zm. 20 grudnia 1931 w Berlinie) – niemiecki lingwista, profesor archeologii na Friedrich-Wilhelms-Universität w Berlinie oraz twórca „metody etnicznej”. Zajmował się głównie problematyką pochodzenia i rozprzestrzeniania się Germanów. Był on zgermanizowanym Mazurem.
Teoria Kossinny.
Był twórcą archeologii osadniczej, łączącej kultury archeologiczne z jednostkami etnicznymi. Uważał, że różnice i podobieństwa kulturowe wynikają ze zróżnicowania lub jedności etnicznej. Obszar określonych terytoriów kulturowych odpowiada zasięgowi osadnictwa głównych ludów i grup etnicznych. Jego uczniem był twórca poznańskiej szkoły archeologicznej prof. Józef Kostrzewski, który stosując bardzo zbliżoną metodologię doszedł do teorii autochtonicznej, zakładającej historyczną ciągłość osadnictwa słowiańskiego na terenie Polski od prehistorii, przez co stał się głównym polemistą i przeciwnikiem swojego nauczyciela.
Według Kossinny, plemiona germańskie miały w starożytności zasiedlać znaczne obszary środkowej Europy, włącznie z Polską, prasłowiańskie zaś, a później słowiańskie - błota Prypeci. Według niego Słowianie, odcięci od wszelkich prądów wyższej kultury, biedni i prymitywni, dopiero w VI wieku, wykorzystując sprzyjającą chwilę dziejową, zajęli dzisiejsze siedziby ku wschodowi i zachodowi, wtedy, gdy ludy germańskie stworzyły już bogatą cywilizację, niezależną od wpływów świata śródziemnomorskiego lub orientalnego.
Związki koncepcji Kossinny z narodowym socjalizmem.
Już w chwili ogłoszenia swojej teorii, w 1895 roku, na zjeździe Niemieckiego Towarzystwa Antropologicznego w Kassel, sam Kossinna włączył ją w służbę niemieckiej idei narodowej, która miała uzasadniać terytorialne roszczenia Niemiec wobec ziem zamieszkanych przez Czechów i Polaków. Jego teorie dotyczące pochodzenia Germanów mocno wpłynęły na ideologię narodowosocjalistyczną. Uprawiana przez niego apoteoza prehistorycznej kultury germańskiej spowodowały, że po zwycięstwie wyborczym Narodowosocjalistycznej Partii Robotniczej Niemiec stał się wysoko ceniony w Niemczech. Między 1933 a 1936 rokiem pojawiły się 3 wydania jego książki "Die deutsche Vorgeschichte" w której twierdził m.in., że polskie Pomorze oraz Wielkopolska były prakolebką Germanów już w epoce brązu, podczas gdy ludność słowiańska pojawiła się tam o wiele później. Wychodząc z tego założenia uważał, że ziemie te należą się Niemcom, spadkobiercom starożytnych Germanów. Uczniowie Kossinny, jak prof. Hans Schleif, wówczas Obersturmbannführer SS, podlegający bezpośrednio Reichsführerowi SS Heinrichowi Himmlerowi, prowadzili prace badawcze w Biskupinie, które miały udowodnić germańskie pochodzenie osady.
Przeciwko teorii Kossinny mocno występował jego były student, polski archeolog Józef Kostrzewski, za co dostał się na listę wrogów III Rzeszy. J. Kostrzewski, choć odrzucał niektóre rasistowskie założenia G. Kossinny, przejął kilka jego podstawowych tez, w tym identyfikację zasięgu określonej kultury archeologicznej z zasięgiem wspólnoty etnicznej (plemieniem/ludem). Po przegranej przez Polskę kampanii wrześniowej prof. Kostrzewski zdołał uciec, ale cały okres okupacji niemieckiej w Polsce musiał spędzić ukrywając się przed gestapo pod zmienionym nazwiskiem.

</doc>
<doc id="879256" url="https://pl.wikipedia.org/wiki?curid=879256" title="Speedway-Bundesliga (2007)">
Speedway-Bundesliga (2007)

Wyniki 1. Bundesligi żużlowej w sezonie 2007.
Sezon składa się z 7 rund (każdy zespół jest po razie gospodarzem). Każdy zespół bierze udział w 4 rundach. Za zwycięstwo w rundzie otrzymuje się 3 punkty, za kolejne miejsca odpowiednio 2,1 i 0. Cztery najlepsze zespoły wystąpią w finale ligi (gospodarzem finału będzie najlepsza drużyna sezonu zasadniczego).
Finał Bundesligi 2007.
Finał odbędzie się z udziałem czwórki najlepszych zespołów.

</doc>
<doc id="879258" url="https://pl.wikipedia.org/wiki?curid=879258" title="Andre Le Notre">
Andre Le Notre



</doc>
<doc id="879262" url="https://pl.wikipedia.org/wiki?curid=879262" title="Robert Koldewey">
Robert Koldewey

Robert Johann Koldewey (ur. 10 września 1855 w Blankenburgu, zm. 4 lutego 1925 w Berlinie) – niemiecki architekt i archeolog, sławę przyniosły mu prowadzone przez niego wykopaliska w Babilonie (w latach 1889-1917), których celem było przebadanie całości miasta.
Życiorys.
Był samoukiem archeologiem-historykiem. Po ukończeniu gimnazjum w Braunschweig, Koldewey przeniósł się z rodziną do Altona w 1869, gdzie uczęszczał do Christianeum. Zdał maturę w 1875 roku. Studiował historię sztuki na uniwersytecie w Berlinie i Wiedniu. 
W 1882 roku porzucił studia i przyłączył się do wyprawy archeologicznej badającej starożytne Assos, gdzie nauczył się technik eksploracyjnych oraz dokumentacji. Później uczestniczył w ekspedycji na Lesbos w 1885, do Iraku w 1887 i do ruin starożytnego Samal w Turcji w latach 1888-1892 W latach 1887-1897 wykładał architekturę w Görlitz.
W 1897 we współpracy z Niemieckim Towarzystwem Orientalistycznym rozpoczął badania ruin starożytnego Babilonu. Wykopaliska wystartowały w 1899. Owocem prowadzonych przez niego przez 18 lat wykopalisk w Babilonie było odkrycie zigguratu Etemenanki oraz Bramy Isztar. Rozwinął metodę „rozpoznawania” cegieł glinianych, z których były zbudowane Wiszące ogrody Semiramidy.
Prowadził także wykopaliska na terenie Grecji i Włoch.

</doc>
<doc id="879266" url="https://pl.wikipedia.org/wiki?curid=879266" title="Bielawskie Błoto">
Bielawskie Błoto

Bielawskie Błoto (inaczej Bielawskie Błota, Bielawy, Bielawa) – rozległe mokradło na Pobrzeżu Kaszubskim od północy ograniczony Kępą Ostrowską, od zachodu i południa pradoliną Czarnej Wody (Czarnej Wdy), od zachodu Wysoczyzną Żarnowiecką.
Bielawskie Błota obejmują kompleks torfowisk, z których największym jest torfowisko typu bałtyckiego. Jest to jedno z największych torfowisk bałtyckich w Polsce.
Dawniej Bielawskie Błota objęte były ochroną prawną w formie trzech rezerwatów: „Moroszka Bielawskiego Błota”, „Woskownica Bielawskiego Błota” i „Bielawa”. Obecnie (od 2005 roku) objęte są jednym, wielkoobszarowym rezerwatem przyrody „Bielawa”, powstałym z połączenia trzech w/w. Bielawskie Błota znajdują się również w dwóch ostojach Natura 2000: PLB220010 „Bielawskie Błota” i PLH220063 „Bielawa i Bory Bażynowe”, a także w granicach Nadmorskiego Obszaru Chronionego Krajobrazu i otuliny Nadmorskiego Parku Krajobrazowego.
Rozległy (około 700 ha) obszar wodno-błotny ulokowany na trasie migracji ptaków ma ważne znaczenie nie tylko dla populacji ptaków krajowych, ale również – jako miejsce odpoczynku – dla populacji ptaków migracyjnych. Jest to m.in. lęgowisko i noclegowisko żurawi ("Grus grus") w sezonie letnim oraz miejsce ich zgromadzeń i odpoczynku w czasie wiosennych i jesiennych przelotów. Bielawskie Błota są obecnie jednym z 2 znanych w Polsce stanowisk lęgowych łęczaka ("Tringa glareola").
Kopuła bielawskiego torfowiska jest miejscem licznego występowania roślin podlegających ochronie oraz rzadkich i zagrożonych takich, jak: malina moroszka ("Rubus chamaemorus"), woskownica europejska ("Myrica gale"), wełnianeczka darniowa ("Trichophorum cespitosum").
Ze względu na wysoką wartość przyrodniczą, od 2006 roku, w granicach rezerwatu prowadzone są wielkoobszarowe zabiegi z zakresu czynnej ochrony przyrody. Wykonuje się tu m.in. wycinkę nalotu brzozowego (w celu ograniczenia transpiracji i zacieniania powierzchni torfowiska koronami drzew), uszczelnianie przekształconej przez człowieka krawędzi kopuły torfowiska oraz likwidowanie wszelkich dróg odpływu wody powstałych na skutek dawnej eksploatacji torfu na skalę przemysłową. Celem zabiegów jest odwrócenie rozpoczętej przez człowieka mineralizacji (i zaniku) złoża torfu oraz idącej za tym degradacji ekosystemu torfowiska poprzez przywrócenie na nim równowagi hydrologicznej i uruchomienie samoczynnego procesu torfotwórczego.

</doc>
<doc id="879270" url="https://pl.wikipedia.org/wiki?curid=879270" title="Stefan Krukowski">
Stefan Krukowski

Stefan Wincenty Krukowski (ur. 22 stycznia 1890 w Mszczonowie, zm. 1 maja 1982 w Warszawie) – polski archeolog.
Tytuł profesora uzyskał w 1956 roku, prowadził badania w zakresie paleolitu oraz mezolitu, przewodził pracom archeologicznym na terenie Rosji a od 1925 roku prowadził badania w neolitycznej kopalni krzemienia pasiastego w Krzemionkach Opatowskich. Był archeologiem samoukiem. W czasie okupacji niemieckiej Lwowa był karmicielem wszy zdrowych w Instytucie Badań nad Tyfusem Plamistym i Wirusami prof. Rudolfa Weigla we Lwowie.
Wybrane publikacje:

</doc>
<doc id="879275" url="https://pl.wikipedia.org/wiki?curid=879275" title="30 minut (program)">
30 minut (program)



</doc>
<doc id="879277" url="https://pl.wikipedia.org/wiki?curid=879277" title="Bumerang (program)">
Bumerang (program)



</doc>
<doc id="879285" url="https://pl.wikipedia.org/wiki?curid=879285" title="W pogoni za lepszej jakości życiem">
W pogoni za lepszej jakości życiem

W pogoni za lepszej jakości życiem – debiutancki album warszawskiego rapera Małolata wydany we współpracy z producentem Ajronem 7 stycznia 2005.
Ta płyta to połączenie dwóch stylów – ulicznego i ciężkiego z bardzo subtelnym i lirycznym. Bezkompromisowe teksty opisujące rzeczywistość łączą się z utworami o lekkiej i niekiedy śmiesznej tematyce. Na krążku pojawiło się wielu raperów z polskiej sceny hip-hopowej, m.in. Sokół, Ero, Ten Typ Mes, Eis, Kafar, Pezet (brat Małolata) czy Włodi.
Całość została nagrana w wytwórni Prosto. Za gramofony odpowiedzialny jest DJ Panda. Nagrania dotarły do 14. miejsca zestawienia OLiS. 
Pochodząca z albumu piosenka "Wkurwiam się" znalazła się na 42. miejscu listy 120 najważniejszych polskich utworów hip-hopowych według serwisu T-Mobile Music.

</doc>
<doc id="879286" url="https://pl.wikipedia.org/wiki?curid=879286" title="Zygmunt Kitowski">
Zygmunt Kitowski

Zygmunt Kitowski (ur. 26 kwietnia 1947 w Czarnoszycach) – polski oficer Marynarki Wojennej w stopniu kontradmirała, inżynier elektryk okrętowy, profesor nauk technicznych, komendant – rektor Akademii Marynarki Wojennej im. Bohaterów Westerplatte w Gdyni (2003–2007).
Życiorys.
W latach 1965–1969 ukończył z pierwszą lokatą Wydział Techniczny Wyższej Szkoły Marynarki Wojennej im. Bohaterów Westerplatte w Gdyni, otrzymując tytuł zawodowy inżyniera elektryka statku morskiego. Praca dyplomowa dotyczyła badania i analizy automatycznych regulatorów prądu w okrętowych układach demagnetyzacji.
Na pierwsze stanowisko służbowe – dowódcy działu okrętowego VI elektromechanicznego na okręcie podwodnym projektu 613 (według nomenklatury NATO: typ "Whiskey") – skierowano go do 1. Brygady Okrętów Podwodnych w Gdyni. W 1970 został przeniesiony do Wyższej Szkoły Marynarki Wojennej.
W 1974 uzyskał eksternistycznie tytuł magistra na Wydziale Elektrycznym Politechniki Gdańskiej, natomiast od 1975 do 1977 odbył studia doktoranckie w Akademii Marynarki Wojennej ZSRR im. Marszałka Klimienta Woroszyłowa w Leningradzie. W 1986 objął funkcję zastępcy dyrektora Instytutu Elektroniki i Elektrotechniki. W 1989 uzyskał stopień naukowy doktora habilitowanego inżyniera na Wydziale Mechanicznym Energetyki i Lotnictwa Politechniki Warszawskiej, rozprawa była zatytułowana: „Metoda projektowania systemu sterowania ruchem okrętu po zadanej trajektorii”. Następnie został pełniącym obowiązki dyrektorem Instytutu Elektroniki i Elektrotechniki, a w 1990 wyznaczono go na to stanowisko. Od tego samego roku był jednocześnie komendantem-dziekanem Wydziału Mechaniczno-Elektrycznego. W 1994 objął posadę zastępcy komendanta – prorektora Akademii Marynarki Wojennej ds. naukowych. W 1997 otrzymał tytuł naukowy profesora. Od 17 listopada 2003 do 26 kwietnia 2007 był komendantem – rektorem Akademii Marynarki Wojennej. 
Jest członkiem Polskiego Komitetu Teorii Maszyn i Mechanizmów Komitetu Budowy Maszyn Polskiej Akademii Nauk oraz Sekcji Technicznych Środków Transportu Zespołu Techniki Morskiej Komitetu Transportu Polskiej Akademii Nauk, a także Rady Naukowej Ośrodka Badawczo-Rozwojowego Centrum Techniki Morskiej w Gdyni. Jest autorem 265 publikacji, 3 monografii, 16 podręczników i 3 książek. Brał udział w 36 pracach naukowo-badawczych. Był promotorem w sześciu zakończonych przewodach doktorskich, w tym kmdr Jerzego Garusa.
W 2005 otrzymał tytuł pomorskiego „Dżentelmena Roku”. Jest członkiem zarządu Gdańskiego Towarzystwa Naukowego.

</doc>
<doc id="879287" url="https://pl.wikipedia.org/wiki?curid=879287" title="Kompozycja ramowa">
Kompozycja ramowa

Kompozycja ramowa - kompozycja polegająca na umiejscowieniu przynajmniej dwóch narratorów w jednym utworze. Pierwszy narrator, najczęściej wszechwiedzący, otwiera i zamyka utwór, natomiast drugi (lub kolejny) narrator (najczęściej bohater) opowiada właściwą akcję utworu. Dzieje się tak m.in. w "Jądrze Ciemności" Josepha Conrada. Narratorów pobocznych może być wielu.
Najważniejszymi przykładami kompozycji ramowych są Opowieści tysiąca i jednej nocy, Dekameron Giovanniego Boccaccia i Opowieści kanterberyjskie Geoffreya Chaucera. Na sposób ramowy został skomponowany również poemat Pierścień i księga Roberta Browninga. Ze względu na dużą liczbę wplecionych w tok akcji anegdot do utworów ułożonych ramowo zaliczyć można Przygody dobrego wojaka Szwejka Jaroslava Haška.

</doc>
<doc id="879290" url="https://pl.wikipedia.org/wiki?curid=879290" title="Otocolobus manul">
Otocolobus manul



</doc>
<doc id="879294" url="https://pl.wikipedia.org/wiki?curid=879294" title="Hippopotamus amphibius">
Hippopotamus amphibius



</doc>
<doc id="879296" url="https://pl.wikipedia.org/wiki?curid=879296" title="Albert Egges van Giffen">
Albert Egges van Giffen

Albert Egges van Giffen - (ur. 14 marca 1884 w Noordhorn; zm. 31 maja 1973 w Zwolle) - holenderski archeolog, po raz pierwszy zastosował rodzaj strategii wykopaliskowej zwaną metodą ćwiartek. W latach czterdziestych i pięćdziesiątych prowadził wykopaliska w Holandii.

</doc>
<doc id="879297" url="https://pl.wikipedia.org/wiki?curid=879297" title="Łopiennik-Kolonia">
Łopiennik-Kolonia

Łopiennik-Kolonia – część wsi Łopiennik w Polsce, położona w województwie lubelskim, w powiecie lubelskim, w gminie Borzechów.
W latach 1975–1998 Łopiennik-Kolonia należał administracyjnie do województwa lubelskiego.

</doc>
<doc id="879298" url="https://pl.wikipedia.org/wiki?curid=879298" title="A.E. van Giffen">
A.E. van Giffen



</doc>
<doc id="879301" url="https://pl.wikipedia.org/wiki?curid=879301" title="Albert van Giffen">
Albert van Giffen



</doc>
<doc id="879305" url="https://pl.wikipedia.org/wiki?curid=879305" title="Beatrix Potter">
Beatrix Potter

Helen Beatrix Potter (ur. 28 lipca 1866 w Londynie, zm. 22 grudnia 1943 w Near Sawrey) – angielska ilustratorka oraz autorka powiastek i wierszy dla dzieci. W 1902 wydała ilustrowaną przez siebie książkę "Piotruś Królik" ("The Tale of Peter Rabbit"). Oprócz niej napisała jeszcze 22 inne powiastki ("tales"), w których obok królika Piotrusia pojawiają się także inne antropomorficzne zwierzęta, m.in. Beniamin Truś ("Benjamin Bunny"), wiewiórka Orzeszko ("Squirrel Nutkin"), prosiak Robinson ("Pig Robinson"), kaczka Tekla Kałużyńska ("Jemima Puddle-Duck").
Życiorys.
Urodziła się 28 lipca 1866 w South Kensington w Londynie jako córka Ruperta Pottera i Helen Leech. Pochodziła z należącej do klasy wyższej, zamożnej rodziny i wychowywana była przez guwernantki. Jej młodszy brat, Bertram, został wysłany do szkoły z internatem i rzadko bywał w domu. Beatrix spędzała czas, opiekując się zwierzętami i rysując – głównie przyrodę. Prowadziła także własne obserwacje natury i mając poparcie swojego wuja, chemika sir Henry’ego Enfielda Roscoe’a, przedstawiła swoje prace botanikom z Royal Botanical Gardens w Kew. Została jednak odrzucona przez środowisko naukowe ze względu na swoją płeć.
Jako piętnastolatka zaczęła pisać dziennik, bardzo małymi literami i specjalnym szyfrem (udało się go odczytać dopiero w latach 60. XX wieku). Była zafascynowana malarstwem i często chodziła z rodzicami na wystawy. Jej ulubionymi twórcami byli: Rafael, Thomas Gainsborough, Reynolds i Tycjan.
W 1892 jej formalna edukacja dobiegła końca i Potter zaczęła chodzić do Muzeum Historii Naturalnej. Udało się jej także spotkać z Charliem McIntoshem. Odkryła wtedy także nowy gatunek grzyba (jednak publikacja i uznanie w tej dziedzinie przyszły dopiero pośmiertnie).
Wtedy to udało się jej sprzedać kartki pocztowe, a sześćdziesiąt realistycznych przedstawień owadów ukazało się w książce dr W.P.K. Findlaya pt. "Wayside and Woodland Fungi".
W 1893 napisała "Piotrusia Królika", a w 1901 wydała go własnym sumptem za 11 funtów i sprzedała 250 egzemplarzy książki wśród znajomych i rodziny. Zainteresowana jej sukcesem oficyna Warne &amp; Co, zgodziła się (mimo wcześniejszej odmowy) na wydanie książki, co nastąpiło w 1902. Publikacja okazała się bestsellerem (sprzedano 28 tys. egzemplarzy). W kolejnych latach napisała następne powiastki, a w 1903, w wieku 37 lat stała się niezależna finansowo. Potem powstała również pierwsza maskotka Piotrusia Królika, zaprojektowana przez autorkę.
W czerwcu 1905 nieoficjalnie zaręczyła się (mimo sprzeciwu rodziców) z Normanem Warne'em – swoim wydawcą. Do ślubu jednak nie doszło, gdyż 25 sierpnia Norman umarł na białaczkę.
W październiku kupiła Hill Top Farm w Near Sawrey w Krainie Jezior. Potem wykupiła kolejne farmy, nie chcąc dopuścić do zmian krajobrazu wskutek planowanej zabudowy terenu. W 1918 założyła hodowlę owiec rasy Herdwick, które wygrywały w konkursach na lokalnych wystawach rolniczych. W 1930 jako pierwsza kobieta objęła stanowisko prezesa Stowarzyszenia Hodowców Owiec Herdwick.
W 1913 wyszła za mąż za adwokata Williama Heellisa, którego jako nastoletniego chłopca poznała w dzieciństwie podczas wakacji. Przy jego pomocy wykupywała zagrożone likwidacją farmy. W chwili śmierci była właścicielką 4000 akrów (1618 hektarów) ziemi w Krainie Jezior (które przekazała organizacji National Trust for Places of Historic Interest or Natural Beauty).
Zmarła wskutek zapalenia płuc 22 grudnia 1943 w Near Sawrey. Kremacja odbyła się bez świadków, żałobników, kwiatów i księgi kondolencyjnej. Zgodnie z dyspozycją zmarłej, jej prochy zostały rozsypane na wzgórzu, wznoszącym się nad farmą Hill Top.
Polskie tłumaczenia.
Zbiory:
Seria Wydawnicza "Biblioteka Królika Piotrusia" Wydawnictwa Siedmioróg z 1991 roku:
Seria Wydawnicza Wydawnictwa Olesiejuk:
Pojedyncze opowiadania:

</doc>
<doc id="879307" url="https://pl.wikipedia.org/wiki?curid=879307" title="Rezerwat przyrody Żurawie Błota">
Rezerwat przyrody Żurawie Błota

Rezerwat przyrody Żurawie Błota (kaszb. "Trulôczowé Błota") – torfowiskowy rezerwat na obszarze Kaszubskiego Parku Krajobrazowego na północnym skraju Lasów Mirachowskich. Został utworzony w 1990 roku. Powierzchnia rezerwatu wynosi 109,13 ha.
Celem ochrony jest zachowanie szaty roślinnej typowej dla śródleśnych torfowisk przejściowych i wysokich, jeziora lobeliowego z unikalną roślinnością oraz ostoi ptactwa wodno-błotnego.
Rezerwatem objęte jest lobeliowe Jezioro Kamienne i znajdujący się nad jego północnym brzegiem głaz narzutowy tzw. diabelski kamień (o wysokości 3 metrów i obwodzie przekraczającym 17 metrów, chroniony jako pomnik przyrody), jak również przyległe do niego obszary leśno-torfowiskowe (las bukowo-dębowy). Jezioro Kamienne mimo ochrony uległo degradacji i utraciło istotne wartości stanowiące podstawę ochrony – występująca tu niegdyś lobelia jeziorna zanikła na skutek eutrofizacji jeziora. Ochronie podlega specyficzna roślinność wodna (m.in. poryblin jeziorny, wywłócznik skrętoległy, brzeżyca jednokwiatowa).
Rezerwat jest miejscem lęgowym żurawia i brodźca samotnego.
Samo Jezioro Kamienne było chronione już wcześniej w ramach utworzonego w 1960 roku rezerwatu „Jezioro Kamienne” o powierzchni 14,41 ha.
Rezerwat położony jest na terenie obszarów Natura 2000: Kurze Grzędy PLH220014 oraz Lasy Mirachowskie PLB220008.
Najbliższe miejscowości to Nowa Huta i Miłoszewo. Rezerwat leży na trasie turystycznego szlaku Kaszubskiego.

</doc>
<doc id="879309" url="https://pl.wikipedia.org/wiki?curid=879309" title="Janusz Różycki (szermierz)">
Janusz Różycki (szermierz)

Janusz Różycki (ur. 10 maja 1939 w Warszawie) – polski szermierz i malarz, medalista olimpijski.
Życiorys.
Jest synem matematyka i kryptologa Jerzego Różyckiego. Ukończył Akademię Sztuk Pięknych w Warszawie.
Jako szermierz walczył głównie we florecie. Dwukrotnie startował w igrzyskach olimpijskich. W Rzymie 1960 dotarł do półfinału indywidualnie, a w turnieju drużynowym polski zespół zajął 5.–8. miejsce. W Tokio 1964 zdobył srebrny medal w turnieju drużynowym (wraz z Różyckim w drużynie startowali Egon Franke, Ryszard Parulski, Zbigniew Skrudlik i Witold Woyda).
Był także drużynowym wicemistrzem świata z Gdańska w 1963 oraz dwukrotnym brązowym medalistą (także drużynowym) z Turynu w 1961 i Buenos Aires w 1962.
Indywidualnie zdobył mistrzostwo Polski w 1960, wicemistrzostwo w 1959 i brązowy medal w 1967. Siedmiokrotnie był drużynowym mistrzem Polski we florecie i szabli (z zespołem Legii Warszawa).
W marcu 2013 na Uniwersytecie Jagiellońskim w Krakowie otrzymał Medal „Kalos Kagathos".
Życie prywatne.
Przez siedem lat był mężem Christine Paul-Podlasky. Zamieszkał w Londynie. Żonaty ponownie (żona Małgorzata), ma syna Jana.

</doc>
<doc id="879312" url="https://pl.wikipedia.org/wiki?curid=879312" title="Blenheim Palace">
Blenheim Palace

Blenheim Palace – posiadłość wiejska położona w Blenheim w hrabstwie Oxfordshire w Anglii. Jako jedyny w Anglii obiekt tego typu nosi tytuł „Pałacu” ("Palace"), nie będąc jednocześnie własnością władzy kościelnej lub królewskiej.
Został wybudowany w latach 1705-1722, miał stanowić podarunek dla Johna Churchilla, 1. księcia Marlborough od wdzięcznego narodu za zwycięstwa w czasie wojny o sukcesję hiszpańską z Francją i Bawarią, zwłaszcza w bitwie pod Blenheim. Marlborough na skutek intryg politycznych został zdyskredytowany, ucierpiała także reputacja jego architekta, który stworzył Blenheim Palace – Johna Vanbrugha.
Pałac został zaprojektowany w stylu barokowym, co jest rzadkością w Anglii. Łączy w sobie funkcje domu mieszkalnego, mauzoleum i pomnika narodowego. W pałacu urodził się premier Wielkiej Brytanii, Winston Churchill.
Historycy utrzymują, że Adolf Hitler analizując w czasie II wojny światowej potencjalną możliwość opanowania Wielkiej Brytanii "zarezerwował" pałac Blenheim dla siebie .

</doc>
<doc id="879317" url="https://pl.wikipedia.org/wiki?curid=879317" title="Hiphopstacja">
Hiphopstacja

Hiphopstacja – seria płyt wydawanych przez Radiostację z muzyką hip-hopową. Dotychczas ukazały się trzy krążki z tej serii.
Hiphopstacja.
Rok wydania: 2004
Lista utworów:
Hiphopstacja 2.
Rok wydania: 2004
Lista utworów:
Hiphopstacja 3.
Rok wydania: 2006
Lista utworów:

</doc>
<doc id="879323" url="https://pl.wikipedia.org/wiki?curid=879323" title="Pałac Blenheim">
Pałac Blenheim



</doc>
<doc id="879332" url="https://pl.wikipedia.org/wiki?curid=879332" title="Sąsiedzi (opera mydlana)">
Sąsiedzi (opera mydlana)

Sąsiedzi (ang. "Neighbours") – australijska opera mydlana, emitowana od 18 marca 1985.
Emisja.
W 1985 serial był emitowany na kanale Seven Network, od 1986 na Network Ten, a od 2011 na Eleven. Jest to najdłużej emitowana opera mydlana w Australii.

</doc>
<doc id="879341" url="https://pl.wikipedia.org/wiki?curid=879341" title="Rezerwat przyrody Ustronie">
Rezerwat przyrody Ustronie

Rezerwat przyrody Ustronie – leśny rezerwat przyrody na obszarze Tucholskiego Parku Krajobrazowego w kompleksie leśnym Borów Tucholskich w gminie Czersk. Został utworzony w 1958 na powierzchni 3,87 ha. W 1978 powiększono go do 9,64 ha, a zarządzeniem z 27 grudnia 2017 – do 10,94 ha.
Ochronie rezerwatu podlega fragment naturalnego lasu liściastego z występującym tu jarzębiem brekinią. Większość powierzchni rezerwatu zajmuje zespół kwaśnej buczyny niżowej, w lokalnych obniżeniach terenu w północno-zachodniej części rezerwatu występuje płat brzeziny bagiennej. W skład drzewostanu, oprócz brekinii, wchodzi buk, dąb, sosna, brzoza i grab. W runie występują m.in.: widłak jałowcowaty, nerecznica szerokolistna, borówka czarna, bagno zwyczajne.
Po terenie rezerwatu można poruszać się bez ograniczeń.
Najbliższa miejscowość to Kurcze.

</doc>
<doc id="879342" url="https://pl.wikipedia.org/wiki?curid=879342" title="Eugeniusz Lerch">
Eugeniusz Lerch

Eugeniusz Jan Lerch (ur. 15 lutego 1939 w Chorzowie) – polski piłkarz, grający na pozycji napastnika.
Pseudonim "„Elek”". Reprezentant Polski juniorów (w meczu z NRD uzyskał hat trick).
Z zawodu technik-górnik. 170 cm wzrostu; 69 kg wagi. Wychowanek Ruchu Chorzów (1950–1967), następnie grał w ROW Rybnik (1967–1975) oraz Maribyrnong Polonia w Melbourne (1975–76). Mistrz Polski z 1960 roku.
W ekstraklasie zadebiutował w 1957 roku. Ruchliwy i sprytny strzelec. Etatowy gracz Ruchu swej epoki. W 1994 roku był asystentem trenera Albina Wiry. Wcześniej pracował jako koordynator do spraw młodzieży. Brał udział w meczu pierwszej reprezentacji Polski ze Związkiem Radzieckim na Stadionie Dziesięciolecia w Warszawie oraz wystąpił w meczu z brazylijskim zespołem Santos FC, gdzie grał m.in. przeciwko Pelé.

</doc>
<doc id="879349" url="https://pl.wikipedia.org/wiki?curid=879349" title="Jagniówka">
Jagniówka

Jagniówka – przysiółek wsi Borzęcin w Polsce, w województwie małopolskim, w powiecie brzeskim, w gminie Borzęcin. 
W latach 1975–1998 miejscowość administracyjnie należała do województwa tarnowskiego.
We wsi prowadzona jest eksploatacja złóż kruszywa.

</doc>
<doc id="879350" url="https://pl.wikipedia.org/wiki?curid=879350" title="Walter Willard Taylor">
Walter Willard Taylor

Walter Willard Taylor (ur. 1913, zm. 1997), amerykański antropolog i archeolog, przedstawiciel archeologii procesualnej, opowiadał się za wprowadzeniem zmian w sposobie prowadzenia wykopalisk, oraz rejestrowania i interpretacji źródeł. Proponował, aby w trakcie badań analizować wszelkiego rodzaju źródła archeologiczne i związki między nimi. Należy określić rozprzestrzenienie się oraz ilość zabytków. Uważał, że powinno uzyskać jak najwięcej informacji na temat badanego środowiska naturalnego, co umożliwiłoby zrozumienie sposobu życia danych mieszkańców.

</doc>
<doc id="879355" url="https://pl.wikipedia.org/wiki?curid=879355" title="Fork bomb">
Fork bomb



</doc>
<doc id="879357" url="https://pl.wikipedia.org/wiki?curid=879357" title="Osiedle Kormoranów">
Osiedle Kormoranów

Rezerwat przyrody Osiedle Kormoranów – leśny rezerwat przyrody położony na obszarze gminy Przechlewo w województwie pomorskim. Został utworzony w 1956 roku i zajmuje powierzchnię 20,38 ha (akt powołujący podawał 22,30 ha).
Ochronie rezerwatu podlegała jedna z największych w Polsce kolonii kormoranów. Rezerwat był również miejscem lęgowym czapli siwej. W 1963 roku znajdowały się tu 392 gniazda kormoranów. W 1969 doliczono się 800 kormoranów i 480 czapli siwych. Tak duże nagromadzenie ptaków na niewielkiej przestrzeni spowodowało poważne zniszczenia lasu ich żrącymi ekskrementami. W rezultacie ptaki te same opuściły rezerwat w poszukiwaniu dogodniejszych miejsc lęgowych. W 1984 roku kormoranów już tu nie było, a czaple gniazdowały do końca lat 80.
Obecnie jako cel ochrony w rezerwacie podaje się „zachowanie cennego ekosystemu leśnego wraz z jego charakterystycznymi biocenozami, w szczególności fitocenozą żyznej buczyny pomorskiej "Galio odorati – Fagetum" oraz populacjami cennych gatunków roślin, grzybów i zwierząt”.
W drzewostanie dominuje starodrzew bukowy z domieszką dębu, świerka, topoli i grabu.
Najbliższe miejscowości to Przechlewo i Pakotulsko.

</doc>
<doc id="879361" url="https://pl.wikipedia.org/wiki?curid=879361" title="David Clarke">
David Clarke

David Clarke (ur. 1937 w hrabstwie Kent w południowo-wschodniej Anglii, zm. 1976) – angielski archeolog, czołowy przedstawiciel archeologii procesualnej. Studiował w Cambridge, gdzie później został wykładowcą w 1966 roku, w roku 1968 wydał "Analythical Archeology", przetransformował europejską archeologie w roku 1970, Uzasadnił swą tezę o dużej roli pojęcia między innymi teorii systemu i kwantyfikacji i naukowego myślenia w archeologii, był redaktorem wydanej w 1972 roku pracy zbiorowej pt. "Models in Archeology". Zmarł w 1976 roku z powodu zakrzepu krwi.

</doc>
<doc id="879362" url="https://pl.wikipedia.org/wiki?curid=879362" title="Areopag Młodych">
Areopag Młodych

Areopag Młodych – impreza w formie kongresu społecznego wspartego wydarzeniami kulturalnymi, wzorująca się na Areopagu Gdańskim, skierowana do młodych ludzi (głównie uczniów liceów i techników w Trójmieście), organizowana przez uczniów Zespołu Szkół Łączności im. Obrońców Poczty Polskiej w Gdańsku od kwietnia 2006 roku.
O Areopagu Młodych.
W starożytnych Atenach na Areopagu - wzgórzu poświęconym Aresowi - spotykała się rada państwowa, by decydować o losach polis.
Nawiązując do dawnych czasów, twórcy współczesnego Gdańskiego Areopagu, dali początek wielkiej publicznej debacie, której zadaniem jest poruszanie sumienia dzisiejszych ludzi i zmuszanie ich do zastanowienia się nad życiem.
Ta niezwykle szczytna idea, która przybrała konkretną formę kongresu społecznego wspartego wydarzeniami kulturalnymi, stała się wzorem dla organizatorów Areopagu Młodych. Przedstawiciele Zespołu Szkół Łączności w Gdańsku postanowili rozpocząć cykl debat dotyczących najważniejszych wartości w życiu współczesnego człowieka. Zdając sobie sprawę z tego, że wielki wpływ na kształtowanie świata ma młodzież, zdecydowali się przekonać ją do podjęcia dyskusji na tematy i problemy, które nurtują społeczeństwa.
Ideą przewodnią Areopagu Młodych stało się więc przekonanie młodych ludzi, że nie należy biernie przyglądać się rzeczywistości, lecz trzeba aktywnie włączyć się w trud zmieniania jej i nadawania nowego kształtu.

</doc>
<doc id="879363" url="https://pl.wikipedia.org/wiki?curid=879363" title="Robots.txt">
Robots.txt



</doc>
<doc id="879365" url="https://pl.wikipedia.org/wiki?curid=879365" title="Büllingen">
Büllingen

Büllingen (fr. "Bullange") – miejscowość i gmina we wspólnocie niemieckojęzycznej Belgii, w belgijskiej prowincji Liège.

</doc>
<doc id="879366" url="https://pl.wikipedia.org/wiki?curid=879366" title="Kaho Naa... Pyaar Hai">
Kaho Naa... Pyaar Hai

Kaho Naa... Pyaar Hai (Hindi: कहो ना प्यार है - ang.: "Say...you Love me", tłum. pol. "Powiedz, że mnie kochasz") - bollywoodzki film nagrodzony wieloma nagrodami, wyreżyserowany w 2000 przez Rakesh Roshana. Debiutował w nim zbierając za tę rolę liczne nagrody jego syn Hrithik Roshan.
Opis fabuły.
Ubogi Rohit (Hrithik Roshan) marzy o zostaniu piosenkarzem, ale na razie pracuje w salonie samochodowym. Sprzedaje panu Saxenie (Anupam Kher) samochód, będący prezentem dla jego córki Sonii (Amisha Patel), w której się zakochuje z wzajemnością. Oboje wyznają sobie uczucie na bezludnej wyspie, na którą trafiają w czasie rejsu statkiem. Ale nie wszystkim się to podoba. Rohit znika, Sonia jest załamana, więc ojciec wysyła ją do Nowej Zelandii, gdzie spotyka Raja Choprę (Hrithik Roshan), który wygląda dokładnie jak Rohit.
Piosenki.
Autorem muzyki jest brat reżysera Rajesh Roshan:
Nagrody.
2000 Nagrody Filmfare.
Film otrzymał 10 nominacji do nagród Filmfare. Ibrahim Ashq za "Na Tum Jaano" był tylko nominowany jako autor najlepszego tekstu piosenki. Pozostałe nominacje stały się nagrodami:

</doc>
<doc id="879371" url="https://pl.wikipedia.org/wiki?curid=879371" title="Californian">
Californian

SV Californian – dwumasztowy szkuner, zbudowany w 1984 roku.
Historia i rejsy.
Zbudowany jako replika "C.W. Lawrence". Pierwowzór patrolował pod banderą Kalifornii (Nautical Heritage Society) jej wybrzeże w latach 50. XIX w. Zawijał także na Hawaje oraz do portów Meksyku i Wschodniego Wybrzeża Stanów Zjednoczonych.
Szkuner w 1984 r. podczas XXIII Letnich Igrzysk Olimpijskich w Los Angeles był wizytówką stanu Kalifornia.
Po latach eksploatacji został odrestaurowany i zakupiony przez Maritim Muzeum w San Diego. Obecnie służy, jako jednostka do edukacji morskiej.
Jest flagowym żaglowcem stanu Kalifornia od dnia 23 lipca 2003.

</doc>
<doc id="879372" url="https://pl.wikipedia.org/wiki?curid=879372" title="Lady Sovereign">
Lady Sovereign

Lady Sovereign, właśc. Louise Amanda Harman (ur. 19 grudnia 1985 w Wembley) – angielska MC.
Życiorys.
Jej matką jest Lynette Parsons, a ojcem Aden Harman. Ma również dwoje rodzeństwa − starszą siostrę Chloe i młodszego brata Richiego.
W dzieciństwie trenowała piłkę nożną, jednak poważna kontuzja w szkole średniej pozbawiła ją możliwości dalszego grania. W wieku czternastu lat zaczęła pisać rapowe utwory i umieszczała je w Internecie, na forum fanów brytyjskiej grupy So Solid Crew. Dzięki temu poznała DJ-a Frampstera, z którym wkrótce zaczęła współpracować. Dwa lata później wyrzucono ją ze szkoły. Wzięła udział w serialu opowiadającym o młodych MC, dzięki czemu zainteresował się nią londyński producent Medasyn. Jej debiutancki album "Public Warning" wydała hip-hopowa wytwórnia Def Jam Recordings.
Drugi album raperki, "Jigsaw", został wydany w kwietniu 2009 przez wytwórnię Midget Records.
Na początku 2010 wzięła udział w siódmej z kolei brytyjskiej edycji reality show "Celebrity Big Brother", w którym uczestniczą gwiazdy show-biznesu. Została wyeliminowana po dwóch tygodniach, w klasyfikacji ogólnej uplasowała się na dziesiątym miejscu. W trakcie programu wyznała, że ma za sobą związki lesbijskie.

</doc>
<doc id="879375" url="https://pl.wikipedia.org/wiki?curid=879375" title="L’Oie">
L’Oie

L’Oie – miejscowość i dawna gmina we Francji, w regionie Kraj Loary, w departamencie Wandea. W 2013 roku populacja ludności wynosiła 1214 mieszkańców.
W dniu 1 stycznia 2016 roku z połączenia czterech ówczesnych gmin – Boulogne, Les Essarts, L’Oie oraz Sainte-Florence – utworzono nową gminę Essarts-en-Bocage. Siedzibą gminy została miejscowość Les Essarts.

</doc>
<doc id="879380" url="https://pl.wikipedia.org/wiki?curid=879380" title="David Seymour (fotoreporter)">
David Seymour (fotoreporter)

David Seymour, pseud. Chim, właśc. Dawid Szymin (ur. 20 listopada 1911 w Warszawie, zm. 10 listopada 1956 w Al-Kantarze w Egipcie) – amerykański fotoreporter, pochodzenia żydowskiego, wraz z Robertem Capą, Henrim Cartier-Bressonem i George’em Rodgerem założył agencję fotograficzną Magnum.
Życiorys.
Był synem wydawcy książek hebrajskich w Polsce. W latach 1929–1933 studiował w Lipsku i Paryżu. W tym drugim mieście poznał Roberta Capę, Gerdę Pohorylle, Georges’a Sorię oraz Henri Cartier-Bressona. Z powodu trudności finansowych w rodzinie, zaczął pracować jako fotoreporter, publikując swój pierwszy fotoreportaż w Paris-soir. Od 1934 pracował dla Regards pod pseudonimem Chim, który był w języku francuskim fonetycznym zapisem skrótu jego prawdziwego nazwiska.
W roku 1936 jako przeciwnik faszyzmu udał się do republikańskiej Hiszpanii. Fotografie z wojny w Hiszpanii wyrobiły mu reputację w Europie. Po zwycięstwie popieranych przez państwa faszystowskie sił narodowych generała Francisco Franco, powrócił do Francji, by wkrótce potem wyjechać przez Meksyk do Stanów Zjednoczonych, gdzie w 1940 zaciągnął się do armii amerykańskiej. Pełnił funkcje tłumacza i fotografa na polach bitewnych Europy. W roku 1942, w którym jego rodzice zostali zamordowani przez niemieckich nazistów, otrzymał obywatelstwo amerykańskie.
Po zakończeniu II wojny wojny pracował dla UNESCO, dokumentując wpływ wojny na psychikę dzieci, robiąc zdjęcia między innymi w Polsce, czego owocem był wydany w 1949 album "Children of Europe". W 1947 roku w Monachium był współzałożycielem agencji fotograficznej Magnum, której prezesem został w 1954, po tragicznej śmierci Roberta Capy. Sportretował m.in. Sophię Loren, Marilyn Monroe i Pabla Picassa.
Zginął 10 listopada 1956 od kuli wystrzelonej z egipskiego karabinu maszynowego na przejściu granicznym w Al-Kantarze, na izraelsko-egipskiej linii zawieszenia ognia w czasie kryzysu sueskiego, przygotowując materiał o wymianie jeńców.
Jego spuścizna znajduje się w International Center of Photography w Nowym Jorku.

</doc>
<doc id="879384" url="https://pl.wikipedia.org/wiki?curid=879384" title="Andrzej Gałła">
Andrzej Gałła

Andrzej Gałła (ur. 17 lutego 1952 we Wrocławiu) – polski aktor teatralny i filmowy.
10 czerwca 1976 zadebiutował w teatrze. Pięć lat później ukończył Studium Aktorskie przy Teatrze Kalambur we Wrocławiu. W 1997 zdał egzamin eksternistyczny (reżyserski).
Masowej publiczności znany jest z roli prezesa Andrzeja Kozłowskiego w serialu komediowym "Świat według Kiepskich". Wygrał casting do roli Ferdynanda Kiepskiego, ale ostatecznie rola trafiła do Andrzeja Grabowskiego.
Teatr.
Aktor.
M.in.
Reżyser.
M.in.

</doc>
<doc id="879386" url="https://pl.wikipedia.org/wiki?curid=879386" title="Pobieda (zespół muzyczny)">
Pobieda (zespół muzyczny)

Pabieda - polski zespół rockowy działający w drugiej połowie lat osiemdziesiątych XX wieku pochodzący z Nowego Stawu. Reaktywowany w 2003 roku wystąpił na Przystanku Woodstock.

</doc>
<doc id="879391" url="https://pl.wikipedia.org/wiki?curid=879391" title="Pobieda">
Pobieda

Zobacz też:

</doc>
<doc id="879392" url="https://pl.wikipedia.org/wiki?curid=879392" title="Bacówka PTTK nad Wierchomlą">
Bacówka PTTK nad Wierchomlą

Bacówka PTTK nad Wierchomlą im. Stanisława Nowaka – górskie schronisko turystyczne Polskiego Towarzystwa Turystyczno-Krajoznawczego położone w Beskidzie Sądeckim, na bocznym grzbiecie pasma Jaworzyny Krynickiej pomiędzy Runkiem i Pustą Wielką, na wysokości 895 m n.p.m., na rozległej polanie nad Wierchomlą, której stoki opadają do doliny Małej Wierchomlanki. Z polany rozciągają się widoki na pasmo Radziejowej i – przy dobrej widoczności – na Tatry.
Historia.
Bacówkę otwarto uroczyście 15 października 1978. Inicjatorem budowy był działacz krynickiego oddziału Polskiego Towarzystwa Turystyczno-Krajoznawczego, Stanisław Nowak. Mieści się ona w przebudowanym spichlerzu, który przeniesiono ze Złockiego (stąd nietypowa dla bacówek architektura).
W 1994 nadano bacówce imię Stanisława Nowaka. W 2011 obiekty poddano poważnemu remontowi i rozbudowie: dach pokryto blachodachówką, od strony południowo-zachodniej dobudowano obszerny taras widokowy, wykonano nową kuchnię i suszarnię turystyczną, a także zbudowano oczyszczalnię ścieków. Na dachu zamontowano kolektory słoneczne. Obiekt należał do "Klubu Bacówkarza".
Przy schronisku znajduje się Fiński Domek i Moskałówka. W pobliżu znajduje się rezerwat przyrody Lembarczek, w którym objęto ochroną buczynę karpacką. Ok. 1,5 km od bacówki znajduje się stacja narciarska Stacja Narciarska Dwie Doliny Muszyna-Wierchomla.
Oferta.
Bacówka posiada 26 miejsc noclegowych w pokojach od 2- do 4-osobowych; dodatkowo w Fińskim Domku 12 miejsc i w Moskałówce 2 miejsca w sezonie letnim.
Szlaki turystyczne.
 – z przystanku PKS w Wierchomli Małej – 1.30 godz, 0.45 godz. 
 – z Żegiestowa Zdroju (PKP i PKS) przez Pustą Wielką – 5 godz, 3 godz. 
 – od schroniska na Jaworzynie Krynickiej przez Runek – 1.50 godz, 2.30 godz. 
 – od schroniska na Łabowskiej Hali przez Runek – 3 godz, 3.15 godz. 
 – z Żegiestowa przez Pustą Wielką i Jaworzynkę – 5 godz, 3.30 godz. 
 – od przystanku PKS w Szczawniku przez Jaworzynkę – 3 godz, 2.30 godz. 
 – rowerowy z Wierchomli Wielkiej szosą, potem wschodnimi stokami Gaborówki, Lembarczka, obok Bacówki nad Wierchomlą, główną granią Pasma Jaworzyny (Runek – Hala Łabowska) do Maciejowej

</doc>
<doc id="879393" url="https://pl.wikipedia.org/wiki?curid=879393" title="Analiza wymiarowa konstrukcji">
Analiza wymiarowa konstrukcji

Analiza wymiarowa konstrukcji to kontrola dokumentacji konstrukcyjnej polegająca na sprawdzeniu wymiarowania poszczególnych części z punktu widzenia właściwie zastosowanych pasowań, tolerancji, podstaw wymiarowych itp.
Szczególnym przypadkiem jest analiza wymiarowa zamienności części istotna w przypadku produkcji masowej. Elementami zamiennymi mogą być detale lub zespoły. Analiza prowadzona jest w aspektach:

</doc>
<doc id="879395" url="https://pl.wikipedia.org/wiki?curid=879395" title="Kamieńc">
Kamieńc

Kamieńc (kaszb. "Kamińca-Młin", niem. "Kamenz-Mühle") – osada w Polsce położona w województwie pomorskim, w powiecie bytowskim, w gminie Borzytuchom. 
Kamieńc ("Kamińca-Młin") to także nieistniejąca już osada przymłyńska. Osada stanowi kilka zabudowań nad rzeką Kamienicą na południowych obrzeżach Parku Krajobrazowego Dolina Słupi i w pobliżu drogi wojewódzkiej nr 209. Miejscowość wchodzi w skład sołectwa Jutrzenka.
W latach 1975–1998 miejscowość administracyjnie należała do województwa słupskiego.

</doc>
<doc id="879398" url="https://pl.wikipedia.org/wiki?curid=879398" title="Nowa Szwecja (Szwecja)">
Nowa Szwecja (Szwecja)

Nowa Szwecja – część wsi Szwecja w Polsce, położona w województwie zachodniopomorskim, w powiecie wałeckim, w gminie Wałcz.
W latach 1975–1998 Nowa Szwecja administracyjnie należała do województwa pilskiego.

</doc>
<doc id="879400" url="https://pl.wikipedia.org/wiki?curid=879400" title="Oddiyana">
Oddiyana

Oddiyana (Uddiyana), Oddijana – na wpół legendarna kraina buddyjska, często wymieniana w buddyjskich naukach jako źródło pochodzenia nauk tantrycznych i miejsce urodzenia najwybitniejszych mistrzów Wadżrajany, takich jak Garab Dordże, Wimalamitra i Padmasambhawa. Na podstawie badań lokalizuje się ono w północno-zachodnim rejonie Pakistanu do okresu upadku kultury buddyjskiej w wyniku ekspansji Hinduizmu i Islamu. Wiele tybetańskich tekstów sytuuje Oddijanę, w prosty sposób, jako „na zachód od Indii”. Wielki mistrz tybetański, Patrul Rinpocze, udostępnia więcej szczegółów, opisując miejsce narodzin mistrza Garaba Dordże – prekursora szkoły Ningma. Opisuje Oddiyanę jako leżącą niedaleko jeziora Kutra w regionie Dhanakosha, a więc na dzisiejszym obszarze północno-wschodniego Kaszmiru (obecnie Pakistan), który znajduje się pomiędzy krainami Chitral, Gilgit i Swat.
Oddijana to szczególnie ważne miejsce dla starożytnego przekazu Ningma, który dotarł jako pierwszy do Tybetu i miał swoje główne pochodzenie właśnie z tego północno-zachodniego rejonu Pakistanu, a nie Indii. Formy tantr Maha, Anu i Ati Joga, czyli Dzogczen, związane z tym przekazem, nie były wcale znane w Indiach. Główną tantrą była Guhjagarbha, której indyjskiego pochodzenia dotychczas bezspornie nie udowodniono. Wiele światła na to rzucają odkryte dla świata na początku XX w. Manuskrypty z jaskiń w Dunhuang. Dopóki nie znano tych tekstów, wielu uczonych uważało, że Dzogczen był tybetańską innowacją, pochodzącą z o wiele późniejszego okresu (tzw. odkrycie term) i o prawdopodobnym pochodzeniu z autochtonicznej szamańskiej tradycji tybetańskiej Bon. Pisze o tym w opracowaniach współczesny badacz i tłumacz, dr Sam van Schaik, a na stronie http://earlytibet.com („Wczesny Tybet”), przytacza cytat ze starożytnotybetańskiego manuskryptu z X w., gdzie występuje nazwa Oddijany, „krainy Dolin”, i mistrza z tej krainy, Padmawadżry, czyli Padmasambhawy:
"„Pokłon Padmawadźrze, przekraczającym Świat,"
"Wielkiej Wspaniałości, Dzierżawcy Najwyższego Spełnienia,"
"(Temu) który przeniósł z (krainy) Dolin,"
"Wielkie i Sekretne Pouczenia Tathagatów.”"

</doc>
<doc id="879405" url="https://pl.wikipedia.org/wiki?curid=879405" title="Forbidden (album)">
Forbidden (album)

Forbidden – osiemnasty studyjny album brytyjskiej grupy Black Sabbath, wydany 20 czerwca 1995. Był to zarazem ostatni album na którym śpiewał Tony Martin.

</doc>
<doc id="879408" url="https://pl.wikipedia.org/wiki?curid=879408" title="Mączno (Zdbowo)">
Mączno (Zdbowo)

Mączno – część wsi Zdbowo w Polsce, położona w województwie zachodniopomorskim, w powiecie wałeckim, w gminie Tuczno.
W latach 1975–1998 Mączno administracyjnie należało do województwa pilskiego.

</doc>
<doc id="879414" url="https://pl.wikipedia.org/wiki?curid=879414" title="Seventh Star">
Seventh Star

Seventh Star – studyjny album brytyjskiej grupy Black Sabbath wydany 28 stycznia 1986, pierwszy, a zarazem jedyny album z Glennem Hughesem jako wokalistą. Początkowo miał on być solowym albumem Tony'ego Iommiego, nie zgodziła się na to jednak wytwórnia. Wydano go więc jako album Black Sabbath i Tony'ego Iommiego pod szyldem "Black Sabbath featuring Tony Iommi".

</doc>
<doc id="879417" url="https://pl.wikipedia.org/wiki?curid=879417" title="KCOM Stadium">
KCOM Stadium

KCOM Stadium (2002–2016 KC Stadium) – stadion sportowy w Kingston upon Hull, na którym odbywają się mecze drużyny piłki nożnej Hull City i rugby league Hull F.C., a także okazyjnie koncerty (m.in. Eltona Johna i R.E.M.). Wszystkie siedzenia na stadionie są koloru czarnego z biało-bursztynowymi wykończeniami. Barwy zostały dobrane do barw miejscowych drużyn. 
Stadion może pomieścić ponad 25 tysięcy kibiców. Jest możliwość rozbudowy północnej, południowej oraz wschodniej części stadionu, dzięki czemu obiekt będzie mógł pomieścić nawet 35 tysięcy widzów. Stadion jest własnością władz miasta Hull i Stadium Management Company, które jest zarządzane przez Adama Pearsona, prezesa klubu Hull City. Obiekt posiada kompleks Gemtec Arena (niegdyś pod nazwą Vulcan Arena), kawiarnię, bibliotekę, skate park, centrum rekreacji i odnowy biologicznej oraz dwa boiska, które mogą być używane w każdych warunkach pogodowych. Stadion był budowany czternaście miesięcy, koszt to 44 mln funtów. Inauguracyjny mecz na stadionie rozegrano 19 grudnia 2002 roku. Zespół piłki nożnej Hull City zwyciężył ekipę Sunderlandu 1:0.

</doc>
<doc id="879420" url="https://pl.wikipedia.org/wiki?curid=879420" title="Holy Smoke (singel Iron Maiden)">
Holy Smoke (singel Iron Maiden)

Holy Smoke (ang. "święty dym") – 21. singel brytyjskiej heavymetalowej grupy Iron Maiden, promujący płytę No Prayer for the Dying. Jest to pierwszy singel na którym na gitarze grał Janick Gers. Singel zawiera dwa covery – „All In Your Mind” (ang. "wszystko w twym umyśle") grupy Stray oraz „Kill Me Ce Soir” (ang. i fr. "zabij mnie dziś wieczorem") grupy Golden Earring.
Tytułowy utwór, poza pierwotnym albumem, znalazł się także na kompilacjach "Best of the Beast", "Edward the Great" i "The Essential Iron Maiden".

</doc>
<doc id="879422" url="https://pl.wikipedia.org/wiki?curid=879422" title="Serż Sarkisjan">
Serż Sarkisjan

Serż Sarkisjan (orm. Սերժ Սարգսյան, ur. 30 czerwca 1954 w Stepanakercie) – ormiański polityk, działacz społeczności ormiańskiej w Górskim Karabachu, działacz państwowy w niepodległej Armenii, premier Armenii od 26 marca 2007 do 9 kwietnia 2008 i ponownie od 17 do 23 kwietnia 2018. Zwycięzca wyborów prezydenckich w 2008 roku, od 9 kwietnia 2008 do 9 kwietnia 2018 prezydent Armenii. Lider Republikańskiej Partii Armenii.
Edukacja.
Wychowywał się w Stepanakercie, stolicy Górskiego Karabachu (wówczas obwodu autonomicznego w granicach Azerbejdżańskiej SRR). W 1971 podjął studia na Uniwersytecie Państwowym w Erywaniu. W latach 1973–1974 odbył służbę wojskową w Armii Radzieckiej. Studia filologiczne na Uniwersytecie w Erywaniu ukończył w 1979. W trakcie studiów, w latach 1975–1979 pracował jako robotnik w fabryce elektrotechnicznej w Erywaniu.
Kariera polityczna.
Po powrocie do Karabachu podjął działalność w strukturach partyjnych. Od 1979 był etatowym pracownikiem Komitetu Miejskiego Komsomołu w Stepanakercie: kierownikiem wydziału, II sekretarzem, a w latach 1983–1985 I sekretarzem KM Komsomołu. Kierował również wydziałem propagandy i agitacji w Komitecie Miejskim w Stepanakercie, a od 1985 był asystentem I sekretarza Komitetu Obwodowego KPZR w Górskim Karabachu.
Pod koniec lat 80. związał się z lokalnym ruchem ormiańskim, którego celem było wyłączenie Karabachu z granic Azerbejdżańskiej SRR i zjednoczenie z Armenią. Był bliskim współpracownikiem jednego z przywódców ruchu – Roberta Koczariana. Na przełomie lat 80. i 90. nastąpiła eskalacja konfliktu między Ormianami i Azerami w Górskim Karabachu. Sarkisjan stał w latach 1989–1993 na czele Komitetu Sił Samoobrony Górskiego Karabachu. W 1990 został wybrany do Rady Najwyższej Armenii, a w 1991 do Rady Najwyższej Republiki Górskiego Karabachu. W latach 1992–1993 pełnił obowiązki ministra obrony republiki karabachskiej. Na czele władz Karabachu stał w tym samym czasie Robert Koczarian. Kierowane przez Sarkisjana siły zbrojne odniosły wówczas szereg sukcesów militarnych w zmaganiach z wojskiem Azerbejdżanu.
W uznaniu zasług odniesionych w trakcie wojny w Karabachu, w 1993 prezydent Armenii Lewon Ter-Petrosjan mianował Sarkijana ministrem obrony w rządzie Republiki Armenii. Dwa lata później Sarkisjan stanął na czele Zarządu ds. Bezpieczeństwa Narodowego. W 1996 został szefem nowo utworzonego resortu spraw wewnętrznych i bezpieczeństwa narodowego (MSWiBN). Zachował stanowisko w rządzie pod kierownictwem Koczariana, powołanego na premiera w marcu 1997. Po rezygnacji Ter-Petrosjana z funkcji prezydenta w 1998 Sarkisjan poparł kandydaturę Koczariana w wyborach prezydenckich. Latem 1999 po rozdzieleniu MSWiBN Sarkisjan został ministrem bezpieczeństwa narodowego. Podał się do dymisji po ataku terrorystów w budynku parlamentu ormiańskiego, do którego doszło 27 października 1999. W jego wyniku zginęli m.in. premier Wazgen Sarkisjan i przewodniczący parlamentu Karen Demirczian.
W listopadzie 1999 prezydent Koczarian powołał Sarkisjana na szefa swojej administracji i sekretarza Rady Bezpieczeństwa Narodowego. W maju 2000 Sarkisjan, zachowując stanowisko sekretarza RBN, objął funkcję ministra obrony w rządzie Andranika Markariana, które pełnił do 2007. W 2003 kierował sztabem wyborczym Koczariana w wyborach prezydenckich. Wstąpił również do proprezydenckiej Republikańskiej Partii Armenii.
Dzień po śmierci premiera Markariana, objął 26 marca 2007 funkcję pełniącego obowiązki premiera. 4 kwietnia 2007 został zatwierdzony przez parlament na stanowisku szefa rządu, jednocześnie zrezygnował ze stanowiska szefa resortu obrony.
Prezydent (2008–2018) i Premier (2018).
Serż Sarkisjan mając m.in. poparcie prezydenta Koczariana i Republikańskiej Partii Armenii udzielone mu jesienią 2007, wystartował w wyborach prezydenckich, które odbyły się 19 lutego 2008. Według ostatecznych wyników ogłoszonych 25 lutego przez Centralną Komisję Wyborczą, Sarkisjan zdobył ponad 862 369 głosów (52,82%), co dało mu zwycięstwo już w I turze. Przedstawiciele opozycji nie uznali wyników, protestując przeciwko nieprawidłowościom, do których miało dojść w trakcie wyborów.
Zwolennicy Lewona Ter-Petrosjana, który w wyborach zajął drugie miejsce z wynikiem 21,5% głosów poparcia, zaraz po wyborach zorganizowali Erywaniu masowe protesty uliczne, które domagały się unieważnienia wyborów. 1 marca 2008 protesty zostały brutalnie stłumione przez policję. Śmierć poniosło 8 osób, a w kraju wprowadzono 20 dniowy stan wyjątkowy.
9 kwietnia 2008 oficjalnie objął urząd prezydenta Armenii. Tego samego dnia mianował na stanowisko premiera Tigrana Sarkisjana, dyrektora Banku Centralnego Armenii. Sarkisjan jeszcze w kwietniu zobowiązał się współpracować z Radą Europy w celu zakończenia konfliktu z opozycją, której wielu działaczy zostało uwięzionych z powodu ich powyborczych protestów. W tym celu powołał specjalna grupę roboczą, która miała zając się wcielaniem w życie rezolucji Zgromadzenia Parlamentarnego Rady Europy.
W kwietniu 2008 Sarkisjan oświadczył również wolę normalizacji stosunków z Turcją bez żadnych warunków wstępnych. Zapowiedział jednocześnie dalsze zabieganie o międzynarodowe uznanie ludobójstwa Ormian, dokonanego przez Turcję w 1915. Rezultatem nowej polityki była pierwsza w historii wizyta tureckiego szefa państwa (prezydenta Abdullaha Güla) w Armenii we wrześniu 2008.
Po wygaśnięciu drugiej, 5-letniej kadencji, 9 kwietnia 2018 Serż Sarkisjan przekazał urząd prezydenta Armenii Armenowi Sarkisjanowi. Osiem dni później został powołany przez parlament na nowego premiera Armenii. 23 kwietnia 2018 wobec protestów społecznych przeciwko objęciu przez niego tej funkcji, ogłosił odejście z urzędu i przekazał pełnienie obowiązków szefa rządu Karenowi Karapetianowi.
Życie prywatne.
Sarkisjan jest właścicielem dużego majątku, pochodzącego głównie z importu ropy naftowej do Armenii. Od 1983 był żonaty z Ritą Sarkisjan, z zawodu nauczycielką muzyki, z którą ma dwoje dzieci. Żona zmarła w 2020.

</doc>
<doc id="879424" url="https://pl.wikipedia.org/wiki?curid=879424" title="New York City Police Department">
New York City Police Department

NYPD (New York City Police Department lub New York Police Department) – policja w amerykańskim mieście Nowy Jork. Założona została w 1845 roku; wzorowano ją na londyńskiej policji metropolitalnej.
Jest najliczniejszą policją w Stanach Zjednoczonych, choć w ostatnich latach liczba funkcjonariuszy systematycznie spada. W 2000 roku szeregi NYPD liczyły mundurowych, w 2010 roku było ich . Obecnie w szeregach cywilnych NYPD jest 5000 agentów ochrony szkół ("School Safety Agents"), 4500 rezerwowych oficerów policji ("Auxiliary Police Officers") i 2700 agentów drogówki ("Traffic Enforcement Agents").
Nowojorscy policjanci są nazywani "New York’s Finest".
Związkiem zawodowym reprezentującym nowojorską policję jest Police Benevolent Association of the City of New York (NYC PBA).
Obecnie komisarzem NYPD jest James P. O’Neill, a szefem departamentu jest Terence Monahan.

</doc>
<doc id="879427" url="https://pl.wikipedia.org/wiki?curid=879427" title="Unia Ludowa (Słowacja)">
Unia Ludowa (Słowacja)

Unia Ludowa (słow. "Ľudová únia") – słowacka partia polityczna założona w 2003 roku, przez parlamentarzystów, którzy odeszli z Ruchu dla Demokratycznej Słowacji.

</doc>
<doc id="879429" url="https://pl.wikipedia.org/wiki?curid=879429" title="Funikular">
Funikular



</doc>
<doc id="879432" url="https://pl.wikipedia.org/wiki?curid=879432" title="Siedem czynników Przebudzenia">
Siedem czynników Przebudzenia

Siedem czynników Przebudzenia – w buddyzmie siedem z trzydziestu siedmiu czynników pozwalających na osiągnięcie Przebudzenia (pali: "Bodhipakkhiya-dhammā"), nazywanych także "Skrzydłami ku Oświeceniu". Nazwa siedem czynników Oświecenia (pali: "Sambojjhanga", sanskryt: "Sapta-Bodhyanga", chiński: 七覺支 "qī jué zhī") pochodzi od słów "Sambodhi" oznaczającego Oświecenie lub Urzeczywistnienie Dhammy oraz słowa "Anga" oznaczającego czynnik lub składnik. "Prowadzą one do Oświecenia i dlatego nazywane są one Składnikami Oświecenia." (S. XLVI, 5) 
Metoda i kolejność praktyki.
Nyanatiloka Mahathera podaje: "Mogą one być osiągnięte za pomocą Czterech Podstaw Uważności (Satipatthāna), jak jest powiedziane w S.XLVI.1 i wyjaśnione w Ānāpānasati Sutcie:"
Owoce praktyki.
W ten sposób praktyka uważności (tzn. 16 ćwiczeń Medytacji Oddechu "Anapanasati", czterech Pozycji ciała "iriyā-patha", Uważności i Jasności Świadomości "satisampajañña", rozmyślania nad 32 częściami ciała "kāyagatāsati" i "asubha", analizy czterech fizycznych elementów "dhātuvavatthāna", medytacji cmentarnej "sīvathikā" itd.), która służy osiągnięciu czterech Podstaw Uważności ("Satipatthāna"), tzn. Uważości ciała, uczuć, umysłu i formacji mentalnych, prowadzi do osiągnięcia siedmiu Czynników Przebudzenia. Te z kolei służą osiągnięciu Wyzwoleniu Umysłu ("Ceto-vimutti") i Wyzwoleniu poprzez Mądrość ("Paññā-vimutti").
Osiem Czynników Ścieżki.
Podobna sekwencja nazywana "osiem Czynników Ścieżki" podawana jest w "Cetana Sutta". Sekwekcja ta rozpoczyna się praktyką doskonałej moralności a kończy osiągnięciem Wyzwolenia. Innymi słowami dobre cechy umysłu - dobre postępowanie - naturalnie prowadzą do rozwoju innych dobrych cech:
"Naturalnym jest, że w moralnej osobie o pełnej cnocie wzrasta wolność od wyrzutów sumienia... że w osobie wolnej od wyrzutów sumienia wzrasta zadowolenie... że w zadowolonej osobie powstaje wigor... że ciało osoby pełnej wigoru staje się uspokojone... że osoba o uspokojonym ciele odczuwa przyjemność... że umysł osoby odczuwającej przyjemność podlega skupieniu... że osoba o skupionym umyśle dostrzega rzeczy takimi, jakie one są... że osoba widząca rzeczy takimi, jakie one są staje się pozbawiona złudzeń... że w pozbawionej złudzeń osobie wzrasta równowaga... że pełna równowagi osoba urzeczywistni wiedzę i poznanie wyzwolenia."

</doc>
<doc id="879435" url="https://pl.wikipedia.org/wiki?curid=879435" title="Nagórze (województwo zachodniopomorskie)">
Nagórze (województwo zachodniopomorskie)

Nagórze – osada (do 31.12.2012 przysiółek wsi Rutwica), położona w województwie zachodniopomorskim, w powiecie wałeckim, w gminie Wałcz.
W latach 1975–1998 miejscowość administracyjnie należała do województwa pilskiego.

</doc>
<doc id="879436" url="https://pl.wikipedia.org/wiki?curid=879436" title="Cersanit">
Cersanit

Cersanit S.A. – polska spółka akcyjna produkująca ceramikę sanitarną oraz płytki ceramiczne i gresy, z siedzibą w Kielcach. W latach 2012–2017 nosiła nazwę Rovese S.A.
W skład grupy Cersanit wchodzą europejskie marki: Cersanit, Opoczno, Meissen Keramik, Pilkington’s i Mei. Posiada 11 fabryk w Polsce, Rosji, Rumunii, Niemczech i Ukrainie.
Największym akcjonariuszem grupy Cersanit był Michał Sołowow (za pośrednictwem innych spółek).
Cersanit w swojej ofercie posiada także wanny akrylowe, brodziki, kabiny prysznicowe oraz meble łazienkowe.
Historia.
Spółka Cersanit powstała z przekształcenia 15 stycznia 1992 roku przedsiębiorstwa państwowego Zakłady Wyrobów Sanitarnych „Krasnystaw” w Krasnymstawie. Od 1998 roku spółka notowana była na Giełdzie Papierów Wartościowych w Warszawie. W 2002 roku została przerejestrowana do Krajowego Rejestru Sądowego pod nazwą Cersanit S.A. w Kielcach. W 2008 roku doszło do przejęcia i połączenia z Cersanitem spółki Opoczno S.A. W styczniu 2012 roku spółka zmieniła nazwę na Rovese S.A. W 2013 roku podwyższono jej kapitał zakładowy z 27 milionów do ponad 81 milionów złotych.
Pod koniec marca 2016 przedsiębiorstwo FTF Galleon kontrolowane przez Michała Sołowowa, wezwało do sprzedaży 7,08% akcji spółki Rovese znajdujących się w posiadaniu akcjonariuszy mniejszościowych. W wyniku wezwania FTF Galleon skupił 2 668 512 akcji z planowanych 57 442 618, co pozwoliło na dematerializację akcji, a następnie wycofanie spółki z obrotu giełdowego, co nastąpiło 30 sierpnia 2016 roku.
1 czerwca 2017 roku zarejestrowano powtórną zmianę nazwy spółki na Cersanit S.A. Jedynym jej akcjonariuszem stała się FTF Galleon S.A., a na przestrzeni 2018 roku spółka luksemburska Black Forest Sicav-SIF Societe Anonyme. 31 stycznia 2020 roku doszło do przejęcia i połączenia z Cersanit S.A. poprzednio wchodzących w skład grupy Cersanit spółek: Opoczno I Sp. z o.o. w Opocznie, Cersanit II S.A. w Starachowicach, Cersanit III S.A. w Wałbrzychu i Cersanit IV Sp. z o.o. w Krasnymstawie.
Struktura.
W skład grupy kapitałowej Cersanit S.A. wchodziły spółki:

</doc>
<doc id="879439" url="https://pl.wikipedia.org/wiki?curid=879439" title="Zatyczka analna">
Zatyczka analna

Zatyczka analna (nazywana także korkiem analnym) – rodzaj akcesorium seksualnego wkładanego poprzez odbyt do odbytnicy w celu osiągnięcia przyjemności, podniecenia, ewentualnie orgazmu. Zatyczki analne są podobne do sztucznych członków, a także wibratorów, jednak są od nich przeważnie krótsze, mają charakterystyczny, stożkowaty kształt oraz jeden z końców spłaszczony, uniemożliwiający całkowite wsunięcie do odbytnicy.
Dla zapobieżenia uszkodzeniom odbytu, odbytnicy i ewentualnie esicy, zatyczki analne są przeważnie znacznie krótsze niż sztuczne członki czy wibratory. Także ze względu na delikatność końcowej części jelita grubego, korki analne są zwykle obłe po stronie swojego penetrującego końca, zaś ich powierzchnia jest gładka. Zwężenie znajdujące się za grubszą częścią klina, a przed spłaszczonym, niepenetrującym końcem, ma na celu utrzymanie zatyczki analnej na miejscu przez zwieracz odbytu i zapobiega jej wysunięciu.
Zatyczki analne występują w wielu kształtach, kolorach, rozmiarach i zrobione są z rozmaitych materiałów. Większość ma kształt klasyczny (pokazany na obrazku). Jego odmiana ma charakterystyczne zgrubienia i zwężenia umieszczone naprzemiennie, inne przypominają prącie. Korki analne przeznaczone specjalnie dla mężczyzn są wygięte tak, żeby dostarczać przyjemności, masując prostatę. Lateks i silikon, a także inne elastyczne tworzywa sztuczne to materiały najczęściej używane do produkcji zatyczek. Spotykane są egzemplarze wykonane z drewna, metalu, szkła czy kamienia. Niepenetrujące końce niektórych zatyczek zakończone są tak, aby przypominały ogony zwierząt, między innymi króliczy, koński czy świński.

</doc>
<doc id="879442" url="https://pl.wikipedia.org/wiki?curid=879442" title="Wiktor Weintraub">
Wiktor Weintraub

Wiktor Weintraub (ur. 10 kwietnia 1908 w Zawierciu, zm. 14 lipca 1988 w Cambridge, Massachusetts) – polski historyk literatury polskiej i dyplomata żydowskiego pochodzenia.
Życiorys.
W latach 1925–1929 studiował filologię polską na Uniwersytecie Jagiellońskim. W latach 1934–1937 w Warszawie, w latach 1937–1939 w Paryżu jako stypendysta naukowy rządu francuskiego.
W latach 1941–1942 pracownik biura prasowego Ambasady RP w Kujbyszewie (ZSRR), po układzie Sikorski-Majski. Ewakuowany do Iranu, następnie w Palestynie. W latach 1943–1945 redaktor wychodzącego w Jerozolimie dwutygodnika „W drodze”.
Po wojnie na emigracji. W latach 1945–1950 w Londynie, (m.in. redaktor "The Polish Fortnightly Review"). W 1950 osiadł na stałe w USA. W latach 1950–1954 wykładowca, 1954–1978 profesor slawistyki Uniwersytetu Harvarda w Cambridge. Od 1971 kierował na Uniwersytecie Harvarda katedrą polonistyki ufundowaną przez A. Jurzykowskiego. Od 1953 członek redakcji "Harvard Slavic Studies". Publikował w londyńskich "Wiadomościach" i paryskiej "Kulturze". Członek Polskiego Towarzystwa Naukowego na Obczyźnie. Od 1988 członek Polskiej Akademii Nauk. Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Autor studiów o kulturze i literaturze staropolskiej (głównie doby renesansu i baroku) oraz o wielkich romantykach.

</doc>
<doc id="879443" url="https://pl.wikipedia.org/wiki?curid=879443" title="Nagórze">
Nagórze



</doc>
<doc id="879449" url="https://pl.wikipedia.org/wiki?curid=879449" title="Grzegorz Kacała">
Grzegorz Kacała

Grzegorz Kacała (ur. 15 marca 1966 w Gdańsku) – polski rugbysta.
Kacała uchodzi z najwybitniejszego polskiego rugbystę w historii. W Polsce grał w Lechii Gdańsk i Ogniwie Sopot, rozegrał także około 30 spotkań w reprezentacji, jednak prawdziwą karierę zrobił na Zachodzie. Grał w kilku klubach francuskich, największe sukcesy odnosząc w CA Brive - w 1997 klub zdobył Puchar Heinekena, a Kacała został wybrany najlepszym graczem finałowego spotkania. Później grał w walijskim Cardiff RFC. Karierę oficjalnie zakończył w 2001. Był trenerem Ogniwa, Orkana Sochaczew, a od sezonu 2009/2010 trenuje Lechię.

</doc>
<doc id="879452" url="https://pl.wikipedia.org/wiki?curid=879452" title="Joseph Lyons">
Joseph Lyons

Joseph Lyons (ur. 15 września 1879 w Stanley na Tasmanii, zm. 7 kwietnia 1939) – australijski polityk, premier tego kraju w latach 1932-1939. Jedyny w historii premier Australii wywodzący się z Tasmanii i jednocześnie pierwszy, który zmarł w czasie pełnienia tej funkcji.
Życiorys.
Polityka stanowa.
Pochodził z rodziny o irlandzkich korzeniach, z wykształcenia był nauczycielem. W 1909 został wybrany do parlamentu Tasmanii z ramienia Australijskiej Partii Pracy (ALP), a w latach 1914-1916 zasiadał w stanowym rządzie, początkowo kierując resortem finansów, a potem edukacji i kolei. Zapamiętano jako reformatora tasmańskiego systemu szkolnictwa, który dzięki wprowadzonym przez niego zmianom stał się znacznie bardziej otwarty na uczniów z niezamożnych rodzin. Podczas rozłamu w ALP w 1916, Lyons pozostał wierny partii i stanął na czele jej struktur na swej macierzystej wyspie. W latach 1923-1928 był premierem stanu, zaś w 1929 rozpoczął karierę na szczeblu federalnym, uzyskując mandat w parlamencie w Canberze.
Polityka federalna.
Kiedy premier i zarazem minister finansów James Scullin przebywał od sierpnia 1930 do stycznia 1931 na w Londynie, tymczasowo powierzył kierowanie swoim resortem Lyonsowi. Ten zaproponował szereg reform mających dopomóc Australii w zwalczaniu skutków wielkiego kryzysu, lecz Scullin po powrocie oddał resort innemu politykowi. Urażony Lyons opuścił ALP i wziął udział w tworzeniu Partii Zjednoczonej Australii (UAP), a następnie został jej przywódcą. Wkrótce potem udało mu się doprowadzić do kolejnego rozłamu w ALP i pozbawić rząd Scullina większości parlamentarnej. Ostatnim krokiem było przeforsowanie wotum nieufności dla gabinetu, którego skutkiem były przedterminowe wybory w grudniu 1931.
Premier Australii.
UAP pod wodzą Lyonsa wygrało wybory na tyle zdecydowanie, że przez całą kadencję mogło rządzić samodzielnie, a on sam został premierem. Po kolejnym głosowaniu w 1934 rząd Lyonsa utrzymał się, ale stał się gabinetem koalicyjnym z udziałem Partii Agrarnej (CP). W 1937 Lyons rozpoczął swoją trzecią kadencję, której końca nie było już mu dane dożyć. Zmarł nagle na atak serca w wieku 59 lat.
Wpływy i rodzina.
Został zapamiętany jako zwolennik podtrzymywania ścisłych związków Australii z Wielką Brytanią i polityki appeasementu. Był jedyną osobą w historii Australii, która pełniła funkcję premiera federalnego i stanowego oraz lidera opozycji na obu tych szczeblach. Wdowa po nim, Enid Lyons, po śmierci męża rozpoczęła karierę polityczną na własny rachunek i w 1943 została pierwszą kobietą zasiadającą w australijskim gabinecie. Również jego synowie odegrali później znaczącą rolę w tasmańskiej polityce.

</doc>
<doc id="879459" url="https://pl.wikipedia.org/wiki?curid=879459" title="Ultrafiltr">
Ultrafiltr



</doc>
<doc id="879466" url="https://pl.wikipedia.org/wiki?curid=879466" title="Jean-Paul van Gastel">
Jean-Paul van Gastel

Jacobus Johannes Martinus Paulus „Jean-Paul” van Gastel (ur. 28 kwietnia 1972 w Bredzie) – holenderski piłkarz grający na pozycji defensywnego pomocnika.
Kariera klubowa.
Van Gastel pochodzi z miasta Breda, a jego pierwszym klubem w karierze był tamtejszy amatorski zespół o nazwie Boeimeer. Niedługo potem trafił do juniorów bardziej znanego NAC Breda, jednak nie zdołał przebić się do pierwszej drużyny. Przeszedł więc do Willem II Tilburg i tamże zadebiutował w Eredivisie, 27 stycznia 1991 w wygranym 5:0 meczu z FC Den Haag. Do pierwszej jedenastki Willem II van Gastel wdarł się już w kolejnym sezonie i od tego czasu miał niepodważalne miejsce na środku pomocy klubu z Tilburga. Grał tam przez 5,5 roku, jednak w tych czasach Willem II był jedynie ligowym średniakiem, toteż nie osiągał większych sukcesów.
Dobra gra w Tilburgu została zauważona także w Rotterdamie i jeszcze zimą 1996 roku Jean-Paul przeniósł się do tamtejszego Feyenoordu. W Feyenoordzie van Gastel początkowo był rezerwowym, ale dopiero w sezonie 1997/1998 byłsnął na tyle wysoką formą, że grał już dużo częściej. Zasłynął wówczas z dobrze bitych rzutów wolnych i dzięki nim zdobył większość ze swoich 9 ligowych goli. Rok później powiększył dorobek bramkowy i strzelił ich 10 oraz był liderem drużyny, która pewnie z 15 punktami przewagi nad Willem II wywalczyła mistrzostwo Holandii. W sezonie 1999/2000 van Gastela prześladowały kontuzje, toteż grał już dużo mniej. Z Feyenoordem wystąpił w rozgrywkach Ligi Mistrzów, jednak dotarł do zaledwie drugiej rundy fazy grupowej. W sezonie 2000/2001 stracił niemal całkowicie miejsce w składzie i rozegrał jedynie 4 mecze (zdobył 1 gola), a zimą 2002 postanowił odejść z klubu. Przeszedł wówczas do klubu włoskiej Serie B, Ternany Calcio, gdzie jednak rozegrał tylko 7 meczów. W rundzie jesiennej sezonu 2002/2003 van Gastel był graczem Como Calcio, jednak na boiskach Serie A nie pojawił się ani razu i zimą wrócił do ojczyzny. Tylko przez pół sezonu bronił barw De Graafschap i w kwietniu przegranym 1:6 meczem z PSV Eindhoven zakończył piłkarską karierę.
Kariera reprezentacyjna.
W reprezentacji Holandii van Gastel zadebiutował 31 sierpnia 1996 w zremisowanym 2:2 meczu z Brazylią. W reprezentacji na ogół grał rzadko z powodu dużej konkurencji w środku pomocy, w której grali zazwyczaj tacy zawodnicy jak choćby Edgar Davids czy Clarence Seedorf. Ostatni mecz w kadrze rozegrał także z Brazylią i także padł remis 2:2. Ogółem w reprezentacji „Oranje” Jean-Paul wystąpił w 5 meczach i zdobył 2 gole (w debiucie z Brazylią oraz w drugim meczu w kadrze, wygranym 2:0 z RPA).

</doc>
<doc id="879468" url="https://pl.wikipedia.org/wiki?curid=879468" title="KC-20">
KC-20

KC-20 (ros. КЦ-20) – radziecki lekki szybowiec transportowy z okresu II wojny światowej, zaprojektowany przez biuro Kolesnikowa i Cybina. 
Historia.
Po ataku Niemiec na ZSRR, radzieckie dowództwo dostrzegło konieczność posiadania szybowców transportowych, dla planowanych operacji desantowych. Zadania skonstruowania szybowców transportowych powierzono m.in. trzem biurom konstrukcyjnym. Największy z zaprojektowanych był szybowiec konstrukcji Dmitrija Kolesnikowa i Pawła Cybina KC-20 (nazwa pochodzi od inicjałów konstruktorów i ilości zabieranych żołnierzy), aczkolwiek był on także zaliczany do szybowców lekkich. 
Dwa prototypy szybowca, oznaczone KC-1 i KC-2 zbudowano w październiku 1941. Szybowiec okazał się udany i skierowano go do produkcji seryjnej, w zakładzie zajmującym się obróbką drewna we wsi Łopatino pod Kazaniem. W latach 1942-1943 zbudowano serię 68 szybowców, po czym zakończono produkcję.
Służba w lotnictwie.
Szybowce transportowe KC-20 były największymi i najmniej licznymi z radzieckich szybowców transportowych. Używano ich przede wszystkim do lotów na tyły terenów zajętych przez Niemców, z zaopatrzeniem i bronią dla partyzantów. Szczególne nasilenie lotów tego typu miało miejsce wiosną 1943, do rejonu Połocka, Biagomla i Lepela na Białorusi, który stał się "centrum" zaopatrywania oddziałów ze sporego obszaru. Szybowce po wykonaniu takiego lotu były po wylądowaniu niszczone, gdyż nie miały warunków do powtórnego startu. Nasilona akcja zaopatrzeniowa w tym obszarze trwała do listopada 1943, używano w niej także szybowców KC-20. Do zaopatrywania partyzantów w innych rejonach szybowców używano jeszcze w 1944. Ponadto, szybowców radzieckich używano do przerzucania niewielkich grup sabotażowych na tyły wroga. 
W listopadzie 1942 radzieckich szybowców, zwłaszcza cechujących się największą ładownością KC-20 użyto do nietypowej akcji dostarczenia oddziałom pancernym walczącym pod Stalingradem niezamarzającego płynu do chłodnic ("antifrizu").
Głównym niedostatkiem szybowca był brak dużego luku załadunkowego, umożliwiającego w pełni wykorzystać jego możliwości transportowe. Można było przewozić niewielkie armaty, lecz musiały być ładowane w częściach. Do holowania szybowców używano bombowców DB-3F. 
Opis konstrukcji.
Lekki szybowiec transportowy, wolnonośny górnopłat o konstrukcji w całości drewnianej. Usterzenie podwójne. Kadłub konstrukcji półskorupowej, o smukłym kształcie, w przekroju zbliżony do prostokąta. Z przodu była kabina pilota, za nią znajdowała się ładownia. W przedniej części burt były drzwi. W burtach było kilka małych prostokątnych okienek.
Podwozie klasyczne, z kółkiem ogonowym. Koła podwozia głównego mogły się podnosić, szybowiec wówczas lądował dla skrócenia dobiegu na podkadłubowej płozie.
Zobacz też.
Porównywalne szybowce:

</doc>
<doc id="879470" url="https://pl.wikipedia.org/wiki?curid=879470" title="Czerwony Strumień (potok)">
Czerwony Strumień (potok)

Czerwony Strumień (czes. "Červený potok", niem. "Rothflössel") – potok górski w Sudetach Środkowych na południowej granicy z Czechami w Górach Bystrzyckich, w powiecie kłodzkim, w woj. dolnośląskim.
Górski potok o długości około 7 km, należący do zlewiska Morza Północnego, lewy dopływ Dzikiej Orlicy. Źródła położone na wysokości około 706 m n.p.m., na południowo-zachodnim zboczu góry Kamyk w Górach Bystrzyckich na północny zachód od miejscowości Kamieńczyk. Potok w górnym biegu spływa płytką, szeroką doliną przez wyludnioną wieś Czerwony Strumień. W dolnym biegu potok płynie częściowo lasem w kierunku Lesicy, gdzie wpada do Dzikiej Orlicy na poziomie 510 m n.p.m. (w tym właśnie miejscu odbijającej od granicy). 
Koryto potoku w dolnym biegu kamieniste z małymi progami skalnymi. Potok od źródła do ujścia płynie w kierunku północno-zachodnim, przez większą część biegu potoku przebiega na nim granica z Czechami. Jest to potok górski zbierający wody z południowo-zachodnich i północno-wschodnich zboczy doliny, położonej w południowo-wschodniej części Gór Bystrzyckich. Potok nieuregulowany, o wartkim prądzie wody. W okresach wzmożonych opadów i wiosennych roztopów nie stwarza zagrożenia powodziowego.

</doc>
<doc id="879476" url="https://pl.wikipedia.org/wiki?curid=879476" title="CIWS">
CIWS

CIWS (ang. "Close-In Weapon System"), system artyleryjski obrony bezpośredniej – system uzbrojenia składający się z szybkostrzelnego działka kalibru 20–30 mm z własnym komputerowym systemem kierowania ognia i radarem artyleryjskim, najczęściej zblokowanym na jednej podstawie. Podstawowym przeznaczeniem CIWS jest zwalczanie nisko lecących pocisków przeciwokrętowych oraz samolotów. Jest on całkowicie autonomiczny. We własnym zakresie wykrywa cele, namierza, a także wybiera najgroźniejsze i niszczy za pomocą serii pocisków przeciwpancernych.
Pierwsze egzemplarze wprowadzono w 1979 roku. CIWS typu Phalanx jest zainstalowany na praktycznie każdym okręcie wojennym US Navy, a także na okrętach szesnastu innych państw. Jest on w dalszym ciągu produkowany dla odbiorców zagranicznych. Przykłady użytkowania CIWS na świecie:

</doc>
<doc id="879477" url="https://pl.wikipedia.org/wiki?curid=879477" title="Alojzy Kosiba">
Alojzy Kosiba

Alojzy Kosiba (właśc. Piotr Kosiba; ur. 29 czerwca 1855 w Libuszy k. Gorlic, zm. 4 stycznia 1939 w Wieliczce) – polski zakonnik, franciszkanin, kwestarz oraz Czcigodny Sługa Boży Kościoła katolickiego.
Życiorys.
Piotr Kosiba urodził się w wielodzietnej rodzinie rolników Jana i Agnieszki z domu Tomalskiej (miał siostrę Ludwikę i brata Jakuba). Został ochrzczony w dniu urodzin (29 czerwca 1855) w parafialnym kościele Narodzenia NMP w Libuszy, a rodzicami chrzestnymi byli Józef Sroka i Marianna Piotrowska. Matka jego w trzecim dniu po urodzeniu drugiej córki, 21 grudnia 1857 zmarła. Ojciec ożenił się wówczas po raz drugi z Apolonią z Kosibów, z którą miał siedmioro następnych dzieci, z których troje zmarło zaraz po urodzeniu. Pierwsze nauki pobierał w parafialnej szkole, w której nauczycielem był miejscowy organista, a następnie uczęszczał pieszo do czteroklasowej szkoły ludowej do Biecza. Od lat dzieciństwa zaczął interesować się wiarą zaszczepioną w domu rodzinnym, często odmawiał różaniec, uczęszczał do kościoła na msze święte, zostając też ministrantem. Z uwagi na trudną sytuację materialną rodziny nie mógł on kontynuować dalszej nauki w gimnazjum, toteż podjął naukę rzemiosła szewskiego w zakładzie majstra Roztworowskiego w Bieczu, otrzymując dyplom czeladnika około 1874. Przebywając w Bieczu zetknął się po raz pierwszy z franciszkanami, zwanymi wówczas reformatami. W czasie nauki zawodu często przychodził do klasztoru reformatów by się tam modlić czy służyć do mszy świętej, a przy okazji przypatrywać się życiu zakonników i z nimi rozmawiać.
Następnie zaczął pracować od 1876 jako szewc w jednym z zakładów szewskich Tarnowa do którego się wtedy przeniósł. Po dwuletniej pracy podjął decyzję wstąpienia do Zakonu Braci Mniejszych Reformatów. 26 maja 1878 po odbyciu w Bieczu rozmowy z prowincjałem o. Konstantym Pacholikiem OFM, został przyjęty do zakonu i skierowany do Jarosławia, gdzie rozpoczął 7 marca 1878 postulat pod okiem wychowawcy o. Melchiora Kruszyńskiego OFM. Następnie, 21 czerwca 1878 w obecności gwardiana o. Joachima Maciejczyka OFM nałożył habit zakonny, obierając imię zakonne Alojzy. Wkrótce kapituła prowincjalna przeniosła gwardiana o. Maciejczyka do klasztoru w Wieliczce, a ten zwrócił się (znając brata Alojzego Kosibę) do prowincjała o. Pacholika, z prośbą o przeniesienie go do Wieliczki. 5 sierpnia 1878 br. Alojzy przybywszy do Wieliczki rozpoczął tam 22 września 1879 nowicjat pod opieką o. Kruszyńskiego, którego znał z Jarosławia. Oprócz podstawowych obowiązków nowicjackich, zajęciem br. Alojzego było szewstwo. Czasami wyjeżdżał on na kwestę z br. Markiem Lichoniem OFM, głównym kwestarzem wielickim. Po roku próby, 22 września 1880 złożył on śluby proste tzw. sympliczne na ręce o. Kruszyńskiego, po których 14 maja 1885 złożył uroczyste śluby zakonne na ręce prowincjała o. Maciejczyka. Podczas pobytu w Wieliczce bardzo często modlił się przed cudownym drewnianym krucyfiksem z XVII wieku Ukrzyżowanego Chrystusa w kaplicy znajdującym się między zakrystią a wejściem do kościoła. Szczególnie wieczorem, po kolacji, lubił modlić się z nowicjuszami, kiedy odmawiał z nimi litanię do Imienia Jezus i modlitwy w rozmaitych intencjach. Jeden ze starszych ojców tak o nim powiedział: 
Głównym zajęciem br. Alojzego było kwestowanie. Poza tym zgodnie ze swoim zawodem robił lub naprawiał buty, sandały i paski dla zakonników lub księży oraz zajmował się ubogimi przy furcie, których nazywał „swoimi”. W czasie I wojny światowej, kiedy 27 stycznia 1916 zmarł br. Lichoń, przejął on po nim obowiązek zbierania jałmużny dla klasztoru. W bardzo trudnych warunkach ekonomicznych, br. Alojzy niezmordowanie kwestował, dochodząc nawet aż do podnóża Tatr. Kwesty zajmowały mu od 5 do 6 miesięcy w roku. Przemierzał wiele kilometrów pieszo lub na wozie ciągnionym przez konie. W dalsze okolice jechał niekiedy pociągiem lub w późniejszych czasach autobusem. Wracał zaś na wozie konnym, przysłanym z Wieliczki po uzbierane dary. Zachował się przekaz Franciszka Chytrosia, który jako dwudziestoletni młodzieniec kwestował z nim przez dwa tygodnie w adwencie 1936, który tak o nim m.in. powiedział:
Swoją postawą budził podziw, szacunek i zaufanie zarówno u kapłanów, jak i u świeckich. Inny towarzysz jego kwest Tomasz Duran tak o nim m.in. powiedział:
O ubogich br. Alojzy troszczył się do ostatnich chwil swego życia, gdy był już śmiertelnie chory i nie mógł spożyć posiłku, poprosił, aby go zaniesiono biednym przy furcie. Jego habit był wyszarzały i połatany. Mieszkał w małej celi (która się zachowała do dzisiaj) o wymiarach: (2,62 × 2,35) m, w której znajdowało się proste drewniane łóżko, mały szewski stołek, miednica na taboreciku, mała szafka, na ścianie wieszak oraz krzyż i parę obrazów świętych (w późniejszych latach wstawiono mu jeszcze niewielki kamyczkowy piecyk).
W miarę upływu lat stan jego zdrowia ulegał systematycznemu pogorszeniu. Podczas kwesty pod koniec 1938 rozchorował się na tyle poważnie, że musiał niebawem powrócić z niej do klasztoru. 2 stycznia 1939 br. Alojzy położył się do łóżka, a wezwany do niego lekarz Roman Wojtaszek stwierdził zapalenie płuc. Trawiony chorobą przy pomocy br. Jacka Krauzego OFM opasał się zakonnym paskiem, w ręce miał koronkę seraficką, którą stale nosił przy pasku, na szyi karmelitański szkaplerz i krzyż z relikwiami, który często całował. Prosił też, aby przy łóżku zawieszono obraz Matki Bożej. Zmarł w swojej celi 4 stycznia 1939 około godz. 20:00 w obecności modlących się współbraci. Po śmierci, zgodnie ze zwyczajem, zwłoki położono na podłodze celi zmarłego, później dębową trumnę, w której je złożono, wystawiono w rozmównicy, a w końcu w przeddzień pogrzebu przeniesiono ją do kościoła. Pochowano go początkowo po decyzji gwardiana o. Sabina Rakiewicza OFM, 7 stycznia na cmentarzu przykościelnym w Wieliczce.
W latach 1977 i 1998 dokonano ekshumacji i prawnego rozpoznania jego szczątków, a następnie przeniesiono je do wnętrza Sanktuarium Matki Bożej Łaskawej w Wieliczce, pozostawiając jego symboliczny grób przed kościołem.
Warto dodać, że dwukrotnie (9 października 1961 i 23 kwietnia 1970) grób i celę br. Alojzego Kosiby odwiedził kard. Karol Wojtyła, późniejszy papież i święty.
Proces beatyfikacyjny.
Przekonani o jego świątobliwym życiu oraz łaski zdziałane za jego pośrednictwem skłoniły ojców franciszkanów do poczynienia starań w celu wyniesienia go na ołtarze. Proces informacyjny rozpoczął się 13 maja 1963 w siedzibie Metropolitów Krakowskich przez ówczesnego wikariusza kapitulnego bp. Karola Wojtyłę, który po zbadaniu dokumentacji oraz przesłuchaniu około 50 świadków jego życia zamknął to postępowanie 10 maja 1966, po czym akta zostały przekazane Stolicy Apostolskiej. 4 czerwca 2004 Kongregacja Spraw Kanonizacyjnych wydała dekret o ważności postępowania informacyjnego, a następnie w 2007 staraniem o. Wenantego Miziniaka OFM i o. Salezego Bogdana Brzuszka OFM złożono tzw. "Positio" wymagane w dalszej procedurze beatyfikacyjnej. Postulatorem generalnym procesu mianowano początkowo o. Antonia Cairoliego OFM, potem o. Lucę M. De Rosę OFM, a następnie Giovangiuseppę Califanę OFM. 14 czerwca 2016 odbyła się sesja konsultorów teologicznych w Rzymie, po czym 7 lipca 2017 został podpisany przez papieża Franciszka dekret o heroiczności jego cnót. Odtąd przysługuje mu tytuł Czcigodnego Sługi Bożego.
Upamiętnienie.
W 1944 prof. Stefan Chmiel namalował portret br. Alojzego, który umieszczono przy furcie klasztornej, gdzie on najczęściej przebywał z ubogimi.
Zespół Szkół w Wieliczce nosi im. Alojzego Kosiby. Jest on również patronem miejscowego przedszkola nr 5. W miejscowości tej otwarto następnie placówkę Caritasu Archidiecezji krakowskiej – Dom dla ubogich, którego patronem został również br. Alojzy Kosiba oraz ustawiono przed nim pomnik jemu poświęcony. Ponadto jedną z ulic w Wieliczce nazwano jego imieniem.
W 2007 nakręcono film pt. Braciszek poświęcony życiu br. Alojzego Kosiby w reżyserii Andrzeja Barańskiego z główną rolą Artura Barcisia.
W intencji próśb zanoszonych do Boga za jego wstawiennictwem, w każdy drugi czwartek każdego miesiąca o godz. 18:00 odprawiana jest msza święta i odmawiane są modlitwy przy trumience kryjącej jego szczątki w Sanktuarium Matki Bożej Łaskawej w Wieliczce, jak również o jego rychłą beatyfikację.

</doc>
<doc id="879479" url="https://pl.wikipedia.org/wiki?curid=879479" title="Plama">
Plama

zobacz też:

</doc>
<doc id="879481" url="https://pl.wikipedia.org/wiki?curid=879481" title="Andrzej Pieczyński">
Andrzej Pieczyński

Andrzej Pieczyński (ur. 17 grudnia 1956 w Pobiedziskach) – polski aktor teatralny, filmowy i telewizyjny, reżyser teatralny, pedagog.
Życiorys.
Urodził się 17 grudnia 1956 w Pobiedziskach. W latach 1975–1977 studiował kulturoznawstwo w Poznaniu, ale studiów nie ukończył. Następnie uczył się w Państwowej Wyższej Szkole Teatralnej w Warszawie (1977–1978). 16 maja 1979 zadebiutował na deskach Teatru Narodowego w Warszawie w "Trenach" Jana Kochanowskiego w reż. Adama Hanuszkiewicza. W 1982 zdał w Warszawie egzamin eksternistyczny dla aktorów dramatu.
W 1999 zadebiutował jako dramaturg sztuką „Sierota” (publikacja: Dialog 10/1999).
Teatr.
Aktor
Wykładowca
Filmografia.
Źródło: Filmpolski.pl.
Nagrody.
Źródło: Filmpolski.pl.
Życie prywatne.
Był mężem aktorki Małgorzaty Pieczyńskiej.

</doc>
<doc id="879484" url="https://pl.wikipedia.org/wiki?curid=879484" title="Franciszek Mickiewicz (ur. 1961)">
Franciszek Mickiewicz (ur. 1961)

Franciszek Mickiewicz (ur. 16 stycznia 1961) – polski duchowny katolicki, teolog i pisarz, ksiądz pallotyn, profesor nadzwyczajny dr hab. teologii biblijnej, wykładowca w Wyższym Seminarium Duchownym w Ołtarzewie oraz na Uniwersytecie Kardynała Stefana Wyszyńskiego w Warszawie.
Święcenia kapłańskie przyjął 7 maja 1988 w Ołtarzewie z rąk kard. Józefa Glempa. W 1992 obronił licencjat kanoniczny z nauk biblijnych na Papieskim Instytucie Biblijnym w Rzymie. Doktorat z teologii biblijnej obronił na Akademii Teologiczno Katolickiej w 1995. Habilitował się w 2004. Akt nominacyjny Profesora Nauk Teologicznych otrzymał z rąk prezydenta RP Bronisława Komorowskiego 3 sierpnia 2015. Jest członkiem zwyczajnym Stowarzyszenia Biblistów Polskich.
Wykłada język grecki i teologię nowotestamentalną na UKSW i w pallotyńskim Wyższym Seminarium Duchownym w Ołtarzewie. Ks. Mickiewicz jest autorem książek z zakresu literatury pięknej i teologii biblijnej oraz licznych artykułów naukowych publikowanych w specjalistycznych czasopismach polskich i zagranicznych (np. "Communio", "Nasza Rodzina"), a także tłumaczeń ksiąg biblijnych w Biblii Paulistów z 2005 (był też członkiem Redakcji Naukowej tego przekładu m.in. wraz z innym pallotynem ks. Julianem Warzechą). Ks. Mickiewicz jako dyrektor Biblioteki przy Wyższym Seminarium Duchownym w Ołtarzewie przyczynił się do skomputeryzowania jej katalogów w programie MAK.
Publikacje.
Prace z zakresu teologii biblijnej:
Ponadto ks. Mickiewicz jest autorem licznych artykułów i tłumaczeń w prasie specjalistycznej.

</doc>
<doc id="879485" url="https://pl.wikipedia.org/wiki?curid=879485" title="Sławomir Pawłowski">
Sławomir Pawłowski

Sławomir Pawłowski (ur. 20 września 1966) – polski ksiądz katolicki, pallotyn, doktor habilitowany teologii dogmatycznej, ekumenista, wykładowca Katolickiego Uniwersytetu Lubelskiego Jana Pawła II (KUL) i wykładowca w Wyższym Seminarium Duchownym w Ołtarzewie. Dyrektor Instytutu Ekumenicznego KUL Wydziału Teologii Katolickiego Uniwersytetu Lubelskiego Jana Pawła II.
Życie i praca.
Święcenia kapłańskie przyjął 9 maja 1992 w Ołtarzewie z rąk kard. Józefa Glempa. W latach 1996-1999 przebywał w celach naukowo-pastoralnych w Belgii. W 1999 na podstawie napisanej pod kierunkiem Stanisława Celestyna Napiórkowskiego rozprawy pt. "Zasada hierarchii prawd według najnowszej myśli teologicznej (1984-1998)" uzyskał na Wydziale Teologii KUL stopień naukowy doktora nauk teologicznych. W 2000 został zatrudniony w Instytucie Ekumenicznym KUL (od 2002 jest adiunktem Katedry Teologii Ekumenicznej). Jest też wykładowcą teologii dogmatycznej i ekumenizmu w Wyższym Seminarium Duchownym Księży Pallotynów w Ołtarzewie.
Jest sekretarzem Komisji ds. Dialogu między Polską Radą Ekumeniczną a Konferencją Episkopatu Polski.
W 2019 został członkiem Rady Naukowej czasopisma „Studia i Dokumenty Ekumeniczne”.

</doc>
<doc id="879488" url="https://pl.wikipedia.org/wiki?curid=879488" title="Rezerwat przyrody Zaleskie Bagna">
Rezerwat przyrody Zaleskie Bagna

Zaleskie Bagna – torfowiskowy rezerwat przyrody o powierzchni całkowitej 402,09 ha, w tym w województwie zachodniopomorskim (ZP) 114,34 ha, w województwie pomorskim (P) 287,75 ha. Został utworzony dwoma odrębnymi rozporządzeniami: Wojewody Zachodniopomorskiego z 27 września 2006 oraz Wojewody Pomorskiego z 4 grudnia 2006. Rezerwat położony jest w województwie zachodniopomorskim, w powiecie sławieńskim, w gminie Postomino oraz w województwie pomorskim, w powiecie słupskim, w gminie Ustka, 2–3,5 km od brzegu Bałtyku, 1 km na północ od Złakowa i 2 km na północny zachód od Zaleskich.
Prawie cały teren rezerwatu leży w granicach obszaru siedliskowego sieci Natura 2000 „Przymorskie Błota” PLH220024.
Torfowisko typu bałtyckiego, na około 1,5–2 m warstwie torfu niskiego zalega kilkudziesięciocentymetrowa warstwa torfów przejściowych i wysokich, tworząc mało czytelną kopułę. Torfowisko dawniej zmeliorowano i odwodniono, co negatywnie wpłynęło na jego stan, jednak obecnie rowy pozarastały. Na obszarze dominują bory i brzeziny bagienne w różnym stanie zachowania, w części centralnej kilkudziesięciohektarowy otwarty mszar z nielicznymi pojedynczymi osobnikami sosny i brzozy. Na południowo-zachodnim skraju jezioro Złakowo (7,73 ha). Cechą charakterystyczną rezerwatu jest występowanie gęstych zarośli woskownicy europejskiej ("Myrica gale"), niekiedy tworzących kilkuhektarowe powierzchnie. Dużą wartością są stanowiska reliktowej maliny moroszki ("Rubus chamaemorus") oraz długosza królewskiego ("Osmunda regalis").
Celem ochrony jest zachowanie ze względów dydaktyczno-naukowych wysokiego torfowiska bałtyckiego wraz z występującymi na nim ekosystemami: mszarnym, bagiennym, wodnym i leśnym.
Rezerwat leży na terenie Nadleśnictwa Ustka. Nadzór nad nim sprawują Regionalny Konserwator Przyrody w Gdańsku i Regionalny Konserwator Przyrody w Szczecinie. Posiada dwa osobne plany ochrony dla obu województw, na ich mocy cały obszar rezerwatu objęty jest ochroną czynną.
Około 0,4 km na wschód znajduje się rezerwat „Jezioro Modła”.

</doc>
<doc id="879489" url="https://pl.wikipedia.org/wiki?curid=879489" title="Aleksandra z Lubomirskich Potocka">
Aleksandra z Lubomirskich Potocka

Aleksandra z Lubomirskich Potocka herbu Szreniawa bez Krzyża (ur. 1760, zm. 19 marca 1831 w Krakowie) – córka Stanisława Lubomirskiego i Izabeli Lubomirskiej, od 1776 r. żona Stanisława Kostki Potockiego, matka Aleksandra Stanisława Potockiego. 
Założycielka parku romantycznego w Morysinie i fundatorka położonych w nim budowli (pałacyk z rotundą, "oraculum"). Po śmierci męża w 1821 r. kontynuowała podjęte przez niego zabiegi na dworze carskim na rzecz utworzenia z dóbr wilanowskich ordynacji, między innymi dla zabezpieczenia trwania wilanowskiej kolekcji dzieł sztuki. 
W 1836 wraz z mężem została upamiętniona symbolicznym nagrobkiem w formie mauzoleum, wystawionym przez syna w Wilanowie.

</doc>
<doc id="879492" url="https://pl.wikipedia.org/wiki?curid=879492" title="Hiperjądro">
Hiperjądro

Hiperjądro – typ jądra atomowego, w którym co najmniej jeden nukleon został zastąpiony hiperonem. Typowy czas życia takiego jądra jest mniejszy niż 10−10 sekundy. Najczęstszym przypadkiem hiperjąder są jądra z hiperonem Λ i z Σformula_1
Hiperjądra po raz pierwszy w 1952 roku zaobserwowali profesorowie Marian Danysz i Jerzy Pniewski z Instytutu Fizyki Doświadczalnej Wydziału Fizyki Uniwersytetu Warszawskiego.
Dzięki temu, że hiperony posiadają inne liczby kwantowe niż „zwykła materia” (niezerową dziwność), właściwości hiperjąder są inne niż zwykłych jąder o tej samej liczbie barionowej; na przykład stan podstawowy jądra formula_2 przypomina bardziej stan 4He niż wysoce niestabilnego 5He i ulega rozpadowi tylko ze względu na nietrwałość hiperonu lambda.
Atom, w którym rolę jądra pełni hiperjądro, jest nazywany hiperatomem. (Hiperatom to również atom egzotyczny, w którym jeden z elektronów jest zastąpiony hiperonem.)
Rozważa się też hiperjądra zawierające kwark powabny i kwark denny.

</doc>
<doc id="879493" url="https://pl.wikipedia.org/wiki?curid=879493" title="Turniej na 50-lecie piłkarskiej federacji Finlandii 1957">
Turniej na 50-lecie piłkarskiej federacji Finlandii 1957

Turniej na 50-lecie piłkarskiej federacji Finlandii 1957- turniej towarzyski na 50-lecie piłkarskiej federacji Finlandii rozegrano w 1957 roku. Uczestniczyły w nim cztery reprezentacje narodowe: gospodarzy, Szwecji, Finlandii i Norwegii.
Mecze.
Półfinały.
Reprezentacja Szwecji awansowała dalej, dzięki rzutowi monetą.
Finał.
Triumfatorem turnieju na 50-lecie piłkarskiej federacji Finlandii została reprezentacja Szwecji.

</doc>
<doc id="879494" url="https://pl.wikipedia.org/wiki?curid=879494" title="Raytheon">
Raytheon

Raytheon Company z siedzibą w Waltham w stanie Massachusetts, jest jednym z największych koncernów zbrojeniowych świata, zatrudniającym 79 900 pracowników. W roku 2005 obrót koncernu wyniósł 22 miliardy dolarów US, czysty zysk po opodatkowaniu natomiast 871 milionów dolarów. Więcej niż 90 procent dochodów Raytheon pochodzi z kontraktów wojskowych, co od 2005 klasyfikuje spółkę na piątym miejscu wśród największych producentów i dostawców sprzętu wojskowego na świecie. Spółka działa w wielu segmentach przemysłu militarnego najważniejsze z nich to systemy rakietowe Patriot i Hawk, różnego rodzaju systemy radarowe lądowe i morskie, morskie statki wojenne, pociski balistyczne, inteligentne bomby i systemy naprowadzania. Głównymi odbiorcami
produktów Raytheon są armia amerykańska, Departament Obrony Stanów Zjednoczonych oraz amerykańskie Służby Wywiadowcze.
Główne rodzaje produkowanego sprzętu wojskowego.
Lokacja.
Szeroka gama radarów w tym:

</doc>
<doc id="879499" url="https://pl.wikipedia.org/wiki?curid=879499" title="Działosze">
Działosze

Działosze – wieś w Polsce położona w województwie wielkopolskim, w powiecie kępińskim, w gminie Bralin.
W latach 1975–1998 miejscowość administracyjnie należała do województwa kaliskiego.

</doc>
<doc id="879500" url="https://pl.wikipedia.org/wiki?curid=879500" title="Jelonik">
Jelonik

Jelonik – potok górski w Sudetach Środkowych, w Górach Bystrzyckich, w woj. dolnośląskim
Górski potok o długości około 3 km, należący do zlewiska Morza Północnego, lewy dopływ Dzikiej Orlicy. Źródła kilku strumyków, które tworzą potok położone są na wysokości około 650 m n.p.m., na północno-zachodnim zboczu góry Bochniak, w Górach Bystrzyckich, na zachód od miejscowości Międzylesie. Strumyki potoku w górnym biegu spływają łagodnym zboczem przez las świerkowy. Po przekroczeniu granicy lasu strumyki łączą się tworząc zasadniczy potok. W dolnym biegu potok płynie dość głęboką rozległą doliną przez wieś Lesicę, gdzie na końcu wsi wpada do Dzikiej Orlicy na poziomie 520 m n.p.m. Koryto potoku w dolnym biegu kamieniste z małymi progami skalnymi. Zasadniczy kierunek biegu potoku – zachodni. Jest to potok górski zbierający wody z południowych i północnych zboczy doliny, położonej w południowo-wschodniej części Gór Bystrzyckich. Potok nieuregulowany, o wartkim prądzie wody. W okresach wzmożonych opadów i wiosennych roztopów nie stwarza zagrożenie powodziowego. Kilkakrotnie występował z brzegów podmywając przyległe pobocza drogi.
Największe szkody potok wyrządził w czasie powodzi 7 lipca 1997 roku.
Miejscowość, przez które przepływa
Ważniejsze dopływy

</doc>
<doc id="879501" url="https://pl.wikipedia.org/wiki?curid=879501" title="Piłkarski Turniej w Omanie 1999">
Piłkarski Turniej w Omanie 1999

Międzynarodowy Piłkarski Turniej w Omanie 1999 - turniej towarzyski w Omanie po raz pierwszy odbył się w dniach 6 - 10 lutego 1999 roku. W turnieju uczestniczyły trzy reprezentacje narodowe:drużyna gospodarzy, Słowenii i Szwajcarii.
Mecze.
Tabela końcowa.
Triumfatorem międzynarodowego turnieju w Omanie 1999 został zespół Szwajcarii.

</doc>
<doc id="879502" url="https://pl.wikipedia.org/wiki?curid=879502" title="François de Bovet">
François de Bovet

François de Bovet (ur. 21 marca 1745; zm. 6 kwietnia 1838) – od roku 1789 biskup Sisteron, od 1817 arcybiskup diecezji Tuluza.
Linia de Boveta.
Znana jest data jego konsekracji na biskupa: 13 września 1789 w Paryżu. Nie zachowały się natomiast inne szczegóły dotyczące tego wydarzenia, a więc w szczególności nazwisko biskupa, który udzielił mu święceń. Ponieważ część obecnie żyjących biskupów może prześledzić swoją sukcesję apostolską właśnie do niego, osoba biskupa Fraçoisa de Bovet ma duże znaczenie historyczne dla Kościoła rzymskokatolickiego.
Obecnie żyje 6 biskupów z linii de Boveta:

</doc>
<doc id="879503" url="https://pl.wikipedia.org/wiki?curid=879503" title="Hasim Rahman">
Hasim Rahman

Hasim Rahman (ur. 7 listopada 1972 w Baltimore) – amerykański bokser, były niekwestionowany mistrz świata wagi ciężkiej.
Kariera zawodowa.
Rozpoczął swoją zawodową karierę w wieku 22 lat, mając za sobą jedynie 10 walk amatorskich (7 z nich wygrał). Jedenaście z pierwszych dwunastu profesjonalnych walk zakończył przed czasem.
W 1996 zwyciężył na punkty z Rossem Purrity i z byłym mistrzem świata, Trevorem Berbickiem. W listopadzie 1997 pokonał Obeda Sullivana.
W 1998 stoczył z Davidem Tua pojedynek eliminacyjny przed walką o mistrzostwo świata organizacji IBF. Rahman dominował przez całą walkę, ale po gongu kończącym dziewiątą rundę został uderzony przez boksera z Samoa. Cios był zadany wbrew regułom, więc zgodnie z regulaminem Amerykanin powinien dostać odpowiedni czas na dojście do siebie. Jednak sędzia nakazał mu od razu przystąpić do dalszej walki w dziesiątej rundzie, co bardzo szybko wykorzystał Tua i w konsekwencji wygrał pojedynek przez techniczny nokaut.
W następnym roku, po dwóch łatwo wygranych walkach, zmierzył się z Olegiem Maskajewem. W ósmej rundzie Rosjanin zaskoczył Rahmana, zadając silny cios prawą ręką, po którym Amerykanin wypadł z ringu i znalazł się na stole sędziowskim.
Po tej walce Rahman spadł na niższe pozycje w rankingach organizacji bokserskich, jednak szybko zaczął się z powrotem piąć w górę, wygrywając trzy kolejne walki, w tym z Corrie Sandersem, przyszłym mistrzem świata organizacji WBO. W konsekwencji w kwietniu 2001 dostał szansę walki z Lennoxem Lewisem. Stawką był tytuł mistrza świata organizacji WBC, IBF oraz IBO. Brytyjczyk był zdecydowanym faworytem tego pojedynku, jednak Rahman sprawił ogromną niespodziankę, nokautując go w piątej rundzie jednym silnym ciosem.
Lewis zażądał natychmiastowego rewanżu (taką możliwość dawała mu odpowiednia klauzula zapisana w kontrakcie przed pierwszą walką). Rahman chciał najpierw zmierzyć się z jakimś innym bokserem, a dopiero później stoczyć walkę z Brytyjczykiem. Sprawa trafiła do sądu, który przyznał rację Lewisowi. Pojedynek rewanżowy odbył się 17 listopada 2001. Lewis, bardzo zmotywowany, nie dał Rahmanowi szans, nokautując go prawym sierpowym już w czwartej rundzie.
W kolejnej walce, jedynej w 2002, Rahman zmierzył się z Evanderem Holyfieldem. Była to walka eliminacyjna przed pojedynkiem o mistrzostwo świata organizacji WBA. Pojedynek skończył się techniczną decyzją na niekorzyść Rahmana po tym, jak sędzia przerwał walkę w związku z pojawieniem się na jego czole, w wyniku zderzenia głowami, nienaturalnie dużego guza (wielkości piłki tenisowej).
Następny rok to dwie kolejne nieudane walki – remis w drugim pojedynku z Davidem Tua oraz porażka na punkty z Johnem Ruizem w walce o pas mistrzowski organizacji WBA.
Kilka kolejnych pojedynków to zwycięstwa nad mniej klasowymi pięściarzami. Jednak w listopadzie 2004 wygrał przez techniczny nokaut w czwartej rundzie z Kali Meehanem. Była to walka eliminacyjna organizacji IBF, WBA i WBC.
Po tej walce organizacja WBC nakazała swojemu mistrzowi, Witalijowi Kłyczce, stoczenie pojedynku mistrzowskiego właśnie z Rahmanem. Pierwotnie walka zaplanowana była na kwiecień 2005, jednak z powodu przewlekłych kontuzji Ukraińca była trzy razy przekładana. Ostatecznie Amerykanin, zniechęcony oczekiwaniem na Kliczkę, stoczył walkę z Monte Barrettem o "tymczasowy" tytuł mistrza świata WBC i wygrał ją na punkty po nieciekawym pojedynku.
Tymczasowy tytuł mistrzowski oznaczał obowiązek walki z dotychczasowym mistrzem, Witalijem Kłyczko, jak tylko dojdzie on do pełnej sprawności. Jednak po kolejnym urazie Ukraińca WBC odebrała mu tytuł i przyznała go Rahmanowi.
W międzyczasie Rahman pokłócił się ze swoim promotorem, Donem Kingiem (sprawa zakończyła się w sądzie, który rozwiązał kontrakt między nimi). Wpadł też w kłopoty finansowe (ogłosił bankructwo). W marcu 2006 obronił pas mistrzowski, zdołał jednak jedynie zremisować w pojedynku z Jamesem Toneyem.
Rahman stracił tytuł mistrza świata w sierpniu 2006, w swojej drugiej obronie. Jego przeciwnikiem był Oleg Maskajew. Mimo wyrównanej walki Amerykanin przegrał przez techniczny nokaut w dwunastej, ostatniej rundzie.
Rahman powrócił na ring w 2007, wygrywając kolejno cztery walki. 14 czerwca pokonał jednogłośnie na punkty Taurusa Sykesa. Trzy miesiące później pokonał przez techniczny nokaut w drugiej rundzie Dicky Ryana. W październiku już w pierwszej rundzie zakończył pojedynek z Cerrone Foxem, a niecały miesiąc później pokonał przez techniczny nokaut w ostatniej, dziesiątej rundzie Zuri Lawrence'a.
16 lipca 2008 ponownie zmierzył się z Jamesem Toneyem. Rahman przegrał walkę przez techniczny nokaut w trzeciej rundzie – po przypadkowym zderzeniu głowami doznał dużego rozcięcia skóry nad lewym okiem, a duża ilość krwi spływająca do jego oka spowodowała zaburzenia w widzeniu, w związku z czym walka została przerwana. Później ogłoszono, że walka została uznana za nieodbytą ("no contest"). Pięć miesięcy później zmierzył się z Wołodymyrem Kłyczką w walce o tytuły mistrza świata IBF i WBO, jednak przegrał przez techniczny nokaut w siódmej rundzie. Przez całą walkę Kłyczko miał zdecydowaną przewagę.
26 marca 2010 po raz kolejny powrócił do uprawiania boksu, pokonując już w pierwszej rundzie słabego Clintona Boldridge'a (z dwudziestu pięciu stoczonych walk wygrał zaledwie dziewięć). Niecałe trzy miesiące później pokonał przez techniczny nokaut w czwartej rundzie Shannona Millera. Po dwóch kolejnych zwycięstwach nad Damonem Reedem oraz Marcusem McGee 11 czerwca 2011 pokonał przez techniczny nokaut w rundzie szóstej Galena Browna. Do momentu przerwania pojedynku Brown był czterokrotnie liczony.

</doc>
<doc id="879504" url="https://pl.wikipedia.org/wiki?curid=879504" title="Goalkeeper">
Goalkeeper

Goalkeeper (pl. "Bramkarz") – holenderski system CIWS, zapewniający obronę okrętom. Jego głównym zadaniem jest zwalczanie nisko lecących pocisków przeciwokrętowych oraz samolotów. System składa się z szybkostrzelnego działka General Electric GAU-8/A Avenger i bezobsługowego radaru Signaal zblokowanego na jednej podstawie. Radar automatycznie wykrywa cele, klasyfikuje je, namierza oraz dokonuje wyboru celu do zniszczenia w zależności od stopnia stwarzanego zagrożenia.
Na 2008 rok na świecie było 76 systemów na 58 okrętach 9 państw (Belgia, Chile, Grecja, Korea Południowa, Holandia, Portugalia, Katar, Zjednoczone Emiraty Arabskie, Wielka Brytania).

</doc>
<doc id="879505" url="https://pl.wikipedia.org/wiki?curid=879505" title="Rozmowa (singel)">
Rozmowa (singel)

Rozmowa – singel promujący debiutancką płytę Łony "Koniec żartów" wydany w 2001 roku przez Asfalt Records.
Utwór przedstawia humorystyczną rozmowę telefoniczną pomiędzy artystą a Bogiem. Według piosenki numer telefonu Łony został wybrany drogą losową przez Świętego Piotra, aby dowiedzieć się co dzieje się na Ziemi, gdyż widok zasłaniają Bogu chmury.

</doc>
<doc id="879507" url="https://pl.wikipedia.org/wiki?curid=879507" title="Park Zdrojowy">
Park Zdrojowy



</doc>
<doc id="879508" url="https://pl.wikipedia.org/wiki?curid=879508" title="Turniej na 50-lecie piłkarskiej federacji Finladii 1957">
Turniej na 50-lecie piłkarskiej federacji Finladii 1957



</doc>
<doc id="879511" url="https://pl.wikipedia.org/wiki?curid=879511" title="Spirany">
Spirany

Spirany – grupa związków organicznych, których cząsteczki zawierają dwa pierścienie o wspólnym atomie węgla i leżą w płaszczyznach do siebie prostopadłych. Podstawione pochodne spiranów mogą wykazywać chiralność. Przykładami mogą być: spiro[3.3]heptan, spiro[2.4]heptan, spirobihydantoina, spiropentan.
Spirany mogą występować w postaci różnych izomerów. Jest to związane z mnogością kombinacji takiej samej liczby atomów węgla w gałęziach spiranu.
Nazwy spiranów tworzy się według zaleceń IUPAC w następujący sposób:
Ogólny wzór nazwy dwupierścieniowego spiranu:
przykład:

</doc>
<doc id="879513" url="https://pl.wikipedia.org/wiki?curid=879513" title="Taszczyn pszczeli">
Taszczyn pszczeli

Taszczyn pszczeli, wilk pszczeli ("Philanthus triangulum") – owad zaliczany do rodziny grzebaczowatych z rzędu błonkówek.
Występowanie.
Zamieszkuje lasy o piaszczystym podłożu.
Morfologia.
Osiąga długość do 17 mm. Taszczyn ma ubarwienie czarne w żółte trójkątne plamki (na członach odwłoka) i paski. Samce od samic różnią się układem żółtych plam i wielkością. Samice są większe i mają dłuższe czułki.
Tryb życia.
Żywi się pszczołami miodnymi, którym odbiera zebrany nektar, paraliżując je przy użyciu jadu (żądłem). Następnie zaciąga je do wygrzebanej w ziemi norki. Samica w ciągu życia zabija około 50 pszczół. Norki taszczyna mają wiele komór, do których samica składa jaja.
Pszczoły są pożywieniem dla rozwijających się larw (1 larwa potrzebuje 3 pszczół w okresie rozwoju). Larwy po zakończeniu rozwoju tworzą kokon, w którym spędzają zimę, a wiosną następnego roku ulegają przepoczwarczeniu, przekształcając się w dorosłego owada.

</doc>
<doc id="879516" url="https://pl.wikipedia.org/wiki?curid=879516" title="Dzbańce-Osiedle">
Dzbańce-Osiedle

Dzbańce-Osiedle (dawniej "Dzbańce PGR") – osada w Polsce położona w województwie opolskim, w powiecie głubczyckim, w gminie Branice.

</doc>
<doc id="879520" url="https://pl.wikipedia.org/wiki?curid=879520" title="Igo Sym">
Igo Sym

Igo Sym, właśc. Karol Antoni Juliusz Sym (ur. 3 lipca 1896 w Innsbrucku, zm. 7 marca 1941 w Warszawie) – polski, austriacki i niemiecki aktor, kolaborujący podczas II wojny światowej z nazistami, zastrzelony z wyroku ZWZ.
Życiorys.
Był synem Polaka, leśnika Antoniego Syma, i Austriaczki, Julii Seppich. Brat biochemika Ernesta i Alfreda (1894–1973) – również aktora i kompozytora muzyki poważnej.
W I wojnie światowej walczył cztery lata w szeregach Armii Austro-Węgier, dosłużył się stopnia porucznika. Po odzyskaniu przez Polskę niepodległości służył w piechocie do 1921. Następnie pracował jako urzędnik. 20 czerwca 1920 w Warszawie ożenił się z Heleną Ritą Zdzisławą Fałatówną, córką Juliana, z którą miał syna, Juliana Piotra. Małżeństwo zakończyło się rozwodem w 1923. Julian Piotr Sym zmarł na zapalenie opon mózgowych w wieku siedmiu lat w 1929, a dwa lata później matka chłopca Helena Niemczewska (po rozwodzie z Symem wyszła za mąż za adwokata Mariana Niemczewskiego) popełniła samobójstwo.
Okres międzywojenny.
Sym był absolwentem Instytutu Filmowego, prywatnej szkoły aktorstwa filmowego Wiktora Biegańskiego. Debiut w filmie – "Wampiry Warszawy" z 1925 – umożliwiła Symowi uroda i wyniesiona z wojska sprawność fizyczna. Grywał głównie eleganckich mężczyzn, arystokratów i wojskowych. Dwa lata po debiucie aktorskim wyjechał do Wiednia. Podpisał tam kontrakt na wyłączność ze studiem „Sascha-Filmindustrie AG”, gdzie potem przez rok sprawował funkcję prezesa. Od 1929 pracował głównie w Niemczech, na ekranie partnerował m. in. Marlenie Dietrich i Lilian Harvey. Z tą pierwszą łączył go ponoć przelotny romans.
Na początku lat 30., po zdaniu egzaminu aktorskiego w Polsce, zaangażował się w warszawskich teatrach rewiowych „Banda” i „Hollywood”. Od tego czasu rzadko, jak na wcześniejszą sławę filmowego amanta, występował na dużym ekranie. Pojawiał się głównie w drugoplanowych rolach, prawdopodobnie z powodu kłopotów z bezbłędnym opanowaniem języka polskiego, co w epoce kina dźwiękowego stało się dla aktorów koniecznym wymogiem. Skupił się na karierze estradowej, celując w sztuki muzyczne z lżejszego repertuaru, śpiewał recitale, a jego popisowym numerem było akompaniowanie sobie grą na pile. W rozmowach nie akceptował atmosfery nazistowskich Niemiec, cały czas pracując w Polsce. Jednakże w 1937 zagrał w niemieckim filmie "Serenade", gdzie odtwarzał rolę Ferdinanda Lohnera.
II wojna światowa.
Po wybuchu II wojny światowej Sym pozostał w Warszawie. Podczas obrony miasta pracował w Straży Obywatelskiej: kopał rowy przeciwlotnicze, wydobywał rannych spod gruzów. Po kapitulacji stolicy i rozpoczęciu działań władz okupacyjnych na początku pracował w magistracie jako tłumacz i w wojskowej komendanturze rejestrującej pojazdy.
Jeszcze przed wojną sądzono, że Sym był agentem Abwehry, ale do kwietnia 1940 wywiad ZWZ nie znalazł na to dowodów. Dopiero 12 lipca 1940, po czwartym zbadaniu sprawy Syma, stwierdzono niezbicie jego współpracę z Niemcami. Śledztwo w tej sprawie, na zlecenie „dwójki”, prowadził Roman Niewiarowicz, reżyser Teatru Komedia, potem w podziemiu oficer wywiadu ofensywnego WW-72 (Wywiad Wschód), noszący pseudonim „Łada”. Zadanie obserwacji Syma oficerowie „dwójki” powierzyli Niewiarowiczowi jeszcze w 1939, w konsulacie polskim w Budapeszcie, w czasie ewakuacji polskich władz.
Pod koniec 1939 Sym rozpoczął współpracę z okupantem, proponując odbudowę środowiska teatralnego w Warszawie. "Propagandaabteilung" (urząd propagandowy Generalnego Gubernatorstwa) powierzył mu stanowisko dyrektora "Theater der Stadt Warschau" (ex Teatr Polski) oraz zarządzanie kinem "nur für Deutsche" „Helgoland” (przedwojenne „Palladium” przy ul. Złotej 7/9). Otrzymał też koncesję na prowadzenie Teatru Komedia przy ul. Kredytowej 14. W 1940 organizował werbunek polskich aktorów do antypolskiego filmu "Heimkehr". Chociaż Sym często posuwał się w swojej działalności do gróźb i szantaży, aktorzy, którzy odmówili gry w tym filmie, nie ponieśli z tego tytułu żadnych represji ze strony Niemców. W okupowanej stolicy doradzał w sprawach imprez kulturalnych i środowiska artystycznego gubernatorowi dystryktu warszawskiego Generalnego Gubernatorstwa Ludwigowi Fischerowi.
Wbrew opinii z okresu wojny, nie przyczynił się do aresztowania ukrywającej się Hanki Ordonówny, ale też odmówił pomocy w jej uwolnieniu. Udało mu się uzyskać zwolnienie z obozu niemieckiego dla jego brata Alfreda, powołując się na jego austriackie pochodzenie.
Wyrok na Syma.
W dniu 5 marca 1941 z oskarżenia prokuratora Tadeusza Dyzmańskiego za współpracę z okupantem Wojskowy Sąd Specjalny ZWZ wydał wyrok śmierci na Syma. Dokument wyroku nie zawierał opisu materiału dowodowego, uzasadnienia wyroku oraz składu orzekającego. Zamach (tzw. akcję wyrokową) przeprowadził 7 marca 1941 zespół bojowy „ZOM” kontrwywiadu Okręgu Warszawa-Miasto ZWZ, w składzie:
Porucznik „Zawada” tak opisywał zamach w wywiadzie dla konspiracyjnego pisma „Demokrata” w sierpniu 1944:
Więcej informacji na temat okoliczności śmierci Igo Syma przekazała sąsiadka Symów Aniela Lawińska, żona aktora i reżysera Ludwika Lawińskiego. Kiedy wykonawcy wyroku udali się do mieszkania Syma, znajdowali się w nim oprócz aktora jego matka Julianna oraz brat Fred z żoną. Kilka godzin przed śmiercią Igo Sym odebrał bowiem z dworca swojego starszego brata, którego udało mu się uwolnić z Oflagu. To właśnie bratowa Syma, a nie służąca, otworzyła drzwi wykonawcom wyroku. Igo Sym został z honorami niemieckimi pochowany 12 marca 1941 na cmentarzu Powązkowskim.
Represje niemieckie.
Zamach wywarł bardzo duże wrażenie w środowisku niemieckim, ale Niemcy wykorzystali też ten „zbrodniczy” czyn do rozpoczęcia wzmożenia terroru wobec polskiej ludności cywilnej, a szczególnie środowiska artystycznego. W odwecie aresztowali 18 kobiet i ok. 100 mężczyzn. Wśród nich znaleźli się m.in. Stefan Jaracz, Leon Schiller, Zbigniew Sawan, Janusz Warnecki, Elżbieta Barszczewska i Zofia Małynicz. Większość z nich została wywieziona do KL Auschwitz, wszyscy z wymienionych przeżyli. 11 marca 1941 w Palmirach rozstrzelano 21 osób.
Tuż po zamachu rozplakatowano listy gończe za aktorami podejrzewanymi o udział w akcji – małżeństwem Ireną Górską i Dobiesławem Damięckim, gdyż ktoś doniósł specjalnej grupie dochodzeniowej „Mordkommision Igo Sym”, że Damięcki w barze aktorów w podziemiach Teatru Polskiego opowiadał w niewybredny sposób, co Polacy myślą o obnoszącym się ze swoją pozycją Symie. Na tej podstawie gestapo powiązało ich z zamachem i aktorska para do końca wojny musiała się ukrywać.
Opinie.
Przygotowując wykonanie wyroku, Roman Niewiarowicz proponował otruć Igo Syma, motywując to obawą przed niemieckim odwetem. Komenda Główna ZWZ ponowiła rozkaz zastrzelenia, zaznaczając, że w tym wypadku właśnie chodzi o silny wstrząs dla społeczeństwa i danie dowodu, że polskie władze podziemne działają.
Generał Kazimierz Sosnkowski 21 marca 1941 napisał z Londynu list do generała Stefana Grota-Roweckiego z żądaniem wyjaśnień, czy "organizacja wojskowa ma coś wspólnego z tym faktem" i przypomniał, że "wyroki śmierci wydane przez sądy kapturowe związku podlegają zatwierdzeniu przez Delegata Rządu". Zwrócił też uwagę na to, aby przy każdej tego typu akcji "… rozważyć, czy nie lepiej poniechać tego rodzaju aktów terroru, jak zabójstwo Igo Syma, ze względu na ofiary, jakie za sobą pociągają".
Opinia aktorki Marii Malickiej o Igo Symie przedstawiona w 1986:

</doc>
<doc id="879521" url="https://pl.wikipedia.org/wiki?curid=879521" title="27 (album)">
27 (album)

27 – czwarty album solowy polskiego rapera Eldo. Wydawnictwo ukazało się 26 marca 2007 roku nakładem wytwórni muzycznej My Music. Produkcji nagrań podjęli się Flamaster, Kixnare, Daniel Drumz, Dena, Webber, Czarny oraz DJ Gris.
Nagrania dotarły do 6. miejsca listy OLiS. 
Lista utworów.
Opracowano na podstawie materiału źródłowego.

</doc>
<doc id="879525" url="https://pl.wikipedia.org/wiki?curid=879525" title="Niedźwiadek (osiedle Warszawy)">
Niedźwiadek (osiedle Warszawy)



</doc>
<doc id="879528" url="https://pl.wikipedia.org/wiki?curid=879528" title="Białka (dopływ Dzikiej Orlicy)">
Białka (dopływ Dzikiej Orlicy)

Białka – potok górski w Sudetach Środkowych, w Górach Bystrzyckich, w woj. dolnośląskim, w powiecie kłodzkim, gminie Szczytna.
Górski potok o długości ok. 3,0 km, należący do zlewiska Morza Północnego, lewy dopływ Dzikiej Orlicy. Źródła potoku położone są na wysokości ok. 805 m n.p.m. w strefie źródliskowej Twarde Źródło, na północno-zachodnim zboczu góry Biesiec w północno-zachodniej części Gór Bystrzyckich na południowy wschód od Polanicy-Zdroju. Potok w górnym biegu spływa łagodnym podmokłym zboczem przez las świerkowy w kierunku rezerwatu Torfowiska pod Zieleńcem, gdzie przed granicą rezerwatu na poziomie ok. 750 m n.p.m., wpada do Dzikiej Orlicy. Zasadniczy kierunek biegu potoku jest zachodni. Jest to potok górski zbierający wody z południowo-zachodniego zbocza północno-zachodniej części Gór Bystrzyckich.

</doc>
<doc id="879530" url="https://pl.wikipedia.org/wiki?curid=879530" title="Śródborów (Otwock)">
Śródborów (Otwock)

Śródborów – część miasta Otwocka.
Opis.
Śródborów został założony w 1922 roku jako miasto-ogród. W 1932 roku został włączony do Otwocka. 
Na terenie Śródborowa znajduje się m.in. kościół Niepokalanego Serca Maryi (siedziba parafii pod tym samym wezwaniem) i przystanek kolejowy Otwock Śródborów.

</doc>
<doc id="879531" url="https://pl.wikipedia.org/wiki?curid=879531" title="Lung ching">
Lung ching



</doc>
<doc id="879535" url="https://pl.wikipedia.org/wiki?curid=879535" title="Longjing">
Longjing



</doc>
<doc id="879536" url="https://pl.wikipedia.org/wiki?curid=879536" title="Hawker (Australia Południowa)">
Hawker (Australia Południowa)

Hawker - miejscowość w Australii Południowej położona w rejonie Gór Flindersa ok. 365 km na północ od Adelaide.
Miasto stanowi ważną bazę turystyczną dla osób podróżujących do Gór Flindersa.
Od lat 80. XIX wieku do 1956 Hawker było jednym z przystanków dla transkontynentalnego pociągu "Ghan", ale w 1956 trasa Ghana została przesunięta bardziej na zachód i pociąg nie przejeżdża już przez Hawker.

</doc>
<doc id="879538" url="https://pl.wikipedia.org/wiki?curid=879538" title="Typhoon (stanowisko uzbrojenia)">
Typhoon (stanowisko uzbrojenia)

Typhoon - (pl. "Tajfun") - morska, autonomiczna, zdalnie sterowana podstawa do uzbrojenia przeciwlotniczego izraelskiej firmy "Rafael of Israel". Zaprojektowana jako uzbrojenie główne małych okrętów, np. łodzi patrolowych, lub jako uzbrojenie pomocnicze na większych jednostkach, np. na fregatach, czy niszczycielach.
Opis.
Na podstawie może zostać zamontowane uzbrojenie typu CIWS, armaty automatyczne lub kierowane pociski przeciwlotnicze. System zdolny jest do działania bez potrzeby użycia zewnętrznych systemów kierowania, przeliczników artyleryjskich, radarów i systemów optycznego naprowadzania. Tajfun jest produkowany z systemem elektryczno-optycznym, posiada także baterię na wypadek braku zewnętrznego zasilania.
Pierwszy Tajfun, Mk-23, został oddany do użytku w 1997 roku.
Głównym użytkownikiem systemu są Siły Obronne Izraela, do roku 2006 zamówiły ponad 120 egzemplarzy. Mniejsze ilości są również na wyposażeniu marynarki wojennej Stanów Zjednoczonych, Australii oraz Nowej Zelandii.

</doc>
<doc id="879540" url="https://pl.wikipedia.org/wiki?curid=879540" title="Rezerwat przyrody Cisy nad Czerską Strugą">
Rezerwat przyrody Cisy nad Czerską Strugą

Rezerwat przyrody Cisy nad Czerską Strugą (kasz. "Cësë nad Czerską Strëgą") – leśny rezerwat przyrody w kompleksie leśnym Borów Tucholskich, położony na terenie gminy Czersk (powiat chojnicki, województwo pomorskie). Znajduje się w granicach Tucholskiego Parku Krajobrazowego oraz obszaru ptasiego sieci Natura 2000 „Bory Tucholskie” PLB220009.
Został ustanowiony na mocy zarządzenia Ministra Leśnictwa i Przemysłu Drzewnego z dnia 26 marca 1982. Powierzchnia rezerwatu wynosi 17,19 ha. Ochronie rezerwatu podlega stanowisko występującego tu cisa pospolitego, jak również pozostały bór mieszany nad lokalnym ciekiem wodnym Czerską Strugą.
Rezerwat położony jest na gruntach Nadleśnictwa Woziwoda. Nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Najatrakcyjniejsza część rezerwatu z dużym skupiskiem cisów jest ogrodzona. Przez teren rezerwatu w kierunku wschód-zachód przebiega rozwidlająca się droga leśna, która została udostępniona do ruchu pieszego, rowerowego i samochodowego; w kierunku południowym odchodzi od niej piesza ścieżka w formie pętli.
Najbliższe miejscowości to Łukowo i Łosiny. W sąsiedztwie rezerwatu przebiega trasa drogi wojewódzkiej nr 237 Czersk–Tuchola z przylegającym do niej akwenem jeziora Świdno.

</doc>
<doc id="879543" url="https://pl.wikipedia.org/wiki?curid=879543" title="Nikołaj Woronow">
Nikołaj Woronow

Nikołaj Nikołajewicz Woronow (ros. Николай Николаевич Воронов, ur. w Petersburgu, zm. 28 lutego 1968 w Moskwie) – radziecki dowódca wojskowy, zastępca ludowego komisarza obrony ZSRR, szef artylerii Armii Czerwonej, główny marszałek artylerii (1944), Bohater Związku Radzieckiego (1965).
Życiorys.
Pierwsze funkcje w Armii Czerwonej objął w 1918. Uczestniczył w wojnie domowej w Rosji w latach 1918–1920, a następnie w wojnie polsko-bolszewickiej, podczas której pod Józefowem dostał się do niewoli. Z niewoli powrócił w 1921 roku, po zakończeniu działań wojennych.
W 1932 ukończył Akademię Wojskową im. Michaiła Frunzego w Moskwie. W latach 1936–1937 został doradcą wojskowym w Hiszpanii, gdzie zajmował się szkoleniem, na zlecenie rządu republikańskiego, żołnierzy Brygad Międzynarodowych.
W 1937 ponownie znalazł się w Armii Czerwonej, gdzie zajmował do 1940 stanowisko szefa artylerii. Następnie, w tym samym roku, został szefem Głównego Zarządu Artylerii.
Po napaści Niemiec na ZSRR pełnił funkcję zastępcy ludowego komisarza obrony ZSRR i szefa artylerii Armii Radzieckiej (od roku 1943 na stanowisku dowódcy artylerii). W Kwaterze Głównej Naczelnego dowództwa przy dowództwie frontów (Stepowego, Dońskiego i Stalingradzkiego), kierował rozbiciem dużego zgrupowania sił niemieckich w rejonie Wołgi.
Po wojnie w latach 1950–1953 był przewodniczącym Akademii Nauk Artyleryjskich, a w latach 1953–1958 został komendantem Akademii Artyleryjskiej. Od roku 1958 znalazł się w grupie inspektorów wojskowych Ministerstwa Obrony ZSRR.
Zmarł 28 lutego 1968 w Moskwie. Jego ciało zostało skremowane, a urnę z prochami umieszczono pod murem kremlowskim na Placu Czerwonym.

</doc>
<doc id="879550" url="https://pl.wikipedia.org/wiki?curid=879550" title="Rezerwat przyrody Mętne">
Rezerwat przyrody Mętne

Rezerwat przyrody Mętne – torfowiskowy rezerwat przyrody na obszarze gminy Czersk, w kompleksie leśnym Borów Tucholskich. Został utworzony w 1963 roku, zajmował wówczas powierzchnię 53,28 ha. W 2006 roku został powiększony do 103,35 ha.
Ochronie rezerwatu podlegają torfowiska wysokie i przejściowe, zarastające śródleśne jezioro Mętno i otaczające je połacie leśne z występującą tu brzozą niską objętą ścisłą ochroną gatunkową. Występuje tu ważka iglica mała – gatunek chroniony i uznany za silnie zagrożony w Polsce, a ponadto z ciekawszych gatunków: rosiczka okrągłolistna, bagno zwyczajne, turzyca bagienna, żmija zygzakowata, zaskroniec, padalec, żuraw.
Rezerwat jest położony na terenie Nadleśnictwa Czersk. Nadzór sprawuje Regionalny Konserwator Przyrody w Gdańsku. Na mocy obowiązującego planu ochrony ustanowionego w 2007 roku, obszar rezerwatu objęty jest ochroną czynną.
Rezerwat leży w granicach Chojnicko-Tucholskiego Obszaru Chronionego Krajobrazu oraz dwóch obszarów sieci Natura 2000: siedliskowego „Mętne” PLH220061 i ptasiego „Bory Tucholskie” PLB220009.
W pobliżu rezerwatu znajdują się wioski Ostrowy, Małe Wędoły oraz Duże Wędoły. Najbliższa większa miejscowość to Rytel.

</doc>
<doc id="879552" url="https://pl.wikipedia.org/wiki?curid=879552" title="Postpaid">
Postpaid

Postpaid – zwany również systemem abonamentowym. System nabywania usług, za które płacimy po skorzystaniu z nich. Opłaty naliczane są cyklicznie (np. co miesiąc), zazwyczaj w formie tzw. abonamentu.

</doc>
<doc id="879553" url="https://pl.wikipedia.org/wiki?curid=879553" title="Nowe Miasto nad Drwęcą">
Nowe Miasto nad Drwęcą



</doc>
<doc id="879554" url="https://pl.wikipedia.org/wiki?curid=879554" title="Rezerwat przyrody Helskie Wydmy">
Rezerwat przyrody Helskie Wydmy

Rezerwat przyrody Helskie Wydmy – florystyczny rezerwat przyrody na obszarze Nadmorskiego Parku Krajobrazowego na Mierzei Helskiej, utworzony w 2006 roku, o powierzchni 108,48 ha. Rezerwat znajduje się w części cyplowej mierzei na obszarze gminy miejskiej Hel. Ochronie rezerwatu podlega fragment wydmowego brzegu morskiego oraz specyficzne stanowiska roślinności wydmowej, ekosystemy murawowe, wrzosowiskowe i leśne, w szczególności bogate stanowiska porostów i grzybów naporostowych, charakterystycznych dla naturalnego nadmorskiego krajobrazu wydmowego, oraz znajdujący się tu las iglasty.
Utworzenie rezerwatu.
Zanim powstał rezerwat znaczną część tego terenu objęto ochroną w formie użytku ekologicznego „Helskie Wydmy” ustanowionego w 1999 r. na powierzchni 67,08 ha.
Rezerwat został utworzony rozporządzeniem Nr 91/06 Wojewody Pomorskiego z dnia 5 grudnia 2006 r. w sprawie uznania za rezerwat przyrody „Helskie Wydmy”, Dziennik Urzędowy Województwa Pomorskiego Nr 128 poz. 2665.
Położenie i charakterystyka.
Powierzchnia rezerwatu „Helskie Wydmy” wynosi 108,48 hektara. Obejmuje on stosunkowo wąski pas terenu o kształcie zbliżonym do trapezu, szerokości od ok. 380 do ok. 480 metrów i długości około 2300 metrów, położony dłuższymi bokami na kierunku południowy wschód – północny zachód. Są to tereny Skarbu Państwa, zarządzane przez Nadleśnictwo Wejherowo oraz Urząd Morski w Gdyni. Rozporządzenie tworzące rezerwat wyznaczyło także otulinę rezerwatu, którą jest obszar plaży o powierzchni 7,62 hektara, położony pomiędzy linią brzegową a podnóżem wydm przednich, wyznaczających granicę rezerwatu od strony morza, czyli wzdłuż jego północno-wschodniej granicy, w celu zabezpieczenia rezerwatu przed zagrożeniami ze strony działalności ludzi. Zostało to uzasadnione tym, że z pozostałych stron rezerwat sąsiaduje z gruntami pod zarządem Nadleśnictwa Wejherowo oraz zamkniętą jednostką wojskową. Wzdłuż południowo-zachodniej granicy rezerwatu biegnie trasa linii kolejowej nr 213.
Rezerwat leży w granicach Nadmorskiego Parku Krajobrazowego oraz obszaru siedliskowego sieci Natura 2000 „Zatoka Pucka i Półwysep Helski” PLH220032.
Rodzaj rezerwatu został określony jako florystyczny (Fl).
Ze względu na dominujący przedmiot ochrony jest to rezerwat typu biocenotycznego i fizjocenotycznego (PBf), podtyp biocenoz naturalnych i półnaturalnych (bp). Ze względu na główny typ ekosystemu w rezerwacie jest to typ wydmowy (EWd), podtyp wydm nadmorskich (wn).
Ochrona.
Na mocy obowiązującego planu ochrony ustanowionego zarządzeniem Regionalnego Dyrektora Ochrony Środowiska w Gdańsku z dnia 24 września 2012 r. (z późniejszymi zmianami), obszar rezerwatu objęty jest ochroną czynną.
Celem ochrony przyrody w rezerwacie jest zachowanie ekosystemów murawowych, wrzosowiskowych i leśnych, w szczególności bardzo bogatych biot porostów i grzybów naporostowych, charakterystycznych dla naturalnego nadmorskiego krajobrazu wydmowego.
Na terenie rezerwatu występuje unikatowy w Polsce naturalny krajobraz wydmowy, a obecność rzadkich i zagrożonych gatunków roślin i grzybów chronionych nadają mu wybitne walory przyrodnicze.
Do najwartościowszych populacji roślin i grzybów występujących na „Helskich Wydmach” należą:
W rezerwacie występuje 5 typów siedlisk przyrodniczych, wymienionych w dyrektywie siedliskowej UE, w tym 2 siedliska o znaczeniu priorytetowym: wydmy szare oraz wydmy bezwapienne z bażyną czarną.
Występują także populacje chronionych gatunków zwierząt, w tym obecnych na liście dyrektywy ptasiej UE.
Turystyka.
Przez teren rezerwatu przebiega ścieżka edukacyjna „Helskie Wydmy” o długości 0,5 km.

</doc>
<doc id="879560" url="https://pl.wikipedia.org/wiki?curid=879560" title="Vita consecrata">
Vita consecrata

Vita consecrata – posynodalna adhortacja papieża Jana Pawła II wydana w roku 1996.
Adhortacja o Życiu konsekrowanym została podpisana 25 marca 1996 w trzydzieści lat po uchwaleniu soborowego dekretu "Perfectae caritatis" o odnowie życia zakonnego. W dniach od 2 do 29 października poprzedniego roku miało miejsce w Rzymie IX Zwyczajne Zgromadzenie Ogólnego Synodu Biskupów, które zajmowało się właśnie tym tematem.
Papieski dokument rozwija główne elementy soborowego i posoborowego nauczania Kościoła odnoszącego się do życia i świadectwa osób żyjących trzema radami ewangelicznymi. Papież dotknął w nim tematów formacji, duszpasterstwa powołaniowego, działalności apostolskiej zakonników i zakonnic, a także świeckich osób konsekrowanych.
Przewodnim obrazem, do którego odwołał się biskup rzymski, który jak refren przebrzmiewa w dokumencie, jest nowotestamentalna scena Przemienienia Chrystusa na Górze Tabor (por. Mt 17, 1-8; Mk 9, 2-8; Łk 9, 28-36). Pełny tytuł dokumentu:

</doc>
<doc id="879564" url="https://pl.wikipedia.org/wiki?curid=879564" title="Rezerwat przyrody Długosz Królewski w Wierzchucinie">
Rezerwat przyrody Długosz Królewski w Wierzchucinie

Rezerwat przyrody „Długosz Królewski w Wierzchucinie” – florystyczny rezerwat przyrody na obszarze potorfowiskowym Puszczy Wierzchucińskiej zwanym Wierzchucińskimi Błotami, na północ od Jeziora Żarnowieckiego. Został utworzony w 2003 roku i zajmuje powierzchnię 148,19 ha. Znajduje się na terenie gminy Krokowa (powiat pucki, województwo pomorskie). Najbliższą miejscowością jest Wierzchucino (oddalone o 3 km).
Celem ochrony rezerwatu jest „zachowanie stanowiska długosza królewskiego "Osmunda regalis", największej w regionie gdańskim populacji widłaka jałowcowatego "Lycopodium annotinum" oraz pozostałości torfowiska wysokiego i przejściowego wraz z właściwymi dla tych ekosystemów gatunkami i zbiorowiskami roślinnymi”.
Występują tu gleby torfowe powstałe głównie z torfów przejściowych i wysokich, w niewielkim zakresie z torfów niskich, na znacznej powierzchni podlegające procesowi murszenia.
Rezerwat znajduje się na terenie Nadleśnictwa Choczewo. Leży w obrębie otuliny Nadmorskiego Parku Krajobrazowego, a jednocześnie w Nadmorskim Obszarze Chronionego Krajobrazu; ponadto jego teren leży w granicach obszaru siedliskowego Natura 2000 „Piaśnickie Łąki” PLH220021.
Flora i fauna.
W tym obszarze występują takie gatunki flory jak: długosz królewski "Osmuda regalis" (największa populacja w skali Pomorza Gdańskiego), widłak jałowcowaty "Lycopodium annotinum" (występuje tutaj masowo tworząc skupienia na powierzchni kilkuset, a w wyjątkowych przypadkach nawet paru tysięcy metrów), żłobik koralowy "Corallorhiza trifida" (gatunek narażony w skali Pomorza), nerecznica grzebieniasta "Dryopteris cristata" (gatunek narażony w skali kraju i Pomorza, w regionie gdańskim rzadki i obecnie na większości stanowisk wymarły), woskownica europejska "Myrica gale", rosiczka okrągłolistna "Drosera rotundifolia", wrzosiec bagienny "Erica tetralix", bagno zwyczajne "Ledum palustre", widłak goździsty "Lycopodium clavatum", grążel żółty "Nuphar lutea".
„Długosz Królewski w Wierzchucinie” to także miejsce gniazdowania gatunków zagrożonych w skali europejskiej: turkawka "Streptopelia turtur", muchołówka szara "Muscicapa striata", gąsiorek "Lanius colurio", gniazduje tu również rzadki brodziec samotny "Tringa ochropus". Brak dokładnego rozpoznania gatunków ssaków, jest to miejsce bytowania zwierzyny płowej, dzika "Sus strofa", zająca szaraka "Lepus europaeus", jeża wschodniego "Erinaceus concolor", drapieżników: lis "Vulpes vulpes", jenot "Nyctereuteus procyonoides", borsuk "Meles meles", wydra "Lutra lutra", łasica "Mustela nivalis", kuna leśna "Martes martes". Płazy są tu reprezentowane przez 5 gatunków: 2 gatunki ropuch – szara "Bufo bufo" i zielona "B. viridis", żaby – wodna "Rana esculenta", moczarowa "R. arvalis", trawna "R. temporaria". Występują tu 4 gatunki gadów: jaszczurka zwinka "Lacerta agilis", padalec "Angulis fragilis", żmija zygzakowata "Vipera berus", zaskroniec zwyczajny "Natrix natrix".

</doc>
<doc id="879569" url="https://pl.wikipedia.org/wiki?curid=879569" title="Cathy Moriarty">
Cathy Moriarty

Cathy Moriarty (ur. 29 listopada 1960 w Nowym Jorku) – amerykańska aktorka.

</doc>
<doc id="879574" url="https://pl.wikipedia.org/wiki?curid=879574" title="Rozdroże pod Bieścem">
Rozdroże pod Bieścem

Rozdroże pod Bieścem (815 m n.p.m.) – obniżenie śródgórskie ze skrzyżowaniem dróg leśnych w Sudetach Zachodnich, w paśmie Gór Bystrzyckich.
Obniżenie położone jest w północno-zachodniej części Gór Bystrzyckich, na południowy wschód od Dusznik-Zdroju. Rozdroże stanowi rozległe płytko wcięte obniżenie śródgórskie, porośnięte sztucznie wprowadzonym lasem świerkowym regla dolnego z niewielką domieszką innych gatunków liściastych, głównie buka i jaworu. Obniżenie oddziela wzniesienie Bieśca od Zbójnickiej Góry. Rozdroże jest węzłem trzech dróg leśnych oraz szlaków turystycznych i leśnych ścieżek. Na południowy zachód, ok. 100 m poniżej rozdroża znajduje się obszar źródliskowy Twarde Źródło, gdzie źródła ma Białka, dopływ Dzikiej Orlicy.
Szlaki turystyczne.
Przez rozdroże przechodzą dwa szlaki turystyczne:
Przez rozdroże przechodzą też przyrodnicze ścieżki dydaktyczne i leśne drogi: Widlasta Droga i Zielona Droga.

</doc>
<doc id="879576" url="https://pl.wikipedia.org/wiki?curid=879576" title="Rezerwat przyrody Pużyckie Łęgi">
Rezerwat przyrody Pużyckie Łęgi

Rezerwat przyrody Pużyckie Łęgi – leśny rezerwat przyrody na obszarze Wysoczyzny Żarnowieckiej w kompleksie leśnym Lasów Lęborskich. Został utworzony w 2001 roku. Powierzchnia rezerwatu wynosi 4,93 ha, a powierzchnia jego otuliny – 9,86 ha. Ochronie rezerwatu podlega odcinek leśnej doliny Pużyckiej Strugi z charakterystyczną roślinnością obszaru źródliskowego. Występują tu również stanowiska roślin podlegających ochronie i rzadkich (m.in. pełnik europejski, stoplamek plamisty, fiołek torfowy, wielosił błękitny i wawrzynek wilczełyko. Najbliższe miejscowości to Pużyce i Świchowo.

</doc>
<doc id="879578" url="https://pl.wikipedia.org/wiki?curid=879578" title="Wacław Dahlen">
Wacław Dahlen

Wacław Cyryl Dahlen (ur. 28 marca 1885 w Wólce Mławskiej, zm. 7 maja 1971 w Ołtarzewie) – pułkownik dyplomowany łączności Wojska Polskiego, kawaler Orderu Virtuti Militari.
Życiorys.
Urodził się 28 marca 1885 w Wólce Mławskiej, w ówczesnym powiecie mławskim guberni płockiej, w rodzinie Feliksa (1845–1926), podporucznika weterana powstania styczniowego. Miał siostrę – żonę profesora prawa Jerzego Fiedorowicza (1888–1944).
W 1906 ukończył ośmioklasowe III Gimnazjum w Warszawie, następnie wstąpił do Wileńskiej Szkoły Junkrów Piechoty w Wilnie. Szkołę ukończył z wyróżnieniem w 1909 i rozpoczął, jako "wybitny absolwent", służbę w armii rosyjskiej. W 1911 wziął udział w kursach dla oficerów łączności.
Z chwilą wybuchu I wojny światowej został przydzielony do XX Korpusu na stanowisko naczelnika służby łączności, a następnie szefa łączności 29 Samodzielnej Brygady. 8 lutego 1915, w trakcie odwrotu XX Korpusu z Prus Wschodnich dostał się do niewoli niemieckiej. W obozie jenieckim Elwangen przebywał do 1918. W czasie służby awansował na kolejne stopnie: podporucznika (6 sierpnia 1909 ze starszeństwem z 15 czerwca 1908), porucznika (25 października 1912 ze starszeństwem z 15 czerwca 1912) i sztabskapitana (1915).
16 kwietnia 1919, po powrocie do kraju, wstąpił w szeregi Wojska Polskiego i został wyznaczony na stanowisko szefa łączności twierdzy Grodno. W czasie wojny z bolszewikami był szefem łączności Grupy gen. Mokrzeckiego, a później 5 Armii.
Po zakończeniu działań wojennych służbę pełnił w Departamencie II Wojsk Technicznych MSWojsk. w Warszawie, a jego oddziałem macierzystym był I Baon Zapasowy Telegraficzny. 3 maja 1922 został zweryfikowany w stopniu majora ze starszeństwem z 1 czerwca 1919 i 1. lokatą w korpusie oficerów łączności. W latach 1922–1923 był słuchaczem Kursu Doszkolenia Wyższej Szkoły Wojennej w Warszawie. Z dniem 15 października 1923, po ukończeniu kursu i uzyskaniu tytułu naukowego oficera Sztabu Generalnego, otrzymał przydział do Wyższej Szkole Wojennej na stanowisko asystenta, pozostając oficerem nadetatowym 1 pułku łączności w Zegrzu. 31 marca 1924 został mianowany podpułkownikiem ze starszeństwem z 1 lipca 1923 i 1. lokatą w korpusie oficerów łączności. W 1926 został przeniesiony do 30 Pułku Piechoty na stanowisko dowódcy batalionu. Na tym stanowisku wziął udział w przewrocie majowym. W styczniu 1927 został przeniesiony do kadry oficerów łączności z równoczesnym przydziałem do Wyższej Szkoły Wojennej na stanowisko wykładowcy. W 1931 wyznaczony został na stanowisko komendanta Centrum Wyszkolenia Łączności w Zegrzu. W listopadzie następnego roku został zwolniony z zajmowanego stanowiska i przeniesiony do dyspozycji dowódcy Okręgu Korpusu Nr I. Z dniem 28 lutego 1933 został przeniesiony w stan spoczynku. W 1934, jako oficer stanu spoczynku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „w dyspozycji dowódcy Okręgu Korpusu Nr I”.
We wrześniu 1939 wziął czynny udział w obronie Warszawy. W czasie okupacji mieszkał w Ołtarzewie i prowadził razem z żoną gospodarstwo ogrodnicze. Wziął udział w pracach komisji pod przewodnictwem gen. bryg. Bronisława Prugar-Ketlinga, powołanej do obliczenia strat i kosztów poniesionych przez Wojsko Polskie w wojnie z Niemcami w latach 1939–1945, za co odznaczony został Złotym Krzyżem Zasługi. 
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane z łącznością. Wchodził w skład komitetu redakcyjnego tej encyklopedii.
Miał syna Jana, prawnika i publicystę „Słowa Powszechnego” ps. „Bohdan Dydenko”. Jego wnukiem jest Alfred Dahlen, muzyk.

</doc>
<doc id="879580" url="https://pl.wikipedia.org/wiki?curid=879580" title="Rambler (typ jachtu)">
Rambler (typ jachtu)

Rambler - klasa jachtów. 
Jack Holt z Wielkiej Brytanii w 1955 roku zaprojektował Ramblera jako dość uniwersalną łódź w trzech wersjach:
Rambler posiada wiele zalet. Jest to łódź stosunkowo szybka, stateczna, przystosowana do żeglugi na fali. Budowana systemem bezżebrowym jest bardzo łatwa w konserwacji, a ładna nadbudówka dodaje łodzi lekkości i zapewnia stosunkowo wygodne wnętrze kabiny.
Jacht budowany jest ze sklejki 8-10 mm, kadłub typu skipjak. Jest to stosunkowo niedrogi kabinowy jacht turystyczny, można wygodnie pływać w dwie osoby z dzieckiem, a do obsługi jachtu wystarcza w zupełności jedna osoba. Kabina jest dość obszerna, a brak zabudowy kojowej znakomicie poprawia "mieszkalność" wnętrza.
Budowany w Polsce w seriach po kilka - kilkanaście sztuk w wersjach zmienionych w stosunku do oryginalnego projektu. Między innymi poprawiono łączenie poszczególnych arkuszy sklejki, zmieniono profil nadbudówki. Wersje popularne w Polsce to mieczowy ze stałą nadbudówką, balastowo-mieczowy ze stałą nadbudówką (tych zbudowano najwięcej), typowo balastowy ze stałą, przedłużoną nadbudówką. Kilkanaście egzemplarzy trafiło do ośrodka sportów wodnych LOK w Jastarni. Pływały po Zatoce Gdańskiej jako jachty szkoleniowe. jeden egzemplarz (w roku 2005) nadal był eksploatowany na Zatoce. Na wersji balastowo-mieczowej dokonywano wielu przeróbek, w tym bardzo udane polegające na podniesieniu dna kokpitu do wysokości głowicy skrzyni miecza, zabudowaniu ławeczek kokpitowych i wykonaniu włazu do achterpiku. Powstał tym samym jacht z niezmienioną bryłą zewnętrzną, ale z wyraźnie powiększonym wnętrzem zaopatrzonym w dwie hundkoje oraz koje w pozostałej części kabiny. 
Jacht w każdej z wersji (a zwłaszcza w wersji balastowo-mieczowej) jest szybki i stabilny. Pływa bardzo ostro do wiatru, zachowuje znaczną prędkość w kursach pełnych. Stąd jego popularność i obecność na polskich akwenach do chwili obecnej.
Zobacz też.
Inne konstrukcje Jacka Holta:

</doc>
<doc id="879581" url="https://pl.wikipedia.org/wiki?curid=879581" title="Labirynt Fauna">
Labirynt Fauna



</doc>
<doc id="879582" url="https://pl.wikipedia.org/wiki?curid=879582" title="Łódzka Wytwórnia Filmów Fabularnych">
Łódzka Wytwórnia Filmów Fabularnych



</doc>
<doc id="879583" url="https://pl.wikipedia.org/wiki?curid=879583" title="Formacja zakonna">
Formacja zakonna

Formacja zakonna – proces stopniowego doskonalenia się osoby, która złożyła śluby zakonne (lub inne podobne więzy) i współpracuje z łaską Bożą krocząc drogą charakterystyczną dla konkretnego instytutu, zgromadzenia lub zakonu (charyzmat zakonny).
Formacja dotyczy całego okresu przebywania osoby w zakonie, a nawet okresu poprzedzającego związanie się z instytutem (tzw. rozeznawanie powołania we współpracy z kierownikiem duchowym). Podstawowymi etapami formacji zakonnej są: postulat, nowicjat, okres po złożeniu ślubów czasowych oraz po złożeniu ślubów wieczystych aż do śmierci. Wszystkie etapy są jednakowo ważne i odznaczają się zintegrowaną pracą nad wszystkimi przymiotami osobowości. Formacja ma na celu osiągnięcie dojrzałości ludzkiej, w aspektach indywidualnym, społecznym i duchowym. Droga formacji skandowana jest przez naturalnie pojawiające się kryzysy, których właściwe przechodzenie jest gwarantem właściwego rozwoju osobowościowego.
Formacja w różnych instytutach posiada cechy wspólne jak i różnice, wynikające z charyzmatów konkretnych zgromadzeń i zakonów. Różnice wynikają również z rodzajów instytutów (żeńskie, męskie, kleryckie, laickie). Specyficzna jest także formacja osób zakonnych przygotowujących się do przyjęcia święceń kapłańskich.
Formacja zakonna opiera się na Piśmie Świętym, nauczaniu Kościoła, dokumentach własnych instytutów, takich jak np. "Konstytucje" czy "Statuty partykularne". Jednym z podstawowych elementów właściwej formacji zakonnej jest bogate życie sakramentalne (codzienna Eucharystia oraz częsta spowiedź święta). Nieodzownym w formacji zakonnej jest również ciągłe pogłębianie znajomości duchowości i charyzmatu własnego instytutu (tzw. "powrót do źródeł"). Ten ostatni element został szczególnie podkreślony w dokumentach Soboru Watykańskiego II.

</doc>
<doc id="879588" url="https://pl.wikipedia.org/wiki?curid=879588" title="Rezerwat przyrody Paraszyńskie Wąwozy">
Rezerwat przyrody Paraszyńskie Wąwozy

Rezerwat przyrody Paraszyńskie Wąwozy – leśny rezerwat przyrody na obszarze gminy Łęczyce (utworzony w 2001 roku, o powierzchni 55,22 ha). Północną i wschodnią granicę rezerwatu stanowią połacie leśne opadające w kierunku Pradoliny Redy-Łeby, zaś zachodnią i południową zalesione obszary pofałdowania morenowego. Ochronie rezerwatu podlega ekosystem leśno-źródliskowy. Występuje tu również podrzeń żebrowiec i storzan bezlistny. Najbliższe miejscowości to Paraszyno, Strzebielino.
Przez teren rezerwatu oraz wokół niego poprowadzono leśną ścieżkę edukacyjną „Wokół Rezerwatu”, tworzącą pętlę o długości około 4 km. Atrakcją turystyczną w pobliżu rezerwatu jest platforma widokowa na Jeleniej Górze (221 m n.p.m.), do której prowadzi trasa ścieżki edukacyjnej oraz oznaczone szlaki piesze – czerwony, zielony i żółty (ten ostatni szlak w większości pokrywa się z przebiegiem ścieżki edukacyjnej).

</doc>
<doc id="879591" url="https://pl.wikipedia.org/wiki?curid=879591" title="Kierownik duchowy">
Kierownik duchowy



</doc>
<doc id="879593" url="https://pl.wikipedia.org/wiki?curid=879593" title="Rezerwat przyrody Krzywe Koło w Pętli Wdy">
Rezerwat przyrody Krzywe Koło w Pętli Wdy

Rezerwat przyrody Krzywe Koło w Pętli Wdy – leśny rezerwat przyrody na obszarze Kociewia w kompleksie leśnym Borów Tucholskich, na terenie gminy Osiek w województwie pomorskim. Został utworzony w 1960 roku. Powierzchnia rezerwatu wynosi 10,03 ha (akt powołujący podawał 9,79 ha). Celem ochrony jest zachowanie stanowiska grądu subkontynentalnego "Tilio-Carpinetum" z udziałem licznych rzadkich, zagrożonych i chronionych gatunków roślin. Rezerwat położony jest w zakolu silnie meandrującej rzeki Wdy w jej bardzo wąskim przesmyku. Granica rezerwatu przebiega skrajem lasu.
Dla turystów do zwiedzania jest udostępniona ścieżka, prowadząca przez cały rezerwat.
Rezerwat leży na gruntach Skarbu Państwa w zarządzie Nadleśnictwa Lubichowo. Nadzór sprawuje Regionalny Dyrektor Ochrony Środowiska w Gdańsku. Na mocy obowiązującego planu ochrony ustanowionego w 2012 roku, obszar rezerwatu objęty jest ochroną czynną.
Rezerwat jest położony w obrębie dwóch obszarów Natura 2000 – obszaru specjalnej ochrony ptaków PLB220009 „Bory Tucholskie” i specjalnego obszaru ochrony siedlisk PLH040017 „Sandr Wdy”, a ponadto na terenie Obszaru Chronionego Krajobrazu Borów Tucholskich.
Najbliższe miejscowości to Błędno i Suchobrzeźnica. Obok rezerwatu przebiega trasa turystycznego szlaku Jezior Kociewskich.

</doc>
<doc id="879594" url="https://pl.wikipedia.org/wiki?curid=879594" title="Żyrmuny (Wilno)">
Żyrmuny (Wilno)

 
Żyrmuny (lit. "Žirmūnų seniūnija", "Žirmūnai") – prawobrzeżna dzielnica administracyjna Wilna, nad Wilią, na północ od Starego Miasta; obejmuje wschodnią część Rybaków, Pióromont, Derewnictwo, Tuskulany, Ponaryszki, Żyrmuny; graniczy ze Starym Miastem, Śnipiszkami, Werkami, Antokolem; pełni funkcje mieszkaniowe.
Nazwa dzielnicy pochodzi od nazwy osiedla Žirmūnai założonego w latach 60. na terenach, na których przed wojną nie było ani jednej osady – były to pola położone pomiędzy wsiami Ponaryszki, Nowe Żurawice, Trynop-Cegielnia oraz Koszarami Szeptyckiego. Nazwę osiedla, będącego pierwszym na Litwie osiedlem w całości zaprojektowanym i zbudowanym zgodnie z socjalistycznymi założeniami planistycznymi, wybrano nieprzypadkowo – Žirmūnai (pol. "Żyrmuny", biał. Жырмуны, ros. Жирмуны) było miejscowością leżącą na północ od Lidy zamieszkaną w większości przez Litwinów, która po II wojnie światowej znalazła się w granicach Białorusi.
Według danych z kwietnia 2001 Żyrmuny zamieszkiwali główni Litwini (59,2%), Rosjanie (16,8%), Polacy (14,4%), Białorusini (3,8%), Ukraińcy (1,7%), Żydzi (0,8%), Tatarzy (0,2%), Łotysze (0,1%), Ormianie (0,1%), natomiast 2,9% podało inną narodowość, bądź jej nie określiło.

</doc>
<doc id="879596" url="https://pl.wikipedia.org/wiki?curid=879596" title="Paprocki (nazwisko)">
Paprocki (nazwisko)

Paprocki (forma żeńska: Paprocka, liczba mnoga: Paproccy) – polskie nazwisko notowane od 1473 roku.
Etymologia nazwiska.
Prawdopodobnie utworzone zostało formantem -ski od nazwy miejscowej Paprotno, Paprotki lub Paprotnia.
Rody szlacheckie.
Nazwisko Paprocki nosiło kilka rodów szlacheckich. Byli to: Paproccy herbu Cholewa, Paproccy herbu Jastrzębiec, Paproccy herbu Jelita oraz Paproccy herbu Ogończyk a także rodziny Paprockich które pieczętowały się herbami Tępa Podkowa oraz herbem Słoń. Zapewne istniały też rodziny nie należące do szlachty. Wzmianki o Paprockich z tatarskim rodowodem zamieszcza w swym herbarzu Stanisław Dziadulewicz.
Demografia.
Na początku lat 90. XX wieku ogółem w Polsce mieszkało 5737 osób o tym nazwisku, najwięcej w dawnym województwie: warszawskim – 583 osoby, kaliskim – 326 osób i łódzkim – 302 osoby. W 2013 roku mieszkało w Polsce około 6037 Paprockich, najwięcej w Warszawie.
Znani przedstawiciele.
"Więcej osób o tym nazwisku na stronach ujednoznaczniających Paprocka, Paprocki."

</doc>
<doc id="879597" url="https://pl.wikipedia.org/wiki?curid=879597" title="Rezerwat przyrody Jezioro Udzierz">
Rezerwat przyrody Jezioro Udzierz

Rezerwat przyrody Jezioro Udzierz – faunistyczny rezerwat przyrody na obszarze Kociewia w kompleksie leśnym Borów Tucholskich, na terenie gminy Osiek w województwie pomorskim. Został utworzony w 2000 roku. Powierzchnia rezerwatu wynosi 229,88 ha, wokół niego wyznaczono otulinę o powierzchni 244,82 ha. Ochronie rezerwatu podlega ekosystem akwenu jeziora Udzierz z okolicznym obszarem torfowiskowo-szuwarowo-łąkowym.
Jezioro jest ostoją ptactwa – stwierdzono tu występowanie 70 gatunków, w tym 34 lęgowych. Na terenie rezerwatu występuje ponad 500 gatunków roślin naczyniowych.
Najbliższe miejscowości to Blizawy i Udzierz.

</doc>
<doc id="879598" url="https://pl.wikipedia.org/wiki?curid=879598" title="Udzierz (jezioro)">
Udzierz (jezioro)

Udzierz – płytkie jezioro przepływowe położone na skraju Borów Tucholskich (gmina Osiek, powiat starogardzki, województwo pomorskie), objęte ochroną rezerwatu Jezioro Udzierz.
Powierzchnia całkowita 132,7 ha, długość 1,2 km, maksymalna głębokość 2,1 m

</doc>
<doc id="879599" url="https://pl.wikipedia.org/wiki?curid=879599" title="Antoni Jozafat Nowak">
Antoni Jozafat Nowak

Antoni Jozafat Nowak OFM (ur. 8 marca 1935 w Katowicach, zm. 23 marca 2013 tamże) − polski duchowny katolicki, franciszkanin, profesor zwyczajny doktor habilitowany Katolickiego Uniwersytetu Lubelskiego, antropolog i psycholog, kierownik Katedry Psychologii Życia Wewnętrznego w Instytucie Teologii Duchowości KUL, oraz kurator Katedry Duchowości Akcji Katolickiej.
Życiorys.
W latach wojennych ojciec Jozafat jako kilkuletni łącznik wspomagał działającą w jego rodzinnych Panewnikach tajną organizację AK. W roku 1952 wstąpił do franciszkańskiej Prowincji Wniebowzięcia NMP w Katowicach (śluby wieczyste w 1957, święcenia kapłańskie z rąk bpa Herberta Bednorza w 1961). W latach 1961-1964 studiował psychologię w KUL-u, 1963-1964 psychiatrię w Akademii Medycznej w Lublinie. W 1968 obronił doktorat z psychologii. Po studiach w Salzburgu pod kierunkiem G. Griesla i A. I. Caruso habilitował się w roku 1979 w KUL-u.
Ojciec Nowak wykładał antropologię, psychologię, teologię duchowości, medycynę pastoralną w KUL-u oraz w seminarium duchownym swej macierzystej prowincji zakonnej (Wyższe Seminarium Duchowne oo. Franciszkanów w Katowicach-Panewnikach). Był recenzentem i promotorem wielu prac i przewodów doktorskich i habilitacyjnych, recenzentem dorobku naukowego do profesury wielu polskich duchownych. Brał aktywny udział w krajowych i zagranicznych sesjach naukowych.
Do kierunku jego badań należały: psychologia życia wewnętrznego, szczególnie jej wymiar religijny (tzw. dyspozycja religijna); identyfikacja postaw (norma psychiczna, kryteria normy, problem postawy, postawa neurotyczna i psychotyczna); pseudomistyka (objawienia, stygmaty, opętanie, egzorcyzm); parapsychologia; formacja świadomości moralnej; specyfika psychologii eklezjalnej (tzw. proces progresywnej chrystoformizacji, również proces progresywnej personalizacji) oraz osobowość sakramentalna.
Od momentu powstania aż do śmierci był redaktorem naczelnym kwartalnika katolickiego Zwycięstwo Niepokalanej.
Zmarł w klasztorze franciszkanów w Katowicach-Panewnikach 23 marca 2013, został pochowany w kwaterze zakonnej na cmentarzu przy ul. Panewnickiej w Katowicach-Ligocie.
Wybrana bibliografia naukowa.
Obszerną bibliografię naukową profesora opracował Piotr Królikowski. Została ona opublikowana przez Instytut Teologii Duchowości KUL. Publikacje prof. Nowaka obejmują opracowania naukowe, artykuły, hasła encyklopedyczne i leksykograficzne, nie brak też tłumaczeń:

</doc>
<doc id="879603" url="https://pl.wikipedia.org/wiki?curid=879603" title="Rezerwat przyrody Czapli Wierch">
Rezerwat przyrody Czapli Wierch

Rezerwat przyrody Czapli Wierch – leśny rezerwat przyrody na obszarze Kociewia, w kompleksie leśnym Borów Tucholskich, nad wschodnim brzegiem Jeziora Słonego. Został utworzony w 1960 roku. Powierzchnia rezerwatu wynosi 5,26 ha (akt powołujący podawał 5,03 ha). Celem ochrony jest zachowanie fragmentu typowego dla Borów Tucholskich ekosystemu kontynentalnego boru mieszanego "Querco roboris-Pinetum" wraz z istniejącym starodrzewem sosnowym naturalnego pochodzenia. Nazwa rezerwatu wywodzi się od kolonii czapli siwej, której gniazda znajdują się w koronach starych drzew, rosnących wzdłuż brzegów jeziora.
Rezerwat jest położony na gruntach Skarbu Państwa w zarządzie Nadleśnictwa Lubichowo. Nadzór sprawuje Regionalny Dyrektor Ochrony Środowiska w Gdańsku. Na mocy obowiązującego planu ochrony ustanowionego w 2015 roku, obszar rezerwatu objęty jest ochroną czynną.
Rezerwat leży w granicach Obszaru Chronionego Krajobrazu Borów Tucholskich oraz obszaru specjalnej ochrony ptaków sieci Natura 2000 „Bory Tucholskie” PLB220009.
Najbliższe miejscowości to Osiek, Radogoszcz i Skórzenno.

</doc>
<doc id="879604" url="https://pl.wikipedia.org/wiki?curid=879604" title="Jezioro Słone (powiat starogardzki)">
Jezioro Słone (powiat starogardzki)

 
Jezioro Słone – jezioro przepływowe położone na obszarze leśnym Borów Tucholskich (powiat starogardzki, województwo pomorskie, gmina Osiek). Wschodni brzeg jeziora jest objęty ochroną rezerwatu Czapli Wierch. Poprzez strugi akwen jeziora jest połączony z jeziorem Kałębie i systemem wodnym rzeki Wdy.
Powierzchnia zwierciadła wody według różnych źródeł wynosi od 107,5 ha do 119,5 ha. 
Zwierciadło wody położone jest na wysokości 87,0 m n.p.m. lub 87,2 m n.p.m. Średnia głębokość jeziora wynosi 2,7 m, natomiast głębokość maksymalna 5,4 m lub 6,5 m..

</doc>
<doc id="879625" url="https://pl.wikipedia.org/wiki?curid=879625" title="Brygida Rodziewicz">
Brygida Rodziewicz

Brygida Rodziewicz, właśc. Zoe Rodziewicz (ur. 1 maja 1885 w Aszchabadzie, zm. 21 sierpnia 1955 w Pniewach) – zakonnica w Zgromadzeniu Sióstr Urszulanek Serca Jezusa Konającego. W latach 1947–1955 przełożona generalna zgromadzenia jako matka Brygida.

</doc>
<doc id="879635" url="https://pl.wikipedia.org/wiki?curid=879635" title="Grzegorz Jawor">
Grzegorz Jawor

Grzegorz Ryszard Jawor (ur. 14 marca 1960) – polski historyk i nauczyciel akademicki, profesor nauk humanistycznych, były wicewojewoda lubelski.
Życiorys.
Ukończył studia z zakresu historii na Uniwersytecie Marii Curie-Skłodowskiej w Lublinie. W 1984 został asystentem-stażystą w Instytucie Historii UMCS. W 1989 uzyskał stopień naukowy doktora, a w 2000 został doktorem habilitowanym. Tytuł naukowy profesora nauk humanistycznych uzyskał w 2014. Na UMCS zajmuje stanowisko profesora nadzwyczajnego, pełni funkcję zastępcy dyrektora Instytutu Historii UMCS. Specjalizuje się w zakresie historii średniowiecznej Polski, a zwłaszcza w historii wsi polskiej na przełomie średniowiecza i czasów nowożytnych, dziejami osadnictwa wołoskiego w polskich Karpatach, edycjami tekstów źródłowych.
Od 7 listopada 2005 do 18 grudnia 2006 zastępca prezydenta Lublina. 27 marca 2007 został powołany na stanowisko I wicewojewody lubelskiego. Od 5 listopada do 30 listopada 2007, kiedy to odszedł z urzędu, pełnił obowiązki wojewody lubelskiego w związku z objęciem przez Wojciecha Żukowskiego mandatu poselskiego.
Życie prywatne.
Żonaty (żona Beata), ma trzech synów.

</doc>
<doc id="879639" url="https://pl.wikipedia.org/wiki?curid=879639" title="Fu’ad I">
Fu’ad I

Fu’ad I, arab. فؤاد الأول (ur. 26 marca 1868 w Kairze, zm. 28 kwietnia 1936 tamże) – od 1917 sułtan, a od 1922 pierwszy król niepodległego, nowożytnego Egiptu. Był synem Isma’ila Paszy i Firjal Hanim, sułtański tron objął po śmierci brata Husajna Kamila.
Zarys biografii.
W czasie swoich rządów sprzeciwiał się polityce partii Wafd, rządzącej w niepodległym Egipcie na mocy konstytucji przyjętej w 1923. W konsekwencji w 1928 unieważnił konstytucję i zredukował zadania partii do roli doradczej. Wielkie niezadowolenie społeczne zmusiło go jednak do przywrócenia poprzedniego ustroju w 1935.
Po jego śmierci tron Egiptu objął jego syn Faruk. Fuad I był też ojcem księżniczki Fauzijji, pierwszej żony irańskiego szacha Mohammada Rezy Pahlawiego. Matką Faruka i Fauzijji była królowa Nazli Sabri – druga żona monarchy.

</doc>
<doc id="879644" url="https://pl.wikipedia.org/wiki?curid=879644" title="Mimbla">
Mimbla

Mimbla (fiń. "Mymmeli", szw. "Mymlan") – starsza siostra Małej Mi w serii książek Tove Jansson "Muminki". Jak wszystkie Mimble, zachowuje spokój w każdych okolicznościach i mało co potrafi ją wyprowadzić z równowagi. Ma przy tym dość pragmatyczne podejście do życia.
Mimbla występuje w "Pamiętnikach Tatusia Muminka", "Lecie Muminków", "Zimie Muminków", "Dolinie Muminków w listopadzie" oraz kilku opowiadaniach.
W "Pamiętnikach Tatusia Muminka" pojawiają się też inne Mimble (w tym mama Mimbli, Małej Mi i Włóczykija).

</doc>
<doc id="879661" url="https://pl.wikipedia.org/wiki?curid=879661" title="Królowa Serenity">
Królowa Serenity



</doc>
<doc id="879667" url="https://pl.wikipedia.org/wiki?curid=879667" title="Smartyzm">
Smartyzm

Smartyzm (lub Smarta Sampradaja, czyli "Tradycja Smarty") – jeden z odłamów hinduizmu (obok wisznuizmu, śiwaizmu i śaktyzmu), cechujący się kultowym henoteizmem i katenoteizmem (zdania na ten temat są jednak podzielone i część osób uważa go za kierunek monistyczny).
Charakterystyka.
"Smārta" oznacza wyznawcę, opierającego się głównie (chociaż nie wyłącznie) na wskazaniach "Wed" i "Śastr" oraz filozofii Adwajtawedanta Adi Śankary. Jest to odłam nierygorystyczny, akceptujący różne formy Boga.
Słowo "Smārta" (od sanskryckiego rdzenia "smr"- "pamiętać") oznacza "pamięciowy, zawarty w pamięci ("smrti")", oparty na tradycji, przepisany lub usankcjonowany tradycją i zwyczajem.
Założycielem smartyzmu jest Śankara, który utworzył pierwszy ośrodek "Adwajta Mata" tego odłamu w Śringeri. Wielką rolę odgrywają kierujący poszczególnymi ośrodkami tzw. "jagadguru".
Pojęcie Boga.
Wyznawcy smartyzmu sami wybierają dowolne bóstwo do oddawania czci. Zwykle czczą pięć bóstw ("panćopasana" lub "panćadewata") jako manifestacje bezpostaciowego Absolutu- Brahmana. Smartyści akceptują i czczą sześć głównych i równych sobie manifestacji Boga (Brahmana). Są to: Ganeśa, Śiwa, Śakti, Wisznu, Surja i Karttikeja. Smartyzm głosi wielopostaciowe pojmowanie Boga, podczas gdy wisznuizm (w tym krysznaizm) i śiwaizm skłaniają się ku czczeniu Boga pod jedną postacią.
Według "Adwajta Wedanty" Bóg jest jednocześnie "nirguną" (czystą, niematerialną świadomością) i "saguną" (widocznymi, indywidualnymi manifestacjami) i panuje nad wszystkimi aspektami ("gunami") wszechświata. Jako nieskończony, Bóg może przyjmować nieskończoną ilość form. W tym ujęciu Wisznu i Śiwa są równorzędnymi manifestacjami tego samego Boga ("Nirguny Brahmana"- Najwyższej Rzeczywistości). Jest to pogląd sprzeczny z śiwaizmem i wisznuizmem.
Święte pisma i bramini.
Do kanonu świętych pism należą "Wedy" (Rygweda, Jadźurweda, Samaweda i Atharwaweda), "oczyszczone" przez Śankarę z tekstów, uznanych przez niego za sprzeczne z wedyjską tradycją, a także adwajtawedanta'. Smartyści cytują również "Wisznu Puranę", aby udowodnić tezę o nieskończoności form Brahmana. Bramini smartyzmu (zwani "smarta") szkoleni są według "Karma Kanda" z "Wed" i swobodnie łączą różne rytuały kultowe.
Prawo religijne opiera się na "Manusmryti", "Apastambasmryti" i "Bodjajanasmryti".
Wielu wyznawców hinduizmu, nie będąc smartystami, opiera się jednak na "Adwajcie Wedancie", jako przeciwieństwie podziału na różne sekty, cechującym hinduizm. Wielu współczesnych teologów hinduizmu (np. Ramakryszna) opiera się na uniwersalnych wartościach smartyzmu. Wyjątkiem jest założyciel ruchu Hare Kryszna – Bhaktivedanta Swami, który podkreślał wyjątkowość i odrębność kultu Kryszny.
Formy kultu.
Smartyści uważają praktykowanie dharmy za ważniejsze od innych rytuałów. Praktykują zróżnicowane rytuały ofiar ("jadźna", "dźapa", "pudźa", "aupasana" i "agnihotra", te dwie ostatnie ofiary są praktykowane skrajnie rzadko), składane pięciu bóstwom. Śpiewane są hymny religijne "śloka" i "stotra". Bramini poddają się kąpielom rytualnym ("snana") .
Praktykowane są również wedyjskie obrzędy, przypisane do różnych faz życia człowieka: "brahmaczarja aśrama", "grihasta aśrama", "wanaprasta aśrama" i "sannjasa aśrama". Wielką wagę przywiązuje się do zachowania tradycji wedyjskiej (w tym przygotowywania specjalnego pożywienia). Polecane jest małżeństwo aranżowane przez rodzinę. Smartyzm szczególnie praktykuje w muzyce styl z Karnataki na południu Indii.
Smartyzm w Indiach.
Wspólnoty:
Smartyzm na świecie.
Poza Indiami w czasach współczesnych powstały misje:

</doc>
<doc id="879669" url="https://pl.wikipedia.org/wiki?curid=879669" title="Breitenbrunn (powiat Neumarkt in der Oberpfalz)">
Breitenbrunn (powiat Neumarkt in der Oberpfalz)

Breitenbrunn – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 25 km na południowy wschód od Neumarkt in der Oberpfalz.
Dzielnice.
W skład gminy wchodzą następujące dzielnice: 
Polityka.
Rada gminy składa się z 16 członków:
Współpraca.
Miejscowość partnerska:

</doc>
<doc id="879673" url="https://pl.wikipedia.org/wiki?curid=879673" title="Maruszka">
Maruszka



</doc>
<doc id="879677" url="https://pl.wikipedia.org/wiki?curid=879677" title="Hohenfels (Bawaria)">
Hohenfels (Bawaria)

Hohenfels – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży około 30 km na południowy zachód od Neumarkt in der Oberpfalz.
Dzielnice.
W skład gminy wchodzą następujące dzielnice: 
Oświata.
W gminie znajduje się 50 miejsc przedszkolnych (73 dzieci) oraz szkoła podstawowa (6 nauczycieli, 119 uczniów).

</doc>
<doc id="879680" url="https://pl.wikipedia.org/wiki?curid=879680" title="Adam Prosper Burzyński">
Adam Prosper Burzyński

Adam Prosper Burzyński herbu Trzywdar (ur. w 1753, zm. 9 września 1830) – duchowny rzymskokatolicki, misjonarz, biskup diecezjalny sandomierski w latach 1820–1830, senator duchowny Królestwa Polskiego (kongresowego) od 1820.
Życiorys.
Wstąpił do zakonu reformatów, gdy miał 17 lat. Ukończył teologię i po święceniach kapłańskich udał się do Rzymu. Stąd jako misjonarz wyjechał do Egiptu, gdzie przebywał z przerwami na misje w Syrii od 1791 do 1810. W latach 1802–1808 był prefektem apostolskim Górnego Egiptu. Niektóre źródła podają też informację, że w 1798 był przeorem klasztoru w Kairze. Podczas swojego pobytu w Egipcie pracował m.in. kapelan i tłumacz wojsk napoleońskich. Znany był z tego, że nie zajmował się tylko posługa duchową, ale niósł pomoc rannym żołnierzom jako lekarz.
Do Polski wrócił w 1815 i za namową generała Józefa Zajączka pozostał w kraju, przerywając swoją działalność misyjną. Osiadł w klasztorze Reformatów w Sandomierzu. Pozostał bliskim przyjacielem Zajączka, który 5 października 1819 u władz carskich uzyskał dla niego prekonizację (nominacje biskupie musiały być uzgadniane z władzami rosyjskimi) na biskupstwo sandomierskie. Wybór potwierdził 19 marca 1820 papież Pius VII. Konsekracji dokonał abp Szczepan Hołowczyc w asyście biskupów: Adama Prażmowskiego i Teofila Lewińskiego w kościele Reformatów w Warszawie. Uroczysty ingres do katedry w Sandomierzu odbył się 26 maja 1820. W katedrze nowego biskupa powitał ksiądz Dobrzański (biskup pomocniczy nominat) i przedstawiciele władz miasta.
Jedną z pierwszych decyzji biskupa Burzyńskiego było utworzenie 1 września 1820 seminarium duchownego dla 20 alumnów. W ciągu 11 lat rządów diecezją udzielał się także jako senator i jeździł do Warszawy na posiedzenia Senatu.
2 sierpnia 1826 celebrował nabożeństwo żałobne w kościele Świętego Krzyża na Krakowskim Przedmieściu w czasie pogrzebu namiestnika Józefa Zajączka. W 1828 był członkiem Sądu Sejmowego, mającego osądzić osoby oskarżone o zdradę stanu. Był też zwolennikiem stosowania kar cielesnych.
Został pochowany w podziemiach katedry w Sandomierzu.
W 1829 został kawalerem Orderu Świętego Stanisława 1. klasy.

</doc>
<doc id="879685" url="https://pl.wikipedia.org/wiki?curid=879685" title="Splanchnicektomia">
Splanchnicektomia

Splanchnicektomia (ang. splanchnicectomy) – operacja polegająca na usunięciu pni i zwojów układu współczulnego.
W przeszłości stosowana w terapii nadciśnienia tętniczego i polegała na wycięciu prawie całego pnia współczulnego w klatce piersiowej. Obecnie w leczeniu nadciśnienia tętniczego metoda ta została całkowicie zarzucona.
Obecnie dzięki rozwojowi technik laparoskopowych splanchnicektomia znajduje zastosowanie w leczeniu paliatywnym raka trzustki i przewlekłym zapaleniu trzustki (w przypadku operacji na odcinku brzusznym pnia współczulnego). Operację można również wykonać w obrębie klatki piersiowej drogą wideotorakoskopii. Wskazaniem do wykonania jej tym sposobem jest leczenie np. zespołu Raynauda i nadmiernej potliwości kończyn górnych.
Metoda resekcji pnia współczulnego wprowadzona została przez Reginalda Smithwicka i K.Grimsona na początku lat 40. XX wieku.

</doc>
<doc id="879687" url="https://pl.wikipedia.org/wiki?curid=879687" title="Jerzab">
Jerzab



</doc>
<doc id="879688" url="https://pl.wikipedia.org/wiki?curid=879688" title="Chojewo-Kolonia">
Chojewo-Kolonia

Chojewo-Kolonia – kolonia, część wsi Chojewo, położona w Polsce, w województwie podlaskim, w powiecie bielskim, w gminie Brańsk.
W latach 1975–1998 miejscowość należała administracyjnie do województwa białostockiego.

</doc>
<doc id="879689" url="https://pl.wikipedia.org/wiki?curid=879689" title="Lauterhofen">
Lauterhofen

Lauterhofen – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 15 km na północny wschód od Neumarkt in der Oberpfalz, nad rzeką Lauterach, przy drodze B299.
Dzielnice.
W skład gminy wchodzą następujące dzielnice: 
Polityka.
Rada gminy składa się z 16 członków:

</doc>
<doc id="879690" url="https://pl.wikipedia.org/wiki?curid=879690" title="Chrościanka (powiat bielski)">
Chrościanka (powiat bielski)

Chrościanka – kolonia, część wsi Holonki, położona w Polsce, w województwie podlaskim, w powiecie bielskim, w gminie Brańsk.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Świętych Apostołów Piotra i Pawła w Dołubowie.

</doc>
<doc id="879691" url="https://pl.wikipedia.org/wiki?curid=879691" title="Jarmarkowszczyzna">
Jarmarkowszczyzna

Jarmarkowszczyzna – kolonia, część wsi Bronka, położona w Polsce, w województwie podlaskim, w powiecie bielskim, w gminie Brańsk.
Wieś królewska w starostwie brańskim w ziemi bielskiej województwa podlaskiego w 1795 roku. W latach 1975–1998 miejscowość należała administracyjnie do województwa białostockiego.

</doc>
<doc id="879693" url="https://pl.wikipedia.org/wiki?curid=879693" title="Kalnowiec">
Kalnowiec

Kalnowiec – kolonia wsi Pruszanka Stara, położona w Polsce, w województwie podlaskim, w powiecie bielskim, w gminie Brańsk.
W latach 1975–1998 miejscowość należała administracyjnie do województwa białostockiego.

</doc>
<doc id="879694" url="https://pl.wikipedia.org/wiki?curid=879694" title="Konotopa (województwo podlaskie)">
Konotopa (województwo podlaskie)

Konotopa – kolonia wsi Klichy, położona w Polsce, w województwie podlaskim, w powiecie bielskim, w gminie Brańsk.
W latach 1975–1998 miejscowość należała administracyjnie do województwa białostockiego.

</doc>
<doc id="879695" url="https://pl.wikipedia.org/wiki?curid=879695" title="Lupburg">
Lupburg

Lupburg – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 26 km na południowy wschód od Neumarkt in der Oberpfalz, nad rzeką Schwarze Laber, przy linii kolejowej Ratyzbona–Norymberga.
Dzielnice.
W skład gminy wchodzą następujące dzielnice: 
Polityka.
Rada gminy składa się z 14 członków:

</doc>
<doc id="879696" url="https://pl.wikipedia.org/wiki?curid=879696" title="Chfn">
Chfn

chfn () – uniksowe polecenie dla administratora, służące do zmiany informacji o użytkowniku w systemie, takich jak imię, nazwisko, telefon.

</doc>
<doc id="879697" url="https://pl.wikipedia.org/wiki?curid=879697" title="Postbauer-Heng">
Postbauer-Heng

Postbauer-Heng – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży około 10 km na północny zachód od Neumarkt in der Oberpfalz, ok. 24 na południowy wschód od Norymbergi, przy drodze B8 i linii kolejowej Ratyzbona–Norymberga.
Dzielnice.
W skład gminy wchodzą następujące dzielnice: Postbauer-Heng, An der Heide, Brandmühle, Buch, Dillberg, Kemnath, Köstlbach, Kothmühle, Pavelsbach i Wurzhof
Współpraca.
Miejscowości partnerskie:

</doc>
<doc id="879699" url="https://pl.wikipedia.org/wiki?curid=879699" title="Lubrzanka">
Lubrzanka



</doc>
<doc id="879701" url="https://pl.wikipedia.org/wiki?curid=879701" title="Ostre zapalenie wyrostka robaczkowego">
Ostre zapalenie wyrostka robaczkowego



</doc>
<doc id="879702" url="https://pl.wikipedia.org/wiki?curid=879702" title="Adam Świtek">
Adam Świtek

Adam Józef Świtek (ur. 24 grudnia 1901 w Inowrocławiu, zm. styczeń 1960 w Paryżu) – polski bokser, olimpijczyk.
Wraz z Janem Ertmańskim wystąpił na igrzyskach olimpijskich w Paryżu w 1924 roku w kategorii półśredniej.

</doc>
<doc id="879703" url="https://pl.wikipedia.org/wiki?curid=879703" title="Pyrbaum">
Pyrbaum

Pyrbaum – gmina targowa w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 15 km na północny zachód od Neumarkt in der Oberpfalz, ok. 21 km od Norymbergi.
Dzielnice.
W skład gminy wchodzą następujące dzielnice: 

</doc>
<doc id="879707" url="https://pl.wikipedia.org/wiki?curid=879707" title="Huragan (film 1928)">
Huragan (film 1928)

Huragan – polsko-austriacki film niemy z 1928 roku.
Treść.
Akcja toczy się w Królestwie Polskim w roku 1863. Magrabia Aleksander Wielopolski, zwolennik ugody z zaborcami namawia władze rosyjskie do przeprowadzenia masowej branki do wojska wśród patriotycznie nastawionej młodzieży. Ma to zapobiec wybuchowi powstania, które ta młodzież przygotowuje. Jednemu z przywódców spisku Tadeuszowi udaje się jednak uniknąć poboru. Zakochuje się w pięknej Helenie, którą ratuje z rąk rosyjskiego oficera - Ignatowa. Tymczasem wybucha powstanie styczniowe i rozpoczynają się krwawe walki.

</doc>
<doc id="879708" url="https://pl.wikipedia.org/wiki?curid=879708" title="Polyommatus ripartii">
Polyommatus ripartii



</doc>
<doc id="879709" url="https://pl.wikipedia.org/wiki?curid=879709" title="Trójkąt Sherrena">
Trójkąt Sherrena

Trójkąt Sherrena – występujący niekiedy w ostrym zapaleniu wyrostka robaczkowego obszar przeczulicy. Odpowiada mniej więcej powierzchni talerza prawej kości biodrowej (niekiedy jest większy i przekracza linię środkową ciała), kieruje się wierzchołkiem do pachwiny. Przeczulica może występować w obrębie kilku mniejszych pól skórnych w obrębie tego trójkąta (zwykle jest silniejsza na odcinku bliższym pępkowi) lub może nie występować wcale.
Trójkat Sherrena odpowiada strefie Heada dla wyrostka robaczkowego w jego typowym umiejscowieniu. Występuje w obszarze unerwienia skóry przez piersiowe gałęzie grzbietowe nerwów Th10, Th11, Th12 i L1. Przeczulica na tym obszarze skóry może pojawić się także przy zapaleniu przydatków, stanie zapalnym jelita grubego i innych ostrych schorzeniach jamy brzusznej. Eponim upamiętnia angielskiego chirurga, Jamesa Sherrena.

</doc>
<doc id="879710" url="https://pl.wikipedia.org/wiki?curid=879710" title="Chsh">
Chsh

chsh () – uniksowe polecenie, służące do zmiany powłoki systemowej używanej przez użytkownika.
Składnia polecenia.
 chsh [-s powłoka] [-l] [-u] [-v] [nazwa_użytkownika]
Przykłady użycia.
Użycie opcji -u:
 $ chsh -u
 Usage: chsh [-s shell] [name]
Uruchomienie polecenia bez opcji, wywoła polecenie w trybie interaktywnym, tzn. program będzie pytał o potrzebne informacje:
 $ chsh
 Enter the new value, or press return for the default
 Login Shell [/bin/bash]:
Uruchomienie do zmiany powłoki aktualnej na powłokę "sh" dla konta janek:
 # chsh -s sh janek

</doc>
<doc id="879712" url="https://pl.wikipedia.org/wiki?curid=879712" title="Nowa Wieś (gmina Brańszczyk)">
Nowa Wieś (gmina Brańszczyk)

Nowa Wieś – wieś w Polsce położona w województwie mazowieckim, w powiecie wyszkowskim, w gminie Brańszczyk.
W latach 1921–1931 wieś leżała w województwie białostockim, w powiecie ostrołęckim, w gminie Brańszczyk.
Według Powszechnego Spisu Ludności z 1921 roku wieś zamieszkiwały 422 osoby, 398 było wyznania rzymskokatolickiego, a 24 mojżeszowego. Jednocześnie 420 mieszkańców zadeklarowało polską przynależność narodową, a 2 żydowską. Było tu 87 budynków mieszkalnych. Miejscowość należała do parafii rzymskokatolickiej w Brańszczyku. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Brańszczyku.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.
Na dzień 31 grudnia 2013 roku sołectwo liczyło 377 mieszkańców zameldowanych na pobyt stały.
Wierni kościoła rzymskokatolickiego należą do parafii Najświętszej Maryi Panny Wspomożycielki Wiernych w Białymbłocie-Kobylej.

</doc>
<doc id="879717" url="https://pl.wikipedia.org/wiki?curid=879717" title="Synagoga Chorszul">
Synagoga Chorszul



</doc>
<doc id="879718" url="https://pl.wikipedia.org/wiki?curid=879718" title="Książątko">
Książątko

Książątko – polski czarno-biały film fabularny z 1937 roku.
Fabuła.
Władzia z poczty kocha bogatego dziedzica Rolskiego. Pewnego dnia wygrywa na loterii 150 złotych i jedzie do Krynicy - pierwszy raz w życiu się zabawić, a przy okazji spróbować zdobyć serce ukochanego.

</doc>
<doc id="879719" url="https://pl.wikipedia.org/wiki?curid=879719" title="Plebeius optilete">
Plebeius optilete



</doc>
<doc id="879721" url="https://pl.wikipedia.org/wiki?curid=879721" title="Vaccinina optilete">
Vaccinina optilete



</doc>
<doc id="879722" url="https://pl.wikipedia.org/wiki?curid=879722" title="Albulina optilete">
Albulina optilete



</doc>
<doc id="879724" url="https://pl.wikipedia.org/wiki?curid=879724" title="Przaśnik">
Przaśnik



</doc>
<doc id="879725" url="https://pl.wikipedia.org/wiki?curid=879725" title="Steyr">
Steyr



</doc>
<doc id="879726" url="https://pl.wikipedia.org/wiki?curid=879726" title="Salza">
Salza

Miejscowości.
Polska.
Dawna nazwa miejscowości:

</doc>
<doc id="879727" url="https://pl.wikipedia.org/wiki?curid=879727" title="Jaśnie pan szofer">
Jaśnie pan szofer

Jaśnie pan szofer – polski film fabularny z 1935 roku.
Z filmu trwającego około 80 min zachowało się 50 minut.

</doc>
<doc id="879728" url="https://pl.wikipedia.org/wiki?curid=879728" title="Rewolucje (komiks)">
Rewolucje (komiks)

Rewolucje – polska seria komiksowa autorstwa Mateusza Skutnika, ukazująca się od 2004 do 2018. Współscenarzystą tomów 6. i 7. jest Jerzy Szyłak. Seria wydawana była przez Egmont Polska (tomy 1-4) i Timof i cisi wspólnicy (od tomu 5.).
Charakterystyka i fabuła.
Każdy album "Rewolucji" przedstawia kilka luźno związanych ze sobą historii, których bohaterami są postacie o ludzkich charakterach i wyglądzie przypominającym nieco E.T. Narracja ma oniryczną, nieco humorystyczną atmosferę. Utrzymana jest na granicy fantasy, opowieści historycznej i przygodowej. Pojawiają się w niej odkrywcy, naukowcy i bandyci, tajemnicze wynalazki i miasteczka przypominające wyglądem niemieckie kurorty z początku XX wieku, np. Sopot. Specyficzną cechą "Rewolucji" jest pastelowa kolorystyka ilustracji i cienki kontur, przypominający szkic.
Adaptacja filmowa.
Na podstawie trzeciego tomu serii, zatytułowanego "Monochrom", Tomasz Bagiński zrealizował krótkometrażowy film animowany "Kinematograf". Jego premierze w czerwcu 2009 roku towarzyszył duży rozgłos i przychylne reakcje krytyków (obraz został m.in. zakwalifikowany do konkursu na 66. Międzynarodowym Festiwalu Filmowym w Wenecji).

</doc>
<doc id="879731" url="https://pl.wikipedia.org/wiki?curid=879731" title="Christian Frederik von Schalburg">
Christian Frederik von Schalburg

Christian Frederik von Schalburg (ur. 15 kwietnia 1906 w Zmieinogorsku, zm. 2 czerwca 1942 w rejonie Demiańska) – duński arystokrata, wojskowy i kolaborant, dowódca Frikorps Danmark podczas II wojny światowej.
Młodość.
Jego ojciec – August Theodor Schalburg, był Duńczykiem, a matka – Elena Wasiliewna, Rosjanką z arystokratycznej rodziny. Ch. F. von Schalburg mieszkał w Rosji do rewolucji bolszewickiej w 1917 r. Uczęszczał do korpusu kadetów. W 1918 r. wyjechał wraz z ocalałą rodziną do Danii. Doświadczenia rewolucji doprowadziły do wyklarowania się jego zdecydowanie antykomunistycznych poglądów. W Danii ukończył jezuicką szkołę średnią w Kopenhadze.
Okres przedwojenny i wojna zimowa.
W 1923 r. rozpoczął studia medyczne, ale w 1925 r. porzucił je i 11 stycznia wstąpił do armii duńskiej. Służył w gwardii królewskiej, dochodząc do stopnia sekondløjtnanta. W międzyczasie w 1927 r. ukończył akademię oficerską. Zaangażował się także w działalność polityczną, zostając pod koniec lat 30. członkiem faszystowskiej Narodowosocjalistycznej Duńskiej Partii Robotniczej (DNSAP). Działał zwłaszcza w jej młodzieżowej organizacji NSU, osiągając w 1939 r. funkcję jej przywódcy. Pisywał także artykuły do gazety DNSAP „Fædrelandet”, a także poematy i pieśni bojowe, sławiące postawy faszystowskie. Po wybuchu 30 listopada 1939 r. wojny sowiecko-fińskiej, zgłosił się jako ochotnik do walki po stronie Finów. Zdążył jedynie wziąć udział w jednej akcji bojowej przed ogłoszeniem rozejmu 13 marca 1940 r.
II wojna światowa.
Christian F. von Schalburg przebywał jeszcze w Finlandii, kiedy Niemcy napadły i zajęły Danię 9 kwietnia. Szybko powrócił do kraju, bardzo rozczarowany, że Duńczycy nie stawili praktycznie żadnego oporu. Jako gorący antykomunista i nazista postanowił podjąć służbę wojskową u Niemców. Wkrótce wstąpił do Waffen-SS, licząc na szybkie zaatakowanie ZSRR przez III Rzeszę. Został skierowany do 5 Dywizji Pancernej SS „Wiking” jako oficer sztabowy w stopniu SS-Hauptsturmführera. Został odznaczony Krzyżem Żelaznym 1 i 2 klasy. W tym czasie spotkał się z Reichsführerem SS Heinrichem Himmlerem, z którym omawiał pozycję Danii w przyszłym nowym układzie europejskim. 22 lutego 1941 r. został przedstawiony Adolfowi Hitlerowi. Dygnitarze hitlerowscy dostrzegli jego charyzmatyczny charakter i oddanie nazistowskim ideałom, widząc w nim przyszłego przywódcę duńskich faszystów. 1 marca 1942 r. w stopniu SS-Obersturmbannführera został dowódcą walczącego na froncie wschodnim Frikorps Danmark, zastępując na tej funkcji Christiana Pedera Kryssinga. Podjął kroki w celu większego „znazyfikowania” formacji oraz zintensyfikował szkolenie. 26 kwietnia 1942 r. na wiecu DNSAP w Kopenhadze wygłosił uroczyste propagandowe przemówienie, w którym wychwalał osiągnięcia Frikorps Danmark. 4 maja formacja została skierowana na front do tzw. worka demiańskiego. Ch. F. von Schalburg zginął 2 czerwca od wybuchu miny podczas walk nad rzeką Robia w rejonie Demiańska. Pochowano go na cmentarzu wojskowym we wsi Biakowo.
3 czerwca H. Himmler pośmiertnie awansował go. 18 czerwca w Kopenhadze odbyła się ceremonia upamiętniająca go z udziałem niemieckich dygnitarzy oraz członków duńskiego rządu i królewskiej rodziny. Imieniem Ch. F. von Schalburga został później nazwany Korpus Schalburga, stanowiący rodzaj duńskiego SS.
Część historyków twierdzi, że Ch. F. von Schalburg nie był dobrym taktykiem wojskowym i nie powinien dowodzić oddziałem większym niż kompania, natomiast stanął na czele Frikorps Danmark jedynie ze względu na swoją charyzmę.

</doc>
<doc id="879734" url="https://pl.wikipedia.org/wiki?curid=879734" title="6 Armia (III Rzesza)">
6 Armia (III Rzesza)

6 Armia (Grupa Armijna Balck, Grupa Armijna Fretter-Pico, ) – jedna z niemieckich armii z czasów II wojny światowej.
Formowanie i walki.
Utworzona w październiku 1939 roku z przekształcenia dowództwa 10 Armii. Do stycznia 1941 roku znajdowała się na zachodzie, brała udział w walkach przeciwko Francji, w składzie Grupy Armii B. Od maja 1941 na granicy z ZSRR, wzięła udział w operacji Barbarossa (w składzie Grupy Armii Południe). Po odcięciu w Stalingradzie w efekcie bitwy o to miasto została podporządkowana Grupie Armii Don. Po podpisaniu kapitulacji 2 lutego 1943 przestała istnieć.
Odtworzono ją w marcu 1943 roku w południowej Rosji z Odcinka Armijnego Hollidt. Dalej walczyła na froncie wschodnim, w sierpniu 1944, wraz z większością Grupy Armii Południowa Ukraina, została ponownie niemal doszczętnie zniszczona. Jej resztki posłużyły do kolejnego odtworzenia armii, zwanej dodatkowo we wrześniu 1944 Grupą Armijną Fretter-Pico, a w okresie stycznia – marca 1945 Grupą Armijną Balck.
Struktura organizacyjna.
Jednostki armijne (1943 rok)
Skład w maju 1940
Skład w styczniu 1942
Skład w lutym 1943
Skład w czerwcu 1944
Skład w lutym 1945

</doc>
<doc id="879736" url="https://pl.wikipedia.org/wiki?curid=879736" title="Gwadar">
Gwadar

Gwadar (beludżi/urdu: گوادر) – miasto portowe w południowo-zachodniej pakistańskiej prowincji Beludżystan. Gwadar ma lokalizację strategiczną: w Zatoce Omańskiej, w pobliżu Zatoki Perskiej.
W 1783 przyłączony do Omanu. W 1958 Pakistan odkupił miasto od sułtana Omanu.
Pozostałe informacje.
25 września 2013 roku w wyniku trzęsienia ziemi z dna podniosła się mała wyspa o długości ok. 90 metrów. Pod wyspą znajduje się złoże metanu.

</doc>
<doc id="879737" url="https://pl.wikipedia.org/wiki?curid=879737" title="Jan Leopold Opaliński">
Jan Leopold Opaliński

Jan Leopold Opaliński herbu Łodzia (ur. 1634, zm. 1672) – kasztelan nakielski w latach 1669-1672. 
Najmłodszy (trzeci) syn Jana, wojewody poznańskiego i Urszuli z Potulickich, brat Aleksandra (zm. 1642) starosty inowrocławskiego i Jana Konstantego (1618-1672), rotmistrza królewskiego. Był właścicielem Opalenicy i Grodziska, gdzie ukończył rozpoczętą przez ojca przebudowę kościoła farnego. Zmarł bezpotomnie.

</doc>
<doc id="879739" url="https://pl.wikipedia.org/wiki?curid=879739" title="Rezerwat przyrody Zdrójno">
Rezerwat przyrody Zdrójno

Rezerwat przyrody Zdrójno – leśny rezerwat przyrody na pograniczu borowiacko-kociewskim, w kompleksie leśnym Borów Tucholskich, na terenie gminy Osiek w województwie pomorskim. Został utworzony zarządzeniem Ministra Leśnictwa i Przemysłu Drzewnego z 24 listopada 1983 roku. Powierzchnia rezerwatu wynosi 168,97 ha (akt powołujący podawał 167,57 ha). Ochronie rezerwatu podlega ekosystem siedliskowy bobrów znajdujący się na akwenie śródleśnego jeziora Brzezianek i doliny przepływającej przez nie strugi Brzezianek (dopływ Wdy). Bobry zostały tu reintrodukowane w 1979 roku i zadomowiły się.
Rezerwat leży na gruntach Skarbu Państwa, z których większością (155,30 ha) zarządza Nadleśnictwo Lubichowo. Nadzór sprawuje Regionalny Dyrektor Ochrony Środowiska w Gdańsku.
Rezerwat jest położony w granicach Obszaru Chronionego Krajobrazu Borów Tucholskich oraz dwóch obszarów Natura 2000 – obszaru specjalnej ochrony ptaków PLB220009 „Bory Tucholskie” i specjalnego obszaru ochrony siedlisk PLH040017 „Sandr Wdy”.
Najbliższe miejscowości to Kasparus i Zdrójno.

</doc>
<doc id="879740" url="https://pl.wikipedia.org/wiki?curid=879740" title="V jak vendetta (komiks)">
V jak vendetta (komiks)

V jak vendetta (ang. "V for Vendetta") – angielska seria komiksowa autorstwa Alana Moore’a (scenariusz) i Davida Lloyda (rysunki), rozgrywająca się w futurystycznej, totalitarnej Wielkiej Brytanii. Tajemniczy anarchista o pseudonimie „V” walczy z dyktatorskim rządem, kolejno eliminując jego członków.
Seria ukazywała się pierwotnie w latach 1982–1985 w angielskim czasopiśmie "Warrior". w 1988 roku wznowiło ją i kontynuowało wydawnictwo DC Comics, publikując 10 epizodów. Następnie wydało je w formie powieści graficznej. Po polsku komiks ukazał się w 2003 roku nakładem wydawnictwa Post oraz zbiorczo w 2014 roku nakładem Egmont Polska w przekładzie Jacka Drewnowskiego.
Na podstawie serii w 2005 roku powstał film "V jak vendetta".
Maska Guya Fawkesa wzorowana na filmowej została przyjęta jako symbol przez grupę aktywistów internetowych Anonymous.

</doc>
<doc id="879747" url="https://pl.wikipedia.org/wiki?curid=879747" title="Crna Reka">
Crna Reka



</doc>
<doc id="879748" url="https://pl.wikipedia.org/wiki?curid=879748" title="Nie słuchać przed 2050 r.">
Nie słuchać przed 2050 r.

Hiphop non stop/Nie słuchać przed 2050 r. – singel polskiego rapera Łony. Wydawnictwo, w formie maxi singla ukazało się 4 listopada 2002 roku nakładem wytwórni muzycznej Asfalt Records w dystrybucji Sony Music Entertainment Poland. Pochodząca z płyty piosenka „Nie słuchać przed 2050 r.” dotarła do 3. miejsca Szczecińskiej Listy Przebojów Polskiego Radia.
Lista utworów.
Opracowano na podstawie materiału źródłowego.

</doc>
<doc id="879750" url="https://pl.wikipedia.org/wiki?curid=879750" title="Brzezianek">
Brzezianek

Brzezianek – śródleśne jezioro przepływowe położone na obszarze Borów Tucholskich (powiat starogardzki, województwo pomorskie) objęte ochroną rezerwatu przyrody Zdrójno.
Powierzchnia całkowita 12,8 ha, długość 0,47 km

</doc>
<doc id="879751" url="https://pl.wikipedia.org/wiki?curid=879751" title="Malacosoma neustrium">
Malacosoma neustrium



</doc>
<doc id="879753" url="https://pl.wikipedia.org/wiki?curid=879753" title="Błazen">
Błazen

Błazen – nazwa rodzaju klauna, zwykle kojarzona ze średniowieczem. W Polsce zwany też "wesołkiem". Charakterystycznym elementem stroju błazna była czapka o trzech rogach zakończonych dzwoneczkami – trzy rogi symbolizowały ośle uszy i ogon, przyczepiane przez błaznów we wcześniejszym okresie. Oprócz tego błaźni charakteryzowali się kolorowym strojem i specjalnym berłem z wyrzeźbioną głową na końcu.
Tradycje błaznów nadwornych sięgają już czasów starożytności: Pliniusz Starszy wymienia królewskiego błazna ("planus regius") na dworze władcy Egiptu Ptolemeusza I. Jednak błazeństwo kojarzone jest głównie ze średniowieczem. Błaznami zostawali początkowo najczęściej ludzie chorzy umysłowo, w wypadku których tolerancja co do ich zachowań i wypowiedzi była większa. W świecie islamskim także znane są przykłady błaznów – w XIV wieku na dworze Tamerlana miał działać Hodża Nasreddin.
Na dworze angielskim zatrudnieni byli różnego rodzaju błaźni, specjalizujący się w żonglerce, muzyce, w skeczach i zagadkach. Występowali oni także w sztukach Shakespeare’a. Ostatecznie urząd ten został zlikwidowany w okresie wojny domowej, po której zakończeniu i przywróceniu monarchii Karol II Stuart nie zdecydował się na błaznów. Podobnie jak w Anglii, we Francji istniała tradycja błaznów dworskich, zakończona przez rewolucję.
W Polsce błaznów spotkać można było na dworze Jagiellonów – pełnili oni istotną rolę prześmiewcy, podpowiadając władcom i możnym to, czego inni by im nie powiedzieli. W ten sposób bywali też doradcami, posłami, ustami króla, szpiegami. Oprócz najsłynniejszego z nich, Stańczyka, znanych jest co najmniej jedenastu błaznów służących Jagiellonom. Stańczyk, zwany też Stasiem Gąską, opisywany przez Jana Kochanowskiego był między innymi nadwornym błaznem króla Zygmunta II Augusta. Na dworze Zygmunta III Wazy błaznem był Włoch Antonio Rialto. Za swoje usługi otrzymywali oni nawet nadania ziemi.

</doc>
<doc id="879754" url="https://pl.wikipedia.org/wiki?curid=879754" title="Dipsomania">
Dipsomania

Dipsomania lub dypsomania (z gr. "dipsa" - pragnienie) - to zaburzenie polegające na występującej okresowo potrzebie picia alkoholu. Jest to wytworzony odruch warunkowy pojawiający się mimo prawidłowej regulacji przemiany wodnej. Zaburzenie takie może pojawić się u osób z patologicznie zwiększonym łaknieniem (hiperfagia), w alkoholizmie i u narkomanów. Charakterystyczne jest to, że chorzy odczuwają pragnienie tylko w dzień, nie w nocy.

</doc>
<doc id="879755" url="https://pl.wikipedia.org/wiki?curid=879755" title="Sianno">
Sianno

Sianno – wieś w Polsce położona w województwie mazowieckim, w powiecie sochaczewskim, w gminie Brochów.
W latach 1975–1998 miejscowość należała administracyjnie do województwa warszawskiego.

</doc>
<doc id="879757" url="https://pl.wikipedia.org/wiki?curid=879757" title="Rezerwat przyrody Miłachowo">
Rezerwat przyrody Miłachowo

Rezerwat przyrody Miłachowo – stepowy rezerwat przyrody w województwie pomorskim, w powiecie człuchowskim, w gminie Debrzno.
Został utworzony na mocy zarządzenia Ministra Leśnictwa i Przemysłu Drzewnego z dnia 10 listopada 1976 na powierzchni 2,50 ha. W 1982 r. zarządzeniem Ministra Leśnictwa i Przemysłu Drzewnego z dnia 23 sierpnia (Monitor Polski nr 20, poz. 179) powierzchnię rezerwatu powiększono do 3,70 ha. Aktualnie powierzchnia rezerwatu wynosi 3,84 ha. Zarządzeniem Regionalnego Dyrektora Ochrony Środowiska w Gdańsku z dnia 4 czerwca 2018 wyznaczono otulinę rezerwatu o powierzchni 34,53 ha.
Rezerwat utworzono celem „zachowania muraw i zarośli kserotermicznych z wieloma gatunkami roślin ciepłolubnych na północnej granicy ich zasięgu”. Obecnie jako cel ochrony podaje się „odtworzenie i zachowanie ekosystemu muraw kserotermicznych oraz populacji cennych gatunków roślin i zwierząt”.
Rezerwat położony jest na stoku doliny rzeki Debrzynki, w odległości 1 km na zachód od Debrzna. Leży w obrębie działki nr 781, należącej do gminy Debrzno. Nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej. Nadzór sprawuje Regionalny Dyrektor Ochrony Środowiska w Gdańsku.

</doc>
<doc id="879762" url="https://pl.wikipedia.org/wiki?curid=879762" title="Trichiura crataegi">
Trichiura crataegi



</doc>
<doc id="879763" url="https://pl.wikipedia.org/wiki?curid=879763" title="Olszowiec (gmina Brochów)">
Olszowiec (gmina Brochów)

Olszowiec – wieś w Polsce położona w województwie mazowieckim, w powiecie sochaczewskim, w gminie Brochów.
W latach 1975–1998 miejscowość należała administracyjnie do województwa warszawskiego.

</doc>
<doc id="879764" url="https://pl.wikipedia.org/wiki?curid=879764" title="Mołdawa">
Mołdawa



</doc>
<doc id="879768" url="https://pl.wikipedia.org/wiki?curid=879768" title="Brochocin (powiat sochaczewski)">
Brochocin (powiat sochaczewski)

Brochocin – wieś w Polsce położona w województwie mazowieckim, w powiecie sochaczewskim, w gminie Brochów.
W latach 1975–1998 miejscowość należała administracyjnie do województwa warszawskiego.

</doc>
<doc id="879769" url="https://pl.wikipedia.org/wiki?curid=879769" title="Pasaż Meyera">
Pasaż Meyera



</doc>
<doc id="879770" url="https://pl.wikipedia.org/wiki?curid=879770" title="Malanowo (powiat sochaczewski)">
Malanowo (powiat sochaczewski)

Malanowo – wieś w Polsce położona w województwie mazowieckim, w powiecie sochaczewskim, w gminie Brochów.
W latach 1975–1998 miejscowość należała administracyjnie do województwa warszawskiego.

</doc>
<doc id="879773" url="https://pl.wikipedia.org/wiki?curid=879773" title="Cefadroksyl">
Cefadroksyl

Cefadroksyl, (łac. "Cefadroxilum") – antybiotyk o szerokim spektrum bakteriobójczym, półsyntetyczna cefalosporyna I generacji.
Stosowany w zakażeniach górnych i dolnych dróg oddechowych, zwłaszcza gardła i migdałków spowodowanych przez paciorkowce. Zakażenia układu moczowego, zakażenia skóry wywołane przez gronkowce i (lub) paciorkowce. Mechanizm jego działania polega na blokowaniu biosyntezy ściany komórkowej bakterii.

</doc>
<doc id="879775" url="https://pl.wikipedia.org/wiki?curid=879775" title="Hilarów (powiat sochaczewski)">
Hilarów (powiat sochaczewski)

Hilarów – wieś w Polsce położona w województwie mazowieckim, w powiecie sochaczewskim, w gminie Brochów.
W latach 1975–1998 miejscowość należała administracyjnie do województwa warszawskiego.
Wieś ta nosi nazwę od swojego założyciela Hilarego Ostrowskiego, który był właścicielem majątku i dworu w Tułowicach w latach 1866-1870.

</doc>
<doc id="879776" url="https://pl.wikipedia.org/wiki?curid=879776" title="Gorzewnica">
Gorzewnica

Gorzewnica – wieś w Polsce położona w województwie mazowieckim, w powiecie sochaczewskim, w gminie Brochów.
W latach 1975–1998 miejscowość należała administracyjnie do województwa warszawskiego.

</doc>
<doc id="879777" url="https://pl.wikipedia.org/wiki?curid=879777" title="Duracef">
Duracef



</doc>
<doc id="879778" url="https://pl.wikipedia.org/wiki?curid=879778" title="Wilcze Tułowskie">
Wilcze Tułowskie

Wilcze Tułowskie – wieś w Polsce położona w województwie mazowieckim, w powiecie sochaczewskim, w gminie Brochów.
Za II RP siedziba wiejskiej gminy Tułowice. W latach 1975–1998 miejscowość należała administracyjnie do województwa warszawskiego.

</doc>
<doc id="879779" url="https://pl.wikipedia.org/wiki?curid=879779" title="Eriogaster rimicola">
Eriogaster rimicola



</doc>
<doc id="879780" url="https://pl.wikipedia.org/wiki?curid=879780" title="Biodroxil">
Biodroxil



</doc>
<doc id="879783" url="https://pl.wikipedia.org/wiki?curid=879783" title="COSAFA Cup 1998">
COSAFA Cup 1998

COSAFA Cup 1998 – odbył się w dniach od 10 stycznia do 27 września 1998 roku. W turnieju wystartowało 10 drużyn narodowych:
Zwycięzcą turnieju została .
Tabela końcowa.
ZWYCIĘZCA COSAFA CUP 1998
ZAMBIA DRUGI TYTUŁ

</doc>
<doc id="879784" url="https://pl.wikipedia.org/wiki?curid=879784" title="Phyllodesma tremulifolium">
Phyllodesma tremulifolium



</doc>
<doc id="879786" url="https://pl.wikipedia.org/wiki?curid=879786" title="Malacosoma castrense">
Malacosoma castrense



</doc>
<doc id="879787" url="https://pl.wikipedia.org/wiki?curid=879787" title="Malacosoma castrensis">
Malacosoma castrensis



</doc>
<doc id="879790" url="https://pl.wikipedia.org/wiki?curid=879790" title="Potomkowie Muhammada Alego Paszy">
Potomkowie Muhammada Alego Paszy

Poniżej przedstawiono drzewo genealogiczne uwzględniające ważniejszych potomków Muhammada Alego Paszy – założyciela ostatniej dynastii na egipskim tronie.
 Muhammad Ali Pasza (1769-1849)
 ~Amina (?) (1770-1824)
 ├Ibrahim Pasza (1789-1848)
 ~Chuszijar Kadin (zm. 1886)
 ├Isma’il Pasza (1830-1895)
 ~Szafik Nur (zm. 1884)
 ├Taufik Pasza (1852-1892)
 ~Amina Hanem
 ├Abbas II Hilmi (1874-1944)
 ~Ikbal Hanem
 ├Muhammad Abdul Moneim (1899-1979)
 ├Muhammad Ali Taufik (1875-1955)
 ~Dżanazir Hanem (1827-1912)
 ├Husajn Kamil (1853-1817)
 ~Farial Kadin (zm. 1902)
 ├Fu’ad I (1868-1936)
 ~Sziwakiar Chanum Effendi (1876-1947)
 ├Ismail Fu’ad (1896-1896)
 ├Faukia bint Fu’ad (1897-1974)
 ~Nazli Sabri (1894-1978)
 ├Faruk I (1920-1965)
 ~Safinaz Zulfikar (1921-1988)
 ├Farial bint Faruk (ur. 1938)
 ├Fauzijja bint Faruk (1940-2005)
 ├Fadia bint Faruk (1943-2002)
 ~Nariman Sadek (1934-2005)
 ├Fu’ad II (ur. 1952)
 ~Dominique-France Loeb (ur. 1948)
 ├Muhammad Ali Said (ur. 1979)
 ├Fauzijja Latifa (ur. 1982)
 ├Fachruddin (ur. 1987)
 ├Fauzijja bint Fu’ad (1921-2013)
 ~Mohammad Reza Pahlawi (1919-1980)
 ├Szahnaz Pahlawi (ur. 1940)
 ~Ardeszir Zahedi (ur. 1928)
 ├Zahra Mahnaz Zahedi (ur. 1958)
 ~Chosrow Jahanbani (ur. 1942)
 ├Keichosrow Jahanbani (ur. 1971)
 ├Fawzieh Jahanbani (ur. 1973)
 ~Ismail Husajn Szirin (1919-1994)
 ├Nadia Szirin (ur. 1950)
 ├Husajn Szirin (ur. 1955)
 ├Faiza bint Fu’ad (1923-1994)
 ├Faika bint Fu’ad (1926-1983)
 ├Fathiya bint Fuad (1930-1976)
 ├Tusun Pasza (1794-1816)
 ~Bemba Hanum (zm. 1871)
 ├Abbas I (1813-1854)
 ~Ain ul-Hajat (zm. 1849)
 ├Sa’id Pasza (1822-1863)

</doc>
<doc id="879794" url="https://pl.wikipedia.org/wiki?curid=879794" title="Korpus HIPO">
Korpus HIPO

Korpus HIPO (duń. "HIPO-korpset") – ochotnicza policyjna formacja pomocnicza w okupowanej Danii złożona z duńskich kolaborantów istniejąca pod koniec II wojny światowej.
Korpus HIPO powstał po rozwiązaniu przez Niemców duńskiej policji 19 września 1944 r. Podlegał niemieckiej Hilfspolizei, od której zresztą został nazwany (Hilfspolizei). Liczył ok. 550 ludzi. Na jego czele stał Oktavius Norreen, a następnie kpt. Erik V. Petersen. Członkowie Korpusu przejęli od policjantów umundurowanie, wyposażenie i uzbrojenie. Używali także mundurów Korpusu Strażniczego Luftwaffe w Danii. Rekrutowali się oni w większości z Korpusu Schalburga. Ich siedzibą była b. kwatera główna policji w Kopenhadze.
Prowadzili na terenie Danii akcje przeciwko ruchowi oporu oraz ochraniali różne budynki użyteczności publicznej. Przez większość Duńczyków byli znienawidzeni z powodu swojej brutalności i bezwzględności; ludzi podejrzewanych choćby o sympatie dla konspiracji często torturowali i mordowali. Po wyzwoleniu Danii 46 członków Korpusu HIPO zostało skazanych na śmierć i rozstrzelanych pod zarzutem zdrady stanu, morderstw i tortur.

</doc>
<doc id="879795" url="https://pl.wikipedia.org/wiki?curid=879795" title="Gala banderowa">
Gala banderowa



</doc>
<doc id="879799" url="https://pl.wikipedia.org/wiki?curid=879799" title="Przaśnik (nagroda)">
Przaśnik (nagroda)

Przaśnik – statuetka młynarza, założyciela Przasnysza, przyznawana corocznie od 2002 przez Towarzystwo Przyjaciół Ziemi Przasnyskiej osobom zasłużonym dla ziemi przasnyskiej. Do 2006 nagrodę przyznawał zarząd TPZP. Od 2007 przyznawana jest corocznie jednej osobie za zasługi dla ziemi przasnyskiej w dziedzinach naukowej, oświatowej, kulturalnej, sportowej, gospodarczej i działalności społecznej. Wnioski o nadanie nagrody wraz z uzasadnieniem mogą składać organizacje społeczne, instytucje i osoby prywatne. Zarząd TPZP spośród zgłoszonych osób nominuje do nagrody trzy. Wyboru laureata lub laureatki dokonuje Walne Zebranie członków TPZP podczas tajnego głosowania. Do nagrody nie można zgłosić osób z zarządu TPZP i jego komisji rewizyjnej. Uroczyste wręczenie nagrody odbywa się podczas "Dni Przasnysza" z okazji rocznicy nadania miastu praw miejskich.
Laureaci i laureatki.
Edycja 2007.
Spośród sześciu zgłoszonych kandydatur zarząd TPZP nominował następujące osoby:
Walne zebranie członków TPZP podjęło decyzję o przyznaniu nagrody Tadeuszowi Waśniewskiemu, nauczycielowi muzyki, założycielowi Przasnyskiej Kapeli Podwórkowej i jej instruktorowi.
Edycja 2008.
Spośród pięciu zgłoszonych kandydatur zarząd TPZP nominował następujące osoby:
Walne zebranie członków TPZP na posiedzeniu 8 maja 2008 podjęło decyzję o przyznaniu nagrody ks. Tadeuszowi Niestępskiemu.
Edycja 2009.
Zarząd TPZP dopuścił do głosowania na zebraniu walnym cztery kandydatury:
Walne zebranie członków TPZP na posiedzeniu 24 kwietnia 2009 podjęło decyzję o przyznaniu nagrody działaczce społecznej Krystynie Grotkowskiej.
Edycja 2010.
Nominowano następujące osoby:
Nagrodę otrzymał działacz społeczny Franciszek Kaszubowski.
Edycja 2011.
Walne Zebranie Sprawozdawczo-Wyborcze TPZP obradujące 18 maja 2011 podjęło decyzję o przyznaniu nagrody działaczowi społecznemu, kolekcjonerowi i regionaliście Mirosławowi Krejpowiczowi.
Edycja 2012.
W głosowaniu tajnym na Walnym Zebraniu TPZP równą liczbę głosów otrzymali: historyk dr Radosław Waleszczak i lekarka Beata Rzewnicka. Oboje odebrali statuetkę 22 czerwca 2012. 
Edycja 2013.
Walne Zebranie członków TPZP obradujące 6 czerwca 2013 podjęło decyzję o przyznaniu statuetki Mieczysławowi Stusińskiemu.
Edycja 2014.
Nagrodę 27 czerwca 2014 odebrał przedsiębiorca Andrzej Królikowski. 
Edycja 2015.
5 czerwca 2015 nagrodę odebrał ks. dr Andrzej Maciejewski, proboszcz parafii św. Wojciecha w Przasnyszu. 
Edycja 2016.
Walny Zjazd Sprawozdawczo-Wyborczy Członków Towarzystwa Przyjaciół Ziemi Przasnyskiej 24 maja 2016 podjął decyzję o przyznaniu statuetki emerytowanemu pedagogowi Edwardowi Lemanowiczowi.
Lata 2017–2018.
W latach 2017–2018 przyznawanie „Przaśnika” zostało zawieszone. 
Edycja 2019.
Statuetkę przyznano Tadeuszowi Siółkowskiemu, emerytowanemu nauczycielowi i działaczowi harcerskiemu. 
Edycja 2022.
Nagrodę 20 czerwca 2022 odebrała regionalistka, muzealniczka, pedagożka i działaczka społeczna Janina Żbikowska.

</doc>
<doc id="879800" url="https://pl.wikipedia.org/wiki?curid=879800" title="Putna">
Putna



</doc>
<doc id="879803" url="https://pl.wikipedia.org/wiki?curid=879803" title="Obszar ochrony ścisłej Bielice">
Obszar ochrony ścisłej Bielice

Bielice – obszar ochrony ścisłej o charakterze glebowo-florystycznym na obszarze Słowińskiego Parku Narodowego na Wybrzeżu Słowińskim. Zajmuje powierzchnię 3,71 ha. Ochronie podlegają wzniesienia nad jeziorem Łebsko porośnięte ponad 100-letnim borem sosnowym. Celem utworzenia tego obszaru jest ochrona specyficznego ciągu rozwojowego gleb – bielic żelazisto-próchnicznych. Najbliższymi miejscowościami są Gać i Żarnowska.

</doc>
<doc id="879806" url="https://pl.wikipedia.org/wiki?curid=879806" title="Agnieszka Bibrzycka">
Agnieszka Bibrzycka

Agnieszka Danuta Bibrzycka (ur. 21 października 1982 w Mikołowie) – polska koszykarka, czterokrotna mistrzyni Polski, w latach 2001–2009 reprezentantka kraju (114 oficjalnych spotkań i 1629 zdobytych punktów), czterokrotna mistrzyni Rosji, mistrzyni Turcji, zwyciężczyni Euroligi (2007), najlepsza koszykarka Europy (2003) w plebiscycie "La Gazzetta dello Sport".
Kariera sportowa.
Kariera klubowa.
Jest wychowanką MOSM Bytom, w którego barwach debiutowała w 1996 w ówczesnej II lidze. W latach 1998-2001 była uczennicą Szkoły Mistrzostwa Sportowego w Łomiankach, w barwach drużyny szkolnej debiutowała w ekstraklasie w sezonie 2000/2001. W latach 2001-2006 była zawodniczką Lotosu Gdynia. Z gdyńskim klubem zdobyła cztery tytuły mistrzyni Polski (2002, 2003, 2004, 2005) i wicemistrzostwo Polski w 2006, w 2006 została najlepszym strzelcem ligi, a ponadto w 2002 i 2004 zajęła drugie miejsce w rozgrywkach Euroligi. W plebiscycie "La Gazzetta dello Sport" została wybrana najlepszą zawodniczką Europy w 2003. W latach 2004 i 2006 występowała równocześnie w rozgrywkach WNBA, w barwach San Antonio Silver Stars, ale w obu sezonach nie zakwalifikowała się do fazy play-off (w sezonie 2004 występowała razem z Małgorzatą Dydek).
Od 2006 występowała w ligach zagranicznych. W sezonie 2006/2007 występowała w Spartaku Moskwa, zdobywając z nim mistrzostwo Rosji i zwyciężając w rozgrywkach Euroligi. Od 2007 była zawodniczką UMMC Jekaterynburg, z którym zdobyła mistrzostwo Rosji w 2009 i 2010, wicemistrzostwo Rosji w 2008, a ponadto w 2008 i 2009 grała w Final Four rozgrywek Euroligi (w obu startach trzecie miejsce). W styczniu 2011 rozwiązała kontrakt w związku z ciążą (jej drużyna sięgnęła w tym sezonie po kolejne mistrzostwo Rosji), we wrześniu 2011 urodziła córkę. W styczniu 2012 podpisała kontrakt z CCC Polkowice i w tym samym sezonie zdobyła ze swoją drużyną wicemistrzostwo Polski. W latach 2012-2015 była zawodniczką tureckiej Fenerbahçe SK. Z tureckim klubem zdobyła mistrzostwo Turcji w 2013, wicemistrzostwo Turcji w 2014, dwukrotnie zagrała w finale Euroligi (2013, 2014 - w obu startach jej drużyna zajęła drugie miejsce). W 2015 powróciła do polskiej ekstraklasy i została zawodniczką Basketu Gdynia. 3 lutego 2016 po meczu z Energą Toruń ogłosiła zakończenie kariery w związku z oczekiwaniem na drugie dziecko.
Kariera reprezentacyjna.
Z reprezentacją Polski juniorek zdobyła brązowy medal mistrzostw Europy w 2000, ponadto uczestniczyła w mistrzostwach Europy juniorek w 1998 (6. miejsce), mistrzostwach świata juniorek w 2001 (10. miejsce) oraz czterokrotnie na mistrzostwach Europy seniorek (2001 – 6 m., 2003 – 4 m., 2005 – 7 m., 2009 – 11 m.). W seniorskiej kadrze Polski zadebiutowała w 2001, zdobywając dla niej łącznie 1629 punktów w 114 oficjalnych spotkaniach międzypaństwowych. Po raz ostatni w reprezentacji zagrała w 2009.
Rodzina.
Jej matka Danuta Bibrzycka, z d. Ditmer była I-ligową koszykarką w barwach AZS Katowice i Stali Bobrek Bytom, ojciec Ksawery Bibrzycki był trenerem rezerw piłkarskiej drużyny Ruchu Chorzów. Koszykarką jest jej młodsza siostra, Magda.

</doc>
<doc id="879807" url="https://pl.wikipedia.org/wiki?curid=879807" title="Obszar ochrony ścisłej Olszyna">
Obszar ochrony ścisłej Olszyna

Olszyna – obszar ochrony ścisłej o powierzchni 19,18 ha na obszarze Słowińskiego Parku Narodowego na Wybrzeżu Słowińskim. Ochronie rezerwatu podlega znajdujący się u południowego brzegu jeziora Łebsko fragment olsu rosnącego na torfowisku niskim. Najbliższymi miejscowościami są Gać i Żarnowska.

</doc>
<doc id="879815" url="https://pl.wikipedia.org/wiki?curid=879815" title="Aegeriidae">
Aegeriidae



</doc>
<doc id="879823" url="https://pl.wikipedia.org/wiki?curid=879823" title="Henryk VI Karyncki">
Henryk VI Karyncki



</doc>
<doc id="879837" url="https://pl.wikipedia.org/wiki?curid=879837" title="Czarny Potok (dopływ Dzikiej Orlicy)">
Czarny Potok (dopływ Dzikiej Orlicy)

Czarny Potok (czes. "Černý potok") – potok górski w Sudetach Środkowych, w Górach Orlickich, w Czechach, w kraju hradeckim.
Jest to górski potok o długości ok. 2,1 km, należący do zlewiska Morza Północnego, prawy dopływ Dzikiej Orlicy. Źródła potoku położone są na wysokości ok. 860 m n.p.m., na wschodnim zboczu góry Hutnicza Kopa po stronie Czech, w północno-wschodniej części Gór Orlickich na południe od Dusznik-Zdroju. Potok w górnym biegu spływa łagodnym podmokłym zboczem przez las świerkowy i zarośla w kierunku wschodnim, gdzie przed Lasówką na poziomie ok. 715 m n.p.m. wpada do Dzikiej Orlicy. Zasadniczy kierunek biegu potoku jest wschodni, potok na całej długości płynie po stronie Czech wzdłuż granicy państwowej i widokowej drogi wojewódzkiej nr 389 zwanej Autostradą Sudecką. Jest to potok górski zbierający wody z południowo-zachodniego zbocza północno-zachodniej części Gór Bystrzyckich i północno-wschodniego zbocza środkowej części Gór Orlickich.
Dopływy potoku stanowią małe cieki wodne bez nazwy.

</doc>
<doc id="879839" url="https://pl.wikipedia.org/wiki?curid=879839" title="Černý Potok">
Černý Potok



</doc>
<doc id="879844" url="https://pl.wikipedia.org/wiki?curid=879844" title="Komediantka (powieść)">
Komediantka (powieść)

Komediantka – powieść Władysława Reymonta wydana w 1896. Dzieło powstało na podstawie własnych teatralnych przeżyć i doświadczeń autora. Bohaterką powieści jest panna Janina Orłowska. Reymont napisał "Komediantkę" w miejscowości Bukowno, gdzie przez krótki czas pracował jako zawiadowca na stacji kolejowej.
Kontynuacją tej powieści, opisującą dalsze losy głównej bohaterki, Janki Orłowskiej, jest powieść "Fermenty" wydana w 1897. Na podstawie obu utworów powstał (w 1987) film i serial w reżyserii Jerzego Sztwiertni z Małgorzatą Pieczyńską w roli głównej.
Postacie.
Spis bohaterów:
Opis fabuły.
Powieść rozpoczyna się w Bukowcu, gdzie na małej, położonej wśród wzgórz i lasów stacji kolejowej pracuje Orłowski. Jego córka, 22-letnia Janka, stoi przed życiową decyzją – czy przyjąć oświadczyny Grzesikiewicza, którego szanuje, ale nie kocha. Janka nie widzi się w roli żony. Marzy o wyższych celach, o poświęceniu się dla idei. W sąsiednim miasteczku pewnego razu urządza przedstawienie teatr amatorski, a Janka, grając tam rolę, odkrywa, że pasjonuje ją aktorstwo. Ojciec, z natury porywczy, nieakceptujący córki (zawsze pragnął mieć syna) zarzeka się, że wyrzuci córkę z domu, jeśli odrzuci ona oświadczyny Grzesikiewicza. Bohaterka, żyjąca zawsze w zgodzie z własnym sumieniem i swymi wartościami, mimo wszystko nie ulega presji ojca. Musi opuścić dom. Postanawia, że pojedzie do Warszawy i spróbuje dostać się do teatru Cabińskiego, o którym czytała w gazetach poświęconych sztuce.
Dalsze losy Janiny koncentrują się wokół teatru Cabińskiego, do którego zostaje zaangażowana. Daje ona także lekcje gry na fortepianie córce Cabińskiej. Spełnia się jej marzenie o aktorstwie, odkryty zostaje jej talent, dostaje jednak wciąż małe role. Obserwując otoczenie, rozczarowuje się panującymi w teatrze obyczajami i ludźmi. Aktorzy uciekają się do niemoralnych sposobów, żeby zdobyć rolę i sławę, są zawistni, myślą wyłącznie o sobie. Janka trzyma się na uboczu, jedynie w Głogowskim, kochającym jak ona sztukę, znajduje bratnią duszę i przyjaciela, ale on niebawem wyjeżdża. O jej względy zaczyna walczyć Kotlicki, lecz Jankę odrzuca jego buta, cynizm, instrumentalne i pozbawione szacunku traktowanie kobiet. Udaje się do niej zbliżyć Władkowi Niedzielskiemu, który umiejętnie grając człowieka czułego i szlachetnego, zostaje jej kochankiem. 
Pieniądze, które Janka ze sobą przywiozła, wkrótce się kończą, a płaca, jaką dostaje, nie wystarcza na życie. Orłowska zaczyna głodować. Zaczyna się od niej odsuwać Władek, który ma już dość udawania przed nią lepszego niż jest. W końcu zostaje jej odebrana większa rola. Chora, samotna, znużona walką o przetrwanie, pozbawiona nadziei na odmianę losu próbuje popełnić samobójstwo.

</doc>
<doc id="879847" url="https://pl.wikipedia.org/wiki?curid=879847" title="Obszar ochrony ścisłej Klukowe Buki">
Obszar ochrony ścisłej Klukowe Buki

Klukowe Buki – obszar ochrony ścisłej o powierzchni 76,40 ha na obszarze Słowińskiego Parku Narodowego na Wybrzeżu Słowińskim. Ochronie podlega znajdujący się u zachodniego brzegu jeziora Łebsko reliktowy las bukowo-dębowy. Przez obszar ten przebiega ścieżka ekologiczno-kulturowa „Klucki Las”. Najbliższymi miejscowościami są Kluki i Łokciowe.

</doc>
<doc id="879850" url="https://pl.wikipedia.org/wiki?curid=879850" title="Procesja Dembowskiego">
Procesja Dembowskiego

Procesja Dembowskiego – religijno-patriotyczna procesja, która odbyła się 27 lutego 1846 w czasie powstania krakowskiego w Wolnym Mieście Krakowie. W wyniku ostrzelania procesji przez wojska austriackie, zginęło 28 osób, w tym faktyczny przywódca powstania i inicjator procesji Edward Dembowski. Po masakrze procesji powstanie krakowskie faktycznie upadło.
Przebieg procesji.
Edward Dembowski chcąc odwołać się do uczuć patriotycznych i religijnych chłopów (w tym czasie trwała już rzeź galicyjska), 27 lutego zorganizował procesję, w której wzięło udział 30 księży i zakonników w ornatach i komżach, z krzyżami i chorągwiami oraz 50 osób świeckich w tym kobiety i dzieci. Na czele szedł Dembowski w białej sukmanie chłopskiej z krzyżem w ręku. Procesję eskortował oddział zbrojny złożony z 20 strzelców i 20 kosynierów. 
Procesja śpiewając pieśni religijne, przeszła przez Podgórze ku Wieliczce, nie spotykając chłopów po drodze. Z powodu zapadających ciemności i padającego deszczu postanowiono zawrócić, przenocować w Podgórzu i wyruszyć następnego dnia o świcie w stronę Wieliczki. Gdy procesja doszła do Podgórza, usłyszano strzały. 
Istnieją dwie wersje tego co wydarzyło się potem. Według Józefa Wawel-Louisa (pisownia oryginalna): Według Adama Rawicza Siedmiogrodzkiego (pisownia oryginalna): 

</doc>
<doc id="879855" url="https://pl.wikipedia.org/wiki?curid=879855" title="Barcice (województwo małopolskie)">
Barcice (województwo małopolskie)

Barcice (do 2011 "Barcice Górne") – górska wieś letniskowa w południowej Polsce, położona w województwie małopolskim, w powiecie nowosądeckim, w gminie Stary Sącz. Barcice leżą na terenie Popradzkiego Parku Krajobrazowego, w dolinie Popradu.
W latach 1975–1998 miejscowość administracyjnie należała do województwa nowosądeckiego.
Od kilku lat, pod koniec wakacji, odbywa się tutaj "Pannonica Folk Festival" – jeden z największych w Polsce festiwali etno-folk i muzyki bałkańskiej.
Wieś jest siedzibą rzymskokatolickiej parafii Najświętszej Maryi Panny Wniebowziętej.
Położenie.
Wieś leży u stóp płn.-zach. zakończenia pasma Jaworzyny Krynickiej, na pograniczu Kotliny Sądeckiej i Beskidu Sądeckiego, głównie na lewym brzegu Popradu, na trasie Stary Sącz – Barcice – Rytro – Piwniczna.
Integralne części wsi.
Oprócz integralnych części wsi ujętych w TERYT funkcjonują zwyczajowe nazwy: Wierchy, Wyręb – położone na lewym brzegu Popradu, oraz Szafarka, Mała Rówień i Brzezowica na prawym brzegu Popradu. Najstarsza, historyczna część Barcic położona jest na wysokiej terasie Popradu, na jego lewym brzegu. I tutaj również funkcjonują zwyczajowe nazwy, określające poszczególne części wsi, np. Za Torem, Kamieniec, Na Zakręcie.
Zabudowa.
. W 2011 roku w Barcicach wybudowana została przystań dla cyklistów. Barcicka przystań jest częścią Karpackiego Szlaku Rowerowego, który biegnie z Węgier, aż do Wieliczki i przebiega przez teren gminy Stary Sącz.
Samorząd.
Na obszarze Barcic utworzono dwa sołectwa: Barcice i Barcice Dolne.
Nazwa wsi.
Historia Barcic sięga co najmniej XIII wieku. Pierwsza wzmianka o parafii w Barcicach (Barczyca) pochodzi z 1325 r. Nazwa związana jest prawdopodobnie z kultem św. Bartłomieja, choć niektórzy próbują łączyć ze staropolskim słowem „barć”, które oznaczało ul, rodzinę pszczelą. Może o tym świadczyć historia wsi mówiąca, że wydzielono tę wieś jako dobra królewskie z nadań księżnej Kindze, a później starosądeckiemu klasztorowi, z zabezpieczeń wiana, które księżna Kinga przywiozła do Polski, a zużyto je na odbudowę kraju po licznych najazdach Tatarów. Prawdopodobnie bartnicy z Barcic i Przysietnicy dostarczali miód na stoły książęce, dlatego zatrzymano te wsie w dobrach królewskich.
Eugeniusz Pawłowski, w swojej pracy habilitacyjnej "Nazwy miejscowe Sądecczyzny" wiąże nazwę miejscowości z imieniem Bart, Bartłomiej. Wskazuje na to nazwa wsi z końcówką patronimiczną „ice”, urabiana najczęściej od imienia zasadźcy nowej wsi.
Wieś królewska, położona w drugiej połowie XVI wieku w powiecie sądeckim województwa krakowskiego, należała do tenuty barcickiej.
W 2012 r. zmieniono urzędowo nazwę miejscowości z "Barcice Górne" na "Barcice".
Symbole.
Znane są dwie barcickie pieczęcie z godłem.
Na jednej z nich pochodzącej z XIX w., przedstawione są dwa ule (barcie), a w tle wschodzące promieniste słońce. Pieczęċ używana była przez Szkołę Powszechną w okresie I wojny światowej. Jeszcze kilkanaście lat temu herb ten używany był przez Szkołę Podstawową w Barcicach, a uczniowie nosili go na mundurkach szkolnych w postaci tarczy szkolnej. Dziś używany jest przez Ochotniczą Straż Pożarną w Barcicach i LKS „Barciczanka” jako logo.
Druga pieczęċ przedstawia kobietę modlącą się na klęczkach (orantka) pod dwoma wzgórzami, na których stoi krzyż. Pieczęċ znana z muzeum w Starym Sączu. Herb ten z każdym rokiem zyskuje na popularności, dziś używany jest m.in. przez biuletyn parafialny „Orantka”.
Barcice formalnie nie posiadają herbu.
Historia starostwa barcickiego.
Własność królewska (dzierżawa, tenuta) starostwo barcickie leżało w powiecie sądeckim. Ziemie dzierżawy (ok. 80 km²) zgrupowane były szerokim pasem nad Popradem, głównie po jego lewej stronie, pomiędzy Starym Sączem na północy a Piwniczną na południu. Początkowo na terenie dóbr barcicko-ryterskich znajdowały się wsie: Barcice (z folwarkiem), Przysietnica, Rytro (z folwarkiem) i Młodów.
Z czasem powstały na tym terenie nowe wsie królewskie:
Tereny te będące własnością książęcą, od 1257 należały do klasztoru klarysek starosądeckich.
Starostwo najprawdopodobniej powstało aby zahamować ekspansję węgierskich możnowładców w kierunku północnym. Dolina Popradu stanowiła jedną z ważnych dróg na Węgry, wykorzystywaną zwłaszcza w XIII i XIV wieku. Po odpadnięciu od Sądecczyzny ziem nad górnym Popradem (Lubowla, Gniazda, Podoliniec) w latach 1315–1320, aby nie powierzać kobietom terenu tak ważnego militarnie, ziemie nadpopradzkie stały się na powrót własnością królewską. Siedziba władz starostwa przemiennie znajdowała się w Rytrze (zamek) i Barcicach.
Po 1654 zdecydowanie już władza i punkt administracyjny znalazły się w Barcicach, w północnej części starostwa. Tam też znajdowała się parafia (powstała ok. 1250), obejmująca swym zasięgiem cały obszar starostwa. W 1728 r. Młodów należący dotychczas do parafii barcickiej został przyłączony do parafii w Piwnicznej. Z okresu staropolskiego brak dokładnych danych co do liczby mieszkańców starostwa. Austriacki spis z 1777 wykazał 1,6 tysięcy mieszkańców w 7 wsiach należących do starostwa.
Dzierżawa leżąca w terenie podgórskim falistym nie miała najlepszych warunków do rozwoju gospodarki rolnej, gleby też nie były najlepsze. Sytuację pogarszał czasem Poprad mający znaczenie gospodarcze, ale kapryśny i czyniący wiele szkody (powodzie). Na terenie starostwa istniały dwa folwarki w Barcicach i Rytrze. Przeważała tu gospodarka pastersko-hodowlana. W Barcicach hodowla koni i wołów, w Przysietnicy – gospodarka pasterska, w Rytrze – gospodarka leśna (tartak).
Ze zbóż wysiewano przeważnie owies i żyto. Starostowie zajmowali się też handlem z Węgrami. Przez Barcice i Rytro prowadziła bowiem główna droga handlowa polsko-węgierska (z Krakowa na Spisz i dalej). W 1453 droga ta została uznana za jedynie obowiązujący szlak handlowy na Węgry. Istniały też 3 karczmy zajezdne w Barcicach, Rytrze i Młodowie.
W czerwcu 1770 tereny starostwa zostały zagarnięte („rewindykowane”) przez cesarzową Marię Teresę i włączone do Królestwa Węgierskiego, a w 1773 włączono je do austriackiej Galicji. Starostwo barcickie zostało zlikwidowane w 1785, przeszło pod zarząd dóbr kameralnych austriackich w Nowym Sączu.
Obecnie tereny byłego starostwa znajdują się w granicach: Starego Sącza (Barcice Dolne, Barcice Górne, Przysietnica, Wola Krogulecka), Gminy Rytro, Piwnicznej (Młodów).
Ochotnicza Straż Pożarna.
Barcice posiadają założoną w 1927 roku, Ochotniczą Straż Pożarną. Od 2002 roku jednostka znajduje się w krajowym systemem ratowniczo-gaśniczym, posiada dwa samochody Iveco Eurocargo 130E23 GCBARt 3,5/30 i Dodge RAM 150 SLRr.

</doc>
<doc id="879857" url="https://pl.wikipedia.org/wiki?curid=879857" title="Hugo Simberg">
Hugo Simberg

Hugo Gerhard Simberg (ur. 24 czerwca 1873 w Haminie, zm. 12 lipca 1917 w Ähtäri) – fiński malarz, przedstawiciel symbolizmu.
Życiorys.
Hugo Simberg urodził się 24 czerwca 1873 roku w Haminie. Simberg wraz z bratem bliźniakiem Paulem dorastał w wielodzietnej rodzinie. Kiedy bracia mieli osiem lat, rodzina przeniosła się do Wyborga. Tam bracia chodzili do szkoły, a Hugo kształcił się w zakresie rysunku w szkole wieczorowej. W 1893 roku Paul Simberg rozpoczął studia w Helsinkach i Hugo wkrótce do niego dołączył. Hugo uczęszczał do szkoły Fińskiego Towarzystwa Sztuki, a jego nauczycielkami były Helene Schjerfbeck (1862–1946) i Elin Danielson-Gambogi (1861–1919). Hugo nie był jednak zadowolony z przebiegu edukacji i wkrótce skontaktował się z Akselim Gallen-Kallelą (1865–1931) prosząc go o przyjęcie do jego pracowni jako asystenta. Gallen-Kallela wyraził zgodę i Simberg rozpoczął prace dla Gallen-Kalleli w jego pracowni w Ruovesi.
W 1895 roku, przebywając w Ruovesi, Simberg namalował jeden ze swoich najsłynniejszych obrazów – "Halla" (pol. „mróz”) przedstawiający dużą białą postać siedzącą na snopie zboża i wydmuchującą zimne powietrze. W 1896 roku Simberg stworzył serię obrazów z małym diabłem interweniującym w życie ludzi. W tym samym roku za namową Gallen-Kalleli Simberg odbył podróż studialną do Londynu i Paryża a w latach 1897–1898 do Włoch. Po zakończeniu nauki u Gallen-Kalleli w 1897 roku, planował założenie własnej pracowni w sąsiedztwie w Ruovesi, jednak nie starczyło mu na to środków. W 1898 roku wziął udział w wystawie fińskich artystów w 1898 roku, gdzie jego prace zostały przejęte krytycznie. W 1899 roku udał się na Kaukaz na zaproszenie swojego przyrodniego brata Carla, który pracował jako inżynier kolejowy w Tbilisi. Po powrocie nabył swoje pierwsze studio w Helsinkach i poświęcił się malarstwu. W okresie tym powstało wiele prac, które znalazły uznanie krytyki.
Latem 1902 roku wraz z innym fińskim malarzem symbolistą Magnusem Enckellem (1870–1925) udał się w podróż do Nowej Zelandii. Jesienią zapadł na zapalenie opon mózgowo-rdzeniowych i przez większą część zimy był przykuty do łóżka. Po wyzdrowieniu namalował prawdopodobnie swoje najbardziej znane dzieło – obraz znany jako "Ranny anioł".
Wkrótce potem, otrzymał wraz z Enckellem zlecenie udekorowania wnętrz katedry w Tampere. Simberg namalował m.in. dwa freski – wersję "Rannego anioła" i "Ogród Śmierci".
Zimą 1907 roku Simberg wyjechał do Stanów Zjednoczonych i spędził Boże Narodzenie w Niagara Falls. Pobyt ten nie miał jednak wpływu na jego sztukę. Po powrocie wynajął nowe studio w Helsinkach i zbudował letnie studio w Säkkijärvi w południowej Karelii (teren obecnej Rosji). Pracował jako nauczyciel w szkole rysunku prowadzonej przez Fińskie Towarzystwo Sztuki.
W 1910 roku ożenił się z Anni Bremer, z którą miał syna Toma i córkę Uhrę Beatę. Podczas podróży poślubnej do Paryża zapoznał się z malarstwem modernistycznym. Pod koniec życia zafascynował się ekspresjonizmem. Jednym z najważniejszych obrazów tego okresu jest "Pod wieczór" z 1913 roku.
Simberg zmarł po nagłej i krótkiej chorobie 12 lipca 1917 roku w Ähtäri.
Twórczość.
Simberg znany jest przede wszystkim jako symbolista. Wiele motywów czerpał z tradycji ludowych, tworząc obrazy, gdzie diabły, anioły i śmierć pojawiały się w świecie ludzkim. Prace te charakteryzują się intensywną kolorystyką, przypominając dzieła sztuki naiwnej. Simberg tworzył przede wszystkim niewielkie akwarele, rysunki i grafiki.
W 1899 roku jego projekt symbolicznego gryfa zwyciężył w konkursie na logo firmy UPM-Kymmene – jest to najstarsze logo fińskiej firmy.
Upamiętnienie.
W 1973 roku w 100. rocznicę urodziny Simberga poczta fińska wydala znaczek z obrazem artysty.
W 100. rocznicę śmierci artysty w Ähtäri odsłonięto pomnik projektu jego wnuka Jana.

</doc>
<doc id="879859" url="https://pl.wikipedia.org/wiki?curid=879859" title="Copa América 1983">
Copa América 1983

Copa América 1983 – trzydzieste drugie mistrzostwa kontynentu południowoamerykańskiego odbyły się w 1983 roku. Wzięło w nich udział 10 reprezentacji narodowych. Po raz trzeci z rzędu turniej nie rozgrywano w jednym państwie, lecz we wszystkich krajach uczestników turnieju. Drużyny podzielono na trzy trzyzespołowe grupy. Zwycięzcy grup awansowali do półfinałów, gdzie czekał poprzedni zwycięzca turnieju – zespół Paragwaju, zaś zwycięzcy tej fazy awansowali do finału (zarówno w półfinale, jak w finale rozgrywane były dwumecze).
Podsumowanie.
Grupa 1.
Tabela końcowa.
Grupa 1
Grupa 2.
Tabela końcowa.
Grupa 2
Grupa 3.
Tabela końcowa.
Grupa 3
Finał.
Trzydziestym drugim triumfatorem turnieju Copa América został po raz dwunasty zespół Urugwaju.

</doc>
<doc id="879861" url="https://pl.wikipedia.org/wiki?curid=879861" title="Antoni Piwowarczyk">
Antoni Piwowarczyk



</doc>
<doc id="879864" url="https://pl.wikipedia.org/wiki?curid=879864" title="Sabina Szatkowska">
Sabina Szatkowska

Sabina Szatkowska-Rostkowska (ur. 1 grudnia 1904 lub 1912 w Warszawie, zm. 2 kwietnia 2007 r. w Konstancinie-Jeziornie) – polska tancerka, pedagog i choreograf, primabalerina Opery Warszawskiej i Opery Śląskiej.
Po ukończeniu szkoły baletowej przy Teatrze Wielkim w Warszawie (1924) zadebiutowała na deskach tej sceny. Szybko zaczęła tańczyć partie solowe i wkrótce została primabaleriną tego teatru. Po wojnie tańczyła w Teatrze Rozmaitości oraz Operze Warszawskiej, a przez jeden sezon była primabaleriną Opery Śląskiej. W 1955 roku, po zakończeniu kariery tancerki, była pedagogiem baletu. Po przejściu na emeryturę w 1965 roku zajęła się choreografią, współpracując z wieloma warszawskimi teatrami. W ostatnim okresie życia przebywała w Domu Aktora w Skolimowie.
Do jej najważniejszych ról należały: przed wojną – Bachantka w "Kleopatrze", Amazonka w "Święcie Ognia", Żona Putyfara w "Legendzie o Józefie", Dziewczyna w "Weselu na wsi", a po wojnie – Cyganka w "Coppelii", Pani Capuletti w "Romeo i Julii", Księżna w "Jeziorze łabędzim".

</doc>
<doc id="879866" url="https://pl.wikipedia.org/wiki?curid=879866" title="Obszar ochrony ścisłej Bory Torfowe">
Obszar ochrony ścisłej Bory Torfowe

Bory Torfowe – obszar ochrony ścisłej o powierzchni 9,28 ha na obszarze Słowińskiego Parku Narodowego na Wybrzeżu Słowińskim. Ochronie podlega fragment boru bagiennego na torfowisku wysokim, położony nad rzeką Łebą. Najbliższymi miejscowościami są Gać i Izbica.

</doc>
<doc id="879867" url="https://pl.wikipedia.org/wiki?curid=879867" title="Społeczność Chrześcijańska „Puławska” w Warszawie">
Społeczność Chrześcijańska „Puławska” w Warszawie

Społeczność Chrześcijańska „Puławska” w Warszawie – jeden ze zborów Kościoła Chrystusowego w RP działających w Warszawie. Pastorem przełożonym zboru jest Zbigniew Tarkowski.
Historia.
Początki zboru przy ul. Puławskiej.
Po zakończeniu II wojny światowej centrala Zjednoczenia Kościołów Chrystusowych, działającego przede wszystkim na terenie Kresów Wschodnich, przeniesiona została z Kobrynia do Olsztyna, gdzie zamieszkali główni działacze tego kościoła. Funkcjonowanie Zjednoczenia Kościołów Chrystusowych zostało oficjalnie wznowione w listopadzie 1946 decyzją Ministerstwo Administracji Publicznej, a jego ośrodkami administracyjnymi stały się Olsztyn i Lidzbark Warmiński. Kierownictwo Kościoła pragnęło jednak przeniesienia biur kościelnych do Warszawy. W związku z tym w 1947 zakupiono zniszczoną w 80% kamienicę położoną przy ul. Puławskiej, co było możliwe dzięki środkom finansowym przekazanym przez Konstantego Jaroszewicza ze Stanów Zjednoczonych.
Zaraz po zakupie nieruchomości rozpoczęto jej odbudowę. Kierownikiem prac został Aleksander Jurkowski, który przeniósł się do Warszawy z Olsztyna. Gospodarzem budynku mianowano Mikołaja Kobusa, który przybył tu z Białegostoku. W styczniu 1948 do kamienicy wprowadził się Jerzy Sacewicz, a w jego mieszkaniu były organizowane pierwsze nabożeństwa. W lutym tego roku do budynku przeniesiona została z Olsztyna centrala Zjednoczenia Kościołów Chrystusowych, a w marcu rozpoczęto tu wydawać kościelne czasopismo "Jedność". 18 kwietnia 1948 miało miejsce oficjalne otwarcie centrali oraz nowej Kaplicy Kościoła Chrystusowego w Warszawie o powierzchni około 60 m², położonej na I piętrze budynku. W uroczystości tej wziął udział Tadeusz Wolfenburg, przedstawiciel departamentu wyznaniowego Ministerstwa Administracji Publicznej, jak również Feliks Teodor Gloeh z departamentu wyznań niekatolickich Ministerstwa Obrony Narodowej, będący jednocześnie delegatem Kościoła Ewangelicko-Augsburskiego. Obecni byli także reprezentanci innych kościołów, jak Kazimierz Najmałowski z Polskiego Kościoła Chrześcijan Baptystów i delegaci Kościoła Ewangelicznych Chrześcijan oraz Kościoła Adwentystów Dnia Siódmego wraz z gośćmi z zagranicznych związków wyznaniowych. Budynek był wówczas odbudowany tylko częściowo, była możliwość korzystania tylko z jednej klatki schodowej, a z części kamienicy od strony ul. Malczewskiego pozostały nadal jedynie fundamenty.
W dniach 13–15 sierpnia 1948 roku zorganizowano tutaj tu XII Ogólnopolski Zjazd Zjednoczenia Kościołów Chrystusowych, a w listopadzie odbył się kurs dyrygentury.
W 1949 roku do stolicy przeprowadziły się kolejne rodziny współwyznawców, przeniesiono tu także Seminarium Teologiczne Zjednoczenia Kościołów Chrystusowych, które działało do tej pory w Lidzbarku Warmińskim. Następował stały wzrost liczby członków zboru, którego pastorem przełożonym pozostawał Jerzy Sacewicz.
Aresztowanie działaczy.
19 września 1950 przez organy Ministerstwa Bezpieczeństwa Publicznego przeprowadzona została Akcja „B”, w wyniku której nastąpiły aresztowania działaczy Kościoła, a kaplica wraz z kancelarią zostały zamknięte i opieczętowane. Zablokowane zostały również kościelne konta bankowe. Zbór pozbawiony został możliwości otwarcia nowej kaplicy położonej na parterze budynku przy ul. Puławskiej, co planowano na 1 grudnia 1950. Wspólnocie zostało również odebrane prawo do odbudowy kamienicy, a do jej pomieszczeń zostali wprowadzeni nowi lokatorzy, niezwiązani ze Zjednoczeniem Kościołów Chrystusowych. Przez kolejne dwa lata spotkania Kościoła odbywały się w prywatnych mieszkaniach jego członków lub w kaplicy urządzonej przy Alejach Jerozolimskich.
W 1952 roku do Warszawy przybył wiceprezes Kościoła Paweł Bajeński, zamieszkały wcześniej w Gdańsku, który ze względu na stan zdrowia wcześniej powrócił z więzienia. Jako przedstawiciel zarządu ZKCh czynił starania o zezwolenie na odpieczętowanie kaplicy i dokończenie budowy nowej sali modlitwy. Rok później z więzienia zostali zwolnieni Jerzy Sacewicz i Bolesław Winnik. Został uruchomiony wówczas pierwszy chór, któremu dyrygował Winnik.
Zbór w składzie Zjednoczonego Kościoła Ewangelicznego.
W 1953 roku Zjednoczenie Kościołów Chrystusowych stało się częścią Zjednoczonego Kościoła Ewangelicznego w PRL, na skutek czego wspólnota przy ul. Puławskiej przyjęła nazwę "II Zbór Zjednoczonego Kościoła Ewangelicznego w Warszawie". Na stanowisku pastora przewodniczącego zboru został utrzymany Jerzy Sacewicz, a jego zastępcą mianowano Witolda Omeljanowicza.
Na początku lat 60. XX wieku w łonie przywódców społeczności nastąpił konflikt dotyczący sposobu pracy i zarządzania zborem. Wobec niebezpieczeństwa podziału, zarząd Zjednoczonego Kościoła Ewangelicznego postanowił o powołaniu Kazimierza Murantego jako komisarycznego zarządcę zboru, który sprawował funkcję pełniącego obowiązki pastora przełożonego w okresie 1962-1965. Napięcia we wspólnocie zostały zażegnane dzięki zorganizowanemu 16 maja 1965 zebraniu jej członków, na którym zdecydowano o ustanowieniu przewodniczącym zboru Jerzego Sacewicza z zastępcami: Pawłem Bajeńskim, Bolesławem Winnik, Witoldem Omeljanowiczem.
Na jesieni 1965 do Warszawy powrócił Jerzy Bajeński, który odbywał wcześniej studia w Stanach Zjednoczonych. Doprowadził on do rozwoju działalności zboru przy ul. Puławskiej, jak również do zintensyfikowania pracy wśród młodzieży na niwie ogólnokościelnej, którą był m.in. rozwój działalności letnich i zimowych obozów.
W 1967 otwarta została nowa, docelowa kaplica, położona parterze budynku zborowego od strony ul. Malczewskiego. W kolejnych latach znajdujące się w kamienicy mieszkania zostały adaptowane na biura oraz pomieszczenia do prowadzenia szkółek niedzielnych, a w latach 70. XX wieku piwnicę przekształcono na klub młodzieżowy „Pod Kazalnicą”. Działalność pośród młodszych wiernych, w tym studentów Chrześcijańskiej Akademii Teologicznej, została wzmocniona dzięki pracy Piotra Karela i Andrzeja Bajeńskiego. Z inicjatywy Piotra Karela został utworzony zespół młodzieżowy „Żywe Kamienie”, a pod przewodnictwem Danuty Ryzyk prowadzony był chór. Wobec rozwoju działalności kaznodziejskiej Andrzeja Bajeńskiego, 27 maja 1979 został on ordynowany na pastora.
Wobec przejścia na emeryturę Jerzego Sacewicza, pełniącego sześćdziesięcioletnią pracę w Kościele, zebranie członków zboru w dniu 14 czerwca 1981 postanowiło o wyborze Andrzeja Bajeńskiego na kolejnego pastora przełożonego. Jerzy Sacewicz otrzymał tytuł Honorowego Przełożonego Zboru.
Nowy pastor przełożony kontynuował prężną działalność wspólnoty i wzmagał jej rozwój. Z jego inicjatywy doszło do zmiany nazwy zboru na "Chrześcijańska Społeczność w Warszawie". Wprowadził też nowy styl nabożeństw, zmienił też sposób działania Rady Zborowej oraz metody pracy w Społeczności. Jej nowymi pastorami pomocniczymi mianowano Kazimierza Barczuka, Bronisław Hurego i Władysława Dwulata. W dalszym ciągu rozrastał się zakres pracy z młodzieżą, a zbór miał znaczny udział w zakończeniu budowy kościelnego ośrodka wypoczynkowego w Ostródzie, uruchomionego 3 lipca 1983. W związku z kryzysem gospodarczym w Polsce, wspólnota rozbudowała działalność charytatywną, zajmując się rozprowadzaniem darów z innych krajów, otrzymywanych przede wszystkim dzięki wsparciu zamieszkałego w Kanadzie Jerzego Bajeńskiego. Pozyskiwano produkty spożywcze i odzież, jak również preparaty farmaceutyczne oraz sprzęt medyczny.
W związku z rozrostem liczebności członków zboru, na ich zebraniu w maju 1982 podjęta decyzja o budowie przez Społeczność nowego obiektu, który miał mieścić kaplicę oraz pomieszczenia administracyjne. Planowano powstanie budynku o ogólnej powierzchni 1120 m², z których 450 m² miało przypadać na salę modlitwy. W marcu 1985 rozpoczęto wydawanie biuletynu „Zborownik”, który został w styczniu 1994 przekształcony w miesięcznik „Gazeta Chrześcijańska”, ukazujący się do maja 2007.
W 1986 stanowisko miejscowego administratora objął Bronisław Hury, który doprowadził do odzyskania prawa własności nieruchomości przy ul. Puławskiej dla Kościoła. W marcu 1986 delegacja Zjednoczonego Kościoła Ewangelicznego przeprowadziła rozmowy z wiceprezydentem miasta, których efektem było otrzymanie decyzji o zasadności planów budowy nowego gmachu dla zboru. Strona kościelna proponowała przekazanie na ten cel działki położonej przy ul. Merliniego na rogu z ul. Okolską, znajdującej się naprzeciwko obecnego budynku, jednak miasto nie przystało na tę lokalizację, proponując w zamian rejon wschodni skoczni, południowo-zachodnią część skrzyżowania ulic Władimira Komarowa i Racławickiej lub tylną część działki Dzielnicowego Urzędu Spraw Wewnętrznych przy zbiegu ulic Antoniego Malczewskiego i Tynieckiej. Zdecydowano o budowie na terenie skoczni, jednak ostatecznie nie przystąpiono do niej.
Społeczność prowadziła zaawansowaną działalność misyjną, a do jej części należała działająca w latach 1987–1991 akcja „Biblia pod namiotem”, która objęła swoim zasięgiem 20 miast, a w niektórych z nich zaowocowała powstaniem nowych zborów.
Pierwszą stację misyjną założono w 1987 w Grójcu, jednak prowadzona tam praca ewangelizacyjna nie zakończyła się sukcesem, w związku z czym stację zamknięto, a zakupiony do jej prowadzenia lokal sprzedano. Natomiast dzięki ewangelizacji Adama Byry w 1988 w Sandomierzu utworzona została piętnastoosobowa grupa, która weszła w skład Kościoła. W czerwcu 1995 została ona przekształcona w stację misyjną zboru przy ul. Puławskiej, a w lipcu 1995 powołano tam samodzielny zbór Społeczność Chrześcijańska w Sandomierzu. Dodatkowo w styczniu 1989 w celu powołania stacji misyjnej w Ciechanowie przybyli tam Bożena i Krzysztof Pietrzakowie, zastąpieni w 1992 przez Mariolę i Krzysztofa Zarębów. Niezależny zbór w Ciechanowie powstał w 1996. Również w 1989 uruchomiona została działalność w Płocku, a po utworzeniu tam stacji misyjnej funkcję jej przełożonego pełnił od września 1994 Jacek Kozielski, zastąpiony od stycznia 1996 przez Tytusa Pikalskiego. Samodzielny zbór w Płocku powołano 1 stycznia 2000.
Po powstaniu Kościoła Chrystusowego.
W 1988 nastąpiło rozwiązanie Zjednoczonego Kościoła Ewangelicznego, a zbór przy ul. Puławskiej wszedł w skład Kościoła Zborów Chrystusowych. W celu utworzenia centrali nowego związku wyznaniowego, administracja kościelna zakupiła na terenie miasta trzy mieszkania, gdzie przeprowadzili się lokatorzy z trzech lokali położonych w kamienicy przy ul. Puławskiej, a w pomieszczeniach tych urządzone zostały biura kancelarii Kościoła i jednostek ogólnokościelnych.
We wrześniu 1988 zbór liczył ponad 400 wiernych, posiadał także 5 placówek misyjnych. 9 września 1991 w budynku Społeczności uruchomiona została księgarnia chrześcijańska „Biblos”, którą utworzono w lokalu odzyskanym przez zbór, zajmowanym wcześniej przez warzywniak. Księgarnia prowadziła działalność do 2006.
Zbór stał się pomysłodawcą organizacji Chrześcijańskich Konferencji Młodzieży, a w każdej z nich brało udział kilka tysięcy uczestników. Został też twórcą Forum Współpracy Chrześcijan i Warszawskiego Festynu Chrześcijańskiego. Włączał się również w działalność związaną z ewangelizacją satelitarną Billy’ego Grahama.
W 1991 grupa wiernych z Łodzi, której przewodniczył Fryderyk Domaradzki, stała się częścią Społeczności Chrześcijańskiej „Puławska” jako jej stacja misyjna. W 1993 została ona podniesiona do rangi samodzielnego zboru.
Wobec braku miejsc w kaplicy przy Puławskiej prowadzone tam były dwa nabożeństwa niedzielne. Na skutek niemożności powstania nowego budynku, zdecydowano o zabudowie podwórka obecnej siedziby. W wyniku połączenia nowej części z istniejącą salą nabożeństw oraz dodatkowego lokalu, powstała tam kaplica o powierzchni 250 m², będąca trzykrotnie większa od dotychczasowego miejsca modlitw. Została ona otwarta 27 września 1992 i od tego czasu powrócono do jednego nabożeństwa niedzielnego. Stan ten trwał jednak do października 1995, kiedy to z powodu dalszego rozrostu społeczności i braku miejsc dla wszystkich chętnych w kaplicy, na powrót zaczęto organizować dwa nabożeństwa w niedziele. Według stanu na maj 1996 w nabożeństwach brało udział około 400 osób, a w czerwcu liczba ich uczestników wynosiła już około 500. Tymczasowo wprowadzono więc trzecie nabożeństwo, odbywające się w sobotnie wieczory, jednak nie przyniosło to oczekiwanych rezultatów. Wobec tego dzięki staraniom pastora Andrzeja Bajeńskiego, decyzją Rady Starszych postanowiono o organizowaniu trzeciego nabożeństwa na terenie prawobrzeżnej części Warszawy dla zamieszkałych tam wiernych. 8 marca 2001 miało miejsce pierwsze nabożeństwo w sali hotelu „Pod Grotem” na Żeraniu, a 20 października tego roku rozpoczęto prowadzenie regularnych spotkań odbywających się w sali konferencyjnej Daewoo-FSO. Postanowiono, że na wszystkich trzech nabożeństwach będzie głoszone kazanie takiej samej treści i przez tę samą osobę, co nastręczało dużych problemów organizacyjnych, na co wpływ miało oddalenie żerańskiej sali o 15 km w stosunku do siedziby zboru.
1 września 2001 została powołana stacja misyjna w Radomiu, którą kierował Tytus Pikalski. W 2007 została ona przekształcona w samodzielny zbór Społeczność Chrześcijańska w Radomiu. W grudniu 2001 w struktury zboru przy ul. Puławskiej jako kolejna stacja misyjna została włączona działająca od 1995 Wspólnota „Hosanna” w Lublinie, która powstała w wyniku pracy misjonarskiej prowadzonej przez Wspólnotę Chrześcijańską „Golgota” z Kalifornii. Już w 2002 sandomierską stację mianowano niezależnym zborem Społeczność Chrześcijańska w Sandomierzu.
Wobec faktu, że spotykający się w dwóch różnych miejscach warszawski zbór w praktyce stanowił oddzielne wspólnoty, postanowiono o jego oficjalnym podziale i 4 stycznia 2004 Społeczność Chrześcijańska Północ w Warszawie została powołana jako samodzielny zbór Kościoła Zborów Chrystusowych.
Z powodu rezygnacji Andrzeja Bajeńskiego ze stanowiska pastora przełożonego w związku z jego działalnością jako Prezbitera Naczelnego WKCh, 19 września 2004 w urząd nowego pastora przełożonego został wprowadzony Zbigniew Tarkowski.
Na Synodzie Kościoła Zborów Chrystusowych w lipcu 2004 postanowiono o zmianie nazwy tego związku wyznaniowego na "Wspólnota Kościołów Chrystusowych", co miało na celu zaznaczenie autonomii kościołów lokalnych wchodzących w jego skład. Zdecydowano wówczas, że nazwa jednostek go tworzących powinna zaczynać się od słów "Kościół" lub "Społeczność". Wobec tego zbór przyjął wówczas nazwę "Społeczność Chrześcijańska „Puławska”".
Działalność.
Nabożeństwa niedzielne odbywają się w kaplicy w siedzibie Społeczności przy ul. Puławskiej 114 (wejście od ul. Antoniego Malczewskiego) oraz na Ursynowie w sali przy ul. Nowoursynowskiej 154a. Ponadto w niedzielne poranki mają miejsce spotkania modlitewne.
W trakcie nabożeństw odbywają się zajęcia Szkoły Niedzielnej dla dzieci. Dodatkowo mają miejsce też spotkania "Młodej Generacji", przeznaczone dla uczniów starszych klas szkoły podstawowej oraz szkół średnich. Obydwa programy zajęć realizowane są w ramach działającego przy zborze Pozaszkolnego Punktu Katechetycznego. Prowadzone jest również Niepubliczne Przedszkole Językowe "4KIDS".
Działa tu także "Klub młodzieżowy ZUPP". Dla młodych dorosłych organizowane są spotkania "GodSpace", a działalność wśród rodzin prowadzi "Służba Rodzin SCh Puławska". Odbywają się też kobiece spotkania "Wokół Kobiety", jak również śniadania dla mężczyzn. Dla osób powyżej 50 roku życia utworzony został "Klub Wiecznie Młodzi". Mają miejsce także spotkania w ramach grup domowych. Przy zborze działa biblioteka oraz Chrześcijańska Poradnia "Wytchnienie".
Dla osób zainteresowanych poznaniem wiary chrześcijańskiej prowadzony jest "Kurs Alpha", natomiast chrześcijańska misja społeczna Teen Challenge zajmuje się działalnością "Coffee House", który organizuje spotkania i pracę wśród ludzi uzależnionych. Prowadzona jest także duszpasterska służba więzienna w zakładach karnych na terenie województwa mazowieckiego.

</doc>
<doc id="879871" url="https://pl.wikipedia.org/wiki?curid=879871" title="Czarna perła (film 1934)">
Czarna perła (film 1934)

Czarna perła – polski film fabularny z 1934 roku.
Fabuła.
Stefan, polski marynarz wdaje się w bójkę w lokalu na egzotycznej wyspie Tahiti. Rannym Polakiem opiekuje się młoda Tahitanka - Moana. Młodzi zakochują się w sobie i przysięgają sobie wierność. Postanawiają razem wyjechać do Polski. Gdy nadchodzi czas odjazdu, Stefan powodowany chciwością kradnie „święte perły” z miejscowej groty. Na miejscu w kraju zakłada własną, dobrze prosperującą firmę. Dla zysku wchodzi w układy z przestępcami, nawiązuje też romans z Reną, żoną jednego ze wspólników, przysparzając wielu cierpień swojej Moanie. Tahitanka czuje, że straci ukochanego, ponieważ nie zachowuje się jak biała kobieta. Kiedy jednak Stefan pada ofiarą napadu rabunkowego, ona jedna przychodzi mu z pomocą, osłaniając go własnym ciałem przed bandycką kulą.

</doc>
<doc id="879874" url="https://pl.wikipedia.org/wiki?curid=879874" title="Micro Machines">
Micro Machines

Micro Machines (pełna nazwa Micro Machines: The Original Scale Miniatures) – marka zabawek produkowanych przez Galoob (obecnie część Hasbro) w latach 80. i 90. XX wieku. 
Zabawki te to miniaturowe modele samochodów oraz makiety obiektów drogowych tworzone w skali zbliżonej do N.

</doc>
<doc id="879876" url="https://pl.wikipedia.org/wiki?curid=879876" title="Mod (akustyka pomieszczeń)">
Mod (akustyka pomieszczeń)

Mod – mod dźwięku w pomieszczeniu, związany z jego wymiarami.
Rezonanse podstawowe związane są z długością pomieszczenia, szerokością i jego wysokością. W danym pomieszczeniu wzmacniane są fale dźwiękowe o częstotliwościach rezonansowych. Każdy rezonans ma swój rezonans pochodny, o dwukrotnie mniejszej amplitudzie i dwa razy wyższej częstotliwości.
W pomieszczeniach odsłuchowych (używanych do słuchania muzyki) wymiary nie powinny być nigdy swoimi wielokrotnościami ani wielkościami w proporcji 1:1,5, gdyż wówczas następuje nakładanie się na siebie rezonansów. Efektem rezonansu jest uwypuklenie danej częstotliwości w zakresie jednej oktawy. Częstotliwość rezonansów podstawowych pomieszczenia jest zależna od jego wymiarów, tzn. czym pomieszczenie większe, tym rezonanse podstawowe mają mniejszą częstotliwość.
Metoda obliczania.
Podstawową metodą obliczania rezonansów pomieszczenia jest metoda falowa, w której kolejne mody dane są wzorem:
gdzie:
Rezonanse dla pary równoległych ścian, odległych o l, mają częstotliwości:
Przykładowo dla pomieszczenia o jednym z wymiarów równym 5 metrów częstotliwość rezonansowa wynosi 34 Hz (dla prędkości dźwięku równej 340 m/s).

</doc>
<doc id="879878" url="https://pl.wikipedia.org/wiki?curid=879878" title="Ajn Salih">
Ajn Salih

Ajn Salih (arab. عين صالح) to miasto-oaza w centralnej Algierii. W starożytności na szlaku łączącym środkową i północną Afrykę. Obecnie mieszka tam około 20 000 mieszkańców.

</doc>
<doc id="879879" url="https://pl.wikipedia.org/wiki?curid=879879" title="Cydia pomonella">
Cydia pomonella



</doc>
<doc id="879883" url="https://pl.wikipedia.org/wiki?curid=879883" title="Euzebiusz Słowacki">
Euzebiusz Słowacki

Euzebiusz Tomasz Słowacki herbu Leliwa, krypt. "E. S." (ur. 15 listopada 1773 lub, według testamentu, 14 grudnia 1772 w Podhorcach, zm. 10 listopada 1814 w Wilnie) – polski teoretyk i historyk literatury, tłumacz, dramatopisarz, poeta i pedagog; ojciec Juliusza Słowackiego.
Życiorys.
Ojcem Euzebiusza był Jakub Słowacki (ur. ok. 1740, zm. 1789), zarządca dóbr Rzewuskich w Podhorcach (kluczy podhoreckiego i oleskiego), a matką Małgorzata z Zeydlerów. Euzebiusz był najstarszym synem z siedmiorga dzieci rodziców. Około roku 1780 ojciec przeniósł się wraz z rodziną na Wołyń (okolice Dubna), zapewne był wtedy zarządcą dóbr Czackich.
Pierwsze nauki pobierał (od roku 1781) w szkołach krzemienieckich. Z braku środków finansowych na dalsze studia ubiegał się o patent geometry królewskiego (wydany 31 maja 1792) i przez następne 8 lat pracował na Wołyniu jako geometra prywatny. W roku 1800 otrzymał posadę nauczyciela domowego u Józefa Poniatowskiego w Tuhańczy (pow. kaniowski). Tam też poznał T. Czackiego, dzięki któremu w latach 1806–1811 pracował jako nauczyciel wymowy i poezji w Liceum Krzemienieckim, gdzie uczył poezji i wymowy. W wyniku konkursu, w roku 1811, objął Katedrę Wymowy i Poezji na Cesarskim Uniwersytecie Wileńskim jako profesor (wykładał tam do swej śmierci w 1814).
W 1808 poślubił Salomeę z Januszewskich, z którą miał syna Juliusza (ur. 1809). W rok po ślubie Słowaccy zamieszkali w Krzemieńcu, gdzie wybudowali własny dom. Mieszkali tam do sierpnia 1811, kiedy to przenieśli się do Wilna.
W 1814 (10 listopada) Euzebiusz zmarł na gruźlicę, która później stała się również przyczyną śmierci jego syna Juliusza. W chwili jego śmierci żona-Salomea miała zaledwie 23 lata, a syn Juliusz – 5.
Pochowany na cmentarzu na Rossie w Wilnie.
Twórczość.
Jest autorem prac związanych z teorią klasycyzmu, w których uwzględniał także nowe tendencje w literaturze. Jego twórczość literacka (często wyraźnie związana z działalnością pedagogiczną) zebrana została pośmiertnie w "Dziełach" (4 tomy wydane w latach 1824–1826). Od 1812 był redaktorem „Kuriera Litewskiego” (współpracę nawiązał już w roku 1811).
Ważniejsze dzieła.
Ponadto E. Słowacki ogłaszał recenzje teatralne w „Kurierze Litewskim” w latach 1811–1814.
Tłumaczenia.
Ze wspomnianą działalnością oświatową wiążą się także prace Słowackiego nad tłumaczeniami – tu wybór jest klasyczny i klasycyzujący, a znakiem sposobu patrzenia na tradycję literacką może być nazwanie tłumaczonego Tasso poetą „nowoczesnym”; w czwartym tomie pośmiertnie wydanych tłumaczeń wydano (mianowicie już bez wiedzy, korekty czy zgody autora) jego po części prozą tłumaczenia Wergiliusza ("Georgiki" i "Eneida"), Horacego (16 pieśni i 2 listy), pół na pół prozą i wierszem. i mniejszych fragmentów Owidiusza, Tasso, Gesnera. Znaczną część zajmują tłumaczenia Propercjusza: wydawca zamieścił tłumaczenia 18 z 22 elegii z Księgi Pierwszej, oraz 7 elegii z Księgi Drugiej – wszystkie tłumaczone dwuwierszem rymowanym. Jego przekłady nie są dziś cenione, pozostaje jednak dotąd jedynym tłumaczem wszystkich elegii Propercjusza na polski.

</doc>
<doc id="879885" url="https://pl.wikipedia.org/wiki?curid=879885" title="Piętro wyżej">
Piętro wyżej

Piętro wyżej – polska komedia filmowa z 1937 roku w reżyserii Leona Trystana, nakręcona na podstawie scenariusza napisanego przez Emanuela Szlechtera, Ludwika Starskiego oraz Eugeniusza Bodo.
Fabuła.
Komedia pomyłek, która opowiada o perypetiach dwóch sąsiadów w kamienicy przy ul. Szczęśliwej 13: starszego Hipolita Pączka (który mieszka niżej) oraz młodszego Henryka Pączka (lokatora mieszkającego piętro wyżej). Poza nazwiskiem dzieli ich niemal wszystko. Pierwszy jest miłośnikiem muzyki poważnej, drugi – znanym spikerem radiowym i jazzmanem. Prowadzą ze sobą nieustanną wojnę, gdyż właściciel kamienicy nie może usunąć kłopotliwego lokatora. Sytuację jeszcze bardziej komplikuje przyjazd młodej krewnej Hipolita – Lodzi, w której (z wzajemnością) zakochuje się Henryk.
Poza komizmem sytuacyjnym i dowcipnymi dialogami powodzenie filmowi zapewniły również szlagiery („Seksapil – to nasza broń kobieca”, „Umówiłem się z nią na dziewiątą”, „Dziś ta, jutro tamta”) w wykonaniu Eugeniusza Bodo.
Produkcja.
"Piętro wyżej" zostało wyprodukowane przez wytwórnię Sfinks, w studiu Urania-Film pod kierownictwem Witolda Dybowskiego. Reżyserię filmu przydzielono Leonowi Trystanowi, natomiast scenariusz doń napisali Emanuel Szlechter, Ludwik Starski oraz Eugeniusz Bodo. Ten ostatni objął również kierownictwo artystyczne nad filmem. Muzykę do "Piętra wyżej" skomponował Henryk Wars, opracowując utwory „Seksapil – to nasza broń kobieca”, „Umówiłem się z nią na dziewiątą” oraz „Dziś ta, jutro tamta” do słów Szlechtera. Za zdjęcia do filmu odpowiadał Seweryn Steinwurzel.
Odbiór.
W branżowym tygodniku ilustrowanym „Kino” pojawiła się pozytywna ocena "Piętra wyżej": „...nareszcie bardzo dobra filmowa komedia polska (…) "Piętro wyżej" w rozwoju filmu”. Recenzja w „Naszym Przeglądzie” chwaliła komedię za to, że „humor pochodzący z motywów obyczajowych przeradza się z rozwojem akcji w komizm przypominający nadrealistyczną humorystykę braci Marks [Marx]”. Z drugiej strony, "Piętro wyżej" było ostro krytykowane w prawicowych kręgach. Mieczysław Hoszowski pisał o filmie następująco:
Znaleźli się ludzie, którzy pokazali masom na ekranie bezwstyd i wmówili w nie, że to szczyt artyzmu. Potem określili głupotę jako humor, dowcip lub komizm, a bezkrytyczne masy zgodziły się z tym, bo to odpowiadało ich niskim instynktom. Połączywszy jedno i drugie, stworzyli owi ludzie film rewiowy i komedię filmową, a za pomocą odpowiedniej reklamy, pozyskali nie tylko masy, ale i – „inteligencję”.
Również recenzent prawicowego „Prosto z Mostu” A. Mikułowski wyrażał dezaprobatę wobec sceny z parodią Mae West: gdy „ukazuje się Bodo przebrany za kobietę, budząc entuzjazm mniej wybrednej publiczności, wówczas ręce złożone do oklasków opadają”. Anonimowa recenzja w „Gazecie Polskiej” głosiła: „Całość filmu jest banalna. Wnętrza starannie nieestetyczne. [...]. Niefortunny pomysł ze speakerem radiowym przebranym za Mae West zatrąca poważnie o wulgarność”.
Po latach "Piętro wyżej" oceniano pozytywnie. Paula Apanowicz z portalu Oldcamera.pl stwierdziła, że film Trystana to „podróż w odległą epokę – spotkanie ze śmiejącym się międzywojniem, czującym na karku chłodny oddech katastrofy, jaka za chwilę miała się wydarzyć”. Łukasz Budnik z portalu Film.org.pl podkreślał, iż "Piętro wyżej" jest „jednym z najbardziej wartościowych filmów tamtego czasu [międzywojnia], przez wielu uważanym dziś za najlepszy”.
Analizy i interpretacje.
Sebastian Jagielski w swojej analizie filmu dostrzegł tropy kampowe, kulminujące w wykonaniu przez Eugeniusza Bodo utworu „Seksapil – to nasza broń kobieca”.
Utwór o władzy, jaką kobiety mają nad mężczyznami, wykonywany przez mężczyznę imitującego kobietę wyposażony jest w zgoła wywrotowy potencjał. Męskość w przeboju tym skojarzona została, zgodnie z płciowymi stereotypami, z pięścią, „twardą dłonią” i „najtwardszym głazem”, podczas gdy kobiecość z brylantami, „pudru puchem” i „pereł sznurem”. Stereotypy te ulegają jednak nieoczekiwanej inwersji: kobiety mają przecież to, co mężczyźni chcieliby mieć, czyli ów tytułowy seksapil („Lecz my mamy coś, co byście wy chcieli mieć”), kobiety z kolei okazują się najsilniejsze i najmocniejsze („Słaba płeć, a jednak najsilniejsza / Słaba płeć, a jednak najmocniejsza”). Scena ta przesycona jest ambiwalentnym erotyzmem, który przekracza granice sztywnych norm płci. W utworze tym swe erotyczne tęsknoty odnaleźć mogą kobiety (co oczywiste), ale i geje fantazjujący o tym, jak swym „wdziękiem, stylem, szarmem, szykiem” uwodzą obiekt swych westchnień.
Zdaniem Jagielskiego "Piętro wyżej", zawierające wspomnianą scenę z przebranym za kobietę Bodo, było celowo adresowane do mniejszościowej publiczności homoseksualnej, Świadczyć o tym miał nie tylko sam dobór przedmiotu parodii – homoseksualnej aktorki Mae West – ale również kontekst, jakim był rozkwit subkultury gejowskiej w międzywojennej Polsce. Przede wszystkim zaś wywrotowego potencjału utworu miał dowodzić (wspomniany wyżej) odbiór filmu Trystana w prawicowych kręgach.
Marek Hendrykowski uznał scenę występu Bodo w roli Mae West za „kapitalną”, po czym dopowiadał, że „poza tym pikantnym obyczajowo fragmentem [...] trudno byłoby wskazać inne reprezentatywne przykłady rodzimej parodii filmowej nakręcone przed wojną”. Również Arkadiusz Lewicki wskazywał, że występ Bodo jest jednym z wyrazistszych przykładów "cross-dressingu" w polskim kinie międzywojennym.

</doc>
<doc id="879886" url="https://pl.wikipedia.org/wiki?curid=879886" title="Obszar ochrony ścisłej Moroszka">
Obszar ochrony ścisłej Moroszka

Moroszka – obszar ochrony ścisłej o powierzchni 56,28 ha na obszarze Słowińskiego Parku Narodowego na Wybrzeżu Słowińskim. Ochronie podlega stanowisko rzadko występującej w Polsce maliny moroszki stanowiącej gatunek reliktowy. Obszar jest położony nad małą rzeką Pustynką, na południowy zachód od miejscowości Kluki.

</doc>
<doc id="879888" url="https://pl.wikipedia.org/wiki?curid=879888" title="Jan Stopyra">
Jan Stopyra

Jan Władysław Stopyra (ur. 16 grudnia 1934 w Stanisławowie) – polski samorządowiec. W okresie 1973–1984 prezydent Szczecina, w latach 2002–2006 i 2010–2014 przewodniczący rady miasta Szczecina. W okresie PRL działacz PZPR, obecnie bezpartyjny.
Życiorys.
Jest absolwentem Wyższej Szkoły Ekonomicznej w Szczecinie i Krakowie. W latach 1972–1973 pełnił funkcję przewodniczącego Prezydium Miejskiej Rady Narodowej w Szczecinie, następnie po reorganizacji struktur władz terenowych państwa, decyzją ówczesnych władz PZPR od 17 grudnia 1973 do 31 marca 1984 był prezydentem miasta. Za jego kadencji rozpoczęto budowę wielkich osiedli mieszkaniowych na obrzeżach miasta, tzw. „blokowisk”: os. Słonecznego i os. Książąt Pomorskich oraz zakończono budowę os. Zawadzkiego-Klonowica. Miasto zyskało magistralę wodną z ujęcia na jeziorze Miedwie oraz gazową z południowej Wielkopolski. Rozpoczęto budowę Trasy Zamkowej. Z czasów jego kadencji pochodzi także „aleja fontann” w ciągu al. Papieża Jana Pawła II (d. al. Jedności Narodowej) oraz Pomnik Czynu Polaków. W okresie tej prezydentury prowadzona była nigdy nierozliczona zbiórka pieniędzy na budowę hali widowiskowo-sportowej. Jedną z decyzji, która zapadła za jego rządów, pomimo licznych protestów, była ta o likwidacji tras tramwajowych w śródmieściu Szczecina we fragmencie al. Wojska Polskiego i Jagiellońskiej oraz na ul. Obrońców Stalingradu. W celu niwelowania napięć społecznych związanych z upadającą gospodarką socjalistyczną, Stopyrze powierzone zostały obowiązki związane z pracami w komitecie organizacyjnym ds. utworzenia Uniwersytetu Szczecińskiego. 
Po odwołaniu przez władze partyjne z urzędu prezydenta miasta, PZPR powierzył Stopyrze funkcję konsula. W latach 1984–1988 był konsulem PRL w Ludowej Republice Bułgarii. W wyborach w 2002 został wybrany na radnego Szczecina z listy SLD-UP.
Od 21 listopada 2002 do 27 października 2006 pełnił funkcję przewodniczącego rady miejskiej Szczecina. W wyborach parlamentarnych w 2005 bez powodzenia ubiegał się o mandat senatora z ramienia SLD w okręgu wyborczym Szczecin. W wyborach samorządowych w 2006 został ponownie wybrany na radnego, z listy Lewicy i Demokratów. W kadencji 2006–2010 sprawował funkcję wiceprzewodniczącego rady miasta. W okresie 2006–2007 członek klubu radnych LiD, następnie niezrzeszony.
W wyborach w 2010 po raz kolejny uzyskał mandat radnego miasta, tym razem z listy Platformy Obywatelskiej. W efekcie powstania w Szczecinie nieformalnej koalicji partyjnej (złożonej z polityków PiS oraz SLD) skupionej wokół prezydenta Piotra Krzystka, Jan Stopyra – kolejny raz występujący jako radny niezrzeszony – został wybrany na przewodniczącego rady. W wyborach w 2014 uzyskał reelekcję z listy Bezpartyjnych Piotra Krzystka, jednak nie znalazł się w prezydium nowej rady. W wyborach w 2018 nie został ponownie wybrany na radnego.

</doc>
<doc id="879891" url="https://pl.wikipedia.org/wiki?curid=879891" title="Micro Machines (seria)">
Micro Machines (seria)

Micro Machines – seria gier komputerowych stworzona przez Codemasters. Polega ona na wyścigach zawodników miniaturowych modeli samochodów.
Spin-offem serii jest gra "Micro Maniacs" na konsole PlayStation.

</doc>
<doc id="879893" url="https://pl.wikipedia.org/wiki?curid=879893" title="Jego ekscelencja subiekt">
Jego ekscelencja subiekt

Jego ekscelencja subiekt (tytuł oryg. "Jego ekscelencja subjekt") – polski film fabularny z 1933 roku.
O filmie.
W roli tytułowej wystąpił Eugeniusz Bodo, czołowy amant polskiej kinematografii przedwojennej. Z filmu pochodzą piosenki „Tyle miłości” i „Złociste włoski”. Film został nakręcony w okresie wielkiego kryzysu, do którego odniesienia znalazły się w filmie.
Zdjęcia zrealizowano w Warszawie (Dom Mody Bogusław Herse przy ul. Marszałkowskiej, kawiarnia „Adria” przy ul. Moniuszki, ul. Krakowskie Przedmieście, ul. Traugutta, ul. Kolonie Staszica i ul. Lubeckiego na Ochocie).
Napisy są w formie sprzed reformy ortografii polskiej w 1936 roku.
Fabuła.
Jerzy jest uwielbianym przez klientki subiektem (sprzedawcą) w ekskluzywnym Domu Mody Bogusław Herse w Warszawie. Nadchodzi sylwestrowa noc. Jurek „wypożycza” sobie w miejscu pracy wieczorowy ubiór (frak) ze sklepowego manekina i wychodzi na miasto. Przypadkowo pomaga kobiecie, która przewróciła się na ulicy i trafia na bal sylwestrowy wyższych sfer w rezydencji państwa Poreckich. Szereg zabawnych nieporozumień prowadzi do tego, że towarzystwo bierze go za znanego i bardzo poważanego radcę Chełmońskiego. Jurek nie prostuje tego, bo zajęty jest adorowaniem córki gospodarzy – Ani. Młodzi szybko zakochują się w sobie.
Subiekt udaje „ekscelencję” do czasu, kiedy przekonuje się, że miłość jego i panny Poreckiej nie ma przyszłości. Okazuje się bowiem, że rodzice Ani zamierzają wydać ją za tzw. dobrą partię – kogoś o wysokim statusie społecznym i materialnym. Poreccy są w bardzo złej sytuacji materialnej i liczą, że uratuje ich bogate zamążpójście córki. Zakochani są zmuszeni rozstać się, ale szereg zbiegów okoliczności oraz determinacja Jurka sprawiają, że ich los niespodziewanie odwraca się. Przyszły mąż Ani – Kracht – okazuje się hochsztaplerem, który liczy jedynie na jej posag. Wywiązuje się bójka, podczas której Jurek daje Krachtowi nauczkę. Na koniec Ania i Jurek zostają razem, a kierownik domu mody obiecuje Jurkowi pięciokrotnie wyższą pensję.

</doc>
<doc id="879899" url="https://pl.wikipedia.org/wiki?curid=879899" title="Za winy niepopełnione">
Za winy niepopełnione

Za winy niepopełnione – polski film fabularny z 1938 roku na podstawie powieści Michała Bałuckiego.
Treść.
Jan Leszczyc poznaje przy łożu chorej matki Amelię Holską i zakochuje się w niej ze wzajemnością. Zarówno on jak i Amelia nie wiedzą, że jej ojciec Józef Holski jest międzynarodowym złodziejem hotelowym. Namówiony przez Torense'a, swego dawnego wspólnika, kradnie perły z apartamentu Julii - znajomej Jana i ofiarowuje je córce. Ta trafia do więzienia, kiedy diamenty na jej szyi zostają rozpoznane jako kradzione. Holski i Torense ukrywają się przed policją. Załamany Leszczyc nie chce żenić się z córką przestępcy, jednak wkrótce wychodzi na jaw przestępcza przeszłość ojca Leszczyca.
Odbiór.
W recenzji filmu z początku 1939 przychylną opinię wyraził Tadeusz Sobolewski.

</doc>
<doc id="879900" url="https://pl.wikipedia.org/wiki?curid=879900" title="Pojezierze Litewskie">
Pojezierze Litewskie

Pojezierze Litewskie (842.7) – region geograficzny na pograniczu Litwy, Rosji, Białorusi i Polski (jej południowo-zachodni skraj, polska część Pojezierza Litewskiego nosi też nazwę Pojezierza Suwalskiego), stanowiący część Pojezierzy Wschodniobałtyckich. Pojezierze Litewskie wznosi się do 282 m n.p.m., występują tu liczne jeziora i rzeki, najdłuższa rzeka Niemen, pojezierze jest znacznie zalesione. Leży prawie w całości w dorzeczu Niemna.
W skład Pojezierza Litewskiego na terenie Polski wchodzą: Puszcza Romincka, Pojezierze Zachodniosuwalskie, Pojezierze Wschodniosuwalskie i Równina Augustowska. Polska część pojezierza zajmuje ok. 3,5 tys. km². Cechuje się największym w Polsce kontynentalizmem klimatu i najniższymi (poza górami) temperaturami. 
W regionalizacji fizycznogeograficznej Litwy obszar ten występuje pod nazwą "Baltijos aukštumos", co w dosłownym tłumaczeniu na język polski oznacza "Wyżyny Bałtyckie". Nazwa ta jednak, podobnie jak nazwa "Pojezierza Bałtyckie" (gdyż wyraz litewski "aukštuma" czyli "wyżyna" jest zastępowany w przypadku polskich nazw geograficznych na Litwie terminem "pojezierze") nie występuje w polskiej literaturze naukowej.
Na terytorium Litwy i częściowo Białorusi wyróżnia się mezoregiony, takiej jak: Równina Mereczanki-Kotry (Pietryčių lyguma), Wysoczyzna Środkowoniemeńska (Nemuno vidurupio plynaukštė), Pojezierze Wileńskie (Aukštaičių aukštuma), Wysoczyzna Zachodnioauksztocka (Vakarų Aukštaičių plynaukštė) i Równina Żejmiany-Wilii (Žeimenos-Neries vidurupio lyguma).

</doc>
<doc id="879904" url="https://pl.wikipedia.org/wiki?curid=879904" title="Łukasz Biegański">
Łukasz Biegański

Łukasz Biegański (ur. 18 października 1755 w Młynowcach k. Tarnopola, zm. 6 czerwca 1839 w Warszawie) – ziemianin tatarskiego pochodzenia, generał dywizji Wojska Polskiego.
Życiorys.
Od 1774 w wojsku koronnym, w 1782 chorąży. Był uczestnikiem powstania 1794 i zarazem adiutantem Tadeusza Kościuszki w stopniu majora. Po bitwie pod Maciejowicami wraz z Kościuszką dostał się do niewoli rosyjskiej. Od 1807 przyjęty do armii Księstwa Warszawskiego w stopniu pułkownika. 27 grudnia tego roku otrzymał awans na generała brygady. W 1808 roku był majorem dywizji w 1 Dywizji. W 1809 walczył przeciwko Austriakom jako dowódca liniowy. W 1812 był komendantem Warszawy, podczas kampanii moskiewskiej. W 1813 aresztowany po kapitulacji Warszawy.
Następnie służył w armii Królestwa Polskiego. W latach 1814–1831 dyrektor Komisariatu Ubiorczego armii Królestwa Polskiego. 3 września 1826 roku awansował na generała dywizji. W 1830 roku odznaczony Znakiem Honorowym za 35 lat służby. W 1831 roku skierowany w stan spoczynku. Osiadł w Warszawie, gdzie zmarł. Za udział w powstaniu nie był represjonowany przez Rosjan.
Był członkiem loży wolnomularskiej Bracia Zjednoczeni w trzecim stopniu rytu (Mistrz).
Odznaczony Orderem Świętego Stanisława II klasy z nadania Aleksandra I Romanowa, a wcześniej Krzyżem Kawalerskim Orderu Virtuti Militari w 1808.
Spoczywa na cmentarzu Powązkowskim w Warszawie (kwatera 26, rząd 5, grób 30).

</doc>
<doc id="879912" url="https://pl.wikipedia.org/wiki?curid=879912" title="Fakarava">
Fakarava

Fakarava – wyspa na Oceanie Spokojnym, koralowy atol, w archipelagu Tuamotu w Polinezji Francuskiej. Fakarava jest siedzibą gminy o tej samej nazwie skupiającej siedem pobliskich atoli. W 1977 roku jeden z tych atoli, Taiaro, został wpisany na listę rezerwatów biosfery UNESCO. W 2006 roku wpis ten rozszerzono na całą gminę.
Lokalnym ośrodkiem administracji francuskiej jest wieś Rotoava.
Powierzchnia wyspy wynosi 16 km², powierzchnia laguny 1153 km², zamieszkuje ją 855 stałych mieszkańców (2007).
Wyspa została odkryta 10 października 1820 roku przez rosyjskiego żeglarza i odkrywcę Fabiana Bellingshausena.

</doc>
<doc id="879914" url="https://pl.wikipedia.org/wiki?curid=879914" title="Prokurator Alicja Horn (film)">
Prokurator Alicja Horn (film)

Prokurator Alicja Horn – polski film fabularny z 1933 roku w reżyserii Michała Waszyńskiego i Marty Flantz, nakręcony na podstawie powieści Tadeusza Dołęgi-Mostowicza pod tym samym tytułem.
W roli tytułowej wystąpiła Jadwiga Smosarska, największa gwiazda polskiego kina w okresie dwudziestolecia międzywojennego.
Fabuła.
Jan Winkler prosi sławnego profesora Brunickiego o pożyczenie tysiąca złotych. Profesor wręcza mu czek, żądając w zamian przyprowadzenia młodych dziewczyn, potrzebnych mu do badań naukowych. Winkler zostaje właścicielem nocnego lokalu i spełnia dane przyrzeczenie. Poznaje prokuratora, Alicję Horn, i zakochuje się w niej z wzajemnością. Po pewnym czasie Winkler zaczyna się jednak interesować jej wychowanicą, Julką. Pod zarzutem morderstwa zostaje aresztowany. Nie chce jednak obciążać profesora i milczy, wobec czego Alicja żąda dla niego kary śmierci. Z listu Julki dowiaduje się, że Winkler ją zdradzał. W ostatniej chwili zjawia się na sali sądowej Brunicki i składa zeznanie, które powoduje uniewinnienie Winklera. Ale życie i uczucie Alicji jest zdruzgotane.

</doc>
<doc id="879915" url="https://pl.wikipedia.org/wiki?curid=879915" title="Wyższe Seminaria Duchowne">
Wyższe Seminaria Duchowne



</doc>
<doc id="879916" url="https://pl.wikipedia.org/wiki?curid=879916" title="Komediantka">
Komediantka



</doc>
<doc id="879918" url="https://pl.wikipedia.org/wiki?curid=879918" title="Czeska Liga przeciw Bolszewizmowi">
Czeska Liga przeciw Bolszewizmowi

Czeska Liga przeciw Bolszewizmowi (czes. Česká liga proti bolševismu) – czeska organizacja kolaboracyjna istniejąca w Protektoracie Czech i Moraw pod koniec II wojny światowej
Liga powstała z inicjatywy wyższego dowódcy SS i policji w Protektoracie Karla Hermanna Franka jako odpowiedź na zawarcie w 1943 r. w Moskwie przez emigracyjnego prezydenta Edvarda Beneša z Józefem Stalinem umowy sojuszniczej. Dużą rolę w jej utworzeniu odegrał także jeden z głównych czeskich kolaborantów Emanuel Moravec, który "zasilił" ją członkami kierowanego przez siebie ministerstwa szkolnictwa i oświaty. Jej zadaniem było organizowanie antysowieckich i antykomunistycznych wystąpień oraz prowadzenie w tym duchu propagandy. 23 kwietnia 1944 r. miał miejsce w Pradze założycielski zjazd Ligi, na którym ogłoszono program i wybrano jej władze. Na jej czele stanął prof. Josef Drachovský, a do głównych działaczy należeli Josef Bartoň, Karel Röhlich i Antonín Liška. Organem prasowym było pismo "Denní korespodence", które silnie atakowało E. Beneša i innych emigracyjnych polityków, występowało przeciw demokratycznemu systemowi parlamentarnemu, żydobolszewikom (Židobolševici) i kapitalistycznej plutokracji, głosząc faszystowskie hasła. Starano się także pozyskać poparcie hierarchii katolickiej, strasząc zagrożeniem bolszewickim wymierzonym przeciw cywilizacji europejskiej. Działacze Ligi współpracowali z Gestapo i innymi niemieckimi służbami bezpieczeństwa.
Po 1945 i wyzwoleniu Czechosłowacji, większość działaczy Ligi zostało osądzonych oraz skazanych na kary więzienia. Stojący na czele organizacji prof. Josef Drachovský po wojnie otrzymał wyrok jedynie ośmiu miesięcy pozbawienia wolności.
Zgodnie z ustawą z 1946, działacze Ligi przeciw Bolszewizmowi nie podlegali jakimkolwiek przywilejom kombatanckim.

</doc>
<doc id="879920" url="https://pl.wikipedia.org/wiki?curid=879920" title="Stara Synagoga w Białej Rawskiej">
Stara Synagoga w Białej Rawskiej

Stara Synagoga w Białej Rawskiej – pierwsza, obecnie nieistniejąca, drewniana synagoga, znajdująca się w Białej Rawskiej przy dzisiejszym placu Wolności.
Synagoga została zbudowana na początku XIX wieku. W 1842 roku synagoga doszczętnie spłonęła. W latach 1845–1847 wzniesiono nową, murowaną synagogę.

</doc>
<doc id="879922" url="https://pl.wikipedia.org/wiki?curid=879922" title="Kōdō-ha">
Kōdō-ha

 – japoński ruch ultranacjonalistyczny wewnątrz Cesarskiej Armii Japońskiej. Istniała w latach 1930–1945.
Historia.
Kōdō-ha w większości składała się z młodych oficerów Cesarskiej Armii o poglądach nacjonalistycznych. Głównymi założycielami i jej ideologami byli Sadao Araki i Jinzaburō Masaki. Obok "Tōsei-ha" (, „Stronnictwo Kontroli”), była najsilniejszą grupą polityczną wewnątrz "gunbatsu" (), czyli kliki japońskich militarystów.
26 lutego 1936 roku członkowie Kōdō-ha, wraz z młodymi oficerami, przeprowadzili nieudaną próbę przewrotu wojskowego (tzw. "Incydent z 26 lutego"), zabijając przy tym kilku czołowych członków rządu. Celem przewrotu było obalenie demokracji i wprowadzenie dyktatury wojskowej. Jednak cesarz Hirohito nie poparł żądań zamachowców. Większość zamachowców poniosła karę śmierci, co osłabiło organizację.
W okresie II wojny światowej Kōdō-ha odegrała dużą rolę w tworzeniu japońskich planów ekspansji. Był z nią związany m.in. premier Kuniaki Koiso, pełniący urząd premiera w latach 1944–1945, po odejściu ze stanowiska Hidekiego Tōjō. 
Stronnictwo Cesarskiej Drogi przestało istnieć wraz z kapitulacją Japonii w 1945 roku.
Ideologia.
Kōdō-ha głosiła hasła nacjonalistyczne, mocarstwowe i militarystyczne. Odrzucała demokrację i dążyła do wprowadzenia rządów po części opartych na zachodnich wzorcach faszystowskich oraz siogunatu, starego systemu rządów wojskowych i utworzenia w Japonii państwa totalitarnego. Cesarz jako „wcielenie boga na ziemi”, według teoretyków z Kōdō-ha, miał panować nad Japonią, lecz główną rolę w sprawowaniu władzy mieli mieć wojskowi.

</doc>
<doc id="879923" url="https://pl.wikipedia.org/wiki?curid=879923" title="Sto metrów miłości">
Sto metrów miłości

Sto metrów miłości – polski czarno-biały film komediowy z 1932 w reżyserii Michała Waszyńskiego, według scenariusza Konrada Toma. Bohaterem filmu jest Dodek (Adolf Dymsza), który dostaje się pod skrzydła mecenasa sportu i rozpoczyna poszukiwanie najlepszej dla siebie dyscypliny sportu. Ostatecznie wygrywa bieg na 100 metrów i zdobywa względy modystki Zosi (Zula Pogorzelska).
W chwili premiery "Sto metrów miłości" spotkały się przeważnie z pozytywnymi recenzjami krytyków oraz zostały ciepło przyjęte przez publiczność. Filmoteka Narodowa uznaje film za zaginiony.
Fabuła.
Dodek, uliczny sprzedawca piosenek kabaretowych, ucieka przed opryszkami. Sytuację obserwuje „mecenas sportu” Moniek vel Mieszek Oszczep-Sardinenfisz, który widzi w uciekającym talent sportowy na miarę Janusza Kusocińskiego. Dodek sprawdza się w różnorodnych konkurencjach – pływaniu, wiosłowaniu i bieganiu. Po wielu perypetiach wygrywa bieg na 100 metrów w mistrzostwach Polski, zdobywając jednocześnie serce modystki Zosi.
Tło historyczne.
W epoce kina niemego w polskiej kinematografii komedia pojawiała się bardzo rzadko. Przyczyną tego stanu rzeczy był brak odpowiednich aktorów i twórców, którzy potrafiliby w odpowiedni sposób przygotować komiczne nieme widowisko, oparte na gagach i mierzeniu się bohaterów z przeciwnościami losu. Sytuację tę zmieniło zastosowanie dźwięku w filmie polskim na początku lat 30. XX wieku. Jeszcze w sezonie 1929/1930 żaden z siedemnastu zrealizowanych filmów nie reprezentował tego gatunku, natomiast na przełomie 1932/1933 już pięć premier spośród dwunastu było komediami. O jej popularności (przede wszystkim w postaci farsy lub komedii muzycznej) w pierwszej połowie lat 30. zadecydowało kilka przyczyn. Po pierwsze, istniały gotowe zespoły aktorów i autorów, pracujących w warszawskich kabaretach literackich i rewiach, takich jak: Qui Pro Quo, Teatr Banda i Morskie Oko. Scenarzyści, wywodzący się z tego środowiska lub inspirowani przez jego przedstawicieli, nie silili się na oryginalność i wykorzystywali wzorce fabularne z francuskich fars bulwarowych, berlińskich komedii muzycznych i wiedeńskich operetek, po czym dodawali do nich postaci i motywy, wypracowywane przez lata na stołecznych scenach kabaretowych. Po drugie, w owym czasie trwał kryzys ekonomiczny, oddziałujący na wszystkie warstwy społeczne. Widzowie chcieli zapomnieć o codziennych troskach, dlatego w komediach królowały wątki wygranych na loterii, bogatych ożenków, bądź też zaskakujących awansów społecznych. Humorowi, opartemu na banalnych i nieprawdopodobnych sytuacjach, towarzyszyły wesołe piosenki, chwytliwe powiedzonka oraz satyra na drobnomieszczaństwo. Po trzecie, realizacja komedii była nieco łatwiejsza, czasami również trochę tańsza od produkcji innych gatunków filmowych.
Produkcja.
"Sto metrów miłości", realizowane przez wytwórnię Patria-Film, było reklamowane w prasie jako „pierwsza polska komedia sportowa” w „100% mówiona i śpiewana”. Kierownik produkcji, Józef Rosen, w wywiadzie dla „Słowa Częstochowskiego” podkreślił, że duże znaczenie dla powstania filmu miały sukcesy polskich sportowców w zawodach międzynarodowych.
Reżyserem filmu był Michał Waszyński, za scenariusz odpowiadał Konrad Tom na podstawie pomysłu Adolfa Dymszy. Ścieżkę dźwiękową "Stu metrów miłości" stanowiło pięć piosenek, skomponowanych przez Władysława Dana do tekstów Konrada Toma i Juliana Tuwima. Motywem przewodnim filmu był marsz „Gazu, gazu!” (słowa: K. Tom), pozostałymi piosenkami były fokstrot „Grunt się nie przejmować” (słowa: K. Tom), tango „Sardinenfisz” (słowa: K. Tom), slow-fox „Ja chcę tylko szczęścia mieć trochę” (słowa: K. Tom) i tango „Hispano Juif” (słowa: K. Tom, J. Tuwim). Zdjęcia filmowe realizowano w atelier Falanga, na stadionie i pływalni Legii oraz na warszawskich ulicach. Posłużono się również wnętrzami Teatru Małego (siedziba kabaretu Banda). Zespół aktorski tworzyli przede wszystkim członkowie tegoż kabaretu (Adolf Dymsza, Zula Pogorzelska, Konrad Tom, Ludwik Lawiński) oraz aktorzy dramatyczni (Krystyna Ankwicz i Mieczysław Cybulski).
"Sto metrów miłości" nie odbiegało znacząco w swojej konstrukcji od filmu "Romeo i Julcia" (1932). Była to seria luźno skomponowanych skeczy kabaretowych, gdzie szczególną rolę odgrywał humor „szmoncesowy” i ludowy. W ten sposób produkcja upodabniała się bardziej do widowiska rewiowego niż opowieści filmowej.
Odbiór.
Premiera i recenzje.
Premiera "Stu metrów miłości" odbyła się 15 listopada 1932 w warszawskim kinie Casino. Film został przyjęty entuzjastycznie przez publiczność.
Film uzyskał przychylne opinie prasowe w „Dzienniku Wileńskim”, „Kinie”, „Kurierze Warszawskim”, „Naszym Przeglądzie” i „Polsce Zbrojnej”. Przede wszystkim recenzenci uznali go za jedną z wyróżniających się produkcji pod względem jakości w polskiej kinematografii w ostatnich latach. Według sprawozdawcy „Naszego Przeglądu” „z prawdziwym uznaniem należy powitać ten miły, bezpretensjonalny, pogodny film. Krajowa produkcja filmowa grąży się w coraz bardziej wymyślnych i nierealnych konfliktach dramatycznych. Po obejrzeniu ostatnich wyczynów w tej dziedzinie komedja przynosi nam wyraźne odprężenie i ulgę, zwłaszcza komedja zakrapiana swoistym humorem i zdrowym dowcipem”. Zdaniem krytyków zaletami "Stu metrów miłości" były dobre tempo, pomysłowe gagi i kawały, brak teatralności i deklamatorstwa. Pochwały zyskało również udźwiękowienie („głosy brzmią na ogół wyraźnie i poprawnie”) i strona muzyczno-wokalna. Uwagi kierowano pod adresem scenariusza, albowiem sceny nie zawsze były ze sobą ściśle powiązane.
Recenzent „5-tej Rano” nie wydał jednoznacznie pozytywnej ani negatywnej oceny. Jego zdaniem "100 metrów miłości" to sfilmowana i udźwiękowiona seria skeczów i monologów, która znalazła uznanie w oczach publiczności. Stefania Zahorska, związana z „Wiadomościami Literackimi”, nie podzielała zachwytów widzów. W dosadny sposób napisała: „Ostatecznie jest to pierwsza polska komedja sportowa, i słyszałam wyraźnie śmiechy na widowni. Było to nawet usprawiedliwione w momentach, kiedy Dymsza wypinał dolną połowę swego ciała w klasyczny już dzisiaj łuk, a Zula drapała się w podobne miejsce również monumentalnie. Tom też był dobry. Bywały także epizody smutne, kiedy np. jakiś aktor wygłaszał z ekranu słowa: «Ach to wspaniale, oszaleję z radości». Kropka. Tak mówią i patrzą otruci arszenikiem nieboszczycy, po ekshumacji”.
Wiele uwagi poświęcono grze aktorskiej. Recenzent „Naszego Przeglądu” wystawił wysoką notę Adolfowi Dymszy, który jako „świetny aktor charakterystyczny, [...] okazał się zarazem doskonałym komikiem filmowym. Nieomal każdy jego ruch wywołuje salwy śmiechu na widowni. Rola stworzona przez niego w «Stu metrach miłości» zasługuje na całkowity aplauz, godna jest wzorów amerykańskich, a przytem wnosi na ekran coś odrębnego i swojskiego”. Docenił także pierwszoplanową aktorkę, Zulę Pogorzelską, która „nareszcie otrzymała we filmie odpowiednią dla siebie rolę”. Odmienne zdanie o występie Pogorzelskiej miał sprawozdawca „Dziennika Wileńskiego”, który zasugerował, że jej śpiew „powinien być zastąpiony przez bardziej utalentowanym”. Krytycy ocenili również wysoko grę innych aktorów, z wyjątkiem Krystyny Ankwicz i Mieczysława Cybulskiego, niemających wielkiego pola do popisu.
Po latach.
Porównując dziesięć polskich komedii z początku lat 30. XX wieku, Leszek i Barbara Armatysowie ocenili negatywnie "Sto metrów miłości", "Romeo i Julcię" (1933) oraz "Pieśniarza Warszawy" (1934). Ich zdaniem filmy te zostały wyprodukowane seryjnie zgodnie z panującą modą, poza tym dostarczały łatwej rozrywki w guście „saperów, kucharek i pomocnic domowych”. Jednak podobnie jak inni przedstawiciele tego gatunku, posiadają pewną wartość, mianowicie prezentują styl sławnych wówczas artystów kabaretowych.
Jerzy Toeplitz uznał "Sto metrów miłości", "Ułanów, ułanów, chłopców malowanych" (1932), "10% dla mnie" (1933) oraz "Romeo i Julcię" za ordynarne. Szczególnie potępił „niewybredny dowcip, często typu klozetowego” oraz grę aktorów, którzy zamiast ukazać swój talent komiczny, „wygłupiali się”.

</doc>
<doc id="879924" url="https://pl.wikipedia.org/wiki?curid=879924" title="Karabin Steyr ACR">
Karabin Steyr ACR

Steyr ACR – austriacki karabin szturmowy zaprojektowany w ramach amerykańskiego programu Advanced Combat Rifle.
Historia konstrukcji.
W połowie lat 80. w USA rozpoczęto poszukiwania następcy karabinu M16. Od nowej broni wymagano, aby na dystansach do 300-400 m prawdopodobieństwo trafienia było o 100% większe niż w przypadku M16, a na dystansach większych od 400 m prawdopodobieństwo trafienia miało wzrosnąć ponad 100%. Jedną z czterech karabinów dopuszczonych do końcowych prób był austriacki Steyr ACR (pozostałymi były G11 ACR, Colt ACR i AAI-ACR).
Austriacki karabin był zasilany nową amunicja 5,56 × 45 mm SCF (Syntetic Cased Flatchette). Miała ona pierścieniową spłonkę, wykonaną z niepalnego tworzywa sztucznego łuskę i strzałkowy pocisk osadzony w polimerowym sabocie (pocisk miał masę 0,66 g, długość 41,25 mm i średnicę 1,6 mm). Konstrukcja pocisku sprawiła, że osiągał dużą prędkość początkową równą 1495 m/s (klasyczny pocisk 5,56 mm wystrzelony z lufy tej samej długości osiąga prędkość 990 m/s) i miał płaski tor lotu. poza dobrymi parametrami balistycznymi pocisku prawdopodobieństwo trafienia miał zwiększać celownik optyczny o zmiennym powiększeniu (1,5 i 3,5x).
Podobnie jak pozostałe badane karabiny Steyr ACR miał lepsze parametry niż M16, ale nie udało się osiągnąć wymaganego wzrostu prawdopodobieństwa trafienia. Po zakończeniu programu ACR, prace nad karabinem Steyr ACR zostały zawieszone.
Opis konstrukcji.
Steyr ACR jest indywidualną bronią samoczynno-samopowtarzalną zbudowana w układzie bullpup. Zasada działania oparta o wykorzystanie energii gazów prochowych odprowadzanych przez boczny otwór lufy z długim skokiem pierścieniowego tłoka gazowego obejmującego lufę. Lufa gwintowana, skok gwintu 2160 mm. Steyr ACR strzelał z zamka otwartego. Komora nabojowa jest odrębną częścią poruszającą się poprzeczno-suwliwie. W dolnym położeniu komory nabojowej następuje dosłanie naboju z magazynka i ekstrakcja łuski, wypychanej przez dosyłany nabój. W położeniu górnym następuje wystrzał. Mechanizm uderzeniowy bijnikowy, rolę bijnika spełnia komora nabojowa. Mechanizm spustowy umożliwia strzelanie ogniem pojedynczym i seriami trójstrzałowymi. Przełącznik rodzaju ognia połączony z bezpiecznikiem ma postać dźwigni na obu bokach komory zamkowej, nad chwytem pistoletowym. Zasilanie z dwurzędowych magazynków pudełkowych o pojemności 24 naboi. Celownik optyczny o stałej nastawie i powiększeniach 1,5 i 3,5x.

</doc>
<doc id="879930" url="https://pl.wikipedia.org/wiki?curid=879930" title="Emigracja wewnętrzna">
Emigracja wewnętrzna

Emigracja wewnętrzna to termin z zakresu psychologii oznaczający dobrowolne wycofanie się jednostki z udziału w życiu publicznym. Emigracja wewnętrzna ma najczęściej miejsce w państwach totalitarnych i autorytarnych, gdzie emigracja jednostek jest uniemożliwiona lub znacznie utrudniona.
Osoba na emigracji wewnętrznej koncentruje się na sobie, swojej rodzinie i znajomych izolując się od reszty społeczeństwa.
W PRL pojęcie to było używane wobec postawy polskiej inteligencji antykomunistycznej w okresie stanu wojennego i przez cała dekadę lat 80. XX wieku. Oznaczało „bierny opór” wobec „systemu”, definiowanego w rozumieniu nauk politycznych (systemy ustrojowe w poszczególnych państwach) lub w rozumieniu psychologii, poprzez ucieczkę od otaczającej rzeczywistości. 
Za jeden z przykładów bywa uznawany bojkot TVP przez część artystów, co jest bardzo kontrowersyjne (ten bojkot był formą czynnego protestu – demonstracji postaw; zob. Elżbieta Goetel, Adam Hanuszkiewicz, Ignacy Gogolewski i in.).

</doc>
<doc id="879934" url="https://pl.wikipedia.org/wiki?curid=879934" title="Obszar ochrony ścisłej Dołgie Małe">
Obszar ochrony ścisłej Dołgie Małe

Obszar ochrony ścisłej „Dołgie Małe” (kaszb. "Môłé Wiôldżé") – obszar ochrony ścisłej w Słowińskim Parku Narodowym, o powierzchni 6,45 ha, obejmujący Jezioro Dołgie Małe wraz z otaczającymi zbiorowiskami szuwarowymi oraz przejściowotorfowiskowymi. Jest położony na obszarze Wybrzeża Słowińskiego (gmina Smołdzino, powiat słupski, województwo pomorskie).
Jezioro Dołgie Małe o powierzchni 6,3 ha jest najmniejszym i najpłytszym jeziorem w Słowińskim Parku Narodowym. Jest ono bezodpływowym jeziorem śródleśnym, powstałym w wyniku odcięcia zatoki Jeziora Gardno w dużej mierze na skutek ruchu wydm z północy i północnego zachodu. Dno jeziora jest płaskie i muliste. Linia brzegowa o długości ok. 1 km jest słabo rozwinięta.
Wzdłuż południowego brzegu ciągnie się pas torfowiska przejściowego, w którym występują m.in. rosiczka okrągłolistna, żurawina błotna, wełnianka wąskolistna i czermień błotna.
Jezioro otoczone jest borem nadmorskim, jedynie do północnego brzegu przylega bór bagienny i ols. Las dochodzi praktycznie do brzegu jeziora, oczeret występuje jedynie w jego środkowych, najlepiej oświetlonych częściach.
W zatokach jeziora występuje żabiściek pływający, osoka aloesowata oraz grzybienie białe. Zaobserwowano także gąbkę słodkowodną.

</doc>
<doc id="879953" url="https://pl.wikipedia.org/wiki?curid=879953" title="Jezioro Dołgie Wielkie (Wybrzeże Słowińskie)">
Jezioro Dołgie Wielkie (Wybrzeże Słowińskie)

Jezioro Dołgie Wielkie (kaszb. "Jezoro Dôłdżé Wiôldżé") – jezioro położone na obszarze Wybrzeża Słowińskiego w Słowińskim Parku Narodowym (powiat słupski, województwo pomorskie).
Jezioro wraz ze zbiorowiskami szuwarowymi oraz torfowiskiem przejściowym w strefie brzegowej wchodzi w skład obszaru ochrony ścisłej „Dołgie Wielkie” o powierzchni 146,75 ha.

</doc>
<doc id="879954" url="https://pl.wikipedia.org/wiki?curid=879954" title="OSW">
OSW



</doc>
<doc id="879956" url="https://pl.wikipedia.org/wiki?curid=879956" title="Kyōdai Ken Byclosser">
Kyōdai Ken Byclosser

 – japoński serial "tokusatsu" stworzony przez Shōtarō Ishinomoriego. Serial składa się z 38 odcinków, został wyprodukowany przez NTV i był emitowany w Japonii od 10 stycznia do 26 września 1985 roku. Opowiada o dwóch braciach, którzy zostali wybrani do walki ze złem, tym złem jest Doktor Q. Mają do dyspozycji dużo broni i maszyn.

</doc>
<doc id="879958" url="https://pl.wikipedia.org/wiki?curid=879958" title="Manuela Ímaz">
Manuela Ímaz

Manuela Ímaz, właśc. Manuela Eugenia Ímaz Olguín (ur. 14 czerwca 1979 w Chilpancingo, Meksyk) – meksykańska aktorka.

</doc>
<doc id="879961" url="https://pl.wikipedia.org/wiki?curid=879961" title="Krystyna Ankwicz">
Krystyna Ankwicz

Krystyna Ankwicz, właśc. Szyjkowska, primo voto Wojtecka (właśc.Wasilewska), secundo voto Popielska, pseud. „Ankwicz-Popielska”, „Monika de Witt” (ur. 4 kwietnia 1907 we Lwowie, zm. 6 sierpnia 1985 w Warszawie) – polska aktorka teatralna i filmowa.
Życiorys.
Aktorstwa uczyła się u Aleksandra Węgierki. Debiutowała w Krakowie na deskach Teatru im. Juliusza Słowackiego 2 marca 1929 roku rolą Hypatii w sztuce "Związek niedobrany" George'a Bernarda Shawa. Wtedy po raz pierwszy użyła swojego pseudonimu scenicznego „Krystyna Ankwicz” (nazwisko prababki aktorki).
Występowała w Warszawie (teatry: Narodowy, Letni, Wielki), Krakowie i Łodzi. Grywała także w filmach. Przed wybuchem II wojny światowej występowała przez kilka lat we Lwowie, w tamtejszym Teatrze Wielkim.
Po wojnie prowadziła w Londynie teatr objazdowy (Teatr im. Juliusza Osterwy). Występowała w wielu teatrach Europy (polonijnych i zagranicznych) pod pseudonimem „Monika de Witt”.
Na stałe zamieszkała w Londynie. W Polsce bywała kilka razy, miała zamiar powrócić do ojczyzny i kontynuować tu działalność artystyczną. Wróciła na stałe w roku 1985, zmarła wkrótce po powrocie.

</doc>
<doc id="879963" url="https://pl.wikipedia.org/wiki?curid=879963" title="Kościół Matki Boskiej Częstochowskiej w Kole">
Kościół Matki Boskiej Częstochowskiej w Kole



</doc>
<doc id="879964" url="https://pl.wikipedia.org/wiki?curid=879964" title="Nailea Norvind">
Nailea Norvind

Nailea Norvind (ur. 16 lutego 1970 w Meksyku) – meksykańska aktorka.
Jej mężem w latach 1988-1997 był Fernando Gonzalez Parra, z którym ma dwie córki: Naian i Tessę. 

</doc>
<doc id="879965" url="https://pl.wikipedia.org/wiki?curid=879965" title="Linia kolei dużych prędkości Y">
Linia kolei dużych prędkości Y

Linia kolei dużych prędkości Y – projekt linii kolei dużych prędkości, według planów opracowanych przed 2014 r. miała łączyć Warszawę, Łódź, Kalisz/Ostrów Wielkopolski, Wrocław oraz Poznań. Linia „Y” miała poprzez zmodernizowany łącznik Łódź – Opoczno współpracować z Centralną Magistralą Kolejową, co umożliwiłoby połączenia do Katowic i Krakowa.
Według koncepcji z 2020 r. kolej dużych prędkości nie będzie miała układu „Y”, a będzie elementem koncepcji "szprych" łączących duże miasta z Centralnym Portem Komunikacyjnym.
Studium wykonalności.
Przeprowadzone studia wykazały celowość budowy linii kolei dużych prędkości zamiast modernizacji dotychczas istniejących.
Linia „Y” połączyć miałaby pięć aglomeracji położonych w środkowej części kraju (warszawską, łódzką, kalisko-ostrowską, wrocławską, poznańską). Istnieją dwa warianty przebiegu linii:
Ponadto w studium wykonalności konieczne jest umieszczenie kolejnych dwóch wariantów, najkorzystniejszego dla przyrody i rekomendowanego przez wykonawcę inwestycji.
W opisie przedmiotu zamówienia zostały również określone pewne warunki brzegowe projektu. Jednym z nich jest lokalizacja stacji KDP dla regionu kalisko-ostrowskiego w okolicach miejscowości Skalmierzyce/Nowe Skalmierzyce na przecięciu z drogą krajową nr 25.
Zakładane parametry techniczne i przebieg.
Zakłada się następujące parametry planowanej linii:
W Łodzi linia ma być poprowadzona tunelem średnicowym, który połączy istniejące dworce Łódź Fabryczną i Łódź Kaliską. Po przebudowie w latach 2011–2016, dworzec Łódź Fabryczna został całkowicie umieszczony pod ziemią, a na uwolnionej powierzchni powstaje Nowe Centrum Łodzi, które zajmie powierzchnię ok. 90 ha. Została zmieniona całkowicie infrastruktura dookoła dworca, m.in. układ komunikacyjny w centrum Łodzi. Koszt budowy to prawie 3 miliardy zł, a Nowego Centrum Łodzi – ponad 8 miliardów zł.
Studium 2020.
W 2020 r. prowadzone były prace studyjne, w wyniku których wybrano "wariant południowy" przebiegu kolei przez województwo łódzkie. W wariancie tym kolej ma przebiegać przez Łódź tunelem wybudowanym specjalnie dla tej kolei i ma przebiegać na południe od pierwotnie proponowanych przebiegów. Rozdział linii następowałby nie w okolicach Kalisza a w pobliżu Sieradza.
Planowane czasy podróży.
Planowane czasy podróży pomiędzy największymi miastami połączonymi linią „Y”. W nawiasach podano najkrótsze czasy przejazdu w roku 2017:
Harmonogram budowy.
Harmonogram budowy z 2012 r.:

</doc>
<doc id="879966" url="https://pl.wikipedia.org/wiki?curid=879966" title="Jelenka (schronisko)">
Jelenka (schronisko)

Jelenka – górskie schronisko turystyczne w Czechach, w Sudetach Zachodnich, we wschodnich Karkonoszach, w kraju hradeckim.
Położenie.
Górskie schronisko położone jest na wysokości (1260 m n.p.m.) w Czechach, na północny zachód od Sowiej Przełęczy, na wschodnim zboczu Czarnego Grzbietu, na małej polanie przy granicy państwowej z Polską. 
Historia.
Początki działalności schroniska sięgają okresu przedwojennego, kiedy od 1936 działała tutaj "Emma-quellen-baude" (pierwotnie domek myśliwski hrabiego Jaromira Černín-Morzin).
Nazwa źródła "Emma-quellen" nawiązywała do imienia matki hrabiego Jaromira Černín-Morzin, zmarłej przedwcześnie w 1905 hr. Emmy Černín.
Turystyka.
Schronisko położone jest przy szlakach turystycznych:

</doc>
<doc id="879975" url="https://pl.wikipedia.org/wiki?curid=879975" title="Madita">
Madita

Edita Malovčić (lepiej znana pod pseud. Madita, ur. 1978 roku w Wiedniu) – austriacka aktorka i piosenkarka. Odkąd skończyła 4 lata chciała być piosenkarką. Uczęszczała do szkoły muzycznej, jak sama mówi, pierwszym instrumentem, którego nauczyła się używać był jej głos, później przyszła kolej na pianino, na którym komponowała swoje pierwsze utwory i gitarę klasyczną.
Zadebiutowała na „Gran Riserva” duetu Dzihan &amp; Kamien w 2002 r. Współpraca tych muzyków nie skończyła się z tym wydawnictwem bowiem producent i multiinstrumentalista Vlado Dzihana nie tylko zakochał się w głosie i artystycznej wrażliwości Madity, ale również w niej samej. I to z wzajemnością. 
Wspólna praca Vlado Dzihana i Madity zaowocowała do tej pory dwiema płytami: debiutancką „Madita” z 2005 roku i „Too” z 2008 r.

</doc>
<doc id="879977" url="https://pl.wikipedia.org/wiki?curid=879977" title="Anja Freese">
Anja Freese

Anja Freese (ur. 22 stycznia 1965 roku we Fryburgu) – niemiecka aktorka.

</doc>
<doc id="879978" url="https://pl.wikipedia.org/wiki?curid=879978" title="Rezerwat przyrody Motowęże">
Rezerwat przyrody Motowęże

Rezerwat przyrody Motowęże – postulowany rezerwat torfowiskowo-krajobrazowy w Borach Tucholskich (o powierzchni 118 ha) na obszarze Wdzydzkiego Parku Krajobrazowego w gminach Dziemiany i Karsin.
Ochronie rezerwatu podlega równina sandrowa i zespół bezodpływowych jezior dystroficznych i oligotroficznych wraz ze zbiorowiskiem torfowisk wysokich i przejściowych otoczonych borami bagiennym i borem świeżym. Wśród jezior można wyróżnić:
Występują tu stanowiska roślin podlegających ochronie i rzadko występujących (m.in. bagno zwyczajne, grążel żółty, mącznica lekarska, rosiczka długolistna, rosiczka okrągłolistna i tarczownica islandzka). W sumie na obszarze rezerwatu rozpoznano 48 gatunków roślin naczyniowych oraz 12 mszaków i porostów. Najbliższe miejscowości to Czarne i Jastrzębie Dziemiańskie. Obszar rezerwatu stanowi ostoję ptaków błotno-wodnych.

</doc>
<doc id="879979" url="https://pl.wikipedia.org/wiki?curid=879979" title="Serce matki (film 1938)">
Serce matki (film 1938)

Serce matki – polski film fabularny z 1938 roku. Ekranizacja powieści Antoniego Marczyńskiego o tym samym tytule.
Fabuła.
Młoda nauczycielka Maria nawiązuje romans z przygodnie poznanym żonatym mężczyzną, Wiesławem Borzęckim. Owocem krótkotrwałego związku jest córka Krysia, która po urodzeniu jest wychowywana przez ojca i jego żonę Elżbietę, która zbiegiem przypadku jest znajomą Marii. Wiedziona miłością matczyną Maria nie potrafi zerwać kontaktu z własnym dzieckiem. Podążając za dziewczynką zatrudnia się jako służąca w internacie, gdzie obie zbliżają się do siebie. Przybywający tam Wiesław odkrywa obecność Marii w pobliżu Krysi, a jednocześnie sam dowiaduje się prawdy, że dziewczynkę nie urodziła jego żona, lecz przygodna kochanka Maria. Postanawia we troje ułożyć sobie życie od nowa, jednak w trakcie podróży, ginie w wypadku, gdy w prowadzone przez niego auto uderza pociąg. Będąca w poważnym stanie Krysia zostaje uratowana dzięki przetoczeniu krwi od Marii, co przeprowadza przybyła na miejsce Elżbieta, będąca lekarzem. Obie kobiety obiecują dziewczynce wspólną opiekę nad nią.
Odbiór.
W recenzji filmu z początku 1939 całkowicie nieprzychylną opinię wyraził Tadeusz Sobolewski, który skrytykował zarówno niemoralny temat filmu jak i sposób produkcji.

</doc>
<doc id="879982" url="https://pl.wikipedia.org/wiki?curid=879982" title="Mohammed Gammoudi">
Mohammed Gammoudi

Mohammed Tlili ben Abdallah (arab.: محمد التليلي بن عبد الله القمودي), znany powszechnie jako Mohammed Gammoudi (ur. 11 lutego 1938 w Sidi Ach) – tunezyjski lekkoatleta, czterokrotny medalista olimpijski.
Był specjalistą biegów długodystansowych. Po raz pierwszy odniósł sukces międzynarodowy w igrzyskach śródziemnomorskich w 1963 w Neapo]u, kiedy to wygrał bieg na 5000 metrów i bieg na 10 000 metrów. Podczas igrzysk olimpijskich w Tokio w 1964 nie był zaliczany do faworytów. Bieg na 10 000 metrów został poprowadzony w ostrym tempie przez ówczesnego rekordzistę świata Australijczyka Rona Clarke’a. Na jedno okrążenie przed metą utrzymali się za nim tylko Gammmoudi i Amerykanin Billy Mills. Przy wyjściu na ostatnią prostą Gammoudi zaatakował i na 50 m przed metą prowadził, uległ jednak Millsowi zdobywając srebrny medal. Dwa dni później zakwalifikował się do finału biegu na 5000 metrów, ale nie wziął w nim udziału.
Gammoudi wygrał ponownie biegi na 5000 metrów i 10 000 metrów podczas igrzysk śródziemnomorskich w 1967 w Tunisie. Podczas igrzysk olimpijskich w Meksyku w 1968 uznawano go za jednego z faworytów. Podczas biegu na 10 000 m biegł w czołowej grupie, która w końcu stopniała do trzech biegaczy na ostatnim okrążeniu. Gammoudi zajął trzecie miejsce za Naftalim Temu z Kenii i Mamo Wolde z Etiopii i zdobył brązowy medal. Za to w finale biegu na 5000 metrów, gdy w czołówce znów zostało tylko trzech biegaczy, Gammoudi nie dał się wyprzedzić atakującym Kenijczykom Kipchoge Keino i Temu i został mistrzem olimpijskim.
Kolejne igrzyska śródziemnomorskie w 1971 w Izmirze były mniej udane: Gammoudi zdobył tylko srebrny medal w biegu na 5000 metrów (wyprzedził go Javier Álvarez z Hiszpanii). W czasie igrzysk olimpijskich w Monachium w 1972 podczas biegu na 10 000 metrów Fin Lasse Virén nagle wywrócił się w połowie dystansu, powodując upadek biegnącego za nim Gammoudiego. Virén zdołał dogonić czołową grupę po jednym okrążeniu i ostatecznie wygrał bieg, ale Gammoudi stracił więcej dystansu i wycofał się po następnych 600 metrach. W finale biegu na 5000 metrów Gammoudi zdobył srebrny medal po emocjonującym finiszu ze zwycięskim Virénem. Był to ostatni poważny międzynarodowy występ Tunezyjczyka.

</doc>
<doc id="879986" url="https://pl.wikipedia.org/wiki?curid=879986" title="Roswitha Meyer">
Roswitha Meyer

Roswitha Meyer (ur. 10 maja 1965 roku w Wiedniu) – austriacka aktorka.

</doc>
<doc id="879990" url="https://pl.wikipedia.org/wiki?curid=879990" title="IMBEL MD2">
IMBEL MD2



</doc>
<doc id="879991" url="https://pl.wikipedia.org/wiki?curid=879991" title="Julia Cencig">
Julia Cencig

Julia Cencig (ur. 18 września 1972 w Salzburgu) – austriacka aktorka.

</doc>
<doc id="879999" url="https://pl.wikipedia.org/wiki?curid=879999" title="Kanie Helenowskie">
Kanie Helenowskie

Kanie Helenowskie – przystanek Warszawskiej Kolei Dojazdowej położony przy ul. Piłsudskiego i Prostej we wsi Kanie.
W roku 2017 przystanek obsługiwał 300–499 pasażerów na dobę.
Opis przystanku.
Perony.
Przystanek składa się z dwóch peronów bocznych leżących po przeciwnych stronach ulicy. Każdy peron posiada jedną krawędź peronową.
Powierzchnia peronów pokryta jest kostką brukową.
Na peronach znajdują się:
Przejazd kolejowy.
Pomiędzy peronami, przy wejściu na przystanek, znajduje się przejazd kolejowy. Położony jest wzdłuż ul. Piłsudskiego.

</doc>
<doc id="880002" url="https://pl.wikipedia.org/wiki?curid=880002" title="Objaw Roemhelda">
Objaw Roemhelda

Objaw Roemhelda – wystąpienie czynnościowych zaburzeń pracy serca wskutek bębnicy w nadbrzuszu. Mają charakter zaburzeń rytmu lub objawów dławicy piersiowej. Zespół opisał Ludwig Roemheld (1871-1938).

</doc>
<doc id="880005" url="https://pl.wikipedia.org/wiki?curid=880005" title="Irena do domu!">
Irena do domu!

Irena do domu! − polski film komediowy z 1955 roku.
Film schyłkowego socrealizmu, propagujący podejmowanie przez kobiety pracy zawodowej.
Fabuła.
Zygmunt Majewski jest majstrem w warszawskiej fabryce. Jego żona prowadzi dom, gotuje i wychowuje ich synka. Chciałaby pracować zawodowo, by mieć własne pieniądze i pójść „między ludzi”. Jej mąż uważa jednak, że miejsce kobiety jest w domu, gdzie ma pichcić, prać, czyli dbać o męża i dziecko. Irena przypadkowo trafia na kurs dla kierowców, a następnie podejmuje pracę w Miejskim Przedsiębiorstwie Transportowym. W historię majstra i jego żony są wplecione perypetie dwóch młodych par, również związanych z tą samą fabryką. Ostatecznie majster Majewski akceptuje zajęcie żony i wszystkie historie kończą się szczęśliwie.

</doc>
<doc id="880009" url="https://pl.wikipedia.org/wiki?curid=880009" title="Herb Tarnogrodu">
Herb Tarnogrodu

Herb Tarnogrodu – jeden z symboli miasta Tarnogród i gminy Tarnogród w postaci herbu. Wzór herbu pochodzi z pieczęci używanej przez wójta Tarnogrodu w II połowie XVII wieku.
Wygląd i symbolika.
Herb przedstawia na czerwonym tle stojącego, czarnego gryfa bez skrzydeł, zwróconego w prawą stronę (heraldycznie), trzymającego w łapach nożyce.

</doc>
<doc id="880010" url="https://pl.wikipedia.org/wiki?curid=880010" title="Rezerwat przyrody Jezioro Krasne">
Rezerwat przyrody Jezioro Krasne

Rezerwat przyrody Jezioro Krasne – wodny rezerwat przyrody położony na Równinie Charzykowskiej, na obszarze gminy Przechlewo, powiat człuchowski, województwo pomorskie. Obszar rezerwatu wynosi 42,62 ha i obejmuje akwen jeziora lobeliowego (humotroficznego oligo-mezohumusowego) Krasno (kaszb. "Jezoro Krôsné") o powierzchni 29,43 ha oraz otaczające je torfowiska i lasy. W celu zabezpieczenia rezerwatu przed zagrożeniami zewnętrznymi wyznaczono otulinę o powierzchni 55,50 ha.
Rezerwat został powołany na mocy Zarządzenia Ministra Leśnictwa i Przemysłu Drzewnego z dnia 10 listopada 1976. Początkowo zajmował 28,00 ha i obejmował samo jezioro. Został powiększony Zarządzeniem Nr 25/2011 Regionalnego Dyrektora Ochrony Środowiska w Gdańsku z dnia 28 września 2011.
Celem ochrony w rezerwacie, według obowiązującego aktu prawnego, jest „zachowanie jeziora lobeliowego oraz przylegających do niego torfowisk i lasów bagiennych, wraz z ich charakterystycznymi biocenozami oraz populacjami cennych gatunków roślin i zwierząt”.
Występują tu stanowiska znajdujących się pod ochroną elismy wodnej, poryblina jeziornego, lobelii jeziornej, brzeżycy jednokwiatowej, jeżogłówki pokrewnej, bagna zwyczajnego, modrzewnicy zwyczajnej i żurawiny błotnej.
Faunę reprezentują m.in. ważki, jaszczurki, żaby, traszki, żurawie, czaple czy gągoły.
Jezioro jest w zarządzie Krajowego Ośrodka Wsparcia Rolnictwa (wcześniej Agencji Nieruchomości Rolnych). Pozostałym terenem zarządza Nadleśnictwo Niedźwiady. Na mocy obowiązującego planu ochrony ustanowionego w 2012 roku, obszar rezerwatu objęty jest ochroną czynną. Nadzór nad rezerwatem sprawuje Regionalny Dyrektor Ochrony Środowiska w Gdańsku.
Rezerwat wraz z otuliną leży w obszarze o znaczeniu wspólnotowym „Jezioro Krasne” PLH220035, a wraz z nim na Obszarze Chronionego Krajobrazu Fragment Borów Tucholskich.
Najbliższymi miejscowościami są Krasne, Lipczynek i Nowa Wieś.

</doc>
<doc id="880011" url="https://pl.wikipedia.org/wiki?curid=880011" title="Ariana Afghan Airlines">
Ariana Afghan Airlines

Ariana Afghan Airlines – afgańskie narodowe linie lotnicze, z siedzibą w Kabulu. Posiadają połączenia do Azji i Europy. Głównym hubem jest Port lotniczy Kabul. Linie Ariana są własnością rządu afgańskiego.
Historia.
Linia lotnicza została założona 27 stycznia 1955 roku pod nazwą Aryana Airlines gdzie 51% udziałów należało do rządu Afganistanu, pozostałe 49% należało do indyjskiej firmy "Indamer Co. Ltd". Początkowo przewoźnik dla rządu afgańskiego wykonywał przewóz pielgrzymów do Dżuddy (docelowo Mekki) oraz kursy regularne z Afganistanu do Bahrajnu, Iranu, Libanu, Indii wykonywane trzema amerykańskimi samolotami Douglas DC-3s.
W 1957 roku amerykańskie linie lotnicze Pan American World Airways wykupiły 49% udziałów firmy Indamer Co. Ltd. W związku z przejęciem zmieniono nazwę linii na obecnie obowiązującą tj. Ariana Afghan Airlines oraz zwiększyła się samolotów do czterech Douglas DC-3s które obsługiwały regularne kursy z Kabulu do Amritsar, Nowe Delhi, Karaczi, Bahrajnu oraz Dżuddy. Uruchomiono również trasę nazwaną "Marco Polo" z Kabulu do Frankfurt nad Menem przez Kandahar, Teheran, Damaszek, Bejrut, Ankarę, Pragę, którą obsługiwał jedyny we flocie Douglas DC-4.
W 1970 roku linia wykonywała swoje loty krajowe oraz międzynarodowe do ZSRR, Indii, Pakistanu oraz na Bliski Wschód do Stambułu, Frankfurtu, Londynu. W tym czasie zatrudniała ona 650 osób oraz posiadała po jednym Boeingu 727-113C, Convair CV-440, Douglas DC-3 oraz dwa Douglas DC-6A/B. Na początku 1979 roku do floty samolotów dołączył McDonnell Douglas DC-10-30.
W połowie lat 80. posiadał dwa Boeingi 727-100Cs oraz jednego DC-10 który obsługiwał loty do ZSRR, Czechosłowacji, Dubaju. Podczas wojny sowiecko-afgańskiej przewoźnik był zmuszony przez Związek Radziecki do sprzedaży swojego Douglasa DC-10 liniom British Caledonian. W październiku 1985 roku linie zostały przejęte Bakhtar Afghan Airlines, które stały się narodowym przewoźnikiem. 
Po zakończeniu wojny przez ZSRR w 1989 i upadku rządu Mohammada Nadżibullaha, rządy w kraju przejęli Talibowie. Zmiany w polityce źle wpłynęły na dalszy rozwój linii Ariana. Spółka musiała wycofać swoje międzynarodowe loty, ponieważ flota przewoźnika zmniejszyła się do minimum. Składała się ona z kilku samolotów, które były przeznaczone jedynie na loty krajowe. Linie posiadały wtedy tylko garstkę rosyjsko-ukraińskich An-26, Jak-40 oraz trzy Boeingi 727. 
W październiku 1996 Pakistan umożliwił założenie tymczasowej bazy dla samolotów Ariana Afghan Airlines w Karaczi, do 1999 roku linie Ariana wykonywały tylko dwa międzynarodowe połączenia do Dubaju i Rijad w Arabii Saudyjskiej. Ograniczone zostały również połączenia cargo. Jednak sankcje nałożone przez radę bezpieczeństwa ONZ zmusiły linie do zawieszenia także tych połączeń międzynarodowych. 
W listopadzie 2001 linie zostały uziemione w całości. Po obaleniu rządów talibów w grudniu, linie przystąpiły do odbudowy swojej działalności. Miesiąc później sankcje ONZ zostały zniesione, co umożliwiło szybszy rozwój. W 2002 roku rząd Indii podarował trzy Airbusy A300s odkupione od Air India. W styczniu zainaugurowano pierwszy od 1999 roku lot międzynarodowy, samolot wystartował z Kabulu i wylądował na lotnisku Indiry Gandhi w Delhi, na swoim pokładzie miał 20 pasażerów w tym ministra turystyki oraz dyrektora Ariany. W czerwcu uruchomiono loty do Islamabadu, zaś w październiku loty Kabul - Frankfurt nad Menem. W 2005 roku między Indiami a Afganistanem podjęto porozumienie dotyczące wzmocnienia współpracy w lotnictwie cywilnym które obejmowało m.in. szkolenia dotyczące zarządzania portem lotniczym, kontrolą ruchu itp..
W marcu 2006 roku podczas kontroli naziemnej we Frankfurcie prowadzonej przez władze niemieckie w ramach programu SAFA, odkryto wiele uchybień w zakresie bezpieczeństwa dotyczące samolotów tej linii. Mimo wiedzy na temat uchybień, przewoźnik nie mógł poradzić sobie z problemem, dodatkowo nie odpowiadał we właściwy sposób w określonym czasie, na zapytania urzędu lotnictwa cywilnego Niemiec. W związku z tym Komisja Europejska wpisała Arianę na czarną listę pozbawiając dostępu do przestrzeni powietrznej na całym obszarze Unii Europejskiej. Jedynym wyjątkiem w tej sprawie była zgoda na loty do Europy zarejestrowanym we Francji Airbusem A310. 
Kierunki lotów.
"Aktualizacja: 4 maja 2018 r."
Flota.
Flota linii Ariana Afghan Airlines składa się z następujących samolotów
"Aktualizacja: 4 maja 2018 r."
Katastrofy i wypadki.
Poniższa lista obejmuje zdarzenia, które doprowadziły do co najmniej jednej ofiary śmiertelnej lub skutkowała znacznym zagrożeniem bezpieczeństwa.

</doc>
<doc id="880012" url="https://pl.wikipedia.org/wiki?curid=880012" title="Tiferet">
Tiferet

Tiferet (hebr. תיפארת, "Piękno") – 6 sefira w kabalistycznym Drzewie Życia.
Kabała.
Tiferet znajduje się w samym centrum kabalistycznego Drzewa Życia. Jest połączona z wszystkimi sefirotami, z wyjątkiem Malchut. Należy ona do świata kreacji (Briah). Reprezentuje samoświadomość i równowagę między siłą (Gewura), a łaską (Chesed). Innymi określeniami tej sefiry jest "Rachamin", czyli współczucie, oraz "Szalom", tzn. pokój. Tiferet jest królestwem aniołów Szinanim, a jej strażnikiem jest Archanioł Rafał.
Tarot.
W Tarocie odpowiednikiem Tiferet są Rycerze i szóstki (Małe Arkana). Symbolami dróg łączących Tiferet z pozostazmi sefirotami są odpowiednio Wielkie Arkana: Kapłanka (Tiferet – Keter), Cesarz (Tiferet – Chochma), Eremita (Tiferet – Chesed), Śmierć (Tiferet – Necach), Umiarkowanie (Tiferet – Jesod), Diabeł (Tiferet – Hod), Moc (Tiferet – Gewura), Kochankowie (Tiferet – Bina).

</doc>
<doc id="880015" url="https://pl.wikipedia.org/wiki?curid=880015" title="Anastazy Hirschel">
Anastazy Hirschel

Anastazy Stanisław Hirschel, także: Hirszel (ur. 17 sierpnia 1798 w Gdańsku, zm. 11 lutego 1859 w Warszawie) – lekarz, specjalista medycyny sądowej.
Anastazy był starszym synem Józefa i Karoliny z Pachów, wyznania katolickiego. Pierwsze nauki pobierał w Kaliszu, potem studiował medycynę na Uniwersytecie Berlińskim. Po ukończeniu studiów ze stopniem doktora medycyny i akuszerii, a w 1826 otrzymał zatwierdzenie dyplomu lekarskiego na Uniwersytecie Warszawskim. 
W 1821 powrócił do Kalisza i otworzył prywatną praktykę lekarską, którą prowadził do roku 1840. W 1838 zakupił od G. Sennewalda jego warszawski zakład litograficzny, który prowadził jego młodszy brat Henryk Hirszel - grafik i litograf i to Henryk był pochowany na cmentarzu kalwińskim. 
W roku 1840 wstąpił do państwowej służby zdrowia i objął posadę lekarza powiatowego w Koninie, a około 1845 otrzymał nominację na starszego lekarza powiatu kaliskiego. W roku 1850 przeniósł się do Warszawy, gdzie prowadził prywatną praktykę i działał w Radzie Lekarskiej Królestwa. Ze względu na zły już stan zdrowia nie przyjął powołania na katedrę medycyny sądowej we Wrocławiu.
Był dwukrotnie żonaty. Po raz pierwszy z Rozalią z Tyszlerów, a po raz drugi z Emilią z domu Enoch. Był ojcem warszawskiego architekta Władysława Hirszla. Pochowano go w grobowcu rodzinnym na cmentarzu powązkowskim w Warszawie. 
Jego potomkami są profesorowie medycyny: Krzysztof Hirszel i Przemysław Hirszel.

</doc>
<doc id="880017" url="https://pl.wikipedia.org/wiki?curid=880017" title="David Geffen">
David Geffen

David Lawrence Geffen (ur. 21 lutego 1943 w Nowym Jorku) – amerykański producent muzyczny, filmowy i teatralny oraz filantrop. Założyciel wytwórni płytowych Asylum Records, Geffen Records i DGC Records oraz wytwórni filmowych, Geffen Pictures i DreamWorks. 
We wrześniu 2014 magazyn „Forbes” oszacował jego majątek na 6,9 miliarda dolarów, co uczyniło go 211. najbogatszą osobą na świecie.
Życiorys.
Urodził się w Borough Park, południowo-zachodniej części Brooklynu, w Nowym Jorku w rodzinie żydowskiej o korzeniach polsko-ukraińskich jako syn Batyi (1909—1988; z domu Volovskaya) Geffen i Abrahama Geffena. Ojciec pracował jako telegrafista w Western Union. Rodzice poznali się w Palestynie i po ślubie prowadzili razem sklep odzieżowy w Borough Park o nazwie Chic Corsets Geffen. W 1960 ukończył New Utrecht High School. W szkole miał problemy z dysleksją. Uczęszczał przez semestr na Uniwersytet Teksański w Austin, a następnie uczył się w Brooklyn College przy City University of New York. Następnie przeniósł się do Los Angeles w Kalifornii, aby znaleźć drogę do branży rozrywkowej. Przez jakiś czas uczęszczał do Santa Monica College (wówczas znanego jako Santa Monica City College) w Santa Monica w Kalifornii. 
Po epizodzie w filmie "The Explosive Generation" z 1961, Geffen rozpoczął swoją karierę rozrywkową w biurze pocztowym w William Morris Agency (WMA), gdzie szybko stał się agentem talentów. Kiedy Geffen był zaangażowany w proces poszukiwania rekordowej umowy dla młodego Jacksona Browne, założyciel Atlantic Records – Ahmet Ertegün – zasugerował, aby Geffen założył własną wytwórnię płytową. Podpisał umowę z takimi artystami jak Eagles, Joni Mitchell, Bob Dylan, Tom Waits, Linda Ronstadt i Warren Zevon. Asylum został później przejęty przez firmę macierzystą Atlantic, Warner Communications, i w 1972 połączył się z Elektra Records, by stać się Elektra / Asylum Records.
Geffen pozostawał u władzy do grudnia 1975, kiedy rozpoczął pracę jako wiceprezes studia filmowego Warner Bros.. W 1980 założył Geffen Records i zatrudnił Eda Rosenblatta na stanowisko prezesa Warner Bros. Records. Błyskawiczny wzrost znaczenia marki Geffen w ciągu roku okazał się słodko-gorzkim sukcesem. Pierwszym artystą Geffena, który podpisał kontrakt, była Donna Summer, która pragnęła opuścić Casablanca / PolyGram Records. Geffen niedługo potem wydał jej album "The Wanderer", którego główny singiel osiągnął 3 miejsce na liście Billboardu Hot 100, a album stał się złotą płytą. Casablanca przeciwstawiła się, wydając więcej singli z albumu "Bad Girls" z 1979, takiego jak piosenka „Walk Away” i podobna kompilacja hitów, aby konkurować, ale do tego czasu dominowała nowa fala.
W czerwcu 1980 roku założył wytwórnię filmową Geffen Pictures po zwerbowaniu Erica Eisnera na stanowisko prezesa i rozprowadzał swoje filmy przez Warner Bros. Pictures.
Wytwórnia wyprodukowała czarne komedie, takie jak "Ryzykowny interes" (1983), "Krwiożercza roślina" ("Little Shop of Horrors", 1986) i "Sok z żuka" (1988).
W listopadzie 1980 wydał album Johna Lennona "Double Fantasy". Yoko Ono, żona Lennona twierdziła, że Geffen był jedyną osobą, która zwracała na nią uwagę. W grudniu 1980 Lennon został zamordowany, a "Double Fantasy" stał się wielkim hitem na rynku. Z biegiem lat Geffen Records / DGC stał się znany jako wytwórnia, wydając utwory takich wykonawców jak Olivia Newton-John, Asia ze Steve Howe i Johnem Wettonem, Elton John, Cher, Sonic Youth, Sonic Youth, XTC, Peter Gabriel, Blink-182, Guns N’ Roses, Nirvana, Lifehouse, Pat Metheny, The Stone Roses, Neil Young i Whitesnake. Etykieta została rozprowadzona przez Warner Bros. Records od momentu jej powstania, ale w 1990 wytwórnia została sprzedana MCA Records. W 1999 powstał Universal Music Group.
Geffen był producentem musicali na Broadwayu: "Dreamgirls" i "Koty". W 1994 wspólnie ze Stevenem Spielbergiem i Jeffreyem Katzenbergiem założył wytwórnię filmową DreamWorks.
W 1992 ujawnił się w mediach jako homoseksualista.

</doc>
<doc id="880020" url="https://pl.wikipedia.org/wiki?curid=880020" title="Lipczyno Wielkie">
Lipczyno Wielkie

Lipczyno Wielkie (także: "Lipczynek", kaszb. "Wiôldżé Lipczińsczé") – śródleśne jezioro wytopiskowe o ogólnej powierzchni 154,66 ha (lub 140,54 ha), położone na Równinie Charzykowskiej, na obszarze gminy Przechlewo, powiatu człuchowskiego, województwo pomorskie. 
Charakterystyka.
Od północy jezioro jest zasilane przez Lipczynkę, której górny odcinek nosi lokalnie używaną nazwę Olszewka. Lipczynka opuszcza akwen od południa. Jezioro jest ponadto zasilane przez kilka mniejszych cieków. Od północy sąsiaduje z jeziorem Lipczyno Małe (odległość między akwenami wynosi 45 metrów) - oba łączy niewielki ciek. 
W okresie PRL na południowym brzegu, niedaleko wypływu Lipczynki zbudowano nowoczesny, jak na ówczesne realia, ośrodek wczasowy. Wokół znajdują się liczne drewniane domki wypoczynkowe. 
Przyroda.
W wodach akwenu występują podwodne łąki ramienicowe. Dno jest twarde i piaszczyste, a woda czysta o barwie jasnoniebieskiej. Jego otoczenie stanowią bory iglaste. Ryby występujące w jeziorze to: szczupak, lin, węgorz, karaś pospolity, sielawa (tymi gatunkami jest ono systematycznie zarybiane), a także okoń, wzdręga, leszcz, płoć, sieja, jazgarz, kiełb i różanka. Akwen jest dla wędkarzy łowiskiem o charakterze przede wszystkim szczupakowym. 
W pobliżu jeziora znajdują się rezerwaty Bagnisko Niedźwiady i Jezioro Krasne. 

</doc>
<doc id="880023" url="https://pl.wikipedia.org/wiki?curid=880023" title="Bogurodzica (film)">
Bogurodzica (film)

Bogurodzica – polski film fabularny z 1939 roku.
Film jest kontynuacją "Pod Twoją obronę" opowiada o dalszych losach polskich lotników. Nie miał premiery. Był wyświetlany prawdopodobnie po wrześniu 1939 roku.

</doc>
<doc id="880024" url="https://pl.wikipedia.org/wiki?curid=880024" title="Toruń Główny">
Toruń Główny

Toruń Główny – największa stacja kolejowa w Toruniu.
Pasażerowie.
W roku 2017 wymiana pasażerska wyniosła 1,97 mln osób (5,4 tys. dziennie), co dało jej 42. miejsce w Polsce.
W roku 2018 stacja obsługiwała 5,7 tys. pasażerów na dobę (łącznie 2,08 mln osób), co dawało jej 57. miejsce w kraju.
W roku 2019 wymiana pasażerska wyniosła 2,37 mln osób (6,5 tys. dziennie), co dało jej 40. miejsce w Polsce.
W roku 2020 wymiana pasażerska wyniosła 1,28 mln osób (3,5 tys. dziennie), co dało jej 50. miejsce w Polsce.
W roku 2021 wymiana pasażerska wyniosła 1,39 mln osób (3,8 tys. dziennie), co dało jej 57. miejsce w Polsce.
Lokalizacja.
Stacja kolejowa Toruń Główny położona jest w lewobrzeżnej części miasta, w dzielnicy Stawki, na terenie dawnej osady "Piaski Wielkie". Budynek dworcowy połączony jest przejściem podziemnym zarówno z ulicą Kujawską, jak i Podgórską.
Historia.
Budynek dworca został zbudowany w 1861 roku z muru pruskiego (w tym samym roku poprowadzono do Torunia sieć kolejową od strony Bydgoszczy). Początkowo dworzec nosił nazwę "Toruń Przedmieście". W 1874 roku, w miejsce poprzedniego budynku dworca, zbudowano nowy, który stoi do dzisiaj. Podczas II wojny światowej budynki stacyjne uległy spaleniu. Ostatnia modernizacja dworca Toruń Główny miała miejsce w latach 60. XX wieku. Zmieniono wówczas układ budynku i wyremontowano wnętrze obiektu.
Na początku 2013 roku urząd miasta Torunia rozpisał przetarg na zaprojektowanie i remont dworca, a po rozstrzygnięciu procedur przetargowych w październiku 2013 roku podpisano umowę z głównym wykonawcą robót budowlanych. Prace modernizacyjne ruszyły na początku 2014 roku.
31 stycznia 2014 roku nastąpiło protokolarne przekazanie dworca Toruń Główny na rzecz Gminy Miasta Toruń.
Uroczyste otwarcie wyremontowanego i przebudowanego dworca nastąpiło 12 listopada 2015. Tego samego dnia odsłonięto tablicę upamiętniającą przybycie do Torunia w 1945 roku profesorów Uniwersytetu Stefana Batorego w Wilnie, którzy stanowili zrąb kadry naukowej nowo powstałego Uniwersytetu Mikołaja Kopernika w Toruniu.
21 marca 2017 roku w budynku po dawnej poczcie otwarto Kolejową Izbę Tradycji.
22 marca 2017 roku władze Torunia podpisały umowę dzierżawy ze spółką Urbitor na zarządzanie dworcem Toruń Główny przez 10 lat.
Obiekt wpisany jest do gminnej ewidencji zabytków (nr 2185).
Modernizacja dworca.
Remont dworca rozpoczął się w kwietniu 2014 roku i trwał do listopada 2015 roku. Inwestycja została zrealizowana w ramach projektu „Integracja systemu transportu miejskiego wraz z zakupem taboru tramwajowego w Toruniu – BiT – City”, a jej koszt wynosił ponad 43,5 mln zł (wartość dofinansowania 25,6 mln zł).
Infrastruktura.
Przejście podziemne.
Na stacji znajduje się jedno przejście podziemne, które łączy budynek stacyjny ze wszystkimi czterema peronami, a także z ulicą Kujawską i Podgórską (od 2015 roku). Przejście to jest wyposażone w windy oraz ruchome schody.
Perony.
Na stacji znajdują się cztery perony, w tym dwa wyspowe. Przeznaczone są one zarówno do obsługi ruchu regionalnego, jak i dalekobieżnego.
System informacji pasażerskiej.
Stacja wyposażona jest w system informacji pasażerskiej, m.in. w urządzenia nagłaśniające, w wyświetlacze elektroniczne z przyjazdami i odjazdami pociągów oraz z rozkładem jazdy komunikacji miejskiej.
Semafory.
Na terenie całej stacji używane są semafory świetlne.
W związku z planowaną modernizacją linii kolejowej nr 18 w obrębie stacji przewidywana jest wymiana części torów i rozjazdów oraz układów automatyki na stacji.
Linie kolejowe.
Przez stację przechodzą następujące linie kolejowe:
Połączenia kolejowe.
Z dworca istnieją bezpośrednie połączenia do wielu miast Polski, m.in.: Warszawy, Lublina, Białegostoku, Olsztyna, Gdańska, Gdyni, Sopotu, Kołobrzegu, Szczecina, Piły, Poznania, Łodzi, Częstochowy, Katowic, Włocławka, Krakowa, Zakopanego.
Oprócz pociągów dalekobieżnych i wojewódzkich na stacji Toruń Główny zatrzymują się również pociągi BiT City. Składy kursują na trasie Toruń Wschodni – Bydgoszcz Główna. Od 14 grudnia 2014 roku połączenia te są obsługiwane przez nowe składy typu Pesa Elf 22WEc.
Na stacji Toruń Główny zaczynają i kończą bieg składy jadące z i do: Bydgoszczy, Poznania, Inowrocławia, Mogilna, Gniezna, Grudziądza, Chełmży, Brodnicy, Iławy, Łodzi, Kutna, Sierpca, Lipna i Włocławka.

</doc>
<doc id="880025" url="https://pl.wikipedia.org/wiki?curid=880025" title="NYPD">
NYPD



</doc>
<doc id="880028" url="https://pl.wikipedia.org/wiki?curid=880028" title="Alfonso Alves">
Alfonso Alves



</doc>
<doc id="880032" url="https://pl.wikipedia.org/wiki?curid=880032" title="Toruń Miasto">
Toruń Miasto

Toruń Miasto – trzeci co do wielkości i znaczenia dworzec kolejowy na terenie Torunia. Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 475 tys. osób (1,3 tys. dziennie).
W roku 2018 stacja obsługiwała 1,5 tys. pasażerów na dobę (łącznie 548 tys. osób).
W roku 2019 wymiana pasażerska wyniosła 657 tys. osób (1,8 tys. dziennie).
W roku 2020 wymiana pasażerska wyniosła 403 tys. osób (1,1 tys. dziennie).
W roku 2021 wymiana pasażerska wyniosła 438 tys. osób (1,2 tys. dziennie).
Lokalizacja.
Stacja kolejowa Toruń Miasto położona jest w prawobrzeżnej części miasta, w bliskim sąsiedztwie Zespołu Staromiejskiego wpisanego na listę światowego dziedzictwa kulturowego UNESCO. 
Historia.
Budynek dworca zbudowany został w 1873 roku w stylu neogotyckim. Niemal równocześnie z pracami przy dworcu toczyły się prace przy budowie mostu kolejowego im. Ernesta Malinowskiego. Obecny budynek pełniący funkcję dworca został wzniesiony w 1889 roku (wcześniej w tym miejscu znajdował się tylko przystanek osobowy). 18 stycznia 1920 roku dworzec był miejscem powitania polskich wojsk wkraczających do Torunia. W 1938 roku, podczas wizyty marszałka Edwarda Śmigłego-Rydza, został przebudowany i na nowo otynkowany. Dworzec nigdy w historii nie zdołał podważyć znaczenia dworca lewobrzeżnego (dziś Toruń Główny). 
28 listopada 2013 roku miasto podpisało z Budimexem umowę na budowę węzła przesiadkowego przy stacji Toruń Miasto oraz modernizację torowiska tramwajowego z pl. 18 Stycznia do al. Solidarności. Budowę węzła integracyjnego rozpoczęto wiosną 2014 roku. W ramach inwestycji przeniesiono przystanek tramwajowy bliżej dworca, wyposażono w wiaty przystankowe, ławki i elektroniczne tablice wyświetlające czas przyjazdu wozów MZK oraz zatrzymujących się na stacji pociągów. Obydwa perony przystankowe połączono z placem przy dworcu za pomocą kładki nad ul. Traugutta, wyposażonej w schody i windy. Ponadto powstał nowy przystanek autobusowy na pl. Pokoju Toruńskiego, a przed dworcem przygotowano miejsce do zatrzymania dla autobusów i taxówek oraz parking rowerowy. 7 października 2015 węzeł przesiadkowy został otwarty.
Budowa węzła przesiadkowego
Obiekt wpisany jest do gminnej ewidencji zabytków (nr 2106).
Modernizacja dworca.
Dworzec do roku 2022, w ramach projektu "Modernizacja linii kolejowej nr 353 na docinku Toruń Główny - Toruń Wschodni wraz z infrastrukturą dworcową oraz budową nowych przystanków kolejowych w Toruniu - BiTCity II", zostanie wyremontowany z przeznaczeniem m.in. na hostel.
Projekt ten zakłada m.in. remont dworców Toruń Miasto i Toruń Wschodni, mostu kolejowego oraz dobudowę drugiego toru w tunelu pod placem Pokoju Toruńskiego. W ramach tego samego zadania przewidziano także remont torowiska pomiędzy stacjami Toruń Główny - Toruń Wschodni.
Infrastruktura.
Przejście podziemne.
Na stacji znajduje się jedno przejście podziemne, które łączy budynek stacyjny z peronem. Przejście to jest wyposażone w pochylnie dla osób niepełnosprawnych.
Perony.
Na stacji znajdują się jeden perony wyspowy. Przeznaczony do obsługi ruchu regionalnego i dalekobieżnego.
System informacji pasażerskiej.
Stacja wyposażona jest w system informacji pasażerskiej, m.in. w urządzenia nagłaśniające, w wyświetlacze elektroniczne z przyjazdami i odjazdami pociągów oraz z rozkładem jazdy komunikacji miejskiej.
Semafory.
Na terenie całej stacji używane są semafory świetlne.
Linia kolejowa.
Przez stację przechodzi linia kolejowa:
Połączenia kolejowe.
Z dworca istnieją bezpośrednie połączenia do wielu miast Polski, m.in.: Olsztyna, Iławy, Grudziądza, Chełmży, Sierpca, Kutna, Włocławka, Bydgoszczy, Poznania, Inowrocławia
Oprócz pociągów dalekobieżnych i wojewódzkich na stacji Toruń Miasto zatrzymują się również pociągi BiT City. Składy kursują na trasie Toruń Wschodni - Bydgoszcz Główna. Od 14 grudnia 2014 roku połączenia te są obsługiwane przez cztery nowe składy typu Pesa Elf 22WEc. 

</doc>
<doc id="880038" url="https://pl.wikipedia.org/wiki?curid=880038" title="O czym marzą kobiety">
O czym marzą kobiety

O czym marzą kobiety – polski film fabularny z 1937 roku.

</doc>
<doc id="880040" url="https://pl.wikipedia.org/wiki?curid=880040" title="Toruń Kluczyki">
Toruń Kluczyki

Toruń Kluczyki – przystanek osobowy w granicach administracyjnych Torunia, w województwie kujawsko-pomorskim, w Polsce
W roku 2017 przystanek obsługiwał 50–99 pasażerów na dobę.
Lokalizacja.
Przystanek osobowy Toruń Kluczyki położony jest w lewobrzeżnej części miasta, w dzielnicy Podgórz, między stacją Toruń Główny a przystankiem osobowym Cierpice, w sąsiedztwie Lokomotywowni Toruń-Kluczyki. Wejście znajduje się od ulicy Kluczyki.
Historia.
Przystanek Toruń Kluczyki powstał w 1884 roku. Obecnie stacja ta jest wykorzystywana przez pracowników spółek PKP, m.in. sekcji przewozów pasażerskich, PKP Cargo, które w bliskim sąsiedztwie tej stacji maja swą siedzibę.
Linie kolejowe.
Przez przystanek przechodzą następujące linie kolejowe:
Połączenia kolejowe.
Z przystankiem istnieją bezpośrednie połączenia z: Bydgoszczą, Iławą, Inowrocławiem, Jabłonowem Pomorskim, Kowalewem Pomorskim, Olsztynem i Poznaniem.
W kulturze.
Stacja jest miejscem akcji jednego z opowiadań w zbiorze "Miasto niesamowitości"

</doc>
<doc id="880042" url="https://pl.wikipedia.org/wiki?curid=880042" title="Toruń Północny">
Toruń Północny

Toruń Północny – bocznica szlakowa w granicach administracyjnych Torunia, w województwie kujawsko-pomorskim, w Polsce.
Lokalizacja.
Stacja kolejowa Toruń Północny znajduje się w północnej części miasta, w dzielnicy Chełmińskie Przedmieście, między stacją Toruń Wschodni a nieistniejącym przystankiem osobowym Barbarka. Jedyne wejście na teren stacji znajduje się od ulicy Harcerskiej. 
Historia.
Stację kolejową Toruń Północny otwarto 28 lutego 1910 roku wraz z uruchomieniem połączenia kolejowego z miejscowością Czarnowo, a później także z Chełmnem przez Unisław Pomorski, które otwarto 1 lipca 1912 roku. Żadne z tych połączeń nie przetrwało do dnia dzisiejszego. Połączenie pasażerskie z Chełmnem zawieszono w 1953 roku, z Czarnowem w 1966 roku, a z Unisławiem Pomorskim w 1992 roku.
Z dworca Toruń Północny na początku lat dziewięćdziesiątych XX wieku opuszczali Toruń stacjonujący tu od roku 1945 żołnierze jednostki saperskiej Armii Radzieckiej.
Stacja Toruń Północny pełniła także rolę stacji towarowej, którą ostatecznie zlikwidowano na początku lat 2000. Była to jedyna stacja kolejowa w Toruniu pełniąca podwójną rolę. 
Obecnie przez stację Toruń Północny przejeżdżają jedynie składy cystern z paliwem zmierzające do bazy paliw mieszczącej się w Zamku Bierzgłowskim oraz okazjonalne pociągi pasażerskie do przystanku osobowego Barbarka
W 2015 roku władze PKP podjęły decyzję o rozbiórce zdewastowanego budynku dworcowego Toruń Północny, lecz decyzję wstrzymano. W 2019 roku budynek ten został przejęty na własność przez samorząd Torunia, a po wyremontowaniu planuje się wykorzystać go na cele społeczne, np. na dom kultury, Izbę Pamięci Chełmińskiego Przedmieścia lub inne.
Obiekt wpisany jest do gminnej ewidencji zabytków (nr 2018).
Linie kolejowe.
Przez stację przechodzą następujące linie kolejowe:
Galeria.
Stan budynków stacyjnych i peronu z lipca 2016 roku:

</doc>
<doc id="880047" url="https://pl.wikipedia.org/wiki?curid=880047" title="Rezerwat przyrody Jezioro Cęgi Małe">
Rezerwat przyrody Jezioro Cęgi Małe

Jezioro Cęgi Małe – wodny rezerwat przyrody na obszarze gminy Koczała, w powiecie człuchowskim, w województwie pomorskim. Został utworzony na mocy zarządzenia Ministra Leśnictwa i Przemysłu Drzewnego z dnia 3 grudnia 1981 roku i początkowo zajmował powierzchnię 4,06 ha. W 2015 roku powiększono go do 6,80 ha, z czego samo jezioro zajmuje 3,56 ha. W celu zabezpieczenia rezerwatu przed zagrożeniami zewnętrznymi wyznaczono otulinę o powierzchni 18,65 ha.
Celem ochrony w rezerwacie jest zachowanie jeziora lobeliowego Cietrzewie oraz przylegających do niego torfowisk i lasów bagiennych wraz z charakterystycznymi dla nich biotopami i biocenozami.
Do występujących na terenie rezerwatu roślin należą: lobelia jeziorna, poryblin jeziorny, brzeżyca jednokwiatowa, bagno zwyczajne, modrzewnica zwyczajna, rosiczka, widłak torfowy, skrzyp bagienny.
Najbliższe miejscowości to Zapadłe i Trzyniec.

</doc>
<doc id="880048" url="https://pl.wikipedia.org/wiki?curid=880048" title="Toruń Zachodni">
Toruń Zachodni

Toruń Zachodni – nieistniejąca stacja kolejowa w granicach administracyjnych Torunia, w województwie kujawsko-pomorskim, w Polsce.
Lokalizacja.
Nieistniejąca stacja kolejowa Toruń Zachodni znajdowała się w zachodniej części miasta, w dzielnicy Bielany, między stacją Toruń Północny a stacją Przysiek.
Historia.
Stację kolejową Toruń Zachodni otwarto 28 lutego 1910 roku wraz z uruchomieniem połączenia kolejowego z miejscowością Czarnowo. 1 kwietnia 1966 roku połączenie to zostało zawieszone, a w 1968 roku rozebrano budynek stacyjny oraz torowisko prowadzące w kierunku Czarnowa. Zachowała się jedynie bocznica kolejowa prowadząca od stacji Toruń Północny do jednostki wojskowej przy ulicy Balonowej, którą ostatecznie zlikwidowano w lipcu 2016 roku.
Powodem likwidacji stacji Toruń Zachodni i linii kolejowej do Czarnowa była budowa na Bielanach miasteczka uniwersyteckiego Uniwersytetu Mikołaja Kopernika.
Po stacji kolejowej do czasów obecnych zachowały się jedynie dwa okazałe dęby, które rosły przy wejściu do budynku stacyjnego. 
W 2016 roku na miejscu torowiska linii kolejowej Toruń – Czarnowo na odcinku od Szosy Chełmińskiej do ulicy Balonowej powstanie droga rowerowa.
Linia kolejowa.
Przez stacje przechodziła linia kolejowa:

</doc>
<doc id="880049" url="https://pl.wikipedia.org/wiki?curid=880049" title="KSŻ Krosno">
KSŻ Krosno

KSŻ Krosno – polski klub żużlowy z Krosna. W latach 2002–2006 brał udział w rozgrywkach ligowych. W późniejszym czasie przestał funkcjonować.
Historia.
Od 1997 roku w lidze startowało ŻKS Krosno. Następnie przed sezonem 2002 ŻKS przestał istnieć, a w jego miejsce powstało KSŻ Krosno.
4 stycznia 2007 PZM odmówił KSŻ Krosno przyznania licencji na start w II lidze z powodu nieuregulowania zobowiązań. Cztery dni później powołano nowe "Krośnieńskie Stowarzyszenie Motorowe Krosno", którego celem był start w II lidze. KSM licencję otrzymało 1 kwietnia.

</doc>
<doc id="880052" url="https://pl.wikipedia.org/wiki?curid=880052" title="Barbarka (przystanek kolejowy)">
Barbarka (przystanek kolejowy)

Barbarka&lt;ref name="ŚK 12/2004"&gt;&lt;/ref&gt; – nieistniejący przystanek osobowy w granicach administracyjnych Torunia, w województwie kujawsko-pomorskim, w Polsce.
Lokalizacja.
Nieistniejący przystanek osobowy Barbarka znajdował się w północnej części miasta, w dzielnicy Barbarka, między stacją Toruń Północ a stacją Olek.
Historia.
Pociągi pasażerskie kursowały przez Barbarkę do 1992 roku. W 1998 roku zdjęto tory od Olka do Unisławia Pomorskiego (wcześniej rozebrano odcinek Unisław Pomorski - Chełmno). 18 września 2010 roku do Barbarki dotarł autobus szynowy SA134-002 w barwach przewoźnika Arriva RP jako pociąg specjalny relacji Toruń Główny - Barbarka.
W połowie pierwszego dziesięciolecia XXI wieku władze województwa planowały utworzenie połączenia kolejowego na trasie Toruń Wschodni – Barbarka (Leśna Osada), Co miało być częścią większego projektu, który zakładał utworzenie turystycznej linii kolejowej z Torunia do Brodnicy. Ostatecznie w 2010 roku odstąpiono od tego pomysłu.
Linia kolejowa.
Przez przystanek przechodzi linia kolejowa:

</doc>
<doc id="880056" url="https://pl.wikipedia.org/wiki?curid=880056" title="Toruń Czerniewice">
Toruń Czerniewice

Toruń Czerniewice – przystanek osobowy w granicach administracyjnych Torunia, w województwie kujawsko-pomorskim, w Polsce.
Lokalizacja.
Przystanek osobowy Toruń Czerniewice położony jest w lewobrzeżnej części miasta, w dzielnicy Czerniewice, między stacją Toruń Główny a przystankiem osobowym Brzoza Toruńska.
Historia.
Przystanek powstał 1861 roku w ramach budowy Kolei Warszawsko-Bydgoskiej. W 2017 roku przystanek obsługiwał 20–49 pasażerów na dobę.
Połączenia kolejowe.
Z przystankiem istnieją bezpośrednie połączenia z: Łodzią, Kutnem i Włocławkiem.

</doc>
<doc id="880059" url="https://pl.wikipedia.org/wiki?curid=880059" title="Toruń Elana">
Toruń Elana

Toruń Elana – nieczynny przystanek osobowy w granicach administracyjnych Torunia, w województwie kujawsko-pomorskim, w Polsce.
Lokalizacja.
Nieistniejący przystanek osobowy Toruń Elana znajdował się w północnej części miasta, w dzielnicy Katarzynka, między stacją Toruń Wschodni a stacją Grębocin.
Historia.
Przystanek osobowy Toruń Elana powstał w 1971 roku na potrzeby kombinatu chemicznego "Elana", stąd jego nazwa. Korzystali z niego głównie mieszkający poza Toruniem pracownicy "Elany". Ulokowano go w rozwidleniu dwóch linii kolejowych: numer 353 i numer 27. Przystanek zlikwidowano w 1985 roku (w rozkładzie jazdy 1985/86 jeszcze figurował).

</doc>
<doc id="880063" url="https://pl.wikipedia.org/wiki?curid=880063" title="Jego wielka miłość">
Jego wielka miłość

Jego wielka miłość – polski film fabularny z 1936 roku. Zachował się do dnia dzisiejszego.
Kopia filmu, przechowywana w zbiorach Instytutu Polskiego i Muzeum im. gen. Władysława Sikorskiego w Londynie, została przekazana w roku 2017 do Filmoteki Narodowej.
Fabuła.
Gdy aktor musi się rozstać ze sceną i zostać tylko suflerem, to jest wielka tragedia. Jeszcze większa tragedia jest wtedy, gdy aktora zdradza żona. Wielka rola Stefana Jaracza w roli suflera Kurczka, któremu zrządzenie losu daje szansę zagrania swojej ukochanej roli - Napoleona. Niestety, bohater od tej chwili coraz bardziej utożsamia się z graną postacią - co kończy się chorobą umysłową. 

</doc>
<doc id="880068" url="https://pl.wikipedia.org/wiki?curid=880068" title="Kornijska Wikipedia">
Kornijska Wikipedia

Kornijska Wikipedia – edycja Wikipedii tworzona w języku kornijskim.
Na dzień 1 kwietnia 2007 roku edycja ta liczyła 1 304 artykułów. W rankingu wszystkich edycji językowych, opublikowanym także 1 kwietnia tegoż roku, zajmowała 123. pozycję.

</doc>
<doc id="880075" url="https://pl.wikipedia.org/wiki?curid=880075" title="Diósgyőri VTK">
Diósgyőri VTK

Diósgyőri Vasgyárak Testgyakorlók Köre (Diósgyőri VTK, DVTK) – węgierski klub piłkarski z siedzibą w mieście Miszkolc. Obecnie klub uczestniczy w rozgrywkach Nemzeti Bajnokság II.

</doc>
<doc id="880076" url="https://pl.wikipedia.org/wiki?curid=880076" title="Okręty podwodne typu Balao">
Okręty podwodne typu Balao

Okręty podwodne typu Balao – obok jednostek typu "Gato", podstawowe amerykańskie okręty podwodne drugiej wojny światowej, jeden z typów fleet submarine. W trakcie zmagań wojennych 101 ze 119 wybudowanych okrętów "Balao" prowadziło operacje podwodne na Pacyfiku, biorąc udział w prowadzonej na tym obszarze wojnie podwodnej. W trakcie działań określanych mianem wojny na Pacyfiku, zatopionych zostało 9 okrętów typu "Balao", co stanowiło około 1/5 strat amerykańskiej floty podwodnej w tym konflikcie. Okręty te jednakże wniosły duży wkład do sukcesu jednostek podwodnych amerykańskiej floty, które zatapiając ponad 50% japońskich statków handlowych, odcięły Cesarstwo Japońskie od źródeł zaopatrzenia jego gospodarki wojennej. Po zakończeniu działań wojennych duża część okrętów tego typu przeszła proces modernizacji, a 56 względnie nowych jednostek zostało przetransferowanych do flot innych państw.
Konstrukcja.
Okręty typu "Balao" były rozwinięciem typu "Gato". Główne różnice sprowadzały się do zastosowania grubszych arkuszy stali w budowie kadłuba sztywnego, stali HTS ("high tensile steel") w budowie kiosku oraz zmienionej konstrukcji jego obudowy, co pozwoliło na jej dalsze zmniejszenie. Wspomniane pogrubienie kadłuba mocnego, umożliwiło zwiększenie zanurzenia o 100 stóp stóp w porównaniu do typu Gato. Testowa głębokość zanurzenia wynosiła 400 stóp (122 metry). Podobnie jak jednostki typu "Gato", okręty "Balao" wyposażone zostały w radary. Początkowo był to radar dozoru powietrznego SD oraz dozoru nawodnego SJ. W późniejszych latach oba były sukcesywnie wymieniane na nowsze urządzenia.
Historia operacyjna.
II wojna światowa.
Straty: 28 września 1943 roku Kanonierka Karatsu i samolot zatopiły USS "Cisco" na Morzu Sulu. W grudniu tego toku "Capelin" nie powrócił z patrolu na Morze Celebes. 17 października 1944 roku "Escolar" prawdopodobnie wpłynął na minę na Morzu Żółtym. Niszczyciel "Harukaze", typu "Kamikaze", 24 października zatopił "Shark" w Cieśninie Luzon, tego samego dnia "Tang" został zatopiony przez jedną z własnych torped. 4 lutego 1945 roku japoński samolot zatopił "Barbel" niedaleko Palawan, w marcu tego roku "Kete" nie powrócił z patrolu w cieśninie Colnett, 3 maja 1945 roku stawiacz min Hatsutaka zatopił USS "Lagarto" w Zatoce Syjamskiej, zaś 6 sierpnia 1945 roku japoński samolot w pobliżu Bali zatopił "Bullhead".
Okres powojenny.
Modernizacje.
W 1955 roku USS Barbero (SS-317) został przebudowany na okręt rakietowy przenoszący pociski manewrujące Regulus. "Becuna" "Blackfin" "Caiman" "Blenny" "Chivo" "Atule" "Sea Poacher" i "Sea Robin" przeszły modernizację GUPPY IA (zwiększenie pojemności baterii, zmiana kształtu kiosku na bardziej opływowy, instalacja chrap, zwiększenie prędkości podwodnej do 15 węzłów).
USS "Catfish" (SS-339), "Entemedor", "Clamagore", "Cobbler", "Cochino", "Corporal", "Cubera", "Diodon", "Dogfish", "Greenfish", "Halfbeak", "Hardhead", "Jallao", "Menhaden", "Picuda", "Bang", "Pomfret", "Razorback", "Ronquil", "Sea Fox", "Threadfin", "Stickleback" i "Tiru" przeszły przebudowę do standardu GUPPY IIA (GUPPY IA plus bardziej zaawansowane baterie akumulatorowe umożliwiające zwiększenie prędkości podwodnej do 16 węzłów).
"Clamagore", "Cobbler", "Cochino", "Greenfish", "Tiru" przeszły później modernizację GUPPY III przedłużającą ich kadłuby o 10 stóp (3 metry) celem zapewnienia dodatkowej przestrzeni dla nowego układu kontroli ognia.
"Sabalo", "Sablefish", "Tilefish", "Bergall", "Blower", "Brill", "Bumper", "Capitaine", "Carbonero", "Carp", "Cusk", "Guitarro", "Hammerhead", "Sterlet", "Scabbardfish", "Segundo", "Sea Cat", "Sea Owl", "Sennet" i "Piper" otrzymały chrapy.
"Perch" i "Sealion" zostały przebudowane na okręty transportowe, natomiast "Burrfish" przeszedł przebudowę na okręt dozoru radarowego ("Radar Picket Submarine" – SSR).
"Apogon", "Pilotfish" i "Skate" 1 lipca 1946 roku zostały użyte jako cele na Atolu Bikini.
26 sierpnia 1949 roku, "Cochino" zatonął w pobliżu Norwegii w wyniku eksplozji baterii, zaś 29 maja 1958 roku USS "Stickleback" został w pobliżu Hawajów przypadkowo staranowany i zatopiony przez niszczyciel eskortowy USS "Silverstein" (DE-534).
Transfery zagraniczne.
"Lamprey" i "Macabi" zostały sprzedane do Argentyny, gdzie służyły jako Santa Fe i "Santiago Del Estero", a w latach 1971-1972 zostały pocięte na złom. Jednostki te zostały zastąpione we flocie argentyńskiej pod tymi samymi nazwami przez "Catfish" i "Chivo". W trakcie brytyjsko-argentyńskiego konfliktu o Falklandy, uczestniczący w niej jako "Santa Fe" - "Catfish", został 25 kwietnia 1982 roku ostrzelany przez brytyjskie helikoptery, wysadzony na brzeg i porzucony przez załogę w Zatoce Króla Edwarda w Georgii Południowej. "Santiago Del Estero" został wycofany ze służby w 1983 roku.
"Dogfish", "Greenfish", "Sand Lance" i "Plaice" zostały sprzedane Brazylii, gdzie służyły jako "Guanabara", "Amazonas", "Rio Grande del Sul" oraz "Bahia", po czym zostały wycofane ze służby w latach 1975-1983.
"Burrfish" został sprzedany do Kanady i zezłomowany w roku 1969, "Spot" i "Springer" zostały sprzedane Chile jako "Simpson" i "Thomson", gdzie zostały wycofane ze służby w późnych latach 70. "Scabbardfish" i "Hardhead" sprzedano do Grecji, gdzie służyły jako "Triana" i "Papanikolos" zanim zostały skreślone z listy floty na początku lat 90.
"Besugo", "Capitaine" i "Lizardfish" zostały sprzedane do Włoch jako "Francesco Morossini", "Alfredo Cappellini" oraz "Evangelista Toricelli", gdzie służyły do połowy lat 70.
Sprzedane do Holandii pod nazwami "Walrus" ("Hawkbill") i "Zeeleeuw" ("Icefish"), zostały pocięte na złom w latach 1970–1971.
"Atule" i "Sea Poacher" zostały sprzedane Peru jako "Pacocha" i "La Pedrera". W 1988 roku "Pacocha" zatonęła w wyniku kolizji, zaś "La Pedrera" została usunięta z floty w 1995 roku.
"Jallao", "Kraken", "Bang" i "Ronquil" zostały sprzedane do Hiszpanii jako "Narciso Montuirol", "Almirante Garcia de los Reyes", "Cosme Garcia" i "Isaac Peral", gdzie w latach 80. zostały pocięte na złom.
W latach 1948–1960 Turcji przekazano "Brill", "Bumper", "Hammerhead", "Blower", "Chub", "Mero", "Blueback", "Mapiro", "Guitarro", "Boarfish" i "Bergall", jako "Birinci Inöni", "Canakkale", "Cerbe", "Dumlupinar", "Gur", "Hizar Reis", "Iknici Inönii", "Piri Reis", Preveze", "Sakarya" i Turget Reis", gdzie zostały wycofane ze służby na początku lat 70. W ich miejsce Turcja otrzymała "Caiman", "Threadfin", "Sea Fox", "Razorback", "Pomfret", "Entemedor", "Cobbler" i "Corporal", po czym okręty te służyły we flocie tureckiej jako "Dumlupinar", "Birinci Inöni", "Burak Reis", "Murat Reis", "Orus Reis", "Preveze", "Canakkale" i "Ikinci Inöni", a następnie do lat 90. zostały zwrócone.
Wenezuela nabyła "Tilefish" i "Cubera" jako "Carite" i "Tiburon", zwalniając je w późnych latach 70.
Pozostałe okręty typu "Balao" zostały w latach 60. przeniesione do służby szkoleniowej, a następnie skreślone ze stanu floty w latach 70.

</doc>
<doc id="880092" url="https://pl.wikipedia.org/wiki?curid=880092" title="Toronto Marlies">
Toronto Marlies

Toronto Marlies – drużyna hokejowa grająca w American Hockey League w dywizji północnej, konferencji zachodniej. Drużyna ma swoją siedzibę w Toronto w Kanadzie. Drużyna podlega zespołowi Toronto Maple Leafs oraz ma własą filię w ECHL, którą jest drużyna Newfoundland Growlers.

</doc>
<doc id="880096" url="https://pl.wikipedia.org/wiki?curid=880096" title="Paul Boyer">
Paul Boyer

Paul Delos Boyer (ur. 31 lipca 1918 w Provo, zm. 2 czerwca 2018 w Los Angeles) – amerykański biochemik, laureat Nagrody Nobla w dziedzinie chemii z 1997 roku.
W 1939 uzyskał stopień B.S. w dziedzinie chemii na Uniwersytecie Brighama Younga oraz stypendium pozwalające na dalszą naukę. Stopień doktora uzyskał w 1943 roku na University of Wisconsin-Madison. Przez kolejny rok pracował na Uniwersytecie Stanforda, gdzie zajmował się badaniami białek osocza krwi, głównie stabilizacją albumin pod kątem zastosowanie do transfuzji. 
Prowadzenie samodzielnych badań mechanizmów enzymatycznych rozpoczął na Uniwersytecie Minnesoty. W 1955 współpracował z Hugo Theorelleem w badaniach nad działaniem dehydrogenazy alkoholowej. 
W 1963 roku został profesorem na Wydziale Chemii i Biochemii Uniwersytecie Kalifornijskim w Los Angeles ("University of California, Los Angeles", "UCLA"). Od 1965 roku kierował Instytutem Biologii Molekularnej, w którym prowadził program badań nad syntezą adenozynotrifosforanu (ATP). 
W 1997 roku, wraz z Johnem Walkerem otrzymał Nagrodę Nobla w dziedzinie chemii za zbadanie i wyjaśnienie enzymatycznego mechanizmu syntezy adenozynotrifosforanu (ATP), będącego chemicznym nośnikiem energii we wszystkich komórkach organizmów żywych. Pozostałe pół nagrody otrzymał Jens Skou za odkrycie pierwszego enzymu zapewniającego równowagę jonową w komórce.
Był w chwili śmierci najstarszym żyjącym noblistą, zmarł 2 czerwca 2018. Zaledwie pięć dni wcześniej zmarł również w wieku 99 lat współlaureat nagrody Nobla z 1997, Jens Skou.

</doc>
<doc id="880099" url="https://pl.wikipedia.org/wiki?curid=880099" title="Houston Aeros">
Houston Aeros

Houston Aeros – amerykański klub hokejowy z siedzibą w Houston działajacy w latach 1994–2013.
W latach 1994–2001 drużyna występowała w lidze IHL. Od 2001 do 2013 uczestniczyła w rozgrywkach American Hockey League. Od 2013 kontynuatorem prawnym klubu jest Iowa Wild.
Drużyna podlegała zespołowi Minnesota Wild oraz ma własą filię w ECHL, którą jest drużyna Texas Wildcatters oraz w CHL, którą jest drużyna Austin Ice Bats.

</doc>
<doc id="880102" url="https://pl.wikipedia.org/wiki?curid=880102" title="Huahine">
Huahine

Huahine – wyspa na Oceanie Spokojnym, w Polinezji Francuskiej, na Wyspach Pod Wiatrem w archipelagu Wysp Towarzystwa. Położona jest około 170 km na zachód od Tahiti. Zajmuje powierzchnie 65 km² (według innych źródeł 82,1 km²). Administracyjnie wyspa stanowi gminę o tej samej nazwie. Wyspę zamieszkuje około 5,7 tys. mieszkańców. Główną miejscowością jest Fare. 
Nazwa „Huahine” jest odmianą słowa „vahine”, które w języku tahitańskim oznacza „kobietę”. Prawdopodobnie nadana tę nazwę, dlatego, że grzbiet górski znajdujący się na wyspie przypomina kształtem ciężarną kobietę. 
Wyspa jest pochodzenia wulkanicznego, na jej północnym brzegu znajduje się rafa barierowa. Długość linii brzegowej wynosi 61,5 km. W czasie przypływu tworzą się dwie wyspy Huahine Nui i Huahine Iti. Najwyższymi szczytami na wyspie są Mont Turi (669 m n.p.m.) i Mato Ere (580 m n.p.m.) na Huahine Nui oraz Pohue Rahi (464 m n.p.m.) na Huahine Iti. Na Huahine występuje wilgotny klimat tropikalny. 
Huahine była niegdyś zamieszkiwana przez tahitańską rodzinę królewską. Na wyspie znajdują się najstarsze świątynie („marae”) w Polinezji Francuskiej. Uważa się, że niektóre z nich pochodzą z około 700 roku n.e. Odkryta przez Jamesa Cooka 16 lipca 1769 roku podczas brytyjskiej ekspedycji naukowej na Ocean Spokojny. Obecnie wyspa jest ośrodkiem turystycznym, jak również miejscem przetwórstwa kopry i uprawy wanilii. 

</doc>
<doc id="880104" url="https://pl.wikipedia.org/wiki?curid=880104" title="Robert II Jerozolimski">
Robert II Jerozolimski

Robert II, zwany Jerozolimskim (ur. ok. 1065, zm. 5 października 1111) – hrabia Flandrii, jeden z wodzów I wyprawy krzyżowej, najstarszy syn hrabiego Roberta I Fryzyjskiego i Gertrudy, córki Bernarda II Billunga, księcia saskiego.
Wczesne lata.
Jego ojciec objął władzę w hrabstwie Flandrii po pokonaniu w wojnie domowej przedstawiciela starszej linii dynastii (tzw. „baldwińskiej”), Arnulfa III, który zginął w 1071 w bitwie pod Cassel. Robert I, który wcześniej otrzymał od swojego pasierba Dirka V Holenderskiego (syna Gertrudy z jej pierwszego małżeństwa z Florisem I Holenderskim) lenno we Fryzji, został więc kolejnym hrabią Flandrii. W 1077 dopuścił do współrządów Roberta. Kiedy w 1085 wyruszył na pielgrzymkę do Ziemi Świętej, Robert sprawował regencję w jego imieniu do 1091 Po śmierci ojca w 1093 został kolejnym hrabią Flandrii. Był znakomitym rycerzem, od współczesnych doczekał się przydomka „włóczna rycerstwa”.
Wyprawa krzyżowa.
Wkrótce podążył w ślady swojego ojca i odpowiedział na wezwanie papieża Urbana II, i przystąpił w 1095 do I krucjaty. Na czas swojej nieobecności ustanowił we Flandrii radę regencyjną. W drogę wyruszył w 1096, razem ze swoimi kuzynami, Robertem II Krótkoudym, księciem Normandii, oraz Stefanem II, hrabią Blois. Po dotarciu do Konstantynopola cesarz Aleksy I Komnen zażądał od wodzów krucjaty przysięgi, że wszystkie zdobyte przez nich terytoria na Wschodzie zostaną zwrócone Bizancjum. Wielu wodzów opierało się złożeniu przysięgi. Robert do nich nie należał i natychmiast zaprzysiągł to, czego żądał cesarz. Jego armia została szybko przetransportowana do azjatyckiej części Bizancjum, gdzie po pewnym czasie dołączyła do nich reszta armii krzyżowej.
Robert brał udział w oblężeniu Nikei w 1097. Po zdobyciu miasta, które ku wściekłości wodzów krucjaty zajęli Bizantyjczycy, armia krzyżowców maszerowała dalej w dwóch kolumnach. Robert szedł razem z Boemundem z Tarentu, Robertem z Normandii, Stefanem z Blois i bizantyjskimi przewodnikami, o dzień marszu przed drugą kolumną pod wodzą Gotfryda z Bouillon i Rajmunda IV z Tuluzy. 1 lipca 1097 pierwsza kolumna została otoczona przez przeważające siły seldżuckiego sułtana al-Rumu Kilidż Arslana I pod Doryleum. Dopiero przybycie po pięciu godzinach drugiej kolumny krzyżowców przechyliło szalę zwycięstwa na stronę chrześcijan. Obie kolumny połączyły się. Robert razem z Rajmundem z Tuluzy zajął miejsce w centrum wojsk krzyżowych.
Pod koniec 1097 krzyżowcy dotarli pod Antiochię. Oblężenie miasta trwało wiele miesięcy. W grudniu Robert i Boemund opuścili oblegających i wyruszyli szukać żywności w okolicy. 30 grudnia pokonali maszerującego na odsiecz Antiochii władcę Damaszku Dukaka. 2 czerwca 1098 zdrada jednego z ormiańskich obrońców miasta wydała Antiochię w ręce krzyżowców. Robert był jednym z pierwszych, którzy weszli do zdobytego miasta. Już 7 czerwca krzyżowcy zostali jednak otoczeni przez atabega Mosulu, Kurbughę. 28 czerwca stanęli do decydującej bitwy. Robert, razem z Hugonem z Vermandois, dowodził pierwszym z sześciu oddziałów armii krzyżowej. Krzyżowcy odnieśli zwycięstwo, a armia muzułmańska uciekła z pola bitwy. Wkrótce jednak w obozie krzyżowców wybuchł spór o władzę nad Antiochią między Boemundem z Tarentu a Rajmundem z Tuluzy. Robert stanął po stronie tego pierwszego.
Spory opóźniły postępy armii krzyżowej. W 1098 Robert wziął u boku Rajmunda udział w oblężeniu i zdobyciu Ma'arrat al-Numan. Rajmund próbował przekupić hrabiego aby wystąpił przeciwko Boemundowi. Ofiarował mu 6000 "sous". Robert jednak odrzucił ofertę. W styczniu 1099 Rajmund wyruszył na Jerozolimę. Robert, podobnie jak Gotfryd z Bouillon, pozostali w Antiochii do lutego. Do sił Rajmunda dołączyli pod Arką. W czerwcu Robert i Gaston IV z Bearn prowadzili awangardę wojsk chrześcijańskich, która dotarła do ar-Ramli. Następnie Robert, w towarzystwie Tankreda z Tarentu, wziął udział w wyprawie do Samarii, gdzie zdobyto drewno na budowę machin oblężniczych, które miały być wykorzystane przy oblężeniu Jerozolimy. Święte Miasto zostało zdobyte 15 lipca 1099 W sporze o to, komu ma przypaść jerozolimska korona, Robert poparł Gotfryda przeciwko Rajmundowi. 9 sierpnia wyruszył z resztą armii przeciwko wezyrowi Egiptu Al-Afdalowi. 12 sierpnia pod Askalonem stał w centrum armii krzyżowej w zakończonej zwycięstwem bitwie. Spory między Gotfrydem i Rajmundem uniemożliwiły zdobycie miasta, ale zabezpieczono istnienie królestwa Jerozolimskiego.
Powrót do Flandrii.
Pod koniec sierpnia Robert ruszył do domu, w towarzystwie Roberta z Normandii i Rajmunda z Tuluzy. Podczas drogi powrotnej zdobyli miasto Latakia, które przekazali Bizancjum, zgodnie ze złożoną przed laty przysięgą. Po przybyciu do Konstantynopola, cesarz Aleksy zaproponował im pozostanie u siebie na służbie. Krzyżowcy odmówili, ale Rajmund pozostał na Wschodzie. Obaj Robertowie udali się natomiast w dalszą drogę do domu. Robert flandryjski przywiózł ze sobą relikwię, ramię św. Jerzego, ofiarowane mu przez cesarza, które jest obecnie przechowywane w kościele w Anchin. Po powrocie ufundował klasztor pod wezwaniem św. Andrzeja w Betferkerke niedaleko Brugii. Udział Roberta w wyprawie krzyżowej sprawił, że otrzymał przydomek „Jerozolimskiego”.
Podczas jego nieobecności, cesarz Henryk IV próbował rozciągnąć swoją władzę nad Flandrią. Robert odpowiedział na to popieraniem rebelii komun miejskich w Cambrai, przeciwko cesarzowi i jego stronnikowi, biskupowi Gaulcherowi. W 1102 stanął pokój, na podstawie którego Robert zapłacił trybut z Flandrii. W 1105 nowy król niemiecki, Henryk V, ponownie zaatakował Flandrię. Robert sprzymierzył się z hrabią Hainaut Baldwinem III i hrabią Holandii Florisem II. Udało mu się powstrzymać wojska niemieckie pod Douai, gdzie podpisany został nowy pokój, w którym Henryk uznawał prawa Roberta do Douai i Cambrai.
W 1103 Robert sprzymierzył się z królem Anglii Henrykiem I, który od 1106 był również księciem Normandii. Robert oferował Henrykowi wsparcie 1000 jeźdźców w zamian za pieniężny datek. Kiedy jednak Henryk odmówił płacenia, Robert sprzymierzył się ze swoim nominalnym suwerenem, królem Francji Ludwikiem VI, i zaatakował Normandię. Król Ludwik został jednak powstrzymany przez wybuch rebelii francuskich baronów pod wodzą Tybalda IV, hrabiego Blois. Robert skierował wówczas swoje wojska w kierunku miasta Meaux, ale niedaleko miasta został nieszczęśliwie raniony, spadł z konia i utopił się w rzece Marnie.
Rodzina.
Przed 1092 ożenił się z Klemencją (przed 1082 – ok. 1133), córką Wilhelma I Wielkiego, hrabiego Burgundii, i Stefanii, kobiety nieznanego pochodzenia. Robert i Klemencja mieli razem dwóch synów:

</doc>
<doc id="880105" url="https://pl.wikipedia.org/wiki?curid=880105" title="USS Tillman">
USS Tillman

Okręty US Navy o nazwie USS "Tillman", pochodzącej od senatora Benjamina Tillmana, zajmującego się na przełomie XIX i XX wieku sprawami morskimi:

</doc>
<doc id="880108" url="https://pl.wikipedia.org/wiki?curid=880108" title="Walimek">
Walimek

Walimek – kolonia w Polsce położona w województwie mazowieckim, w powiecie łosickim, w gminie Stara Kornica.
Wierni Kościoła rzymskokatolickiego należą do parafii św. Elżbiety Węgierskiej w Konstantynowie.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="880113" url="https://pl.wikipedia.org/wiki?curid=880113" title="Piotr Całbecki">
Piotr Całbecki

Piotr Franciszek Całbecki (ur. 4 października 1967 w Toruniu) – polski polityk, samorządowiec, od 2006 marszałek województwa kujawsko-pomorskiego.
Życiorys.
Syn Ludwika i Sabiny. Ukończył studia na Wydziale Biologii i Nauk o Ziemi Uniwersytetu Mikołaja Kopernika w Toruniu. Na początku lat 90. pracował jako nauczyciel w szkole podstawowej na toruńskim Rudaku, następnie był asystentem głównego technologa w prywatnej firmie. Od 1997 do 1998 zajmował stanowisko dyrektora Ośrodka Szkoleniowego Europejskiego Centrum Współpracy Młodzieży. W 1998 sprawował funkcję doradcy wojewody toruńskiego oraz sekretarza Wojewódzkiego Zespołu Integracji Europejskiej i pełnomocnika wojewody ds. współpracy z Bankiem Światowym. W latach 1998–2002 zasiadał w zarządzie miasta Torunia, odpowiadając m.in. za kwestie integracji europejskiej. Od 2002 do 2006 był dyrektorem Wydziału Rozwoju i Projektów Europejskich Urzędu Miasta Torunia.
W latach 1998–2002 z ramienia Akcji Wyborczej Solidarność zasiadał w radzie miasta, następnie został wybrany z rekomendacji Platformy Obywatelskiej do sejmiku kujawsko-pomorskiego. W 2004 bez powodzenia kandydował do Parlamentu Europejskiego. W 2006 uzyskał po raz drugi mandat radnego województwa, wybrano go wówczas także na marszałka województwa. W 2010 uzyskał reelekcję do sejmiku z najlepszym wynikiem indywidualnym w województwie (41,5 tys. głosów). 29 listopada 2010 radni województwa ponownie powołali go na urząd marszałka. W 2014 ponownie wybrany na radnego województwa (43,9 tys. głosów). 1 grudnia 2014 po raz trzeci został marszałkiem kujawsko-pomorskim.
W 2018 z powodzeniem ubiegał się o reelekcję w wyborach do sejmiku, uzyskując 68,5 tys. głosów. 19 listopada 2018 ponownie został wybrany na marszałka województwa.
W 2012 został zastępcą członka Europejskiego Komitetu Regionów. W 2015 wszedł w skład Narodowej Rady Rozwoju powołanej przez prezydenta Andrzeja Dudę. Został też delegatem Związku Województw RP do Komisji Wspólnej Rządu i Samorządu Terytorialnego.

</doc>
<doc id="880117" url="https://pl.wikipedia.org/wiki?curid=880117" title="USS Tinosa">
USS Tinosa

Okręty US Navy o nazwie USS "Tinosa", pochodzącej od trującej, tropikalnej ryby tinosa:

</doc>
<doc id="880118" url="https://pl.wikipedia.org/wiki?curid=880118" title="AVT-Korporacja">
AVT-Korporacja

AVT-Korporacja – polskie wydawnictwo, wydawca wielu czasopism o tematyce popularno-technicznej i poradnikowej, powstałe w styczniu 1992 roku. Prezesem AVT-Korporacja jest Lela Marciniak, a dyrektorem wydawnictwa prof. Wiesław Marciniak. 
W lutym 2011 AVT wydawało łącznie 27 tytułów regularnych, w tym 16 miesięczników i dwumiesięczników, które grupują się w czterech segmentach tematycznych: budownictwo i wnętrza, elektronika i automatyka, muzyka i dźwięk oraz edukacja i Hi-Tech. Prowadzi także tematyczne serwisy internetowe (razem 40 serwisów). AVT sprzedaje także zestawy elektroniczne do samodzielnego montażu, tzw. kity, odpowiadające wcześniej opracowanym i opublikowanym w czasopismach "Elektronika Praktyczna" i "Elektronika dla Wszystkich" projektom oraz prowadzi sklep sprzedający podzespoły i części dla elektroników. 
Rejestracja firmy AVT pod obecnym adresem nastąpiła 17 sierpnia 2001 roku.
Czasopisma wydawane przez AVT.
Według stanu na 2020 rok AVT regularnie wydaje 19 czasopism: 16 miesięczników, 2 dwumiesięczniki i 1 kwartalnik.

</doc>
<doc id="880119" url="https://pl.wikipedia.org/wiki?curid=880119" title="Klubowe Mistrzostwa Świata">
Klubowe Mistrzostwa Świata



</doc>
<doc id="880120" url="https://pl.wikipedia.org/wiki?curid=880120" title="Karol Dobiáš">
Karol Dobiáš

Karol Dobiáš (ur. 18 grudnia 1947 w Handlovej), piłkarz słowacki grający na pozycji pomocnika lub obrońcy.
Kariera klubowa.
Dobiáš rozpoczynał karierę w rodzinnej miejscowości Handlová w juniorach tamtejszego klubu Baník Handlová. W wieku 18 lat, czyli w 1965 roku przeszedł do Spartaka Trnava i z czasem wskoczył do pierwszej jedenastki tej drużyny. 3 lata później zaczął być współtworcą największych sukcesów w historii tego klubu. W 1967 roku wywalczył swój pierwszy Puchar Czechosłowacji, a w 1968 roku swoje pierwsze mistrzostwo Czechosłowacji. Rok później wystąpił ze Spartakiem w Pucharze Europy i doszedł aż do półfinału, w którym czechosłowacki zespół okazał się gorszy w dwumeczu od Ajaksu Amsterdam. W tym samym sezonie wywalczył ze Spartakiem dublet: zarówno mistrzostwo i jak i krajowy puchar. W latach 1970–1971 został uznany najlepszym piłkarzem Czechosłowacji, a kolejne sukcesy z klubem z Trnavy osiągnął w latach 1971–1973, gdy zespół trzykrotnie z rzędu zostawał mistrzem ligi.
W 1977 roku Dobiáš przeszedł do Bohemiansu Praga. Przez 3 sezony był jednym z najlepszych zawodników tego klubu, jednak nie osiągał takich sukcesów jak w Trnavie. W 1980 roku Dobiáš opuścił praski zespół. W czechosłowackiej lidze rozegrał 344 mecze i zdobył 20 goli. Jego nowym klubem stał się belgijski KSC Lokeren, w którym razem z Włodzimierzem Lubańskim, Grzegorzem Latą oraz Prebenem Elkjærem Larsenem tworzył trzon drużyny. W pierwszym sezonie gry kwartet ten doprowadził Lokeren do wicemistrzostwa Belgii i finału Pucharu Belgii. W Lokeren Karol występował przez 3 lata i rozegrał 68 ligowych meczów. W 1983 roku Dobiáš odszedł do małego klubu Heirnis Gent z niższej ligi i w 1984 roku zakończył karierę w wieku 37 lat.
Kariera reprezentacyjna.
W reprezentacji Czechosłowacji Dobiáš zadebiutował 3 maja 1975 roku w wygranym 2:1 wyjazdowym meczu ze Szwajcarią. W 1970 roku był podstawowym zawodnikiem kadry na Mistrzostwa Świata w Meksyku. Zagrał tam we wszystkich 3 meczach, jednak każdy z nich Czechosłowacja przegrała.
W 1976 roku Dobiáš został powołany na Mistrzostwa Europy w Jugosławii. Tam grał we wszystkich meczach i wystąpił także w finale z RFN. W 25. minucie meczu zdobył gola na 2:0 dla Czechosłowacji, jednak potem Niemcy wyrównali i Czechosłowacja zapewniła sobie mistrzostwo Europy dopiero po serii rzutów karnych.
Ostatni mecz w kadrze Dobiáš rozegrał 26 marca 1980, a Czechosłowacja przegrała w Bazylei ze Szwajcarią 0:2. Przez 5 lat rozegrał w reprezentacji 67 meczów (w tym 5 jako kapitan) i zdobył 5 goli.
Kariera trenerska.
Po zakończeniu kariery piłkarskiej Dobiáš został trenerem. W 1984 roku trenował juniorów Bohemians Praga. W sezonie 1989/1990 był pierwszym trenerem czechosłowackiego pierwszoligowca SK Hradec Králové, z którym zajął 14. miejsce w lidze. We wrześniu 1990 został szkoleniowcem Zbrojovki Brno, jednak nie osiągnął z nią większych sukcesów i w trakcie sezonu 1992/1993 zrezygnował z pracy. Następnie trenował Spartę Praga, z którą wywalczył w 1994 roku mistrzostwo Czech. W kolejnych latach szkolił zawodników Sparty Krč (sezon 1995/1996) a potem został scoutem w Sparcie Praga. W sezonie 2003/2004 był asystentem trenera w Bohemiansie, ale w styczniu 2004 zrezygnował z pracy.

</doc>
<doc id="880122" url="https://pl.wikipedia.org/wiki?curid=880122" title="Karol Dobias">
Karol Dobias



</doc>
<doc id="880124" url="https://pl.wikipedia.org/wiki?curid=880124" title="Tango">
Tango



</doc>
<doc id="880128" url="https://pl.wikipedia.org/wiki?curid=880128" title="Tworzykowo">
Tworzykowo

Tworzykowo – osada w Polsce położona w województwie wielkopolskim, w powiecie śremskim, w gminie Brodnica.
Wieś duchowna, własność kapituły katedralnej poznańskiej, pod koniec XVI wieku leżała w powiecie kościańskim województwa poznańskiego. W latach 1975–1998 miejscowość administracyjnie należała do województwa poznańskiego.

</doc>
<doc id="880131" url="https://pl.wikipedia.org/wiki?curid=880131" title="Sulejewo-Folwark">
Sulejewo-Folwark

Sulejewo-Folwark – osada w Polsce położona w województwie wielkopolskim, w powiecie śremskim, w gminie Brodnica.
Zespół folwarczny założony został na gruntach wsi Sulejewo przez Dezyderego Chłapowskiego w połowie XIX wieku. W narożach budynków ustawione są figury świętych.
W latach 1975–1998 miejscowość administracyjnie należała do województwa poznańskiego.
1 stycznia 2023 roku zmieniono nazwę osady z "Sulejewo" na "Sulejewo-Folwark".

</doc>
<doc id="880132" url="https://pl.wikipedia.org/wiki?curid=880132" title="Parki narodowe na Litwie">
Parki narodowe na Litwie

Obecnie na terytorium Litwy znajduje się 5 parków narodowych. Zostały one założone w 1991 roku, zaraz po uzyskaniu niepodległości przez Litwę od ZSRR w roku 1990. Jedyny park narodowy Litewskiej SRR założony w 1974, został reorganizowany i przemianowany na Auksztocki Park Narodowy ("Aukštaitijos nacionalinis parkas"). Obecnie parki narodowe zajmują 2,3% litewskiego terytorium.

</doc>
<doc id="880134" url="https://pl.wikipedia.org/wiki?curid=880134" title="Rezerwat przyrody Jezioro Kamień">
Rezerwat przyrody Jezioro Kamień

Jezioro Kamień – wodny rezerwat przyrody na obszarze Pojezierza Bytowskiego, w gminie Miastko (powiat bytowski, województwo pomorskie). Ochronie rezerwatu podlega przepływowe jezioro lobeliowe Kamień (Kamień Duży, kaszb. "Jezoro Kamińsczé") oraz fragment torfowiska przejściowego.
Rezerwat został utworzony zarządzeniem Ministra Leśnictwa i Przemysłu Drzewnego z dnia 11 kwietnia 1985 na powierzchni 50,57 ha w celu „zachowania jeziora lobeliowego z reliktową roślinnością”. Zarządzeniem Regionalnego Dyrektora Ochrony Środowiska w Gdańsku z dnia 4 listopada 2014 wyznaczono wokół rezerwatu otulinę o powierzchni 163,64 ha, którą stanowią otaczające jezioro grunty leśne. Ponadto zmieniono też cel ochrony na „zachowanie jeziora lobeliowego wraz z jego charakterystyczną roślinnością oraz populacjami cennych gatunków roślin i zwierząt”.
Przez akwen jeziora przepływa rzeka Brda. Wraz z sąsiednimi jeziorami Smołowym i Orle tworzy zespół rezerwatów wodnych na obszarze źródliskowym Brdy. Najbliższymi miejscowościami są Lubkowo i Przęsin.
Rezerwat „Jezioro Kamień” znajduje się w granicach obszaru siedliskowego sieci Natura 2000 „Miasteckie Jeziora Lobeliowe” PLH220041 oraz Obszaru Chronionego Krajobrazu Źródliskowy Obszar Brdy i Wieprzy na wschód od Miastka.
Rezerwat jest położony w zasięgu terytorialnym Nadleśnictwa Miastko, ale na gruntach Skarbu Państwa w zarządzie Regionalnego Zarządu Gospodarki Wodnej w Gdańsku. Otulina rezerwatu leży na gruntach leśnych Skarbu Państwa w zarządzie Nadleśnictwa Miastko oraz gruntach prywatnych.
Na mocy obowiązującego planu ochrony ustanowionego w 2016 roku, obszar rezerwatu objęty jest ochroną czynną. Nadzór nad rezerwatem sprawuje Regionalny Dyrektor Ochrony Środowiska w Gdańsku.

</doc>
<doc id="880142" url="https://pl.wikipedia.org/wiki?curid=880142" title="Tango, no me dejes nunca">
Tango, no me dejes nunca



</doc>
<doc id="880143" url="https://pl.wikipedia.org/wiki?curid=880143" title="Parki Narodowe na Litwie">
Parki Narodowe na Litwie



</doc>
<doc id="880154" url="https://pl.wikipedia.org/wiki?curid=880154" title="Hamad ibn Dżasim ibn Dżabr Al Sani">
Hamad ibn Dżasim ibn Dżabr Al Sani

Hamad ibn Dżasim ibn Dżabr Al Sani (; ur. 30 sierpnia 1959 w Dosze), premier Kataru w latach 2007–2013 oraz minister spraw zagranicznych w latach 1992–2013.
Kariera polityczna.
Szejk Hamad ibn Dżasim ibn Dżabr Al Sani w latach 1982–1989 pełnił funkcję dyrektora biura Ministerstwa Spraw Miejskich i Rolnictwa. W latach 1989–1992 sprawował urząd ministra spraw miejskich i rolnictwa. Dodatkowo w 1990 objął również stanowisko wiceministra elektryczności i zasobów wodnych, które zajmował do 1992. W 1992 został mianowany ministrem spraw zagranicznych. Pozostał nim również po zmianach w rządzie w 1995, w 1996, w 1999 oraz we wrześniu 2003. 16 września 2003 został ponadto mianowany wicepremierem.
Hamad ibn Dżasim ibn Dżabr Al Sani należał do licznych instytucji państwowych. W 1996 został członkiem Najwyższej Rady Obrony, w 1999 Stałej Komisji Konstytucyjnej, w 2000 wszedł w skład Rady Rodziny Królewskiej oraz Najwyższej Rady ds. Wykorzystywania Zasobów Narodowych.
Po rezygnacji ze stanowiska premiera przez Abd Allaha ibn Chalifa Al Saniego, 3 kwietnia 2007 Hamad ibn Dżasim ibn Dżabr Al Sani objął urząd szefa rządu. Z powodu wyboru nowego emira Tamima, premier Kataru Hamad ibn Dżasim ibn Dżabr Al Sani podał się do dymisji 26 czerwca 2013.
Uzyskał tytuł doktora honoris causa od Moskiewskiego Państwowego Instytutu Stosunków Międzynarodowych. 

</doc>
<doc id="880158" url="https://pl.wikipedia.org/wiki?curid=880158" title="Henryk (województwo świętokrzyskie)">
Henryk (województwo świętokrzyskie)

Henryk – wieś w Polsce, położona w województwie świętokrzyskim, w powiecie starachowickim, w gminie Brody.
W latach 1975–1998 miejscowość należała administracyjnie do województwa kieleckiego.
Części wsi.
Wierni Kościoła rzymskokatolickiego należą do parafii Podwyższenia Krzyża Świętego w Lubieni.
Historia.
W okresie od 1838 roku, do drugiej połowy lat 60 XIX wieku, w Henryku na "„Tomkowskim-Smugu”" funkcjonowała kopalnia rudy żelaza (wydobywające rudy syderytowe liasu). Funkcjonująca kopalnia Henryk z innymi kopalniami jak Herkules zostały sprzedane w roku 1846, dając początek organizacji która w roku 1875 przekształciła się w spółkę pod nazwą "„Towarzystwo Starachowickich Zakładów Górniczych -Spółka Akcyjna”".
Po II wojnie światowej rudę wydobywano w dwóch lokalizacjach: 
Kopalnia Henryk wykonywała także prace górnicze w kopalni fosforytów w Chłupkach koło Annopola uruchomionej w 1955 roku, zamkniętej ostatecznie w roku 1959.

</doc>
<doc id="880164" url="https://pl.wikipedia.org/wiki?curid=880164" title="Połągiew">
Połągiew

Połągiew – wieś w Polsce położona w województwie świętokrzyskim, w powiecie starachowickim, w gminie Brody.
W latach 1975–1998 miejscowość należała administracyjnie do województwa kieleckiego.

</doc>
<doc id="880165" url="https://pl.wikipedia.org/wiki?curid=880165" title="Rezerwat przyrody Nietoperek">
Rezerwat przyrody Nietoperek

Nietoperek – faunistyczny rezerwat przyrody w województwie lubuskim, na terenie gmin Międzyrzecz i Lubrza. Znajduje się pomiędzy miejscowościami Nietoperek, Wysoka, Kęszyca i Boryszyn. W obecnej formie powstał w 2002 roku poprzez połączenie rezerwatów Nietoperek (utworzonego w 1980 roku) i Nietoperek II (utworzonego w 1998 roku).
Powierzchnia rezerwatu wynosi 50,77 ha, z czego 5,77 ha objęte jest ochroną ścisłą, a 45,00 ha ochroną czynną.
Celem ochrony jest zachowanie ze względów naukowych i dydaktycznych miejsc zimowania i rozrodu wielogatunkowej kolonii nietoperzy.
Rezerwat obejmuje fragment pozostałości podziemnych fortyfikacji byłego Międzyrzeckiego Rejonu Umocnionego, w skład których wchodzi labirynt podziemnych korytarzy o żelbetonowej konstrukcji, znajdujący się na głębokości 35–50 m pod powierzchnią ziemi. Każdej zimy hibernuje tu ponad 30 tys. osobników należących do 12 gatunków. Jest to największe zimowisko nietoperzy w Środkowej Europie i największe w Polsce zimowisko nocka dużego, nocka łydkowłosego i nocka Bechsteina. Temperatura w korytarzach jest stabilna i wynosi ok. 9° C przez cały rok. Obiekty fortyfikacyjne mają największe znaczenie jako schronienie zimowe, jednak nietoperze wykorzystują je w ciągu całego roku.
Rezerwat stanowi fragment obszaru siedliskowego Natura 2000 – Nietoperek PLH080003 o powierzchni 7377,4 ha.
Obszar rezerwatu częściowo stanowi własność Skarbu Państwa, a częściowo mienie komunalne gminy Międzyrzecz i gminy Lubrza.
Gatunki nietoperzy stwierdzone zimą w rezerwacie Nietoperek.
Podczas liczenia zimujących w podziemiach i obiektach wolnostojących Międzyrzeckiego Rejonu Umocnionego (MRU) przeprowadzonego w dniach 10-11 stycznia 2015 r. stwierdzono rekordową liczbę 38 594 hibernujących osobników z 9 gatunków.
Turystyka.
Poza całorocznymi trasami turystycznymi (w Pniewie niedaleko Międzyrzecza oraz w okolicach Boryszyna w gminie Lubrza), z uwagi na konieczność ochrony hibernujących nietoperzy, od 15 października do 15 kwietnia obowiązuje zakaz wstępu do fragmentów tras większości podziemnych korytarzy i bunkrów Międzyrzeckiego Rejonu Umocnionego.

</doc>
<doc id="880167" url="https://pl.wikipedia.org/wiki?curid=880167" title="Demy de Zeeuw">
Demy de Zeeuw

Demy de Zeeuw (wym. ; ur. 26 maja 1983 w Apeldoorn) – piłkarz holenderski grający na pozycji defensywnego pomocnika.
Kariera klubowa.
De Zeeuw jest wychowankiem klubu AGOVV Apeldoorn, pochodzącego z jego rodzinnego miasta. Grał tam jedynie w juniorach, a jego pierwszym profesjonalnym klubem był Go Ahead Eagles, w którym zadebiutował w Eerstedivisie, 17 lutego 2002 w przegranym 0:1 meczu z FC Zwolle. Przez początkowe lata kariery de Zeeuw był raczej rezerwowym w klubie, ale w sezonie 2004/2005 pokazał już pełnię swoich umiejętności będąc jednym z lepszych piłkarzy w zespole, rozegrał 34 mecze i zdobył 3 gole.
Latem 2005 po de Zeeuwa zgłosił się budujący silny skład i mający wysokie aspiracje AZ Alkmaar i Demy podpisał kontrakt z tym zespołem. Od początku sezonu coraz częściej grywał w pierwszym składzie. Rozegrał w AZ Alkmaar 26 meczów i strzelił 1 gola. W Pucharze UEFA z AZ dotarł do 1/16 finału, jednak zespół odpadł po dwumeczu z Realem Betis. W lidze z zespołem z Alkmaaru zajął 2. miejsce, jednak drużyna nie zdołała awansować do Ligi Mistrzów. Latem 2006 z zespołu odeszli konkurenci do miejsca w składzie Denny Landzaat oraz Barry van Galen i De Zeeuw miał pewne miejsce w składzie drużyny prowadzonej przez Louisa van Gaala, a zajął z nią 3. miejsce w Eredivisie w 2007 roku.
24 lipca 2009 de Zeeuw podpisał czteroletni kontrakt z Ajaksem Amsterdam. W sezonie 2010/2011 wywalczył z Ajaksem tytuł mistrza Holandii.
6 lipca 2011 przeszedł do Spartaka Moskwa. W 2013 roku został zawodnikiem RSC Anderlecht, z którym został w sezonie 2012/2013 mistrzem kraju. W 2014 roku przeszedł do NAC Breda.
Kariera reprezentacyjna.
Dobra gra w Eredivisie spowodowała, że de Zeeuwem zainteresował się selekcjoner reprezentacji Holandii Marco van Basten. 28 marca 2007 de Zeeuw zadebiutował w kadrze w wygranym 1:0 wyjazdowym meczu ze Słowenią, w 74. minucie zmieniając Johna Heitingę. 28 maja 2008 został powołany do kadry na Euro 2008.
Wcześniej de Zeeuw występował w młodzieżowej kadrze Holandii U-21. W 2006 roku wystąpił na młodzieżowych mistrzostwach Europy U-21 w Portugalii, z których przywiózł złoty medal za mistrzostwo kontynentu.

</doc>
<doc id="880169" url="https://pl.wikipedia.org/wiki?curid=880169" title="Obszar ochrony ścisłej Mierzeja">
Obszar ochrony ścisłej Mierzeja

Mierzeja – obszar ochrony ścisłej o powierzchni 3583,19 ha na obszarze Słowińskiego Parku Narodowego na Wybrzeżu Słowińskim. Ochronie rezerwatu podlega pasmo zalesionych wydm znajdujących się na obszarze Mierzei Łebskiej, oddzielających jeziora Łebsko i Gardno od akwenu Morza Bałtyckiego (od Łeby do Rowów). Występują tu stanowiska specyficznych i rzadkich odmian roślin nadmorskiego pasa ochronnego.

</doc>
<doc id="880177" url="https://pl.wikipedia.org/wiki?curid=880177" title="Norwid Częstochowa">
Norwid Częstochowa

Klub Sportowy Norwid Częstochowa – pierwszoligowa polska męska drużyna siatkarska z Częstochowy, będąca równocześnie sekcją młodzieżowego klubu sportowego, prowadzonego przy IX Liceum Ogólnokształcącym im. Cypriana K. Norwida w Częstochowie. W latach 2004 - 2012 zespół występował pod nazwą KS Delic-Pol Norwid Częstochowa. Od 2013 roku drużyna nosi nazwę Exact Systems Norwid Częstochowa. Zajmuje się on szkoleniem młodych adeptów piłki siatkowej. Zawodnicy występują w rozrywkach młodzików, kadetów, juniorów, a także III lidze śląskiej i I Lidze Polskiej (szczebel centralny). Od sezonu 2016/17 drużyna występuje w I lidze ogólnopolskiej. W klubie istnieje również sekcja minisiatkówki.
Historia.
Pierwszą klasę sportową tworzyli m.in.: Paweł Woicki, Marcin Kryś, Roman Gulczyński, Marcin Malicki, Adrian Patucha, Paweł Mazowski. Pod opieką trenera Janusza Sikorskiego młodzi zawodnicy w finale Mistrzostw kraju zdobyli swój pierwszy srebrny medal.
W sezonie 1999/2000 częstochowianie zajęli w finale Mistrzostw Polski Kadetów pierwsze miejsce i zdobyli złoty medal. AZS Norwid, bo taką nazwę nosił klub, jako jedyny zespół w historii Młodzieżowych Mistrzostw, nie stracił w finale ani jednego seta. Juniorzy także zaczęli od sukcesów. Podopieczni trenera Adama Kowalskiego triumfowali na Śląsku, a wkrótce stali się także trzecią drużyną Polski. We wrześniu 2000 roku, AZS Norwid uzyskał awans do II ligi mężczyzn, gdzie występuje z powodzeniem do tej pory.
W sezonie 2000/2001 juniorzy wygrali zawody wojewódzkie, a następnie wywalczyli pierwsze miejsce Mistrzostw Polski Juniorów.
Przełomowy okazał się 2002 rok, gdy powstało Stowarzyszenie Sportowe Seniorzy – Juniorom "Siatkówka 2002". Cel Stowarzyszenia to popularyzacja siatkówki wśród dzieci i młodzieży oraz przygotowanie młodych zawodników do profesjonalnego uprawiania tego sportu. Prezesem Stowarzyszenia jest Krzysztof Wachowiak. Od tego samego roku, sponsorem strategicznym klubu jest firma Delic-Pol.
W sezonie 2001/2002, zarówno kadeci, jak i juniorzy sięgnęli po Mistrzostwo Polski swoich kategorii wiekowych. 
W sezonie 2003/2004 kadeci po raz trzeci wywalczyli mistrzowski tytuł w Polsce. W tym też sezonie, para Grzegorz Fijałek i Grzegorz Pająk niespodziewanie została Mistrzami Polski Kadetów w piłce siatkowej Plażowej. Wysłani na Mistrzostwa Europy do lat 18, zajęli trzecie miejsce. Otworzyła się dla nich szansa wyjazdu na Mistrzostwa Świata, w zawodach tych uplasowali się na dziewiątym miejscu.
W następnym sezonie juniorzy w finale Mistrzostw Polski wywalczyli brązowy medal. Kadeci dotarli do finału, zajmując w nim drugie miejsce. Wtedy też Bartosz Janeczek i Jakub Jarosz zdobyli wraz z reprezentacją Polski złote medale w Mistrzostwach Europy Kadetów. Grzegorz Fijałek natomiast, wywalczył srebrny medal Mistrzostw Europy do lat 20 i brązowy medal Mistrzostw Europy do lat 19 w piłce siatkowej Plażowej.
W 2005 roku w gimnazjum nr 2 w Częstochowie utworzono sekcję młodzików.
W latach 2005/2006 kadeci pod wodzą Piotra Stachury ponownie zdobyli mistrzostwo Polski. Juniorzy byli najlepsi w województwie, a w finale Mistrzostw Polski uplasowali się na czwartej pozycji. W marcu 2006 roku zespoły Delic-Polu po raz pierwszy wystartowały w śląskiej lidze minisiatkówki. Wszystkie drużyny w kategoriach klas czwartych, piątych i szóstych szkoły podstawowej zdobyły medale Mistrzostw Województwa Śląskiego.
W sezonie 2006/2007 kadeci zdobyli brązowy medal Mistrzostw Polski. W 2006 roku trenerem drugoligowców został Stanisław Gościniak, a trenerem grupy młodzików Rafał Bogus.
W sezonach 2007/8 i 2008/9 juniorzy dwukrotnie sięgnęli po wicemistrzostwo kraju - po raz pierwszy w Częstochowie, rok później obronili srebro na turnieju w Radomiu. W roku 2010 kadeci i młodzicy również zdobyli srebrne medale.
We wrześniu 2010 młodzi siatkarze Delic-Polu Norwid Częstochowa uczestniczyli w I klubowych Mistrzostwach Europy U18, które rozgrywane były we włoskiej Apulii w miastach Alberobello, Sammichele di Bari i Castellana Grotte. Częstochowianie sięgnęli po złoto, w pokonanym polu zostawiając między innymi takie kluby jak Arkas Izmir, Trentino Volley, Lube Banca Macherata czy ATC Trencin Cop.
W sezonie 2010/ 2011 juniorzy zdobyli 4 miejsce Mistrzostw Polski, natomiast kadeci sięgnęli po Wicemistrzostwo Polski. Rok później Juniorzy sięgają po Mistrzostwo Polski. W roku 2013 bronią tytułu Mistrza Polski.
Od sezonu 2016/2017 klub nieprzerwanie występuje w 1. Lidze. W pierwszym sezonie gry na zapleczu PlusLigi, zespół prowadzony przez duet trenerski Panas / Gościniak zajął 10. lokatę. W kolejnym sezonie było już lepiej i częstochowianie ostatecznie uplasowali się na 7. miejscu. Sezon 2018/2019 przyniósł jeszcze lepsze miejsce „błękitno-granatowi” sezon zakończyli na miejscu szóstym! W sezonie 2019/2020 nowym szkoleniowcem pierwszej drużyny został Tomasz Wasilkowski, który z powodu niezadowalających wyników sportowych został w trakcie sezonu zastąpiony przez Piotra Lebiodę.
Od października 2022 roku klub rozgrywa swoje mecze domowe w Hali Sportowej Częstochowa.
Byli zawodnicy.
Byli zawodnicy, którzy są zarazem absolwentami Liceum im C.K. Norwida
Byli zawodnicy spoza grona absolwentów Liceum im. C.K. Norwida:
Sztab.
Sztab szkoleniowy
Sezon 2017/2018, I liga.
Sezon 2017/18 podopieczni Radosława Panasa zakończyli na 7 miejscu.
"W rundzie zasadniczej rozegrali 22 mecze, w których zdobyli 35 punktów, odnosząc 11 zwycięstw i tyle samo porażek. 6 rozegranych tie-breków zakończyło się dwoma zwycięstwami." 
"Pięciokrotnie wygrywali 3:1 i cztery razy pokonali rywali 3:0, dwukrotnie przegrali 3:1 i 5 razy ulegli do 0." 
"Po rundzie zasadniczej zajęli 7 lokatę i do play off trafili w parze z zajmującą fotel wicelidera- Lechią Tomaszów Mazowiecki, w trzech meczach ulegli kolejno 3:1, 3:2 i 3:0" 
"W walce o miejsca 5-8 Exact Systems Norwid mierzył się ze Ślepskiem Suwałki, któremu również ulegli dwukrotnie 3:1 i 3:2. " 
"Po 27 meczach ligowych zakończyli sezon na 7 miejscu."
Sezon 2022/2023.
Pierwszy trener: Leszek Hudziak
Drugi trener: Adrian Kraś
Asystent trenera: Robert Giedrowicz

</doc>
<doc id="880189" url="https://pl.wikipedia.org/wiki?curid=880189" title="Ave Maria (Wawiłow)">
Ave Maria (Wawiłow)

Ave Maria – pieśń skomponowana przez Władimira Wawiłowa, rozpowszechniona jako Ave Maria Giulia Cacciniego, wykorzystująca fragment tekstu modlitwy Zdrowaś Maryjo. Jest jedną z największych mistyfikacji muzycznych, dorównujących popularnością innym tego typu, jak Adagio Albinoniego, koncertowi skrzypcowemu "Adelaide" Mozarta, czy arii "Pietà, Signore" Stradelliego.
Historia powstania.
W rzeczywistości ten utwór został skomponowany ok. roku 1970 przez radzieckiego gitarzystę i lutnistę Władimira Wawiłowa (1925-1973) i jako „utwór anonimowy XVI wieku” znalazł się na płycie Wawiłowa "Лютневая музыка XVI-XVII веков" ("Muzyka lutniowa XVI-XVII w."; Miełodija 33 СМ 02059-60/Stereo, 1972) w układzie na lutnię, organy i mezzo-sopran.
Mistyfikacja wyszła na jaw, gdy okazało się, że żadna z kompozycji, oprócz jednej melodii ludowej, nie pochodzi spod pióra zadeklarowanych kompozytorów. Jej rozpowszechnianiu i popularyzacji w ZSRR sprzyjała słaba znajomość muzyki dawnej. Wersja nagrana na płycie bardziej przypomina nastrojowy i piękny melodyjnie romans cygański niż wzór muzyki kościelnej późnego renesansu. Jednak nikt wówczas nie zorientował się, że stylistycznie żaden nagrany utwór nie odpowiada rzekomemu okresowi i miejscu powstania.
Wawiłow, zmarły rok po wydaniu płyty, nie przyznał się do mistyfikacji, ani nie pozostawił żadnego wyjaśnienia. Córka kompozytora, Tamara, skomentowała: „Mój ojciec był świadomy tego, że utwory nieznanego kompozytora samouka z trywialnym nazwiskiem Wawiłow nigdy nie będą opublikowane. Jednak zależało mu bardzo, by jego muzyka dotarła do szerokiego grona odbiorców. Nawet za cenę anonimowości i utraty całego splendoru na rzecz średniowiecznych kompozytorów”.
Nazwisko Cacciniego zostało dodane do „kompozycji anonimowej” po kilku latach, kiedy organista Mark Szachin, jeden ze współwykonawców płyty Wawiłowa, udostępnił kopię „niedawno odnalezionych nut” kierownikowi Chóru Dziecięcego Leningradzkiego Radia i Telewizji Jurijowi Sławnickiemu, który uczynił z tej muzyki sztandarową pozycję zespołu.
W późniejszych latach "Ave Maria „Cacciniego”" zdobyła sobie również popularność na Zachodzie, wykonywana m.in. przez takich artystów i zespoły, jak Andrea Bocelli, Inessa Galante, Charlotte Church, Lesley Garrett, Mercurio, Ginette Reno, Sumi Jo, Cecilia Bartoli.

</doc>
<doc id="880197" url="https://pl.wikipedia.org/wiki?curid=880197" title="Rezerwat przyrody Wiosło Małe">
Rezerwat przyrody Wiosło Małe

Rezerwat przyrody Wiosło Małe – florystyczny rezerwat przyrody na obszarze Kociewia nad zachodnim brzegiem Wisły, na terenie gminy Gniew w województwie pomorskim. Został utworzony w roku 1965. Jego powierzchnia wynosi 21,88 ha. Rezerwat utworzono w celu ochrony rzadkich gatunków stepowo-leśnych, które wypierane są przez roślinność krzewiastą i drzewiastą oraz inną roślinność zielną.
W trakcie inwentaryzacji przeprowadzonej w 2012 roku stwierdzono występowanie na terenie rezerwatu 144 gatunków roślin naczyniowych, w tym 5 objętych ochroną ścisłą (lilia złotogłów, listera jajowata, paprotka zwyczajna, wawrzynek wilczełyko i przylaszczka pospolita) oraz 5 chronionych częściowo (kruszyna pospolita, kopytnik zwyczajny, przytulia wonna, konwalia majowa i bluszcz pospolity). Stwierdzono także obecność 17 gatunków mszaków, w tym objętych ochroną częściową rokieta pierzastego i brodawkowca czystego oraz zagrożonego wymarciem parzocha szerokolistnego.
Na terenie rezerwatu urządzono ścieżkę dydaktyczną.
Najbliższymi miejscowościami są: osada Małe Wiosło, od której pochodzi nazwa rezerwatu, Opalenie i Widlice.

</doc>
<doc id="880199" url="https://pl.wikipedia.org/wiki?curid=880199" title="Lasek (Jałowice)">
Lasek (Jałowice)

Lasek – przysiółek wsi Jałowice w Polsce, położony w województwie lubuskim, w powiecie żarskim, w gminie Brody. Wchodzi w skład sołectwa Jałowice.
W latach 1975–1998 przysiółek administracyjnie należał do województwa zielonogórskiego.

</doc>
<doc id="880201" url="https://pl.wikipedia.org/wiki?curid=880201" title="Dekanat Kadzidło">
Dekanat Kadzidło

Dekanat Kadzidło – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 8 parafii:
Sąsiednie dekanaty.
Chorzele, Kolno, Krasnosielc, Łomża – św. Brunona, Myszyniec, Ostrołęka – Nawiedzenia NMP

</doc>
<doc id="880212" url="https://pl.wikipedia.org/wiki?curid=880212" title="Marianka (województwo lubuskie)">
Marianka (województwo lubuskie)

Marianka – osada w Polsce położona w województwie lubuskim, w powiecie żarskim, w gminie Brody. Miejscowość przez wiele lat wchodziła w skład sołectwa Jeziory Wysokie. W tej chwili jest osobnym sołectwem. 
W latach 1975–1998 miejscowość administracyjnie należała do województwa zielonogórskiego.
Przez wieś przebiega droga wojewódzka nr 289.
We wsi znajduje się lotnisko, używane przez samoloty uczestniczące w bezpośredniej i pośredniej akcji p.poż.

</doc>
<doc id="880215" url="https://pl.wikipedia.org/wiki?curid=880215" title="Jarosław Miłowski">
Jarosław Miłowski

Jarosław Miłowski (ur. 1965) – oficer polskiej Marynarki Wojennej w stopniu komandora, inżynier techniki nawigacji, w latach 1997–2001 dowódca okrętu podwodnego ORP "Dzik", od 2005 był szefem Oddziału Operacji Morskich w Dowództwie Operacyjnym Sił Zbrojnych w Warszawie, następnie został attaché obrony w Danii, odznaczony Brązowym Krzyżem Zasługi.
Służba wojskowa.
Jarosław Miłowski urodził się w 1964 roku. Jest starszym bratem kmdr. ppor. Jacka Miłowskiego, dowódcy ORP "Iskra". W okresie od 1980 do 1984 roku uczęszczał do liceum ogólnokształcącego w Olsztynie, a po zdaniu matury wstąpił do Wyższej Szkoły Marynarki Wojennej im. Bohaterów Westerplatte w Gdyni na kierunek polityczny. Ukończył ją w 1988 roku, uzyskując tytuł zawodowy inżyniera nawigatora statku morskiego i stopień wojskowy podporucznika marynarki. Jest również absolwentem Wydziału Administracyjnego Uniwersytetu Gdańskiego (lata 1991–1995). W 2002 roku odbył kurs dowódczy w Akademii Marynarki Wojennej Niemiec we Flensburgu, natomiast w 2003 roku kurs języka angielskiego w Beaconsfield (Wielka Brytania). Od 2003 do 2004 studiował w Akademii Obrony Wielkiej Brytanii w Shrivenham. Zna język angielski i rosyjski.
Na pierwsze stanowisko służbowe skierowano go do 3 dywizjonu Okrętów Podwodnych 3 Flotylli Okrętów im. Komandora Bolesława Romanowskiego w Gdyni, gdzie został oficerem nawigatorem okrętu podwodnego projektu 641 – ORP "Dzik". W 1990 roku objął na tym okręcie funkcję II zastępcy dowódcy ds.polityczno-wychowawczych, a w 1995 roku I zastępcy dowódcy. W latach 1997–2001 dowodził "Dzikiem" w stopniu komandora podporucznika. Następnie przeszedł do pracy w Dowództwie Marynarki Wojennej w Gdyni, na stanowisko starszego specjalisty ds. okrętów podwodnych w Oddziale Operacyjnym (Zarząd Operacji Morskich G-3, Sztab Marynarki Wojennej). Od 2004 do 2005 roku był starszym specjalistą Oddziału Operacji Morskich w Centrum Planowania Dowództwa Operacyjnego w Warszawie. W 2005 roku wyznaczono go na szefa tej komórki organizacyjnej. W 2006 roku awansował na komandora.

</doc>
<doc id="880216" url="https://pl.wikipedia.org/wiki?curid=880216" title="L'Arc de Triomphe">
L'Arc de Triomphe



</doc>
<doc id="880218" url="https://pl.wikipedia.org/wiki?curid=880218" title="Proszów">
Proszów



</doc>
<doc id="880220" url="https://pl.wikipedia.org/wiki?curid=880220" title="R. Charleroi S.C.">
R. Charleroi S.C.



</doc>
<doc id="880222" url="https://pl.wikipedia.org/wiki?curid=880222" title="Mecz Gwiazd NHL">
Mecz Gwiazd NHL



</doc>
<doc id="880227" url="https://pl.wikipedia.org/wiki?curid=880227" title="Rudolf Witzig">
Rudolf Witzig

Rudolf Witzig (ur. 14 sierpnia 1916, zm. 3 października 2001) – niemiecki oficer.
Witzig swoją karierę wojskową rozpoczął 1 kwietnia 1935, kiedy dołączył do "16 Batalionu Pionierów" (16 Pionierbatallion – również zwanym „batalionem inżynierów”) w Höxter jako oficer kandydat. 20 kwietnia 1937 został awansowany na stanowisko porucznika.
1 sierpnia 1938 dołączył do nowo utworzonej "Fallschirn-Infanterie-Batallion" (Batalion Spadochroniarzy) dowodzonym przez majora Richarda Heidricha. Dwa miesiące później zdobył kwalifikacje spadochroniarskie. 1 stycznia 1939 batalion został wcielony do Luftwaffe.
Witzing został oficerem inżynierii. W lipcu 1939 roku awansował na porucznika i objął dowództwo "Pionierzug der Fallschirm-Sturm-Abteilung „Koch”" (Inżynierski Pluton Spadochroniarski Szturmowy Koch).
W 1940 Rudolf Witzig dowodził grupą szturmową „Granit” na Fort Eben-Emaël. Dowodził również 9 Kompanią Luftlande podczas operacji Merkury na Krecie, gdzie został ciężko ranny, oraz walczył w Północnej Afryce.
Po II wojnie światowej służył w szkole saperów Bundeswehry, a w 1974 przeszedł w stan spoczynku.

</doc>
<doc id="880229" url="https://pl.wikipedia.org/wiki?curid=880229" title="Proszów (województwo lubuskie)">
Proszów (województwo lubuskie)

Proszów – osada w Polsce położona w województwie lubuskim, w powiecie żarskim, w gminie Brody. Miejscowość wchodzi w skład sołectwa Nabłoto.
W latach 1975–1998 miejscowość administracyjnie należała do województwa zielonogórskiego.

</doc>
<doc id="880233" url="https://pl.wikipedia.org/wiki?curid=880233" title="Żytni Młyn">
Żytni Młyn

Żytni Młyn – osada leśna w Polsce położona w województwie lubuskim, w powiecie żarskim, w gminie Brody, wchodzi w skład sołectwa Nabłoto. W latach 1975–1998 miejscowość administracyjnie należała do województwa zielonogórskiego. 

</doc>
<doc id="880236" url="https://pl.wikipedia.org/wiki?curid=880236" title="Miltochrista miniata">
Miltochrista miniata



</doc>
<doc id="880239" url="https://pl.wikipedia.org/wiki?curid=880239" title="Adagio g-moll (Albinoni)">
Adagio g-moll (Albinoni)

Adagio g-moll na smyczki i organy – jeden z najsłynniejszych utworów muzyki poważnej, powszechnie kojarzony z nazwiskiem Tomasa Albinoniego, należy do mistyfikacji muzycznych. W rzeczywistości, do Albinoniego w tym utworze należy jedynie partia basu.
Całą nadbudowę (melodię, harmonizację, rytm i instrumentację) napisał Remo Giazotto (1910–1998). Ów włoski muzykolog pod koniec II wojny światowej, według własnej wersji wydarzeń miał odnaleźć w gruzach biblioteki w Dreźnie fragment orkiestrowej partii "basu" nieznanego koncertu (lub sonaty) Albinoniego. Ponieważ reszta partytury zaginęła podczas bombardowania, Giazotto postanowił ocalić resztę, nadając jej kształt dzieła ukończonego i komponując w roku 1949 słynne później "Adagio". Wydał je natomiast pod nazwiskiem Albinoniego (po raz pierwszy – "Ed. Ricordi", 1958), wskazując siebie jedynie jako "redaktora".
Powyższy stan wiadomości przetrwał do lat 80. XX wieku. Od roku 1985 Państwowa Biblioteka w Dreźnie ("Staatsbibliothek Dresden") w swoich listach i publikacjach regularnie prostuje informację, jakoby kiedykolwiek była w posiadaniu tego rękopisu Albinoniego; zaznacza, że Giazotto nigdy nikomu nie udostępnił rękopisu do wglądu i stwierdza, iż "Adagio" to utwór, który musiał powstać współcześnie.
"Adagio Albinoniego" otrzymało rozgłos międzynarodowy m.in. dzięki Herbertowi von Karajanowi, który nagrał i często włączał ten utwór do programu swoich koncertów.

</doc>
<doc id="880240" url="https://pl.wikipedia.org/wiki?curid=880240" title="7400">
7400

SN 7400 – jeden z pierwszych cyfrowych układów scalonych, pierwotnie produkowany przez firmę Texas Instruments, wykonany w technologii TTL. Zawiera cztery dwuwejściowe bramki logiczne NAND. Istnieje również w wersjach: szybkiej (SN 74S00) i niskoprądowej (SN 74LS00), wykorzystujących tranzystory Schottky’ego, a także w wersjach CMOS serii HC i HCT. Szczegółowe oznaczenia literowe zależą od wersji i producenta; przykładowo, w Polsce układ ten był produkowany przez firmę CEMI pod nazwą UCY 7400. W czasach dominacji technologii TTL, a zatem na przełomie lat 70. i 80., był to jeden z podstawowych elementów tworzących cyfrowe układy elektroniczne.

</doc>
<doc id="880242" url="https://pl.wikipedia.org/wiki?curid=880242" title="Owen Beck">
Owen Beck

Owen LeFranc Beck (ur. 31 maja 1976 w Negril) – jamajski bokser wagi ciężkiej.
Kariera amatorska.
Bilans walk amatorskich Becka to 73 zwycięstwa i 5 porażek.
Kariera zawodowa.
Na zawodowym ringu zadebiutował w 1998. Wygrał pierwsze 24 pojedynki, mierzył się jednak ze słabymi pięściarzami. W 2005, po podpisaniu kontraktu z promotorem Donem Kingiem, stoczył walkę eliminacyjną organizacji WBC i IBF z Monte Barrettem, lecz przegrał ją przez techniczny nokaut w dziewiątej rundzie.
Beck przegrał także następną walkę, z Rayem Austinem. Stawką była możliwość zmierzenia się z Wołodymyrem Kłyczko o tytuł mistrza świata organizacji IBF.
W 2006, po pokonaniu Darnella Wilsona, dostał nieoczekiwanie szansę walki o pas mistrzowski organizacji WBA z Nikołajem Wałujewem. Jamajczyk nie miał nic do powiedzenia w tym pojedynku – już w drugiej rundzie był liczony, a w następnej, po kolejnym upadku sędzia przerwał walkę.
W następnym roku Beck wygrał przed czasem dwie walki ze słabszymi pięściarzami – Ricardo Arce i Marvinem Huntem. 13 czerwca 2009 roku pokonał niejednogłośnie na punkty Andrew Greeleya, który na 45 stoczonych walk wygrał zaledwie 14. Dwa miesiące później zwyciężył na punkty z kolejnym przeciętnym bokserem, Jermellem Barnesem. 
15 października 2011 w Katowickim Spodku stoczył walkę z Arturem Szpilką, którą przegrał przez techniczny nokaut po trzeciej rundzie.

</doc>
<doc id="880244" url="https://pl.wikipedia.org/wiki?curid=880244" title="Cybosia mesomella">
Cybosia mesomella



</doc>
<doc id="880245" url="https://pl.wikipedia.org/wiki?curid=880245" title="Płutnica">
Płutnica

Płutnica – struga, dopływ Zatoki Puckiej o długości 9,12 km i powierzchni zlewni 77,27 km².
Nazwę strugi zapisywano m.in. jako Pulnitza (1285), Putnicza (1342), Plutnica (1627); nazwa ta może pochodzić od wyrazu „puta” oznaczającego kałużę, bądź od wyrazu „pula” oznaczającego kobiecy narząd płciowy. Od nazwy strugi pochodzi nazwa miejscowości Puck.
Struga płynie na Pobrzeżu Bałtyckim. Jej źródła znajdują się na obszarze bagiennym Puckich Błot w okolicy Starzyńskiego Dworu. Struga w swoim całym przepływie przebiega bagienną pradoliną dzieląc pofałdowany obszar kęp Swarzewskiej i Puckiej. Zachodnią krawędzią pradoliny strugi są wschodnie krańce Puszczy Darżlubskiej i Wysoczyzny Żarnowieckiej. W ostatnich latach w jej dolinie powstała największa w powiecie puckim farma wiatrowa. 
U ujścia Płutnicy do Zatoki Puckiej znajdują się zatopione pozostałości średniowiecznego portu Pucka z wrakami pięciu średniowiecznych łodzi. U ujścia znajdują się również ostoja ptactwa oraz miejsce widokowe na Zatokę Pucką.

</doc>
<doc id="880246" url="https://pl.wikipedia.org/wiki?curid=880246" title="Gąbki różnoszkieletowe">
Gąbki różnoszkieletowe



</doc>
<doc id="880248" url="https://pl.wikipedia.org/wiki?curid=880248" title="Armia Prusy Wschodnie">
Armia Prusy Wschodnie

Armia Prusy Wschodnie () – jedna z niemieckich armii okresu II wojny światowej
Historia.
Armia została utworzona rozkazem z dnia 7 kwietnia 1945 roku jako organ dowodzenia dla oddziałów niemieckich odciętych w rejonie zatoki Gdańskiej w wyniku ofensywy wojsk radzieckich w marcu 1945 roku. Jej sztab został utworzony ze sztabu 2. Armii i zostały mu podporządkowane oddziały 2. Armii oraz odcięte od swoich dowództw oddziały z 4. Armii i 3. Armii Pancernej. Została ona podporządkowana bezpośrednio Oberkommando des Heeres.
Armia ta została odcięta od innych wojsk i w kwietniu 1945 roku ściśnięta została na obszarze Helu, Kępy Oksywskiej, Żuław Wiślanych oraz Mierzei Wiślanej. Ostatecznie kapituluje w dniu 9 maja 1945 roku i liczy wtedy jeszcze około 150 000 – 180 000 żołnierzy.

</doc>
<doc id="880253" url="https://pl.wikipedia.org/wiki?curid=880253" title="Serge Falck">
Serge Falck

Serge Falck (ur. 19 kwietnia 1961 roku w Antwerpii, Belgia) — belgijsko-austriacki aktor.

</doc>
<doc id="880255" url="https://pl.wikipedia.org/wiki?curid=880255" title="Amata phegea">
Amata phegea



</doc>
<doc id="880261" url="https://pl.wikipedia.org/wiki?curid=880261" title="Błoto">
Błoto



</doc>
<doc id="880263" url="https://pl.wikipedia.org/wiki?curid=880263" title="Lithosia quadra">
Lithosia quadra



</doc>
<doc id="880269" url="https://pl.wikipedia.org/wiki?curid=880269" title="Dave Williams (Gotowe na wszystko)">
Dave Williams (Gotowe na wszystko)

Dave Williams, wcześniej David Dash – postać fikcyjna, bohater serialu "Gotowe na wszystko". Grał go Neal McDonough.
Przeszłość.
David „Dave” Dash najprawdopodobniej urodził i wychował się na farmie na środkowym zachodzie kraju. Miał brata, Stevena, który zmarł w więzieniu.
W 1998 roku pojął za żonę Lilę. Ślubu udzielał im ksiądz Drance. Urodziła im się córka Paige, w tym samym szpitalu i tej samej chwili co Maynard James Delfino.
Susan i Lila, w ciągu trzech kolejnych lat od narodzin swoich dzieci, często przebywały w tych samych miejscach, lecz nigdy nie nawiązały kontaktu. Okoliczności finalnego spotkania tych dwóch kobiet, okazały się tragiczne. Susan zabrała swego męża do restauracji, by uczcić ich czwartą rocznicę ślubu. W tym samym czasie Lila i Paige pojechały po lody, a Dave pracował w domu. Ich samochody, w wyniku przewróconego znaku „stop”, zderzyły się na skrzyżowaniu Canterbury Road i ulicy dwunastej w Mount Pleasant.
Wypadek spowodował śmierć żony i córki Dave’a. Dash dowiedział się o nim od policji. W szpitalu niestety potwierdzono mu stratę najbliższych. Wpadł w szał i nie był nawet na pogrzebie rodziny. Poprzysiągł zemstę Mike’owi.
Trafił do szpitala psychiatrycznego na dwanaście miesięcy w Bostonie, pod opiekę doktora Hellera. Wypuszczono go w 2012 roku, pod warunkiem co miesięcznych telefonów do swego lekarza i zakazu powrotu do Fairview. Jako mówca motywacyjny w Los Angeles poznał Edie Britt. Poślubił ją gdy dowiedział się, że sama mieszkała kiedyś na Wisteria Lane. Oświadczył się, skonsumował związek i skutecznie namówił ją do powrotu do Fairview, 4362 Wisteria Lane.
Sezon 5.
Dave sprowadził się na Wisteria Lane wraz z drugą żoną, Edie Williams. Skutecznie pozbył się dotychczasowego najemcy pana Raymonda. Dał się poznać Lynette, Gabrielle, Bree i Susan, które były mu wdzięczne za to jak zmienił Edie. Ta dowiedziała się, że przyjęcie w pizzerii Scavo urządzono w stylu „wybaczamy ci”, nie „prosimy o wybaczenie”. U Edie szybko narosła furia i sytuację ugasił Dave, zabierając ją na zaplecze. Uspokojona przez męża, na pytanie po co się tu sprowadzili, odpowiedział, że mogą być tu szczęśliwi.
Dave porwał nawet kota Karen gdy ta obraziła Edie i tym wymusił przeproszenie małżonki. W międzyczasie sam zauważył, że Karen staje się dociekliwa o jego przeszłość. Musiał się jej pozbyć.
W międzyczasie zaczął formować zespół muzyczny złożony z mężczyzn mieszkających na uliczce. Gdy Lynette doprowadziła do tego, że Tom przejechał autem swoją starą gitarę, sam kupił mu nową i sprawił, że Lynette mu ją wręczyła. Dave nakłonił Toma by namówił Mike’a do dołączenia do zespołu. Gdy nie mógł dołączyć ze względów czasowych i dojazdowych, Dave kupił dom przy 4352 Wisteria Lane. Jako anonimowy właściciel, pozwolił byłemu mężowi Susan zamieszkać w nim z niskim czynszem.
Dave wpadł na pomysł urządzenia Karen jej siedemdziesiątych urodzin. Edie zabrała staruszkę na drinka a Karen odrzuciła ofertę przyjaźni Dave’a. W domu Susan, gdzie było przyjęcie, napadła na niego, gdyż wcześniej poprzestawiał przedmioty w jej domu. Staruszkę zabrała karetka a sam miał wolne ręce w realizacji swego planu.
Dave próbował zacieśnić relację z Mikiem i zrobił wkrótce logo zespołu „błękitna odyseja”. Edie dowiedziała się, że taką nazwę miała grupa jego brata z liceum. Steve był wspaniałym facetem, ale pogrążyła go narkomania. Poszedł do więzienia i tam spotkał swego mordercę. Sąd uznał to za obronę własną i dlatego mężczyzna, który zabił, wyszedł na wolność.
Dave oznajmił zespołowi, że wystąpią w klubie „biały koń”. Casting ich dotyczył, bo Edie była przyjaciółką Anne Schilling, żony Warrena, który był właścicielem klubu.
Dave pozbył się też swojego terapeuty doktora Hellera w dniu wystąpienia w klubie. Podpalił jego ciało by ukryć popełnione na nim morderstwo oraz uratował Mike'a Delfino, który to wcześniej sam próbował odszukać chłopaka Susan.
Detektywi Lyons i Collins (David M. Fabrizio) poszukiwali sprawcy. Dave zaprzyjaźnił się z Mikiem i wskazał detektywom Portera Scavo jako sprawcę pożaru.
Mężczyzna doznał też wizji Lily i Paige Dash, przez co zranił się szkłem od lampy. Lynette podsłuchała go gdy mówił do nich na ganku swego domu. Odwiedził groby pierwszej żony i córki. Przysiągł im, że zrealizuje plan, który zniszczy Mike’a Delfino, a potem połączy się z nimi.
Dave zaczął tracić rozum i szeptać do Lily i Paige, że je kocha. Nazajutrz wyjawił Edie, że już był żonaty. Edie poczuła się zdradzona i oszukana. Rozkazała mu wyprowadzić z jej domu. Dave idąc ulicą zauważył Karen McCluskey, która wróciła już do siebie od siostry, Roberty Simonds.
Dave Williams martwił się, że jego marzenie o zemście zostało zniszczone. Na szczęście dla Dave’a, przeznaczenie miało poczynić własne kroki i Mike zaproponował mu zamieszkanie u siebie. Przekonał też Katherine Mayfair, by została na uliczce i nie przeprowadzała się do Baltimore do córki. Nazajutrz Edie przyszła pod dom Mike’a i oświadczyła mężowi, że bez względu na jego przeszłość nie chce z niego rezygnować i pragnie szczęśliwego zakończenia. Dave wrócił do domu żony, po czym wyjechali na Bahamy. Po powrocie Dave przekazał żonie informacje o śmierci Eliego Scruggs.
Bob Hunter przekazał Lee, że po uniewinnieniu Portera, przejrzał materiały prokuratora. Jedynym świadkiem, ogniwem które łączyło syna Lynette z pożarem był Dave. Porter tak naprawdę nie był nawet wewnątrz budynku. Lee powiedział sąsiadowi wszystko co usłyszał. Tom uderzył Dave’a w twarz w jego domu. Dave chciał szukać porozumienia. Tom to odrzucił, zarzucając mu, że nie wie kim jest po czym odszedł. Nazajutrz Edie zapytała się o jego poprzednie małżeństwo. Odpowiedział, że z pierwszą żoną miało być jak w bajce, ale związek z Edie jest bardziej prawdziwy i życiowy.
Dave zwodził sekretarkę Hellera (Erin O'Shaughnessy) odpisywaniem na jej sms-y i zaproponował Mike'owi camping wraz z Katherine. Edie się nie zgodziła. Williams napisał do sekretarki jako doktor Heller, że wróci przed 15. dniem miesiąca. Mężczyzna wziął ze sobą pistolet.
Mike przeprowadził się do domu Katherine. Edie i Dave zostali zaproszeni na wyprawione przez Katherine przyjęcie. Mike posłał ich po alkohol i w sklepie monopolowym spotkali księdza Drance.
Williams planował to morderstwo od lat. Plan zakładał, że miał zwabić Mike’a Delfino i Katherine Mayfair do domku w lesie. Rankiem, udawać, że śpi, gdy zakochani wybrali się na spacer. Dave miał przygotować broń, którą wcześniej ukrył i wyruszyć tropem swej zwierzyny. Miał zaczekać aż para zechce odpocząć. Pozostawało mu już tylko pociągnięcie za spust i złamanie serca mordercy jego żony. Wezwana na miejsce policja miała wspomnieć o kłusownikach grasujących po okolicy, a Dave spokojnie odwieźć Mike’a do domu, rozkoszując się jego cierpieniem.
Strzał chybił celu, gdyż w tej samej chwili Edie napisała do męża, że wie wszystko i ma wracać do domu. Trójka wróciła do Fairview, gdzie Edie odkryła prawdę o mężu i zamierzała ją przekazać Mike'owi. Dave wyrwał jej telefon i zaczął przez chwilę dusić. Gdy przestał, wybiegła i zginęła od prądu, gdyż trafiła autem w słup elektryczny.
Sąsiadki starały się nie zapomnieć o owdowiałym sąsiedzie. Ten powiedział Mayer, że sprzeda dom i zysk przekaże na fundusz edukacyjny dla Traversa. Susan chciała zapobiec domniemanemu przez nią samobójstwu Dave'a, gdyż zauważyła broń w jego domu. Zabrała ją, noże kuchenne i paski z jego domu. Policją ją aresztowała i oddała niektóre z rzeczy. Susan przyznała się mu, że to ona a nie Mike prowadziła auto gdy doszło do wypadku, przez którego jego rodzina zginęła a jej małżeństwo się rozpadło. Susan nie mogła znaleźć prawa jazdy, dlatego Mike skłamał, że to on prowadził. Dave postanowił upozorować utonięcie syna Susan i Mike'a, by zranić sąsiadkę.
Lyons i Collins tymczasem zidentyfikowali ciało doktora Hellera i Dave zaprzeczył im by miał kontakt z Jacksonem Braddockiem, którego poszukiwali. Zaniemówił, gdy Jackson nieoczekiwanie wrócił i zaręczył się z Susan. Na jego szczęście, Dave słyszał przez telefon Katherine, jak Susan wyznała prawdę o swoim przyszłym małżeństwie.
Sekretarka Hellera dowiedziała się o śmierci swego szefa. Zadzwoniła do siostry Karen. Roberta i McCluskey włamały się do domu zmarłej Edie, gdzie Lyons i Collins ich nakryli. Na komisariacie funkcjonariusze dowiedzieli się od Jacksona, że widział Dave'a na zapleczu klubu przed pożarem. Karen i Roberta potwierdziły, że ten sam Dave wprowadził się na tę sama ulicę co Mike.
Tymczasem Dave Williams pragnął wybaczenia, ale dopiero wtedy gdy dopuści się niewybaczalnego. Dlatego sporządził nagranie. Dave Williams chciał aby wszyscy mu wybaczyli. Wręczył ją Mike'owi, którą to Katherine przez przypadek zabrała by nagrali swój ślub w Las Vegas. Sam zabrał Susan i M.J.-a na przejażdżkę. Mike przez przypadek odtworzył nagranie na lotnisku i rzucił się na ratunek rodzinie. Ostrzegł Susan przed Dave'em. Ta próbowała go powstrzymać, ale bezskutecznie. Spotkanie z Mikiem miało się odbyć w tym samym punkcie gdzie Lila i Paige straciły życie. Dave przywiązał Susan do znaku drogowego by widziała jak Mike wjedzie z pełną prędkością w bok jego samochodu z ich synem w środku. Po uderzeniu, okazało się, że Dave wypuścił chłopca, gdyż w lusterku dostrzegł Paige. Siedząc w rozbitym aucie, stworzył sobie wizję, swej rodziny, gdzie Lily nie pojechała po lody. Mężczyznę − pogrążonego w tej wizji − zamknięto w szpitalu dla psychicznie chorych w Bostonie.
Powiązane z postacią.
Ksiądz Drance.
Ksiądz Drance (Don Moss) to ksiądz w kościele Fairview. Znajomy Dave’a, który prawdopodobnie udzielał mu ślubu z Lilą.
Sezon 5Edie i Dave spotkali go w sklepie z alkoholami. Dave oznajmił mu, że zmienił się i ma nowe życie oraz chce by tak zostało, po czym ksiądz odszedł. Edie spotkała go ponownie w kościele i tam przez przypadek wyjawił jej, że Dave miał na nazwisko „Dash” i sądził, że „Williams” jest jej panieńskim nazwiskiem, przy którym pozostała.
Lila i Paige Dash.
Lila i Paige Dash (Marie Caldare i Madeleine Michelle Dunn) to pierwsza żona Dave’a oraz 3-letnia córka Dave’a i Lily. Lila urodziła się w 1973 roku. Ukończyła liceum w Mount Pleasant i uniwersytet Eagle State z wyróżnieniem w 1993 roku. Była nauczycielką w szkole podstawowej, uwielbianą przez dzieci i kadrę oraz rodziców. W 1998 roku poślubiła Davida Dasha. Oboje byli metodystami. Tego samego dnia co Susan Delfino – w maju 2008 roku – urodziła córkę Paige. Ich ścieżki krzyżowały się przez następne lata. O mało nie poznały się w miejscowej kawiarni. Kiedy indziej, u weterynarza. Później na trybunach Flyersów z Fairview. Pomimo wielu okazji, Susan i Lila nigdy się nie spotkały. Dopiero gdy Susan i Mike mieli uczcić 4. rocznicę ślubu, a Lila i Paige wyjechały po lody, ich auta zderzyły się, powodując śmierć tych drugich na skrzyżowaniu Canterbury Road i ulicy dwunastej w Mount Pleasant.
Obie ukazały się Dave'owi trzy razy. Gdy Edie przekazała, że aresztowano Portera Scavo za podpalenie klubu „Biały Koń”. Podczas wstępu do procesu chłopaka, gdy Lynette „pożyczyła bluzkę” od Edie a w rzeczywistości oddała jej rewolwer do szuflady. Schodząc, usłyszała jak Dave mówi do nich, że to nie jest odpowiedni moment, jutro do nich przyjdzie oraz wciąż je kocha. Odwiedził ich groby. Znacznie później, gdy plan Dave'a rozpadł się jak domek z kart, zadała mu pytanie, czy to ważne czy go dopadną czy nie, bo sądziła, że zrobił to wszystko dla nich i powinni być razem.
Samuel Heller.
dr Samuel Heller (Stephen Spinella) to psychiatra z Bostonu, który leczył Dave'a Dasha po śmierci jego żony i córki.
Specjalizował się w kryminalnych przypadkach. Był lekarzem Dave’a w latach 2011–2012. Wypuścił on go ze szpitala, po leczeniu załamania nerwowego, ale zobowiązał do zakazu powracania do Fairview. Dzięki Robercie Simonds, odkrył, że Dave złamał tę regułę. Na miejscu zbadał sprawę i odkrył, że, Dave zmienił nazwisko na „Williams”, zamieszkał w Fairview i został okłamany, że jego nowa żona, Edie, poznała przeszłość małżonka. Heller rozpoznał na plakacie zespołu „Błękitna Odyseja” mężczyznę, którego ścigał Williams. Zażądał rozmowy z nim, ale Dave zaprowadził go na zaplecze baru i tam udusił go. Zwłoki oblał alkoholem, podłożył ogień i zakluczył zaplecze. Klub „Biały Koń” został strawiony przez pożar. Pozostała jednak zagadka znalezionego wewnątrz jednego z ciał. Detektywi oznaczyli ciało jako "John Doe A – 37". Od miesięcy starali się ustalić jego tożsamość. Odkryli, że nie było w jego płucach dymu, przez co zmarł przed pożarem. Pewnego dnia dostali zgłoszenie z parkingu o danych osoby, która wypożyczyła sedana i odholowano go z pewnego parkingu. Jego zaginięcie zgłoszono cztery miesiące wcześniej. Dokumentacja dentystyczna potwierdziła teorie detektywów. W związku z tym pojawił się jeszcze jako halucynacja Dave’a. Powiedział swemu mordercy, że wreszcie zidentyfikowano jego ciało i policja go schwyta.

</doc>
<doc id="880273" url="https://pl.wikipedia.org/wiki?curid=880273" title="Eilema sororcula">
Eilema sororcula



</doc>
<doc id="880277" url="https://pl.wikipedia.org/wiki?curid=880277" title="Nsissim">
Nsissim

Nsissim - w wierzeniach afrykańskiego ludu Fangów odpowiednik duszy. Za życia człowieka to nsissim ożywia ciało, jest też widoczne jako błyszczący punkt w oku oraz powoduje powstawanie cienia. Po śmierci ciała nsissim nie umiera, lecz zależnie od postępowania za życia, pomaga bądź szkodzi krewnym i znajomym. Nsissim złych ludzi, gdy już umrą wszyscy których znali za życia, zostaną przez Nzame zamknięte w Otolane, miejscu cierpienia. Natomiast nsissim dobrych ludzi zostaną wówczas zaproszone do nieba, i można je obserwować jako gwiazdy.

</doc>
<doc id="880278" url="https://pl.wikipedia.org/wiki?curid=880278" title="NHL (1919/1920)">
NHL (1919/1920)

Sezon NHL 1919-1920 był trzecim sezonem ligi National Hockey League. W obydwu rundach udział wzięły cztery zespoły i w której rozegrały po 12 meczów. Do ligi dołączył zespół Toronto St. Patricks. Mistrzostwo ligi NHL (O’Brien Trophy)zdobyła drużyna Ottawa Senators. Jako mistrzowie ligi otrzymali miejsce w walce o Puchar Stanleya. Puchar Stanleya zdobyła również drużyna Ottawa Senators.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w minutach
Playoffs.
Mistrzostwo NHL.
Mistrzostwo otrzymała drużyna Ottawa Senators bez rozgrywania meczów ponieważ zwyciężyli oni obydwie rundy sezonu zasadniczego.
Finał Puchary Stanleya.
Seattle Metropolitans - Ottawa Senators
"Ottawa wygrała 3-2 i zdobyła Puchar Stanleya"

</doc>
<doc id="880281" url="https://pl.wikipedia.org/wiki?curid=880281" title="Armia Liguria">
Armia Liguria

Armia Liguria, Grupa Armijna Liguria (niem. "Armee Ligurien", "Armegruppe Ligurien") – jedna z niemieckich armii z okresu II wojny światowej. W jej skład wchodziły też oddziały włoskie. Utworzona w lipcu 1944 roku, jako mieszane niemiecko-włoskie dowództwo w północnych Włoszech, ze sztabu Odcinka Armijnego von Zangen. Od listopada 1944 roku do lutego 1945 roku podlegała pod 14 Armię. Wchodziła w skład Grupy Armii C. Jedynym dowódcą Armii Liguria był marszałek Rodolfo Graziani.
Struktura organizacyjna.
Skład w sierpniu 1944
Skład w grudniu 1944
Skład w kwietniu 1945

</doc>
<doc id="880282" url="https://pl.wikipedia.org/wiki?curid=880282" title="Peugeot Speedfight">
Peugeot Speedfight

Peugeot Speedfight – seria jednośladów firmy Peugeot, której premiera nastąpiła w 1997 roku modelem o nazwie "Peugeot Speedfight". W roku 2000 pojawił się model "Peugeot Speedfight 2", dostępny w wersji AC (chłodzony powietrzem) lub LC (chłodzony cieczą). Pod koniec 2008 roku pojawiła się kolejna wersja – "Peugeot Speedfight 3".a w roku 2016 na rynku pojawiła się wersja Peugeot Speedfight 4 .

</doc>
<doc id="880285" url="https://pl.wikipedia.org/wiki?curid=880285" title="Grupa Armijna Liguria">
Grupa Armijna Liguria



</doc>
<doc id="880286" url="https://pl.wikipedia.org/wiki?curid=880286" title="Mimośród (technika)">
Mimośród (technika)

Mimośród – element w budowie maszyn zastępujący korbę o małym ramieniu; ma postać koła ujętego w pierścieniowe prowadzenie.

</doc>
<doc id="880287" url="https://pl.wikipedia.org/wiki?curid=880287" title="Watykańskie Obserwatorium Astronomiczne">
Watykańskie Obserwatorium Astronomiczne

Watykańskie Obserwatorium Astronomiczne (łac. "Specula Vaticana", ang. "Vatican Observatory", wł. "Specola Vaticana") ma bogatą tradycję naukową.
W 1576 papież Grzegorz XIII polecił budowę wieży (73 m) przeznaczonej m.in. do obserwacji astronomicznych.
Stojąca do dziś "Wieża Wiatrów" nazywana jest także "Wieżą Gregoriańską" lub "Obserwatorium Gregoriańskim".
Na podstawie obserwacji znajdującej się tam meridiany papież zadecydował o reformie kalendarza.
W roku 1703 papież Klemens XI przeznaczył "Wieżę Wiatrów" do obserwacji sejsmologicznych.
Nazwa "Specula Vaticana" pojawiła się w roku 1784 na drzwiach biblioteki za sprawą kard. Zelada.
Pod koniec XVIII w. Obserwatorium, nazywane "Specola Pontificia Vaticana", stało się też centrum badań meteorologicznych.
W roku 1891 papież Leon XIII w swoim "Motu Proprio" Ut Mysticam zatwierdził Obserwatorium Watykańskie ("Specola Vaticana"), które stało się znaczącym instytutem naukowym na scenie międzynarodowej. Wyrazem tego był m.in. udział Obserwatorium w projekcie "Carte du Ciel (International Sky Map)".
W 1933 r. siedzibą Obserwatorium stało się Castel Gandolfo, gdzie w pałacu papieskim zamontowano nowe teleskopy.
Ze względu na rosnące rozświetlenie nieba poszukiwano lepszego miejsca na nowoczesny teleskop nowej generacji.
W roku 1980 przy Uniwersytecie Arizony w Tucson powstała Grupa Robocza VORG ("Vatican Observatory Research Group").
W odległości ok. 160 km od Tucson wybudowano na Mount Graham (ok. 3200 m n.p.m.) nowoczesny teleskop VATT ("Vatican Advanced Technology Telescope"), którego pracę zainaugurowano w roku 1993.
Oprócz działalności naukowej, Obserwatorium organizuje, zwykle co dwa lata, "Szkoły Astronomii" dla studentów z całego świata, znacznie wspieranych przez papieża.

</doc>
<doc id="880288" url="https://pl.wikipedia.org/wiki?curid=880288" title="Hans Heller">
Hans Heller

Hans Heller, właściwie Hans Jürgen Heller (ur. 14 września 1957 roku w Soest w Niemczech) – niemiecki aktor, najbardziej znany w Polsce z roli pilota Jensa Köstera w serialu "Medicopter 117".

</doc>
<doc id="880298" url="https://pl.wikipedia.org/wiki?curid=880298" title="Stade d'Arlit">
Stade d'Arlit

Stade d'Arlit – wielofunkcyjny stadion znajdujący się w Nigrze, w regionie Agadez, w mieście Akokan. Na stadionie swoje mecze rozgrywają drużyny piłkarskie Akokana FC Arlit i Urana FC Arlit. Stadion może pomieścić 7 tys. widzów. 

</doc>
<doc id="880305" url="https://pl.wikipedia.org/wiki?curid=880305" title="Mołstówko">
Mołstówko

Mołstówko – osada w północno-zachodniej Polsce położona w województwie zachodniopomorskim, w powiecie gryfickim, w gminie Brojce.
Według danych gminy z 5 czerwca 2009 osada miała 13 mieszkańców.
W latach 1975–1998 miejscowość administracyjnie należała do województwa szczecińskiego.

</doc>
<doc id="880307" url="https://pl.wikipedia.org/wiki?curid=880307" title="Raciborów">
Raciborów



</doc>
<doc id="880309" url="https://pl.wikipedia.org/wiki?curid=880309" title="Sublimat">
Sublimat



</doc>
<doc id="880311" url="https://pl.wikipedia.org/wiki?curid=880311" title="Iowa Stars">
Iowa Stars

Iowa Stars – amerykański klub hokejowy z siedzibą w Des Moines.
Funkcjonował w latach 2005-2009. Drużyna występowała w American Hockey League. Jego poprzednikiem był Louisville Panthers (1999–2001), a następcami Iowa Chops (2008–2009) i Texas Stars (od 2009).
Jako klub farmerski podlegał zespoło, Dallas Stars (2005-2008) i Anaheim Ducks (2008-2009) oraz miał własną afiliację w ECHL - Idaho Steelheads.

</doc>
<doc id="880312" url="https://pl.wikipedia.org/wiki?curid=880312" title="Pancerniki Tillmana">
Pancerniki Tillmana

Pancerniki Tillmana znane także jako pancerniki maksymalne (ang. maximum battleships) – seria projektów studyjnych z czasów I wojny światowej. Pancerniki te miały być ekstremalnie duże w stosunku do ówczesnych okrętów tej klasy.
Projekty przygotowywano pod koniec 1916 i na początku 1917 na zlecenie senatora Benjamina Tillmana. US Navy nie była zainteresowana wprowadzeniem w życie tych projektów i prowadziła nad nimi prace tylko po to, aby uzyskać poparcie Senackiego Komitetu Marynarki (ang. United States Senate Committee on Naval Affairs), w którego pracach Tillman brał udział. Były jednymi z największych okrętów, jakie pozostały w fazie projektów.
Senator Tillman był coraz bardziej niezadowolony z corocznych zamówień marynarki na coraz większe pancerniki oraz z tego że marynarka budowała w rzeczywistości pancerniki większe niż zostały zatwierdzone przez Kongres. Nakazał marynarce zaprojektować "maksymalne pancerniki", czyli największe, jakich mogłaby używać.
Jedynym ograniczeniem potencjalnych rozmiarów pancerników amerykańskich są rozmiary śluz kanału panamskiego. Śluzy mają wymiary około 330 × 35 metrów, dlatego maksymalne pancerniki miały 297 metrów długości i 33 metry szerokości. Głębokość basenów portowych ograniczyła zanurzenie do 10 metrów.
Pierwsze zlecenia Tillmana (z lat 1912-1913) nigdy nie zostały ukończone, ale prowadzone prace studyjne miały wpływ na prace projektowe pancerników typu "Pennsylvania", które były ogólnie powiększonym projektem wcześniejszego typu "Nevada". W 1916 senator ponowił zlecenie i tym razem Biuro Konstrukcji i Remontów Marynarki stworzyło kilka projektów studyjnych, które także miały wpływ na następne typy pancerników (tym razem typu "South Dakota" (1920)), będące powiększeniem wcześniejszego typu "Colorado")
Po stworzeniu pierwszych czterech projektów wybrano projekt IV do dalszych badań i stworzono na jego podstawie trzy kolejne (IV-1,2,3). Na żądanie Sekretarza Marynarki Josephusa Danielsa te projekty miały uzbrojenie główne składające się z dział 460-milimetrowych zamiast dział 406-milimetrowych używanych w poprzednich projektach. Marynarka uznała, że projekt IV-2 jest najbardziej praktyczny (lub też najmniej niepraktyczny) i zaprezentowała go Kongresowi na początku 1917 roku.
Projekty różniły się od pancerników budowanych w tych czasach w dwóch aspektach, które wynikały z ich rozmiarów:
Wszelkie rozważania o tak wielkich okrętach wstrzymano po podpisaniu traktatu waszyngtońskiego ograniczającego wielkość okrętów wojennych w 20-leciu międzywojennym.
Porównanie.
Poniżej dokonano porównania różnych projektów pancerników Tillmana oraz: pancerników amerykańskich, których budowę wtedy planowano ("South Dakota"), ostatniego typu pancerników amerykańskich, który wszedł do służby ("Iowa"), ostatniego typu pancerników amerykańskich, których budowę zatwierdzono, ale nie ukończono ("Montana") oraz typu okrętów wojennych o największej wyporności jakie zostały zbudowane ("Nimitz").

</doc>
<doc id="880314" url="https://pl.wikipedia.org/wiki?curid=880314" title="Mistrzostwa świata w pływaniu na krótkim basenie">
Mistrzostwa świata w pływaniu na krótkim basenie

Mistrzostwa świata w pływaniu na krótkim basenie to zawody pływackie. Ich organizatorem jest FINA – Światowa Federacja Pływacka. Zawody odbywają się na krótkim basenie (25-metrowym). Są one mniej prestiżowe niż rozgrywane co dwa lata mistrzostwa świata w pływaniu. W ramach zawodów rozgrywane są tylko konkurencje pływackie.
Historia mistrzostw.
Zawody rozgrywane są od 1993 roku.
Konkurencje mistrzostw.
Zawodnicy i zawodniczki startują w 5 stylach pływackich: stylu dowolnym (kraul), stylu motylkowym (delfinie), stylu grzbietowym, stylu klasycznym (żabce) oraz w stylu zmiennym. Na rozgrywane konkurencje składają się (odpowiednio kobiet i mężczyzn):
Tabela medalowa.
"Stan po MŚ 2018"

</doc>
<doc id="880315" url="https://pl.wikipedia.org/wiki?curid=880315" title="Msida">
Msida

Msida – jedna z jednostek administracyjnych na Malcie. Mieszka tutaj 8 545 osób. Znajduje się tu siedziba Uniwersytetu Maltańskiego, szkoły St. Martin's College (powstałej w 1905 roku) oraz główny maltański szpital Mater Dei Hospital. Działa tu również TRC Family Entertainment, firma projektowa gier rozrywkowych, transmisyjnych i gier wideo. Częścią gminy jest Swatar. 
Sport.
W miejscowości funkcjonuje klub piłkarski Msida Saint-Joseph F.C. Powstał w 1906 roku. Obecnie gra w Maltese First Division, drugiej maltańskiej lidze. 

</doc>
<doc id="880317" url="https://pl.wikipedia.org/wiki?curid=880317" title="USS Holland (SS-1)">
USS Holland (SS-1)

USS Holland (SS-1) – pierwszy okręt podwodny pełniący służbę w marynarce wojennej Stanów Zjednoczonych, jednocześnie też pierwszy na świecie wcielony do służby okręt podwodny, który w pełni napędzany był napędem spalinowym na powierzchni oraz elektrycznym w zanurzeniu. Nazwa okrętu została mu nadana przez jego konstruktora – pioniera konstrukcji okrętów podwodnych – Johna Hollanda, przed zakupem okrętu przez marynarkę jednak, nosił nazwę „Holland VI”. Konstrukcja ta wprowadziła do okrętownictwa jednostek podwodnych kilka nowości, powielanych następnie przez dekady, jako bardzo efektywne rozwiązania. Należały do nich: niski współczynnik długości do średnicy, asymetryczna okrągła forma oraz pojedyncza śruba i mały kiosk.
Historia.
Stępkę pod okręt położono w listopadzie 1896 roku w stoczni Crescent Shipyard w Elizabeth stan New Jersey. Wodowanie jednostki nastąpiło 17 maja 1897 roku. Okręt w czasie budowy nosił oznaczenie „Holland VI”. USS „Holland” wszedł do służby 12 października 1900 roku i służył jako jednostka szkolna i eksperymentalna. Doświadczenia z jego eksploatacji wykorzystano przy budowie kolejnych okrętów podwodnych. Na okręcie szkolono marynarzy, którzy mieli służyć na innych okrętach podwodnych.
Poza okresem od 15 czerwca do 1 października 1901 roku, kiedy przebywał w bazie okrętów torpedowych w Newport (Rhode Island) „Holland” przebywał do 17 lipca 1905 roku w porcie Annapolis, gdzie służył do celów szkoleniowych.
Okręt został wycofany z eksploatacji 21 listopada 1910 roku i sprzedany na złom w 1913 roku za sto dolarów. Przedsiębiorstwo zajmujące się złomowaniem musiało złożyć zabezpieczenie na 5000 dolarów, które miało zagwarantować, że okręt będzie złomowany i nie zostanie wykorzystany do innych celów.

</doc>
<doc id="880318" url="https://pl.wikipedia.org/wiki?curid=880318" title="USS Bainbridge (DD-1)">
USS Bainbridge (DD-1)

USS Bainbridge (DD-1) – pierwszy niszczyciel należący do US Navy i pierwsza jednostka z serii 13 niszczycieli typu "Bainbridge".
Historia.
Stępkę pod USS „Bainbridge” położono 15 sierpnia 1899 w filadelfijskiej stoczni Neafie and Levy. Okręt wodowano 27 sierpnia 1901, wejście do służby miało miejsce 3 lipca 1903. W grudniu 1903 okręt przez Kanał Sueski udał się na Filipiny, gdzie w latach 1904-17 służył w ramach 1 Flotylli Torpedowej wchodzącej w skład floty azjatyckiej US Navy.
1 sierpnia 1917 „Bainbridge” udał się do Port Said w Egipcie, gdzie 25 września dołączył do 2 Eskadry okrętów patrolowych. Do 15 lipca 1918 wykonywał zadania patrolowe, a także służył do konwojowania okrętów. 3 sierpnia 1918 przybył do Charlston w stanie Karolina Południowa. 3 lipca 1919 został wycofany ze służby w US Navy, a 3 stycznia 1920 sprzedany do stoczni złomowej.
Linki zewnętrzne.
(en) www.history.navy.mil

</doc>
<doc id="880319" url="https://pl.wikipedia.org/wiki?curid=880319" title="Milwaukee Admirals">
Milwaukee Admirals

Milwaukee Admirals – klub hokejowy grający w American Hockey League w dywizji zachodniej, konferencji zachodniej. Drużyna ma swoją siedzibę w Milwaukee w Stanach Zjednoczonych.
Został założony w 1970 roku. W latach 1973–1977 drużyna występowała w lidze juniorskiej USHL, w latach 1977–2001 w IHL, a od 2001 roku w AHL.
Drużyna podlega zespołom: Nashville Predators (od 1998) oraz ma własną filię w Cincinnati Cyclones (ECHL). W przeszłości klub był podległy tymczasowo Edmonton Oilers oraz miał filie: New Mexico Scorpions (CHL) i Rockford IceHogs (UHL).

</doc>
<doc id="880321" url="https://pl.wikipedia.org/wiki?curid=880321" title="Stade de Tillabéri">
Stade de Tillabéri

Stade de Tillabéri to wieloużytkowy stadion znajdujący się w mieście Tillabéri, w Nigrze. Na tym stadionie swoje mecze rozgrywa drużyna piłkarska US Gendarmerie Nationale. Stadion może pomieścić 5 000 widzów.

</doc>
<doc id="880322" url="https://pl.wikipedia.org/wiki?curid=880322" title="Wyżyna Oszmiańska">
Wyżyna Oszmiańska



</doc>
<doc id="880323" url="https://pl.wikipedia.org/wiki?curid=880323" title="Raciborów (województwo zachodniopomorskie)">
Raciborów (województwo zachodniopomorskie)

Raciborów – przysiółek wsi Kiełpino w Polsce, położony w województwie zachodniopomorskim, w powiecie gryfickim, w gminie Brojce. 
W latach 1975–1998 przysiółek administracyjnie należał do województwa szczecińskiego.
Według danych gminy z 5 czerwca 2009 przysiółek miał 28 mieszkańców.

</doc>
<doc id="880324" url="https://pl.wikipedia.org/wiki?curid=880324" title="Nikos Dambizas">
Nikos Dambizas

Nikos Dambizas, (ur. 3 sierpnia 1973 w Ptolemaidzie) – grecki piłkarz występujący na pozycji środkowego obrońcy.
Kariera.
Profesjonalną karierę Dambizas zaczynał w Olympiakosie Pireus w sezonie 1994-1995. W roku 1997 po występach w Pireusie Grek przeszedł do angielskiego Newcastle United, gdzie grał przez następnych sześć sezonów. Kolejnym klubem w karierze obrońcy był Leicester City. Tu także miał miejsce w składzie. Od sierpnia 2005 roku do 2011 występował w ojczyźnie, a mianowicie w AE Larisa.
W reprezentacji Grecji zadebiutował w październiku 1994 roku w meczu przeciwko Finlandii. Dambizas z reprezentacją zdobył Mistrzostwo Europy w 2004 roku. Na tym turnieju Dambizas był rezerwowym.

</doc>
<doc id="880329" url="https://pl.wikipedia.org/wiki?curid=880329" title="Cieszyce">
Cieszyce

2 miejscowości w Polsce:

</doc>
<doc id="880330" url="https://pl.wikipedia.org/wiki?curid=880330" title="Wisteria Lane">
Wisteria Lane

Wisteria Lane – fikcyjna ulica w fikcyjnym mieście Fairview, w fikcyjnym stanie Eagle State w USA. Główne miejsce akcji popularnego serialu telewizyjnego "Gotowe na wszystko". Jest pokazywana jako stereotypowa amerykańska dzielnica: perfekcyjnie skoszona trawa, wielkie komfortowe domy i białe płoty.
Legenda.
Informacje na temat mieszkańców poszczególnych domów:
Wisteria Lane w innych produkcjach.
Ulica i mieszczące się na niej domy znajdują się w studiu Universal Studios w Los Angeles. Faktycznie nosi ona nazwę Colonial Street. Swoją największą aktywność ulica miała w latach 50. XX wieku, kiedy była miejscem akcji kilku wcześniejszych seriali i filmów.

</doc>
<doc id="880331" url="https://pl.wikipedia.org/wiki?curid=880331" title="Stade d'Agadez">
Stade d'Agadez

Stade d'Agadez to wieloużytkowy stadion znajdujący się w mieście Agadez, w Nigrze. Na tym stadionie swoje mecze rozgrywa drużyna piłkarska Aigles. Stadion może pomieścić 7 000 widzów.

</doc>
<doc id="880334" url="https://pl.wikipedia.org/wiki?curid=880334" title="Piotr Kobylański">
Piotr Kobylański

Piotr Kobylański (ok. 1823–1868) – adwokat, członek Rządu Narodowego w powstaniu styczniowym.
Po ukończeniu prawa w Petersburgu został sekretarzem I Departamentu Senatu Rosji. Od 1851 przebywał w Warszawie, w 1857 został radcą dworu i wiceprezesem Trybunału Handlowego. Po masakrze demonstrantów przez wojsko rosyjskie 27 lutego 1861 podał się do dymisji ze stanowisk rządowych. W maju 1863 został szefem Wydziału Spraw Wewnętrznych Rządu Narodowego. Był autorem dekretu o trybunałach rewolucyjnych. Kolejny rząd pod prezesurą Karola Majewskiego powierzył mu funkcję prokuratora przy Trybunale Rewolucyjnym. We wrześniu wszedł w skład rządu, obejmując referaty skarbu i prasy. 1 listopada zrezygnował z udziału w pracach rządu opuścił Warszawę. W marcu 1864 został aresztowany w Wiedniu i wydany władzom rosyjskim. Uwięziony w Cytadeli Warszawskiej. Obciążony zeznaniami Oskara Awejde. Skazany wyrokiem sądu wojennego na karę śmierci, zamienioną na 15 lat ciężkich robót w kopalniach na katordze. Zesłany na Syberię. Zmarł w Usolu.

</doc>
<doc id="880340" url="https://pl.wikipedia.org/wiki?curid=880340" title="Cieszyce (województwo zachodniopomorskie)">
Cieszyce (województwo zachodniopomorskie)

Cieszyce (niem. "Karolinenhof") – osada w północno-zachodniej Polsce, położona w województwie zachodniopomorskim, w powiecie gryfickim, w gminie Brojce, należąca do sołectwa Mołstowo.
Według danych z 5 czerwca 2009 osada miała 45 mieszkańców.
Cieszyce znajdują się w odległości ok. 1,5 km na północ od Brojc i ok. 14 km na północny wschód od Gryfic.
Miejscowość została założona jako folwark majątku Mołstowo w 1829 r. przez ród von Blittersdorf. Wchodziła w skład Niemiec do 1945 r. jako część gminy ("Gemeinde" - odpowiednik polskiego sołectwa) Mołstowo. Od 1945 r. w granicach Polski, w latach 1946-1998 miejscowość administracyjnie należała do województwa szczecińskiego.
Na skrzyżowaniu do Cieszyc znajduje się przystanek, przez który przebiegają linie autobusowe do Gryfic, Trzebiatowa i Brojc.

</doc>
<doc id="880344" url="https://pl.wikipedia.org/wiki?curid=880344" title="Cossidae">
Cossidae



</doc>
<doc id="880346" url="https://pl.wikipedia.org/wiki?curid=880346" title="Stradella">
Stradella



</doc>
<doc id="880347" url="https://pl.wikipedia.org/wiki?curid=880347" title="Raciborów (województwo wielkopolskie)">
Raciborów (województwo wielkopolskie)

Raciborów – osada w Polsce położona w województwie wielkopolskim, w powiecie krotoszyńskim, w gminie Krotoszyn.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Krotoszyn w rejencji poznańskiej. Raciborów należał do okręgu krotoszyńskiego tego powiatu i stanowił część majątku Benice, którego właścicielem był wówczas książę Thurn und Taxis. Według spisu urzędowego z 1837 roku wieś liczyła 78 mieszkańców, którzy zamieszkiwali 7 dymów (domostw).
W latach 1975–1998 miejscowość administracyjnie należała do województwa kaliskiego.

</doc>
<doc id="880348" url="https://pl.wikipedia.org/wiki?curid=880348" title="Andrzej Hünefeld">
Andrzej Hünefeld

Andrzej Hünefeld, właściwie Andreas Hünefeld (ur. 1581 w Halberstadt, Saksonia zm. 1666 w Gdańsku) – drukarz i księgarz gdański pochodzenia niemieckiego. 
W roku 1608 poślubił wdowę po zmarłym dwa lata wcześniej Wilhelmie Guilemonthanusie, w którego drukarni pracował wcześniej jako faktor (przedstawiciel handlowy). Przejmując w ten sposób zarząd i prawa właścicielskie drukarni doprowadził ją do rozkwitu. Kierując firmą do roku 1652 wydał w niej około 2000 druków, spośród których ponad ⅓ stanowiły książki w języku polskim, w tym – w 1632 roku – pełny polski przekład Pisma Świętego, zwany Biblią gdańską. Wśród licznych dzieł innowierców, które drukował, znalazło się kilka opublikowanych w latach 1634-1647 wydań "Janua linguarum" Jana Ámosa Komensky'ego. W zasobach Biblioteki Gdańskiej Polskiej Akademii Nauk zachowała się m.in. "Selenographia sive lunae descriptio...", jedno z ważniejszych dzieł astronomicznych Jana Heweliusza, drukowane przez Hünefelda w 1647.
W 1619 r. Hünefeld drukował m.in. Jakuba Gembickiego i Macieja Rybińskiego.
W roku 1615 wydał on fundamentalne dla ruchu różokrzyżowców dzieło Johanna Valentina Andreae: "Fama Fraternitatis" (nazwa "różokrzyż" pochodzi od imienia Christian Rosenkreutz, postaci pojawiającej się tej i innych księgach tego autora). W wyniku działalności Hünefelda powstała miejscowa placówka różokrzyżowców pod nazwą "Antilia". 
Swoje książki Hünefeld sprzedawał m.in. w sali Dworu Artusa.

</doc>
<doc id="880349" url="https://pl.wikipedia.org/wiki?curid=880349" title="Wilhelm Guilemonthanus">
Wilhelm Guilemonthanus

Wilhelm Guilemonthanus (Guillemot) (ur. ?, zm. 1606) – drukarz, założyciel oficyny drukarskiej w Gdańsku. Założona przezeń w 1605 firma była drugą - po oficjalnej drukarni Rady Miasta - drukarnią w Gdańsku. Zlokalizowana była u wylotu ul. Zbytki w budynku bramy miejskiej zwanej "Ketterhager" łączącej Główne Miasto ze starym Przedmieściem.
Drukarnię Guilemonthanusa po jego śmierci przejęła jego owdowiała żona. Jeszcze w 1606 wydrukowała w niej m.in. Nowy Testament (po polsku). W 1608 wyszła za mąż powtórnie, za dotychczasowego jej faktora - Andrzeja Hünefelda, który przez małżeństwo z wdową przejął prawa właścicielskie do drukarni. Hünefeld doprowadził firmę do rozkwitu, sprowadzając czcionki, inicjały i inne zasoby typograficzne i zdobnicze prawdopodobnie w znacznej części z Antwerpii. Przez ponad trzy następne stulecia firma, zmieniając jedynie właścicieli i kierowników, odgrywała znaczącą rolę w życiu kulturalnym i naukowym Gdańska.

</doc>
<doc id="880358" url="https://pl.wikipedia.org/wiki?curid=880358" title="Ypacaraí">
Ypacaraí

Ypacaraí − miasto paragwajskie, leżące na południu kraju. w departamencie Central. W roku 2004 to znajdujące się 64.1 m n.p.m. miasto zamieszkiwało 9600 ludzi. Niedaleko miasta jest jezioro o tej samej nazwie co miasto będące dużą atrakcją, zarówno dla miejscowej ludności, jak i dla przyjezdnych turystów.
Ypacaraí jest rodzinnym miastem piłkarza paragwajskiego Carlosa Gamarry.

</doc>
<doc id="880360" url="https://pl.wikipedia.org/wiki?curid=880360" title="Abisynia (Dąbrowa)">
Abisynia (Dąbrowa)

Abisynia – część kolonii Dąbrowa w Polsce położona w województwie lubelskim, w powiecie hrubieszowskim, w gminie Hrubieszów.
W latach 1975–1998 miejscowość administracyjnie należała do województwa zamojskiego.

</doc>
<doc id="880362" url="https://pl.wikipedia.org/wiki?curid=880362" title="Usole Syberyjskie">
Usole Syberyjskie

Usole Syberyjskie (, "Usolje-Sibirskoje") – miasto w obwodzie irkuckim Federacji Rosyjskiej, położone na lewym brzegu Angary ok. 70 km na północny zachód od Irkucka, przy linii kolei transsyberyjskiej i drodze federalnej R255 «Sybir». Ludność około 76 047 (2020).
Historia.
Założone w 1669 r. przy warzelni soli jako Usole. Od XIX w. było miejscem zesłań i katorgi, m.in. rosyjskich dekabrystów i eserów oraz polskich powstańców styczniowych. W latach 1947-1953 w mieście funkcjonował obóz pracy przymusowej.
W czasach ZSRR nastąpił rozwój przemysłu w mieście: w 1936 r. uruchomiono zakłady chemiczne, później wielokrotnie rozbudowywane, w 1945 r. fabrykę maszyn górniczych, powstały także zakłady farmaceutyczne, budownictwa chemicznego, zakład produkcji krzemu, cegielnia, browar i inne.
Kombinat chemiczny początkowo produkował płyn etylowy, w 1943 r. uruchomiono ewakuowaną z Krymu instalację do produkcji chloru i sody kaustycznej, w kolejnych latach rozszerzano produkcję o nadtlenek wodoru, tlen i azot (1961), polichlorek winylu (1963), lakiery i emalie (1964), karbid i acetylen (1966), kauczuk syntetyczny (1968), metylocelulozę (1969), podchloryn wapnia (1974), metaliczny wapń (1980) i sód (1983), żywice epoksydowe i produkty chemii gospodarczej.
Przemysł.
Po 2000 r. przemysł w Usolu podupadł, największe przedsiębiorstwo – zakłady chemiczne "Usoljechimprom" – stopniowo ograniczało produkcję aż do ogłoszenia bankructwa w 2017 r. Na terenie zakładu nadal składowane są odpady chemiczne, co może doprowadzić do katastrofy ekologicznej.
W związku z upadkiem "Usoljechimpromu" w mieście panuje wysokie bezrobocie. Nadal funkcjonują mniejsze zakłady:
Likwidacja zagrożenia ekologicznego.
W 2020 roku na polecenie prezydenta Rosji Władimira Putina podjęto działania w celu likwidacji "Usoljechimpromu" i rekultywacji terenu. Powołano grupę roboczą pod przewodnictwem wicepremier Wiktorii Abramczenko. Nadzór nad operacją powierzono przedsiębiorstwu państwowemu "Fiedieralnyj ekologiczieskij opierator", które jest częścią koncernu Rosatom. Uruchomiono także siły Ministerstwa Obrony i Ministerstwa Sytuacji Nadzwyczajnych. W lutym 2020 r. ogrodzenie zostało naprawione, wprowadzona ochrona terenu siłami Rosyjskiej Gwardii Narodowej. Od sierpnia odpady są stopniowo inwentaryzowane i przetaczane do nowych, bezpiecznych zbiorników.
10 sierpnia do Usola przybyły pododdziały wojsk chemicznych, żandarmerii, Gwardii Narodowej oraz Ministerstwa Sytuacji Nadzwyczajnych, przywieziono sprzęt, m.in. mobilne stanowiska zwiadu chemicznego. Za pomocą wykrywaczy metalu odnaleziono zakopane pod ziemią cysterny z chemikaliami. Powołano sztab kryzysowy, zakłady odwiedził p.o. gubernatora obwodu irkuckiego Igor Kobziew. Dyrektor d.s. projektów ekologicznych Rosatomu Andriej Liebiediew ogłosił zakres najpilniejszych prac na lata 2020-2021: zburzenie i rekultywacja terenu zakładu produkcji sodu metodą elektrolizy rtęciowej, przetoczenie płynnych odpadów z rdzewiejących cystern do bezpiecznych zbiorników, zabezpieczenie odwiertów po wydobyciu solanki użytych później do głębinowego składowania odpadów oraz lokalizacja i zabezpieczenie podziemnego nagromadzenia produktów naftowych, zagrażającego wyciekiem do Angary. Rosatom ogłosił także, że po rekultywacji terenu zamierza zbudować na miejscu byłej fabryki chemicznej zakład przeróbki odpadów, w tym tych, które zostaną zabezpieczone na miejscu.
10 września rozpoczęto próbne przetaczanie chemikaliów z odkopanej cysterny nr 2, przetoczono 800 litrów. Odkopano i zabezpieczono przed wyciekami wszystkie cysterny, przygotowano likwidację dwóch najbardziej niebezpiecznych odwiertów głębinowego składowania odpadów. Do końca września udało się przetoczyć zawartość połowy cystern (ok. 18 tys. litrów) oraz rozpocząć rozbiórkę budynku zakładu elektrolizy.
Transport.
Kolej.
Przez Usole przebiega linia kolei transsyberyjskiej. W granicach miasta znajduje się stacja kolejowa "Usolje-Sibirskoje", na której zatrzymują się pociągi dalekobieżne, oraz trzy przystanki obsługiwane przez pociągi podmiejskie: "Zielionyj gorodok", "Łużki" i "Maltinka".
Transport drogowy.
Usole leży przy drodze federalnej R255 «Sybir». Odległość wzdłuż drogi do stolicy obwodu, Irkucka, wynosi ok. 85 km. Kursuje wiele linii autobusowych, zarówno publicznych, jak i prywatnych.
Miejski transport publiczny.
W mieście działają trzy linie autobusowe (nr 1, 2 i 5) oraz cztery tramwajowe (nr 1, 2, 3 i 4). Transport jest obsługiwany przez miejską jednostkę budżetową "Elektroawtotrans".
Zdrowie.
W mieście funkcjonuje uzdrowisko Usole założone w 1848 r. Specjalizuje się w leczeniu chorób narządu ruchu, układu pokarmowego i obwodowego układu nerwowego. Do zabiegów wykorzystywane są usolskie solanki i siarkowe wody mineralne oraz błoto iłowe.

</doc>
<doc id="880364" url="https://pl.wikipedia.org/wiki?curid=880364" title="Usole">
Usole



</doc>
<doc id="880368" url="https://pl.wikipedia.org/wiki?curid=880368" title="Abisynia (Wiele)">
Abisynia (Wiele)

Abisynia (kaszb. "Abisëniô") – część wsi Wiele w Polsce, położona w województwie pomorskim, w powiecie kościerskim, w gminie Karsin.
W latach 1975–1998 miejscowość administracyjnie należała do województwa gdańskiego.
W tak zwanej willi Wysockiego funkcjonowało w czasie II wojny światowej niemieckie nazistowskie więzienie, co upamiętnia dziś pomnik ofiar faszyzmu.

</doc>
<doc id="880369" url="https://pl.wikipedia.org/wiki?curid=880369" title="Stade de Birni'n Konni">
Stade de Birni'n Konni

Stade de Birni’n Konni – wieloużytkowy stadion znajdujący się w mieście Birnin'n Konni, w Nigrze. Na tym stadionie swoje mecze rozgrywają drużyny piłkarskie AS CBK i Gourama FC. Stadion może pomieścić 5000 widzów.

</doc>
<doc id="880371" url="https://pl.wikipedia.org/wiki?curid=880371" title="Elżbieta Krasińska">
Elżbieta Krasińska

Elżbieta Franciszka (Eliza) z Branickich Krasińska (ur. 15 stycznia 1820 w Tomaszpolu, zm. 15 maja 1876 w Krakowie) – polska arystokratka, epistolografka, malarka i rysowniczka amatorka.
Życie prywatne.
Była najstarszą z trzech córek Władysława Branickiego z Białej Cerkwi i Róży z Potockich. Ochrzczona jako Elżbieta Franciszka, na co dzień nazywana była Elizą, ewentualnie Lizą. Trzy siostry Branickie Elżbieta, Zofia i Katarzyna otrzymały takie pierwsze imiona jak ich ciotki, córki hetmana – Elżbieta Woroncowa, Zofia Potocka i Katarzyna Sanguszkowa-Potocka.
Dnia 26 lipca 1843 roku w Dreźnie Elżbieta Franciszka Branicka wyszła za mąż za Zygmunta Krasińskiego, z którym miała czworo dzieci: Władysława, Zygmunta, Marię Beatrix (żonę Edwarda Aleksandra Raczyńskiego) oraz Elżbietę. Po śmierci Zygmunta w lutym 1859 roku, 10 maja 1860 roku, poślubiła Ludwika Krasińskiego.
Zbeletryzowaną biografię Krasińskiej pod tytułem „W błękitnym kręgu. Opowieść o Elizie z Branickich Krasińskiej i jej 
środowisku” w 2004 roku wydał Zbigniew Sudolski. Przygotował on również czterotomową edycję wyboru jej korespondencji, która ukazała się w latach 1995–1996 jako „Świadek epoki. Listy Elizy z Branickich Krasińskiej z lat 1835–1876”. Zachowana epistolografia, licząca ponad 18 tys. stron, obejmuje głównie listy wysyłane do siostry Katarzyny z Branickich Potockiej, ciotki Zofii z Branickich Potockiej oraz kuzynki Aleksandry Potockiej.
Działalność artystyczna.
Malarstwa, od 1847 roku, uczył ją przyjaciel Ary Scheffer. Pobierała również lekcje u Franza Xavera Winterhaltera i Eugène'a Delacroix.
Wykonywała głównie wyidealizowane portrety, przeważnie osób z bliskiego otoczenia. Zachowało się pięć obrazów olejnych przez nią namalowanych. Jest autorką m.in. trzech portretów Zygmunta Krasińskiego; pierwszy portret olejny wykonany został w 1843 roku i znajdował się w Muzeum Czartoryskich w Krakowie (zaginiony), drugi datowany na rok 1846 (losy nieznane), trzeci portret olejny znajduje się w Muzeum Narodowym w Warszawie. 
Poza portretami tworzyła obrazy religijne, m.in. na zlecenie kościołów i zakonów. Dla warszawskich szarytek wykonała „Chrystusa najświętsze serce”, a w 1876 roku pracowała nad obrazem dla świątyni opinogórskiej. Dwa obrazy Elizy Krasińskiej o tematyce sakralnej „Pocałunek Judasza” i „Chrystus Pan błogosławiący dzieci” zostały zaprezentowane w Warszawie na Wystawie Krajowej Sztuk Pięknych w 1860 roku.
Elżbieta Franciszka Krasińska wykonywała również malowidła na aksamitnych pokryciach mebli do swojego warsztatu, salonu oraz na wachlarzach. Malowała także wzory na ornaty oraz rzeźbiła, o czym świadczą informacje zawarte w jej korespondencji, a także zachowane „Popiersie mężczyzny” ze zbiorów Muzeum Narodowego w Warszawie.
Twórczość.
Prócz trzech wymienionych portretów Eliza Krasińska jest autorką następujących prac:
Ponadto jest autorką licznych zachowanych studiów portretowych i studiów głów oraz szkicowników pochodzących m.in. z pobytu w Baden-Baden w 1856 roku i Aix w 1865 roku.

</doc>
<doc id="880372" url="https://pl.wikipedia.org/wiki?curid=880372" title="Rhinanthus serotinus">
Rhinanthus serotinus



</doc>
<doc id="880373" url="https://pl.wikipedia.org/wiki?curid=880373" title="Abisynia (Droblin)">
Abisynia (Droblin)

Abisynia – kolonia wsi Droblin w Polsce położona w województwie lubelskim, w powiecie bialskim, w gminie Leśna Podlaska.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="880382" url="https://pl.wikipedia.org/wiki?curid=880382" title="Wrodzony przerost nadnerczy">
Wrodzony przerost nadnerczy

Wrodzony przerost nadnerczy (zespół nadnerczowo-płciowy, ang. congenital adrenal hyperplasia, CAH) – grupa chorób charakteryzujących się nadmiernym wydzielaniem androgenów nadnerczowych z niedoborem kortyzolu wskutek genetycznie uwarunkowanego braku (lub niedoboru) enzymów szlaku biosyntezy hormonów nadnerczy, przede wszystkim 21-hydroksylazy i 11β-hydroksylazy. 
Epidemiologia.
Wrodzony przerost nadnerczy spowodowany niedoborem 21-hydroksylazy (najczęstsza postać CAH) występuje u 1-2% pacjentek z klinicznymi objawami androgenizacji.
Etiologia.
Mutacja genu "CYP21" powoduje niedobór lub brak enzymu 21-hydroksylazy, czego skutkiem jest brak syntezy kortyzolu i aldosteronu. Niedobór kortyzolu pobudza przedni płat przysadki do wydzielania ACTH, który z kolei pobudza czynność nadnerczy. Rezultatem tego jest nagromadzenie się 17-OH-progesteronu i steroidów nadnerczowych, których biosynteza nie jest zaburzona przez defekt enzymatyczny i którą nasila nadmiar ACTH: dehydroepiandrostendionu, androstendionu i testosteronu. 
Istnieje jeszcze kilka postaci CAH:
Objawy kliniczne i przebieg.
Przebieg CAH jest bardzo różnorodny w zależności od stopnia niedoboru 21-hydroksylazy. Wyróżniamy cztery postaci choroby związanej z niedoborem 21-hydroksylazy:
Postać klasyczna z utratą soli wiąże się z całkowitym brakiem enzymu, objawia się w okresie noworodkowym, na obraz kliniczny składają się:
Może rozwinąć się wstrząs, prowadzący do zgonu.
Obraz kliniczny postaci klasycznej bez utraty soli uwarunkowany jest głównie przez hipokortyzolemię i nadmiar androgenów, najważniejsze objawy to:
Postać nieklasyczna ma niecharakterystyczny obraz kliniczny i ujawnia się później, mogą wystąpić:
Do odległych następstw choroby należą: 
Rozpoznanie.
Identyfikacja nosiciela genu możliwa jest przez bezpośrednią lub pośrednią analizę DNA. Diagnostyka prenatalna polega na oznaczeniu aktywności 17α-hydroksyprogesteronu w płynie owodniowym lub analizie DNA uzyskanego z kosmków trofoblastu

</doc>
<doc id="880383" url="https://pl.wikipedia.org/wiki?curid=880383" title="Alessandro Stradella">
Alessandro Stradella

 
Alessandro Stradella (ur. 3 kwietnia 1639 w Nepi, zm. 25 lutego 1682 w Genui (zamordowany) – włoski kompozytor operowy epoki środkowego baroku. Odniósł sukces jako wolny kompozytor, piszący na zamówienie, współpracujący z poetami. Pozostawił ponad trzysta utworów różnych gatunków.
Życiorys.
Pochodził z rodziny arystokratycznej. Jego ojciec, Marcus Antonio Stradella z Piacenzy, był w latach 1642–1643 gubernatorem Vignoli. Brat Francesco wstąpił do zakonu augustianów i cieszył się przychylnością rodu d’Este.
Nieznane są szczegóły dotyczące jego wykształcenia muzycznego. Studiował w Bolonii, lecz nie wiadomo u kogo. Według niektórych źródeł, w roku 1659 wstąpił na służbę u królowej Krystyny Szwedzkiej, która od 1655 przebywała we Włoszech. Pierwszy zachowany utwór, którego autorstwo Stradelli nie budzi wątpliwości, pochodzi z roku 1672 – jest to prolog do opery Antonio Cestiego, "La Dori at Rome".
W roku 1667 Stradella osiadł w Rzymie, gdzie z jednej strony komponował opery, oratoria i muzykę kościelną, a z drugiej zasłynął rozwiązłym stylem życia. Wspólnie z Carlem Ambrogiem Lonatim próbował sprzeniewierzyć pieniądze kościelne, co zostało wykryte. Z tego powodu zmuszono go do opuszczenia Rzymu. Kiedy wrócił, z powodu afer miłosnych wzbudził nieprzyjaźń u wpływowych osobistości miasta, więc nie pozostało mu nic innego, jak pod naciskiem kardynała Alderana Cibo na zawsze opuścić Rzym.
W roku 1677 udał się do Wenecji, gdzie został nauczycielem muzyki Agnese Van Uffele, faworyty wpływowego szlachcica weneckiego, Alvisego Contariniego. Wkrótce został jej kochankiem. Gdy wyszło to na jaw, uciekł z nią do Turynu. Contarini domagał się, by kochankowie się pobrali lub by Uffele została zakonnicą. Wybrali to pierwsze i wzięli ślub 10 października 1677. Jednak po podpisaniu kontraktu ślubnego i wyjściu z klasztoru Stradella został zaatakowany od tyłu przez dwóch płatnych morderców, którzy zostali wynajęci przez Contariniego. W rezultacie został poważnie zraniony. Napastnicy pozostawili go na ulicy, sądząc, iż nie żyje. Zamachowcy poprosili o azyl u ambasadora Francji. Ponieważ udział Contariniego wyszedł na jaw, spowodowało to interwencję księżnej , regentki Sabaudii, u króla Ludwika XIV; sprawa stała się przedmiotem negocjacji między dworami.
W 1678 Stradella uciekł do Genui. Odnosił tam sukcesy jako kompozytor oper i kantat, pisząc muzykę dla lokalnej szlachty i Theatro Falconi. Lecz historie z Rzymu i Wenecji się powtarzały. Został zasztyletowany 25 lutego 1682 na Piazza Bianchi w Genui przez trzech braci Lomellini, których siostrę uwiódł. Ciało pogrzebano w kościele Santa Maria delle Vigne.
Dzieło.
Stradella był popularnym i wpływowym kompozytorem. Jego sławę przyćmili dopiero w następnym stuleciu kompozytorzy późnego baroku, jak Arcangelo Corelli, Antonio Vivaldi i inni. Niektóre z jego utworów zostały wykorzystane przez Georga Friedricha Händla, na przykład w oratorium "Izrael w Egipcie".
Stradella napisał co najmniej sześć oper barokowych, w tym pełnowymiarową operę komiczną "Il Trespolo tutore". Napisał także ponad 170 kantat, co najmniej jedną na podstawie poematu Sebastiana Baldini, oraz sześć oratoriów.
Obok licznych oper i oratoriów, które były w swoim czasie niezwykle popularne, wielkie znaczenie ma jego muzyka instrumentalna. Był prekursorem typowej barokowej formy concerto grosso. Zachowało się 27 jego utworów instrumentalnych (przeważnie w formie "sonaty da chiesa"), a wśród nich pierwsza znana kompozycja w formie concerto grosso, "Sonate di viole". Gdy Corelli jako pierwszy zaczął publikować swoje utwory z op. 6 pod tytułem "Concerto grosso", Stradella wyraźnie użył tej formy wcześniej. Ponieważ obaj się znali, bezpośredni wpływ jest prawdopodobny.
Znany utwór wokalny pod tytułem Aria da chiesa ("Aria kościelna") do tekstu "Pietà, Signore" ("Panie, zmiłuj się"), przypisywany Stradelli i często wykonywany podczas koncertów i liturgii, w rzeczywistości został napisany przez kompozytora francuskiego Louisa Niedermeyera (1802–1861).
Pełna lista kompozycji Alessandro Stradelli.
W porządku alfabetycznym – według numeracji katalogu Gianturco-McCrickard.
Arie, duety, tercety koncertowe.
"Arie"
"Duety"
"Tercet"
Muzyka religijna z tekstem łacińskim.
"Muzyka liturgiczna"
"Muzyka pozaliturgiczna (Mottetti)"
Muzyka instrumentalna.
"Sonaty na skrzypce i basso continuo"
"Sonate a due"
"Sonate a tre"
"Sonaty na duże składy"
"Muzyka na instrumenty klawiszowe"
Inne dzieła o bardzo wątpliwym autorstwie.
Legenda:
Prawykonania.
Inne dzieła, łączone przez niektóre źródła z Alessandro Stradellą
Traktat.
Istnieje również dzieło teoretyczne (zachowane fragmentarycznie) autorstwa Stradelli, podręcznik do nauczania muzyki "Libro de Primi Elementi" (1694). Zawiera 9 rozdziałów, traktujących m.in. o poszczególnych interwałach.
Dzieła inspirowane postacią Stradelli.
Jego awanturnicze życie i krwawa śmierć wzbudzały spore zainteresowanie w XIX w. i stały się inspiracją dla utworów literackich i muzycznych. Najwybitniejszym z nich jest zapewne grana do dziś opera Friedrich von Flotowa Alessandro Stradella (Hamburg, 1844), w której przedstawia daleką od rzeczywistości romantyczną historię rzekomego ocalenia genialnego muzyka, który swoim śpiewem porusza serce zabójcy.
Należy również wspomnieć opery innych autorów:
Z kolei amerykański pisarz F. Marion Crawford napisał bardzo wyidealizowaną powieść o romansie Stradelli i ucieczce z Wenecji, zatytułowaną "Stradella" (Macmillan 1909).

</doc>
<doc id="880384" url="https://pl.wikipedia.org/wiki?curid=880384" title="Szlak Wzgórz Szymbarskich">
Szlak Wzgórz Szymbarskich

Szlak Wzgórz Szymbarskich – czarny znakowany szlak turystyczny wytyczony przez obszar powiatów kartuskiego i gdańskiego prowadzący z Sierakowic do Sopotu, kaszubskim obszarem województwa pomorskiego (liczący ok. 122 km długości).

</doc>
<doc id="880385" url="https://pl.wikipedia.org/wiki?curid=880385" title="Osiedle Helena">
Osiedle Helena

Helena — osiedle w Nowym Sączu, obejmujące teren miasta położone na zachodnim brzegu Dunajca. Głównymi ulicami są Krakowska, Dunajcowa, Marcinkowicka, Papieska oraz Starowiejska. Na terenie osiedla znajduje się zabytkowy kościół pw. św. Heleny, a także kościół pw. Św. Krzyża. Jest to osiedle domków jednorodzinnych.
Nazwa osiedla pochodzi od kościoła pw. św. Heleny z XVII wieku. Do 1942 r. było to przedmieście Nowego Sącza administracyjnie należące do gminy Chełmiec. W 1951 włączone do Nowego Sącza.

</doc>
<doc id="880386" url="https://pl.wikipedia.org/wiki?curid=880386" title="Aleksandra Ogilvy">
Aleksandra Ogilvy

Aleksandra, wielmożna lady Ogilvy, właśc. Alexandra Helen Elizabeth Olga Christabel Ogilvy (ur. 25 grudnia 1936 w Londynie) – księżniczka Zjednoczonego Królestwa, członkini brytyjskiej rodziny królewskiej, wnuczka króla Jerzego V. Była żoną sir Angusa Ogilvy’ego. Przed małżeństwem była znana jako „księżniczka Aleksandra z Kentu” ("of Kent"), a w rodzinie jako "Alex".
Księżna sprawuje królewskie obowiązki i honory w imieniu swojej kuzynki, królowej Elżbiety II. Znajduje się w linii sukcesji do brytyjskiego tronu. Aleksandra Windsor jest brytyjską księżniczką krwi ("Princess"), księżną Zjednoczonego Królestwa Wielkiej Brytanii i Irlandii Północnej.
Wczesne lata życia.
Księżniczka Aleksandra urodziła się 25 grudnia 1936 przy Belgrave Square 3 w Londynie. Jej ojcem był Jerzy, diuk Kentu, 4. syn Jerzego V i królowej Marii. Matka Aleksandry, Marina, księżna Kentu, była z urodzenia księżniczką grecką i duńską (córką księcia Mikołaja i wielkiej księżnej Rosji Eleny Władimirownej Romanowej). Jako wnuczka monarchy w linii męskiej od urodzenia jest brytyjską księżniczką z prefiksem „Jej Królewskiej Wysokości”. W momencie narodzin Aleksandra Windsor była 6. w kolejności do tronu. Księżniczka została ochrzczona w prywatnej kaplicy Pałacu Buckingham 9 lutego 1937. Jej rodzicami chrzestnymi byli: Jerzy VI, królowa Elżbieta, grecki książę Mikołaj, jugosłowiańska księżna Olga, Karl Theodor, hrabia zu Törring-Jettenbach, norweska królowa Maud, hrabia Athlone i księżna Henry of Battenberg.
Księżniczka Aleksandra spędziła większość swego dzieciństwa w wiejskiej rezydencji rodzinnej Coppins w Buckinghamshire. Podczas II wojny światowej mieszkała ze swą babką, królową Marią, w Badminton House, wielkiej posiadłości wiejskiej w Gloucestershire. Jej ojciec zginął 25 sierpnia 1942 w wypadku lotniczym podczas służby w Royal Air Force niedaleko Caithness w Szkocji.
20 listopada 1947 była druhną na ślubie swych kuzynów, księżniczki Elżbiety i Filipa Mountbattena, późniejszego księcia Edynburga. Księżna Aleksandra była pierwszą brytyjską księżniczką w historii, która uczęszczała do zwyczajnej szkoły, Heathfield School, niedaleko Ascot.
Małżeństwo.
24 kwietnia 1963 poślubiła, w Opactwie Westminsterskim Angusa Ogilvy’ego (1928-2004), drugiego syna 12. hrabiego Airlie i lady Alexandry Coke. Ceremonia, w której uczestniczyli wszyscy członkowie Rodziny Królewskiej, była transmitowana za pośrednictwem mediów na cały świat, obejrzało ją ponad 200 milionów osób.
Ogilvy odrzucił propozycję królowej Elżbiety II przyznania mu parowskiego tytułu hrabiowskiego, co oznaczało iż jego przyszłe dzieci z Aleksandrą nie będą posiadały z urodzenia żadnych tytułów i godności. Angus odrzucił także ofertę zamieszkania w jednym z królewskich pałaców. Ostatecznie para zamieszkała w Thatched House Lodge w Londynie, ale Aleksandra zatrzymała swój apartament w St. James’s Palace. W 1988 małżonek księżniczki Aleksandry został odznaczony Krzyżem Wielkim Królewskiego Orderu Wiktoriańskiego. W 1997 wszedł w skład Tajnej Rady. Był również Strażnikiem Osoby Jej Królewskiej Mości w Szkocji ("Her Majesty's Bodyguard for Scotland").
Aleksandra Windsor i sir Angus mieli dwójkę dzieci i czwórkę wnucząt, żadne z nich nie wykonuje oficjalnych królewskich obowiązków i zadań:
Królewskie obowiązki.
Od końca lat 1950. księżniczka Aleksandra pomaga Elżbiecie II w wykonywaniu królewskich obowiązków i państwowych zadań, zarówno w Zjednoczonym Królestwie jak i terytoriach zamorskich.
W 1959 odbyła długą wizytę po Australii, uczestniczyła m.in. w obchodach stulecia Queenslandu. Powróciła do kraju w 1967 na prywatne wakacje, wypełniając jednak nadal swoje obowiązki m.in. w Canberze i Melbourne. Aleksandra reprezentowała Elżbietę II podczas ceremonii uzyskania przez Nigerię niepodległości 1 października 1960, 3 października otworzyła pierwsze obrady parlamentu. Później odbywała jeszcze podróże do Kanady, Włoch, Norwegii, Tajlandii, Gibraltaru i na Falklandy.
Od 1964, czyli od czasu powstania uczelni, była kanclerzem Lancaster University. Zrezygnowała z tej funkcji w 2005, kiedy odebrała także honorowy dyplom z muzyki. Księżniczka Aleksandra jest honorowym członkiem wielu organizacji i stowarzyszeń, w tym The Royal College of Physicians and Surgeons of Glasgow, The Royal College of Anaesthetists, The Royal College of Obstetricians and Gynaecologists i The Royal College of Physicians. Jest także prezydentem inicjatywy charytatywnej Alexandra Rose Day, ufundowanej na cześć jej prababki, królowej Aleksandry. Była także patronką założonej w 1855 The Royal School w Hampstead (obecnie jest nią księżna Kornwalii).
Na pokrycie wydatków związanych z oficjalną działalnością Aleksandra otrzymuje co roku 225 tys. funtów z tzw. listy cywilnej. Tak jak w wypadku innych członków Rodziny Królewskiej (z wyjątkiem księcia Edynburga), Elżbieta II zwraca całą kwotę do skarbu państwa, fundując tym samym oficjalną działalność księżniczki Aleksandry ze swojego portfela. Księżniczka mieszka w Thatched House Lodge w londyńskim Richmond, rezydencji królewskiej nabytej przez Angusa Ogilvy po ślubie. Korzysta także z apartamentu w St. James’s Palace w Londynie.
Księżna jest także patronką English National Opera (Angielskiej Opery Narodowej).
Tytuły.
Jej pełny, oficjalny tytuł to „Jej Królewska Wysokość Księżniczka Aleksandra Helen Elizabeth Olga Christabel z Kentu”, "The Honourable Lady Ogilvy", "Royal Lady of the Most Noble Order of the Garter", "Dame Grand Cross of the Royal Victorian Order".

</doc>
<doc id="880389" url="https://pl.wikipedia.org/wiki?curid=880389" title="Wojownicze Żółwie Ninja (serial animowany 1987)">
Wojownicze Żółwie Ninja (serial animowany 1987)

Wojownicze Żółwie Ninja (ang. "Teenage Mutant Ninja Turtles", 1987-1996) – amerykański serial animowany, wyprodukowany przez wytwórnię Murakami-Wolf-Swenson Film Productions Inc. Jego premiera nastąpiła 10 grudnia 1987 roku. Serial był bazowany na oryginalnym komiksie "Teenage Mutant Ninja Turtles" napisanym przez Kevina Eastmana i Petera Lairda. Zniknął jednak mroczny klimat komiksu, prawdopodobnie dlatego, że serial był adresowany głównie do młodszej części widowni.
Cała seria została podzielona na 10 sezonów. Łącznie wyprodukowano 193 odcinki. Seria ciągnęła się przez niemal 10 lat i jest jedną z niewielu, która osiągnęła ten rekord. To właśnie dzięki temu serialowi Żółwie Ninja stały się sławne na całym świecie. Telewizja Polska nadawała go z lektorem, którym był Marek Gajewski.
Na podstawie serialu powstał także komiks, który był wydawany również w polskiej wersji.
Historia.
Seria z lat 80. i 90. różni się bardzo od komiksowego oryginału. W tej wersji Splinter był dawniej człowiekiem, znanym jako Hamato Yoshi. Został on wypędzony z japońskiego klanu Stopy (ang. "Foot Clan"), gdy padł ofiarą spisku podstępnego Oroku Saki, który zadbał o to, że Yoshi nie pokłoni się przed mistrzem, przybijając jego kimono nożem do podłogi. Gdy Yoshi znalazł nóż, został oskarżony o próbę zabicia mistrza. Uciekł do USA, gdzie żył samotnie w kanałach. Do czasu jednak, bowiem któregoś dnia chłopiec niosący szklany słój z czterema małymi żółwiami potknął się, słój spadł do kanału i rozbił się w pobliżu Yoshiego. W tym czasie, klan Stopa stał się niemalże organizacją przestępczą.
Gdy któregoś dnia Yoshi wrócił z eksploracji kanałów, znalazł żółwiki w lśniącej substancji. Był to potężny mutagen, który, każdego kto go dotknął, przemieniał w zezwierzęconą ludzką postać. Rodzaj mutacji zależał od zwierzęcia, z którym osobnik spędzał najwięcej czasu. Żółwie zaczęły przybierać ludzką formę, bo spędzały dużo czasu z Yoshim. Ale Yoshi, przed znalezieniem żółwi, znajdował się w pobliżu szczurów.
Cztery żółwie nadały Yoshiemu przezwisko "Splinter". Ponieważ Yoshi bardzo lubił sztukę, każdemu z żółwi nadał imiona po swoich czterech ulubionych artystach renesansu: Donatello, Raphael, Leonardo i Michelangelo. Tak stali się Wojowniczymi Żółwiami Ninja ("Teenage Mutant Ninja Turtles").
Postacie.
Główni bohaterowie.
Te postacie pojawiają się praktycznie w każdym odcinku.

</doc>
<doc id="880390" url="https://pl.wikipedia.org/wiki?curid=880390" title="Jurkas Seitaridis">
Jurkas Seitaridis

Jeorjos (Jurkas) Seitaridis (gr. Γιούρκας Σεϊταρίδης; ur. 4 czerwca 1981 w Atenach) – grecki piłkarz grający na pozycji prawego obrońcy.
Kariera.
Profesjonalną karierę Seitaridis zaczynał w wieku 17 lat w drużynie PAS Janina. Grał tu do 2001 roku, potem przeszedł do Panathinaikosu AO. Następnie trafił FC Porto, triumfatora Ligi Mistrzów w sezonie 2003/04. Przez rok rozegrał tam 23 spotkania. Po sezonie 2004/2005 wyjechał do Dinamo Moskwa. W ciągu sezonu rozegrał w Rosji 8 meczów. Po roku Seitaridis zdecydował się przejść za 12 mln euro do Atlético Madryt. W 2009 roku wrócił do Panathinaikosu.
W reprezentacji Grecji od 13 lutego 2002 roku, kiedy to debiutował w spotkaniu ze Szwecją, rozegrał 67 meczów. W 2004 roku odniósł z nią sukces - zdobył Mistrzostwo Europy na boiskach Portugalii.

</doc>
<doc id="880401" url="https://pl.wikipedia.org/wiki?curid=880401" title="Derby Radomia w piłce nożnej">
Derby Radomia w piłce nożnej

Derby Radomia – derby piłkarskie, w których spotykają się drużyny Broni Radom i Radomiaka Radom.
Historia.
Pierwsze mecze w oficjalnych rozgrywkach między RKS-em a Bronią odbyły się prawdopodobnie w sezonie 1932, kiedy kluby występowały w radomskiej grupie Klasy A Kieleckiego OZPN. Pierwszy mecz pomiędzy Bronią a KS Bata (obecnie Radomiak) odbył się 2 kwietnia 1945. Broń wygrała 1:0, spotkanie było zaś nieoficjalne. Pierwszym oficjalnym pojedynkiem był mecz w rozgrywkach podokręgu radomskiego 20 września 1945, zakończony zwycięstwem 7:1 Radomiaka (gola dla Radomiaka zdobył m.in. Marian Czachor, późniejszy reprezentant Polski).
Najwyższą wygraną Radomiak odniósł 14 kwietnia 1946, kiedy to pokonał na wyjeździe Broń 13:0. Z kolei Broń najwyżej w spotkaniu domowym wygrała 2 września 1956 roku – 7:0. Najwięcej bramek dla „Zielonych” w spotkaniach z Bronią zdobył Stanisław Szczepański – 12, dla Broni: Tadeusz Muc i Edward Strzecha – po 6 goli.
Najwyższym poziomem ligowym w jakim oba kluby rywalizowały ze sobą była II liga. Po raz pierwszy mecze w tej klasie rozgrywkowej odbyły się w sezonie 1979/1980 i zakończyły się remisem 1:1 oraz zwycięstwem Broni 1:0 (na wyjeździe). Łącznie w II lidze odbyło się 10 spotkań pomiędzy Bronią a Radomiakiem (w latach 1979–1984): pięć zakończyło się remisem, dwukrotnie wygrała Broń, a Radomiak zwyciężył trzy razy. Bilans bramkowy jest korzystny dla „Zielonych”: 13:9.
Ostatni mecz pomiędzy klubami odbył się 4 kwietnia 2015 i zakończył się remisem 1:1.

</doc>
<doc id="880408" url="https://pl.wikipedia.org/wiki?curid=880408" title="Big Bit (zespół muzyczny)">
Big Bit (zespół muzyczny)

Big Bit – polski zespół muzyczny, powstały w 1999 r. grający muzykę do złudzenia przypominającą przeboje The Beatles i inne brytyjskie oraz polskie zespoły bigbitowe z lat 60. XX w.
Zespół powstał z inicjatywy Waldemara Kuleczki, kompozytora i producenta współtworzącego zespoły Oddział Zamknięty, Papa Dance i Person. W repertuarze zespołu obok polskich autorskich piosenek utrzymanych w stylu lat 60., zespół ma opracowane kilkadziesiąt piosenek The Beatles. Wszystkie utwory The Beatles wykonywane są z zachowaniem idealnego podobieństwa do oryginałów. Zespół stosuje instrumenty, stroje i zachowuje się na scenie w sposób świadomie naśladujący w najdrobniejszych szczegółach The Beatles. Od początku istnienia zespół zagrał ponad 300 koncertów.

</doc>
<doc id="880409" url="https://pl.wikipedia.org/wiki?curid=880409" title="Mistrzostwa Europy w pływaniu">
Mistrzostwa Europy w pływaniu

Mistrzostwa Europy w pływaniu znane też jako mistrzostwa Europy w sportach wodnych, to zawody pływackie. Ich organizatorem jest LEN – Europejska Federacja Pływacka. Zawody odbywają się na długim basenie (50-metrowym). Są one bardziej prestiżowe niż rozgrywane corocznie mistrzostwa Europy w pływaniu na krótkim basenie.
Historia mistrzostw.
Zawody rozgrywane są co dwa lata.
Konkurencje mistrzostw.
Konkurencje rozgrywane są w kategorii kobiet i mężczyzn. Są to:
Podczas mistrzostw w 1997 roku po raz ostatni rozgrywano zawody w waterpolo. Od 1999 roku organizowane są odrębne mistrzostwa w tej dyscyplinie.
Tabela medalowa.
"Stan po ME 2022"

</doc>
<doc id="880416" url="https://pl.wikipedia.org/wiki?curid=880416" title="Tenshinhan">
Tenshinhan



</doc>
<doc id="880421" url="https://pl.wikipedia.org/wiki?curid=880421" title="Adam Kadmon">
Adam Kadmon

Adam Kadmon – pierwszy człowiek według kabały i Hagady. Jego ziemski odpowiednik utracił cechy, które łączyły Adama Kadmona z Bogiem: nieśmiertelność, wspaniałość i mądrość. Jego żoną była Lilith. Opisany został m.in. przez Izaaka Lurię.
Zobacz też.
Golem

</doc>
<doc id="880423" url="https://pl.wikipedia.org/wiki?curid=880423" title="Kaleśwar">
Kaleśwar

Kaleśwar, swami Kaleśwar (ur. 8 stycznia 1973, zm. 15 marca 2012 w Bengaluru) – indyjski swami, mistrz duchowy. Uważany był za cudotwórcę i świętego. Prowadził aśram w mieście Penukonda w stanie Andhra Pradesh w Indiach.
Życiorys.
Swami Kaleśwar urodził się 8 stycznia 1973 roku, w mieście Madhavaram, w dystrykcie Cuddapah, w stanie Andhra Pradesh, w rodzinie hinduistycznej. Jego zwolennicy mówią o tym jak od jego dzieciństwa działy się przy nim cuda takie jak pojawianie się przy nim bogini Saraswati.
Gdy był młodzieńcem objawił się mu Shirdi Sai Baba i zaczął przekazywać mu nauki duchowe. Od tego czasu Kaleśwar zaczął praktykować sadhanę i został wielbicielem Shirdi Baby.
Jakiś czas później zaczął podróżować po świecie i nauczać wiedzy duchowej. Założył aśram w mieście Penukonda.
Nauki.
Swami Kaleśwar nauczał równości wszystkich religii, kast oraz narodów. Ponadto sprzeciwia się hipokryzji w nauczaniu duchowym.

</doc>
<doc id="880424" url="https://pl.wikipedia.org/wiki?curid=880424" title="Swami Kaleśwara">
Swami Kaleśwara



</doc>
<doc id="880425" url="https://pl.wikipedia.org/wiki?curid=880425" title="Śri Kaleśwar">
Śri Kaleśwar



</doc>
<doc id="880426" url="https://pl.wikipedia.org/wiki?curid=880426" title="Śri Kaleśwara">
Śri Kaleśwara



</doc>
<doc id="880427" url="https://pl.wikipedia.org/wiki?curid=880427" title="Śri Sai Kaleśwar">
Śri Sai Kaleśwar



</doc>
<doc id="880429" url="https://pl.wikipedia.org/wiki?curid=880429" title="Śri Sai Kaleśwara">
Śri Sai Kaleśwara



</doc>
<doc id="880439" url="https://pl.wikipedia.org/wiki?curid=880439" title="Podróż apostolska Jana Pawła II do Pakistanu, Azji Wschodniej i na Alaskę">
Podróż apostolska Jana Pawła II do Pakistanu, Azji Wschodniej i na Alaskę

9. podróż apostolska Jana Pawła II – podróż zagraniczna Jana Pawła II, która miała miejsce od 16 do 27 lutego 1981 roku. Podczas jej trwania odwiedził on Pakistan, Filipiny, Guam, Japonię i Stany Zjednoczone (Alaskę). Była to jedna z najdłuższych papieskich podróży. W 12 dni papież przemierzył blisko 40 tys. km.
Głównym celem podróży były Filipiny, które dla katolicyzmu są miejscem szczególnym na kontynencie azjatyckim. Żyje tam 70% wszystkich katolików Azji, co jest efektem panowania hiszpańskiego, trwającego do początków XX wieku, nim Filipiny dostały się pod władzę Amerykanów. Niepodległość uzyskały w 1946 r.
Przebieg pielgrzymki.
Pakistan.
W Karaczi dawnej stolicy Pakistanu papież wylądował 16.02 w godzinach popołudniowych na tzw. postój techniczny. 2 godziny po lądowaniu na stadionie Cricet Garden Jan Paweł II odprawił Mszę św. dla ok. 70 tys. miejscowych katolików. Msza, w której udział wzięło wielu wyznawców islamu zakończyła się już o zmroku.
Filipiny.
W Manili papieża witał tłum, podobny do tych w Polsce. W drodze z lotniska do rezydencji prezydenta Marcosa, stojącego na czele sprawującej władzę junty wojskowej, młodzież utworzyła „żywe obrazy”. Jan Paweł rozpoczął wizytę od wygłoszenia orędzia do narodu filipińskiego. Nawiązując do niedawno odwołanego stanu wyjątkowego, powiedział: „Nawet w sytuacjach wyjątkowych, które czasem mogą zaistnieć, nie wolno nigdy usprawiedliwiać jakiegokolwiek pogwałcenia podstawowej ludzkiej godności czy fundamentalnych praw, które je chronią”.
Japonia.
23 lutego papież został przywitany przez cesarza Hirohito w drzwiach pałacu cesarskiego. Spotkał się również z japońską młodzieżą, wśród której było wielu niechrześcijan. Ponadto odwiedził brata Zeno, 90-letniego polskiego franciszkanina-misjonarza który przybył do Japonii z ojcem Maksymilianem Kolbe w latach 30. i który był opiekunem ofiar bomby atomowej. 25 lutego Jan Paweł II przemawiał pod pomnikiem Pokoju w Hiroszimie. Następnie w Nagasaki (centrum japońskiego katolicyzmu) odwiedził "Wzgórze Męczenników", gdzie został ukrzyżowany Lorenz Ruiz i jego przyjaciele oraz dom, gdzie zamieszkiwał ojciec Kolbe.
Stany Zjednoczone, Anchorage (Alaska).
26 lutego 1981 r. w godzinach południowych Jan Paweł II przybył do Anchorage, gdzie był witany na międzynarodowym lotnisku przez arcybiskupa z Anchorage, Francisa T. Hurleya, gospodarza tej wizyty.

</doc>
<doc id="880442" url="https://pl.wikipedia.org/wiki?curid=880442" title="Ypacarai">
Ypacarai



</doc>
<doc id="880443" url="https://pl.wikipedia.org/wiki?curid=880443" title="Diosgyori VTK">
Diosgyori VTK



</doc>
<doc id="880444" url="https://pl.wikipedia.org/wiki?curid=880444" title="Karol Majewski">
Karol Majewski

Karol Konstanty Majewski (ur. 17 marca 1833 w Denkowie w pow. opatowskim, zm. 28 września 1897) – polski polityk, działacz niepodległościowy, przewodniczący Rządu Narodowego w powstaniu styczniowym.
Rodzina.
Pochodził z rodziny neofickiej pochodzenia żydowskiego. Jego bratem był Władysław Majewski komisarz Rządu Narodowego z 1863 i prawnik Wincenty Majewski (1807–1888).
Życiorys.
Przed 1852 uczył się w Szkole Wyższej Realnej w Kielcach i Radomiu. Jako student Akademii Medyko-Chirurgicznej w Warszawie był w 1860 roku organizatorem Komitetu Akademickiego. W 1862 roku został członkiem Dyrekcji Wiejskiej stronnictwa białych. Od czerwca do września kierował pracami Rządu Narodowego. Aresztowany, złożył obfite zeznania obciążające swoich kolegów. W 1866 roku zesłany na Syberię, skąd powrócił w 1880 roku.

</doc>
<doc id="880446" url="https://pl.wikipedia.org/wiki?curid=880446" title="Jan Rotkiewicz">
Jan Rotkiewicz

Jan Rotkiewicz, (ur. w Borysowie, zm. 17 maja 1962 w Moskwie) – generał dywizji Wojska Polskiego (ludowego) i działacz sportowy, poseł na Sejm PRL I kadencji z okręgu wyborczego Olsztyn.
Służba w wojsku.
W 1918 rozpoczął służbę wojskową w Armii Czerwonej. Po ukończeniu Kursu Inżynieryjno-Wojskowego dowodził plutonem, kompanią i batalionem w 4 Kazańskiej Szkole Inżynieryjnej. W 1938 zwolniony do rezerwy.
W 1941 ponownie powołany do służby wojskowej w Armii Czerwonej. Dowodził batalionem, pułkiem i dywizją.
23 lipca 1944 roku odkomenderowany w stopniu pułkownika do Wojska Polskiego. Był szefem sztabu, a później dowódcą 2 Dywizji Piechoty, z którą uczestniczył w walkach o Warszawę i Wał Pomorski. Szef sztabu 1 Armii Wojska Polskiego od marca do maja 1945 roku.
Był przewodniczącym Wojewódzkiego Komitetu Bezpieczeństwa w Rzeszowie.
Od 5 kwietnia 1946 w ramach akcji repatriacyjnej dowodził Grupą Operacyjną „Rzeszów”. Wraz z G.O. Rzeszów brał udział w walkach z partyzantką poakowską.
Był dowódcą Pomorskiego Okręgu Wojskowego (od 26 czerwca do 15 października 1947, jako generał brygady i ponownie pomiędzy 1 stycznia 1955 a wrześniem 1956, będąc już w stopniu generała dywizji). Dowodził również Lubelskim i Poznańskim Okręgiem Wojskowym. Najdłużej pełnił funkcję dowódcy Warszawskiego Okręgu Wojskowego (od 7 marca 1949 do 28 kwietnia 1953)
W styczniu 1957 zakończył służbę w Wojsku Polskim i powrócił do ZSRR.
Działalność społeczna.
Od 8 lutego 1953 do 20 lutego 1954 był przewodniczącym Sekcji Piłki Nożnej Głównego Komitetu Kultury Fizycznej – organu funkcjonującego czasowo w latach 1951–1956 w miejsce Polskiego Związku Piłki Nożnej. Jako dowódca Pomorskiego Okręgu Wojskowego przyczynił się do budowy Stadionu „Zawiszy” w Bydgoszczy.
Życie prywatne.
Podczas służby w WP używał imienia Jan. Był dwukrotnie żonaty. Druga żona Janina zmarła przedwcześnie w Bydgoszczy. Miał córkę i dwóch synów.
Odznaczenia.
I wiele odznaczeń sowieckich.

</doc>
<doc id="880447" url="https://pl.wikipedia.org/wiki?curid=880447" title="Manuela Imaz">
Manuela Imaz



</doc>
<doc id="880449" url="https://pl.wikipedia.org/wiki?curid=880449" title="Puckie Błota">
Puckie Błota

Puckie Błota (kaszb "Pùcczé Błota") – to duży bagnisty obszar pradoliny Pobrzeża Kaszubskiego, stanowiącej naturalny dział pomiędzy kępami Pucką, Swarzewską i Wysoczyzną Żarnowiecką. Dnem pradoliny przepływa mająca swe źródła w okolicy Starzyńskiego Dworu rzeka Płutnica. Podmokłe łąki Puckich Błot są ostoją ptaków błotno-wodnych. Na południowym obszarze błot powstała w ostatnich latach największa na obszarze powiatu puckiego farma wiatrowa.

</doc>
<doc id="880450" url="https://pl.wikipedia.org/wiki?curid=880450" title="Chcę żyć jak Hiltonowie">
Chcę żyć jak Hiltonowie

Chcę żyć jak Hiltonowie – amerykański program rozrywkowy nadawany w latach 2005 (świat, kanał BBC) – 2007 (Polska, kanał TVN Style). Program prowadzony jest przez matkę Paris Hilton – Kathy Hilton. Nagrodą jest luksusowy apartament oraz 200.000 dolarów

</doc>
<doc id="880451" url="https://pl.wikipedia.org/wiki?curid=880451" title="Krzyż wilamowski">
Krzyż wilamowski

Krzyż wilamowski jest częścią stroju wilamowskiego. Krzyżyk ten przypinany był do korali. Korali noszono przeważnie 5 sznurków, zaś przy tym najdłuższym, dolnym czerwoną kokardką przywiązywany był właśnie ten równoramienny srebrny krzyż wielkości 4-6 cm. z insygniami Męki Pańskiej i monogramami wyrytymi po jednej stronie, którą na wierzchu nosiły panny oraz cierniową koroną i napisem INRI z drugiej strony – noszonej wierzchem przez mężatki.

</doc>
<doc id="880452" url="https://pl.wikipedia.org/wiki?curid=880452" title="Berngau">
Berngau

Berngau – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz, wchodzi w skład wspólnoty administracyjnej Neumarkt in der Oberpfalz. Leży w Jurze Frankońskiej, około 6 km na południowy zachód od Neumarkt in der Oberpfalz.
Dzielnice.
W skład gminy wchodzą następujące dzielnice:

</doc>
<doc id="880454" url="https://pl.wikipedia.org/wiki?curid=880454" title="Janusz Centka">
Janusz Centka

Janusz Centka (ur. 20 kwietnia 1950 w Tonowie) – dwukrotny szybowcowy mistrz świata. Honorowy Obywatel Leszna.
Życiorys.
Naukę latania na szybowcach rozpoczął w 1960 w Gnieźnieńskiej Szkole Szybowcowej, będącej filią Aeroklubu Poznańskiego. Uczęszczał do I Liceum im. Bolesława Chrobrego w Gnieźnie, które ukończył w 1967.
Swój pierwszy sukces zanotował w 1972. Zwyciężył na szybowcowych Mistrzostwach Polski Juniorów. Rok później ukończył studia na Wydziale Elektrycznym Politechniki Poznańskiej. W 1975 pobił swoje pierwsze rekordy kraju na trasie 750 km (rekord odległości i szybkości przelotu). W tym samym roku otrzymał najwyższe polskie wyróżnienie szybowcowe, medal Tańskiego. W roku 1976 został Mistrzem Polski Seniorów. Podczas Mistrzostw Świata w 1985, które odbywały się we Włoszech szybowiec Janusza Centki rozbił się o zbocze. Skrzydła odpadły jeszcze w powietrzu, kadłub po zderzeniu z ziemią przełamał się. Pilot cudem wyszedł bez szwanku z wypadku. Dwa lata później Centka prowadził samolot linii LOT z Wrocławia do Warszawy. Do kabiny pilotów wdarł się porywacz terroryzujący stewardesę żyletką. Groził, że jeśli samolot nie zmieni kursu na Berlin, zabije kobietę. W tamtych czasach stałymi pasażerami LOT-u byli milicjanci. Akurat jeden z funkcjonariuszy na chwilę przed porywaczem przyszedł do kapitana Centki na pogawędkę. Przystawił terroryście pistolet do głowy, rozbroił i do porwania nie doszło.
W 1988 Janusz Centka zdobył brązowy medal na Mistrzostwach Europy w Finlandii w klasie 15 m. W 1991 Mistrzostwa Świata odbyły się w Uvalde w USA. Janusz Centka, nie przygotowywał się spokojnie do zawodów, lecz organizował wyjazd polskiej ekipy – zbierał fundusze, szukał sponsorów, dbał o noclegi. Dopiero tydzień przed startem otrzymał szybowiec, na którym później wystartował. Centka w dwunastu konkurencjach zgromadził 11 111 punktów, o 10 więcej od wicemistrza. W praktyce oznaczało to szybszy przelot wszystkich tras zaledwie o minutę. Dwa lata później w Borlange obronił tytuł. W 1995 Centka pokazał, że nie ma sobie równych w kraju i zdobył tytuł Mistrza Polski w klasie otwartej. Rok później w tej samej klasie zdobył tytuł najlepszego w Europie. W 1998 zdobył brązowy medal Mistrzostw Europy, które odbywały się w Lesznie. W 2003 na odbywających się również w Lesznie Szybowcowych Mistrzostwach Świata zdobywa srebrny medal pilotując rekordowy pod względem rozpiętości skrzydeł i doskonałości szybowiec Eta. W 2007 ponownie zostaje mistrzem Europy w klasie 15-metrowej startując na nowym polskim szybowcu Diana 2.
Przyznanie mu przez FAI najwyższego odznaczenia szybowcowego na świecie Medalu Lilienthala (2004), potwierdza, że należy do grona najlepszych pilotów szybowcowych świata. W 2008 roku zdobywa kolejny medal na Mistrzostwach Świata pod Berlinem, tym razem wywalczył srebro w klasie 15-metrowej na szybowcu Diana 2. W sierpniu 2009 roku na Szybowcowych Mistrzostwach Europy na Litwie Janusz Centka zdobył złoty medal w klasie szybowców dwumiejscowych.
Za wybitne osiągnięcia w sporcie szybowcowym w 1994 odznaczony został Krzyżem Kawalerskim Orderu Odrodzenia Polski.

</doc>
<doc id="880460" url="https://pl.wikipedia.org/wiki?curid=880460" title="Pilsach">
Pilsach

Pilsach – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz, wchodzi w skład wspólnoty administracyjnej Neumarkt in der Oberpfalz. Leży w Jurze Frankońskiej, około 5 km na północny wschód od Neumarkt in der Oberpfalz, przy autostradzie A3 i drodze B299.
Dzielnice.
W skład gminy wchodzą następujące dzielnice: Pilsach, Ammelhofen, Anzenhofen, Bernthal, Bräunertshof, Danlohe, Diemühle, Dietkirchen, Eispertshofen, Eschertshofen, Giggling, Habertshofen, Hilzhofen, Inzenhof, Klosterhof, Laaber, Langenmühle, Litzlohe, Niederhofen, Oberried, Pfeffertshofen, Raschhof, Schneemühle, Tartsberg, Unterried, Waldeck, Wimmersdorf i Wünn.

</doc>
<doc id="880467" url="https://pl.wikipedia.org/wiki?curid=880467" title="Sengenthal">
Sengenthal

Sengenthal – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz, wchodzi w skład wspólnoty administracyjnej Neumarkt in der Oberpfalz. Leży w Jurze Frankońskiej, około 6 km na południe od Neumarkt in der Oberpfalz, nad Kanałem Ludwig-Dunaj-Men, przy drodze B299 i linii kolejowej Ratyzbona–Norymberga; Berching–Neumarkt in der Oberpfalz.
Dzielnice.
W skład gminy wchodzą następujące dzielnice: 

</doc>
<doc id="880468" url="https://pl.wikipedia.org/wiki?curid=880468" title="Batometr">
Batometr

Batometr, batymetr (gr. "βαθύς" "głęboki" i "μέτρον" "miara") – przyrząd pomiaru głębokości zanurzenia oraz pobierania do analiz próbek wody w studniach i otworach wiertniczych. Różne rodzaje batometrów, służące przede wszystkim do pobierania wody z określonej głębokości w celu jej analizy biologicznej lub chemicznej, to m.in. czerpacz Patalasa, aparat Ruttnera, butelka Nansena.

</doc>
<doc id="880473" url="https://pl.wikipedia.org/wiki?curid=880473" title="Batymetr">
Batymetr



</doc>
<doc id="880474" url="https://pl.wikipedia.org/wiki?curid=880474" title="Zbigniew Hirnle">
Zbigniew Hirnle

Zbigniew Romuald Hirnle (ur. 29 maja 1919 w Kołomyi, zm. 17 kwietnia 2004) – lekarz radiolog, profesor nauk medycznych.
Życiorys.
W latach 1950–1984 związany z Wrocławiem i jego Akademią Medyczną we Wrocławiu, gdzie m.in. po uzyskaniu stanowiska docenta w 1975, kierował do 1984 roku Kliniką Radioterapii Instytutu Radiologii i Radioterapii. Pod koniec kariery zatrudniony w Śląskiej Akademii Medycznej w Katowicach, gdzie kierował (od marca 1988) II Katedrą Radiologii Lekarskiej i Zakładem Radiodiagnostyki w Katowicach-Ligocie, a po przejściu na emeryturę 30 września 1989 – w niepełnym wymiarze czasu pracy w szpitalu PKP w Katowicach-Ligocie.
Poza pracą zawodową był cenionym malarzem akwarelistą, twórcą głównie portretów, organizatorem wystaw, poetą i dramaturgiem (m.in. autorem dramatu na motywach mitologicznych "Zmierzch Herakla"). Nawiązując do lat nauki w gimnazjum w Kołomyi, gdzie należał do organizatorów harcerstwa, napisał dwie książki autobiograficzne ("Alter ego", 2002; "Łabędzi śpiew", 2003).
Mąż (od 1951) Ludmiły Hirnle (z domu Skaja), profesora kardiologii w Akademii Medycznej we Wrocławiu; ojciec kierownika Kliniki Radioterapii w Bielefeld, prof. n. med. Piotra Hirnle oraz prof. n. med. Tomasza Hirnle, kierownika Kliniki Kardiochirurgii Uniwersytetu Medycznego w Białymstoku.
Zbigniew Hirnle był starszym bratem Eligiusza Hirnle, pilota wojskowego, pełniącego służbę we Wrocławiu, potem w Pile i w Gdyni.
Pochowany na Cmentarzu Grabiszyńskim we Wrocławiu.

</doc>
<doc id="880479" url="https://pl.wikipedia.org/wiki?curid=880479" title="Seubersdorf in der Oberpfalz">
Seubersdorf in der Oberpfalz

Seubersdorf in der Oberpfalz, Seubersdorf i.d.OPf. – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 18 km na południowy wschód od Neumarkt in der Oberpfalz, przy drodze B8 i linii kolejowej InterCity Ratyzbona–Norymberga.
Dzielnice.
W skład gminy wchodzą następujące dzielnice: 
Współpraca.
Miejscowość partnerska:

</doc>
<doc id="880480" url="https://pl.wikipedia.org/wiki?curid=880480" title="A ty siej">
A ty siej

A ty siej (podtytuł Piosenki Jacka Kaczmarskiego) – album zespołu Habakuk, który ukazał się w marcu 2007, zawierający utwory Jacka Kaczmarskiego nagrane w style reggae.
W nagraniach wzięli udział Muniek Staszczyk, Mateusz Pospieszalski, Antoni „Ziut” Gralak, Anna Witczak (z zespołu Dikanda), Jerzy Mercik (Śmierć Kliniczna i R.A.P.), Jarek Bester (lider The Cracow Klezmer Band) oraz gość specjalny: Patrycja Kaczmarska – córka Jacka Kaczmarskiego.
Premiera płyty zbiegła się z 50. rocznicą urodzin Jacka Kaczmarskiego, a materiał z płyty został wykonany w trakcie specjalnego koncertu premierowego w Programie 3 Polskiego Radia.
Pierwsza wersja utworu "Mury" opracowana przez zespół Habakuk oparta była o melodię utworu Boba Marleya "Get Up, Stand Up".
Twórcy.
Opracowanie: Habakuk w składzie
Gościnnie:
Realizacja nagrań, mix, produkcja – Adam Celiński (Studio Radioaktywni)

</doc>
<doc id="880494" url="https://pl.wikipedia.org/wiki?curid=880494" title="Sytuacja homoseksualistów w Albanii">
Sytuacja homoseksualistów w Albanii



</doc>
<doc id="880496" url="https://pl.wikipedia.org/wiki?curid=880496" title="I liga paragwajska w piłce nożnej (1916)">
I liga paragwajska w piłce nożnej (1916)

Mistrzem Paragwaju został klub Club Olimpia, natomiast wicemistrzem Paragwaju został klub Club Guaraní. Dzięki trzeciemu zwycięstwu w mistrzostwach Paragwaju klub Club Olimpia mógł zatrzymać na stałe trofeum o nazwie Copa el Diario (ufundowane przez gazetę El Diario).
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł, a ponieważ awansował do niej klub Marte Atlético Luque, liga zwiększyła się z 7 do 8 klubów.
Liga Asociación Paraguaya de Fútbol.
W konkurencyjnej lidze Asociación Paraguaya de Fútbol (poprzednia nazwa Liga Centenario) mistrzem Paragwaju został klub Club Libertad, który pokonał w finale klub Atlántida SC.

</doc>
<doc id="880497" url="https://pl.wikipedia.org/wiki?curid=880497" title="Fortinbras II">
Fortinbras II



</doc>
<doc id="880499" url="https://pl.wikipedia.org/wiki?curid=880499" title="Berg bei Neumarkt in der Oberpfalz">
Berg bei Neumarkt in der Oberpfalz

Berg bei Neumarkt in der Oberpfalz, Berg b.Neumarkt i.d.OPf. – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 6 km na północny zachód od Neumarkt in der Oberpfalz, nad Kanałem Ludwig-Dunaj-Men, przy autostradzie A3.
Dzielnice.
W skład gminy wchodzą następujące dzielnice:
Współpraca.
Miejscowości partnerskie:

</doc>
<doc id="880501" url="https://pl.wikipedia.org/wiki?curid=880501" title="Celownik mechaniczny">
Celownik mechaniczny

Celownik mechaniczny – najprostszy typ celownika strzeleckiego, w którym celowanie odbywa się poprzez zgranie w jednej linii przyrządów celowniczych (muszki ze szczerbinką lub przeziernikiem) na celu.
Rodzaje celowników mechanicznych:

</doc>
<doc id="880503" url="https://pl.wikipedia.org/wiki?curid=880503" title="Skrzemieniałe drewno">
Skrzemieniałe drewno

Skrzemieniałe drewno – skamieniałości drewna z minionych okresów geologicznych, zachowane dzięki pogrzebaniu drewna w osadzie, a następnie zastąpieniu pierwotnej substancji drewna przez krzemionkę (chalcedon lub opal) pochodzącą z roztworów krążących w osadzie. W procesie tym często zachowane zostają wszelkie szczegóły budowy drewna i jego struktura.
Skrzemieniałe drewno ma duże znaczenie naukowe, gdyż dobrze zachowana struktura drewna umożliwia rozpoznawanie gatunkowe, a także badania paleoklimatyczne, poprzez np. analizę zmienności pierścieni przyrostowych. W nielicznych przypadkach zachowują się skrzemieniałe pnie w dużych nagromadzeniach, tworząc tzw. skamieniałe lasy (jednak zazwyczaj są to napławione pnie, a nie drzewa zachowane w pozycji przyżyciowej). Oprócz tego jest cenione na rynku kolekcjonerskim zbieraczy skamieniałości, zwłaszcza odmiany zbudowane z kolorowego chalcedonu, w tym z jaspisu. Czasami w drobnych pustkach w obrębie drewna krystalizował kwarc, w tym ametyst.
Występują też pnie drzew tylko nieznacznie skrzemionkowane. Są to zazwyczaj stosunkowo młode skamieniałości (kilka tysięcy lat) i z tego wynika ich niecałkowite skrzemienienie. Pnie takie zwane czarnym dębem występują w osadach rzecznych Europy, a zwłaszcza Polski i są cennym surowcem używanym do wyrobu luksusowych mebli.
Wystąpienia skrzemieniałego drewna.
Najbardziej znanym złożem jest "Skamieniały Las" koło Holbrook w Arizonie (USA). Można tam znaleźć skrzemieniałe pnie późnotriasowych drzew z rodziny araukariowatych, do 65 m długości i 3 m średnicy (sprzed około 200 mln lat). Krzemionka jest tam wielobarwna, częste są też pustki wypełnione ametystem. Nigdzie indziej skrzemieniałe drewno nie jest tak pięknie ubarwione. Obszar "Skamieniałego Lasu" w 1962 r. został ogłoszony parkiem narodowym. Od tego czasu pozyskiwanie i wywóz okazów jest zabronione, choć ciągle trwa nielegalne wydobycie.
W Polsce najstarsza wzmianka o skrzemieniałych drzewach z terenu Polski pochodzi z "Historia Polonica" Jana Długosza z 1480, gdzie opisane zostały pnie z Roztocza. Drewno wieku późnokarbońskiego i wczesnopermskiego jest powszechne w okolicy Nowej Rudy na Dolnym Śląsku i na zachód od Krakowa. Są to pnie zaliczane do rodzaju "Dadoxylon". Liczne i duże pnie mioceńskich drzew szpilkowych (cyprysowate) wyłącznie z rodzaju "Taxodioxylon" (głównie gatunek "Taxodioxylon taxodii") znane są z Roztocza. Mioceńskie drewno drzew głównie z gatunków iglastych (choć zdarza się i drewno drzew liściastych), trafia się na terenie całego kraju, przetransportowane z północy przez lądolód skandynawski.
Na Roztoczu występują przede wszystkim w rejonie wsi Siedliska, w mniejszym stopniu także koło miejscowości Hrebenne, Lubycza Królewska i na polach między tymi trzema. Są też znane z zachodniego Roztocza, w okolicy wsi Goraj i Chrzanów. We wsiach Siedliska i Bondyrz znajdują się muzea skamieniałego drewna z Roztocza. W Dąbrowie Tarnowskiej koło Tarnowa (woj.małopolskie) znajduje się Muzeum Agatów i Skamieniałych Drzew założone 12 listopada 2005 roku przez Krzysztofa Polońskiego.
Wytwarzanie w laboratorium.
Amerykańskim naukowcom z Pacific Northwest National Laboratory udało się stworzyć skamieniałe drewno w procesie trwającym kilka dni. Szczegółowa receptura opisana została w piśmie Advanced Materials z 2005 r. Kawałki drewna z topoli i sosny przez dwa dni trawione były w kwasach, a następnie moczone w roztworze krzemionki. Tak przygotowany materiał ogrzewany był w piecu wypełnionym argonem w temperaturze 1400 stopni Celsjusza. Po 2 godzinach drewno, w którym celuloza zastąpiona została ceramiką, studzone było do temperatury pokojowej. Skamieniałe drewno okazać się może cennym i poszukiwanym materiałem ze względu na swoją porowatą strukturę. Niezwykle skomplikowana sieć mikrokanałow i porów dostarcza ogromną powierzchnię. 1 g takiego materiału po rozłożeniu na płaskiej powierzchni mógłby pokryć powierzchnię równą boisku piłkarskiemu.

</doc>
<doc id="880505" url="https://pl.wikipedia.org/wiki?curid=880505" title="Mistrzostwa Europy w pływaniu na krótkim basenie">
Mistrzostwa Europy w pływaniu na krótkim basenie

Mistrzostwa Europy w pływaniu na krótkim basenie to zawody pływackie. Ich organizatorem jest LEN – Europejska Federacja Pływacka. Zawody odbywają się na krótkim basenie (25-metrowym). Są one mniej prestiżowe niż rozgrywane co dwa lata mistrzostwa Europy w pływaniu. W ramach zawodów rozgrywane są tylko konkurencje pływackie.
Historia mistrzostw.
Zawody odbywają się corocznie. Do 1996 roku zawody nazywały się "the European Sprint Swimming Championships" – mistrzostwa Europy w sprintach pływackich. Obecnie zawodnicy i zawodnicy rywalizują na wszystkich dystansach.
Konkurencje mistrzostw.
Zawodnicy i zawodniczki startują w 5 stylach pływackich: stylu dowolnym (kraul), stylu motylkowym (delfinie), stylu grzbietowym, stylu klasycznym (żabce) oraz w stylu zmiennym. Na rozgrywane konkurencje składają się (odpowiednio kobiet i mężczyzn):
Klasyfikacja medalowa.
Stan po ME 2021

</doc>
<doc id="880506" url="https://pl.wikipedia.org/wiki?curid=880506" title="Deining">
Deining

Deining – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 9 km na południowy wschód od Neumarkt in der Oberpfalz, nad rzeką Weiße Laber, przy drodze B8 i linii kolejowej Ratyzbona – Norymberga.
Dzielnice.
W skład gminy wchodzą następujące dzielnice: 

</doc>
<doc id="880513" url="https://pl.wikipedia.org/wiki?curid=880513" title="Mühlhausen (powiat Neumarkt in der Oberpfalz)">
Mühlhausen (powiat Neumarkt in der Oberpfalz)

Mühlhausen – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Ratyzbona, w powiecie Neumarkt in der Oberpfalz. Leży w Jurze Frankońskiej, około 12 km na południe od Neumarkt in der Oberpfalz, nad Kanałem Ren-Men-Dunaj, przy drodze B299 i linii kolejowej Berching – Neumarkt.

</doc>
<doc id="880519" url="https://pl.wikipedia.org/wiki?curid=880519" title="Teresa Lubkiewicz-Urbanowicz">
Teresa Lubkiewicz-Urbanowicz

Teresa Lubkiewicz-Urbanowicz (ur. 13 października 1930 roku w Lidzie) – pisarka polska.
Życiorys.
Dzieciństwo spędziła w Wilnie skąd w 1946 w ramach repatriacji przeprowadziła się z rodziną ciotki na Dolny Śląsk. Ukończyła szkołę pielęgniarską i początkowo pracowała w ośrodku dla dzieci z chorobą Heinego-Medina. W połowie lat 50. przeprowadziła się do Warszawy, gdzie studiowała dziennikarstwo na Uniwersytecie Warszawskim, naukę ukończyła w 1960. W 1974 otrzymała nagrodę im. Stanisława Piętaka oraz pierwsze miejsce w konkursie Teatru Ateneum za sztukę "Wijuny". W latach 80. XX wieku jej felietony były publikowane w ukazującym się w Londynie "Dzienniku Polskim". 
W latach 1978-1990 współtworzyła powieść radiową "W Jezioranach", pisała słuchowiska i dramaty. 
Na podstawie jej powieści "Boża podszewka" nakręcono serial telewizyjny pod tym samym tytułem.

</doc>
<doc id="880521" url="https://pl.wikipedia.org/wiki?curid=880521" title="YAG">
YAG



</doc>
<doc id="880527" url="https://pl.wikipedia.org/wiki?curid=880527" title="Queen at the BBC">
Queen at the BBC



</doc>
<doc id="880528" url="https://pl.wikipedia.org/wiki?curid=880528" title="Łomnica-Młyn">
Łomnica-Młyn

Łomnica-Młyn – część wsi Łomnica, położona w województwie wielkopolskim, w powiecie czarnkowsko-trzcianeckim, w gminie Trzcianka. Wchodzi w skład sołectwa Łomnica.
W latach 1975–1998 Łomnica-Młyn administracyjnie należała do województwa pilskiego.

</doc>
<doc id="880531" url="https://pl.wikipedia.org/wiki?curid=880531" title="SORBNET">
SORBNET

SORBNET – prowadzony przez NBP w latach 1996-2013 system rozrachunkowy służący do przeprowadzania międzybankowych rozrachunków wysokokwotowych. Należał do klasy systemów RTGS (), czyli systemów rozrachunków na bazie brutto, w których zlecenia realizowane są pojedynczo i w czasie rzeczywistym (na bieżąco).
System SORBNET rozpoczął działanie w marcu 1996, zastępując system SORB (System Obsługi Rachunków Banków), w którym wymiana zleceń między NBP a bankami następowała w formie papierowej, faksem bądź na dyskietkach. W 1998 został w pełni wdrożony elektroniczny system wymiany danych.
Od 2000 za pośrednictwem systemu SORBNET mogły być również przesyłane wysokokwotowe płatności (przelewy) klientów banków, co skutkowało możliwością dokonywania przelewów przez klientów banków na kwotę poniżej 1 mln złotych. Po udostępnieniu przez polskie banki klientom detalicznym możliwości realizacji przelewów za pośrednictwem systemu SORBNET, ich popularność bardzo wzrosła i spowodowała w 2011 problemy z wydajnością tego systemu. NBP zareagował zwiększeniem prowizji od takich przelewów, mając na uwadze zmniejszenie obciążenia systemu.
Od marca 2005 do końca 2011 NBP prowadził system SORBNET-EURO, w którym prowadzone były rachunki banków w euro i przeprowadzane były rozliczenia w walucie euro. System ten połączony był (za pośrednictwem systemu RTGS Banku Włoch o nazwie BIREL) z europejskim systemem RTGS o nazwie TARGET. Od maja 2008 do listopada 2011 był bezpośrednio połączony z jego następcą – systemem TARGET2.
W dniu 10 czerwca 2013 r. NBP uruchomił nową wersję systemu o nazwie SORBNET2, nad którym prace trwały 3 lata. Tym samym przestała działać wersja SORBNET.
Z biznesowego punktu widzenia nowy system ma identyczną funkcjonalność jak jego poprzednik (system SORBNET). Zmiana polegała na modernizacji technologicznej systemu poprzez zastosowanie najnowszych technologii informatycznych i standardów (w tym oferowanych przez międzynarodową sieć telekomunikacyjną SWIFT). W ramach systemu została udostępniona uczestnikom nieodpłatnie aplikacja internetowa (Moduł Monitorujący MMS2), umożliwiająca podgląd swojego rachunku, w tym wysokość dostępnych środków. Modernizacja technologiczna umożliwiła zwiększenie niezawodności funkcjonowania systemu oraz zwiększenie jego wydajności.

</doc>
<doc id="880533" url="https://pl.wikipedia.org/wiki?curid=880533" title="Earle Page">
Earle Page

Earle Page (ur. 8 sierpnia 1880 w Grafton, zm. 20 grudnia 1961 w Sydney) – australijski lekarz i polityk, w kwietniu 1939 przez 3 tygodnie pełnił funkcję premiera Australii.
Życiorys.
Młodość.
Ukończył z wyróżnieniem medycynę na Uniwersytecie w Sydney. Początkowo pracował w tym mieście, a także w swoim rodzinnym Grafton. Następnie wstąpił do armii i jako oficer korpusu medycznego wziął udział w I wojnie światowej, którą spędził głównie w Egipcie. Po powrocie do cywila rozpoczął karierę polityczną, uzyskując stanowisko burmistrza rodzinnego miasta.
Początki Partii Wiejskiej.
W 1919 został wybrany do parlamentu federalnego jako kandydat Związku Osadników i Farmerów Nowej Południowej Walii, który rok później przekształcił się w Partię Wiejską (CP). Rok później został jej przywódcą, a w 1922 kierowana przez niego partia uzyskała tak dobry wynik w wyborach, że w czasie negocjacji koalicyjnych zdołała wymusić na Partii Nacjonalistycznej dymisję premiera Billy’ego Hughsa, co wyniosło do władzy Stanleya Bruce’a. Przez kolejne siedem lat Page był ministrem finansów i nieformalnym wicepremierem u jego boku. Był zwolennikiem protekcjonizmu i oszczędnej polityki budżetowej, z której wyłączał jednak swój elektorat, czyli farmerów – oni zawsze mogli liczyć na pomoc państwa.
U szczytu kariery politycznej.
W 1929 CP przeszła do opozycji, by powrócić do władzy w 1934, tym razem jako koalicjant Partii Zjednoczonej Australii (UAP) z Josephem Lyonsem jako premierem. Page objął wówczas tekę ministra handlu. Choć nie istniała formalna funkcja wicepremiera, faktycznie Page był osobą nr 2 w rządzie, a o jego silnej pozycji świadczyło m.in. nadanie mu w 1938 tytułu szlacheckiego. Po nagłej śmierci Lyonsa w kwietniu 1939 to właśnie jemu gubernator generalny powierzył kierowanie rządem. Choć został zaprzysiężony i posiadał pełnię władzy, jego rola była wyłącznie tymczasowa. Jako lider partii będącej słabszym partnerem w koalicji musiał oddać władzę nowemu liderowi UAP, gdy tylko został wybrany. Nowym premierem został Robert Menzies, którego Page osobiście nie znosił i odmówił bycia jego ministrem. Postanowił wyprowadzić CP z rządu, co spotkało się z gwałtowną reakcją jego partyjnych kolegów i doprowadziło do pozbawienia go przywództwa.
W 1940 obaj panowie zdołali przemóc wzajemne animozje i Page wrócił do gabinetu, uzasadniając to nadzwyczajną sytuacją, jaką stworzyła II wojna światowa. Zaledwie rok później koalicja poniosła jednak wyborczą klęskę. Menzies powtórnie został premierem w 1949 i powierzył Page’owi resort zdrowia, którym ten kierował przez siedem lat.
Koniec życia.
Jako 76-latek opuścił rząd, ale postanowił zachować mandat parlamentarny, choć postępujący rak płuca coraz bardziej utrudniał mu jego wypełnianie. Zmarł kilka dni po wyborach w 1961 roku, gdy trwało jeszcze liczenie głosów. Nie zdążył się dowiedzieć, że przegrał.

</doc>
<doc id="880538" url="https://pl.wikipedia.org/wiki?curid=880538" title="Giemzówek">
Giemzówek

Giemzówek – wieś w Polsce położona w województwie łódzkim, w powiecie łódzkim wschodnim, w gminie Brójce. Miejscowość wchodzi w skład sołectwa Przypusta.
Giemzówek to wieś o charakterze jednorzędówki, usytuowanej wzdłuż drogi wojewódzkiej 714, ze słabo zwartą zabudową. Na posesji nr 3 dawny kościół ewangelicki – obecnie kaplica rzymskokatolicka.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="880544" url="https://pl.wikipedia.org/wiki?curid=880544" title="Yourkas Seitaridis">
Yourkas Seitaridis



</doc>
<doc id="880547" url="https://pl.wikipedia.org/wiki?curid=880547" title="Teoria automatów">
Teoria automatów

Teoria automatów – dziedzina informatyki zajmująca się badaniem automatów, czyli modeli maszyn liczących.
Podstawowym modelem rozważanym w teorii automatów jest automat skończony (automat Moore’a) w różnych wersjach oraz jego rozszerzenia: maszyna RAM, maszyna Turinga, maszyna wskaźnikowa i inne. Istnieje związek teorii automatów z teorią języków formalnych i gramatyk formalnych.

</doc>
<doc id="880548" url="https://pl.wikipedia.org/wiki?curid=880548" title="Budy Wandalińskie">
Budy Wandalińskie

Budy Wandalińskie – wieś w Polsce położona w województwie łódzkim, w powiecie łódzkim wschodnim, w gminie Brójce. Miejscowość wchodzi w skład sołectwa Stefanów. Wieś graniczy bezpośrednio z Łodzią.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="880551" url="https://pl.wikipedia.org/wiki?curid=880551" title="Posada (powiat łódzki wschodni)">
Posada (powiat łódzki wschodni)

Posada – kolonia w Polsce położona w województwie łódzkim, w powiecie łódzkim wschodnim, w gminie Brójce. Miejscowość wchodzi w skład sołectwa Stefanów.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="880566" url="https://pl.wikipedia.org/wiki?curid=880566" title="Próba biologiczna">
Próba biologiczna

Próba biologiczna, biotest – ocena wpływu danej substancji na żywy organizm.
Ilościowe oszacowanie oddziaływania uzyskuje się przez porównanie efektu ze znanym wzorcem, ustalonym na podstawie kontrolowanych prób o znanej koncentracji tej substancji.
Przykłady biotestu:

</doc>
<doc id="880567" url="https://pl.wikipedia.org/wiki?curid=880567" title="Biotest">
Biotest



</doc>
<doc id="880575" url="https://pl.wikipedia.org/wiki?curid=880575" title="Instytut Historii im. Tadeusza Manteuffla PAN">
Instytut Historii im. Tadeusza Manteuffla PAN



</doc>
<doc id="880578" url="https://pl.wikipedia.org/wiki?curid=880578" title="Łomnica-Folwark">
Łomnica-Folwark

Łomnica-Folwark – część wsi Łomnica, położona w województwie wielkopolskim, w powiecie czarnkowsko-trzcianeckim, w gminie Trzcianka. Wchodzi w skład sołectwa Łomnica.
W latach 1975–1998 Łomnica-Folwark administracyjnie należał do województwa pilskiego.

</doc>
<doc id="880582" url="https://pl.wikipedia.org/wiki?curid=880582" title="Maciej Zieliński (prawnik)">
Maciej Zieliński (prawnik)

Maciej Jan Zieliński (ur. 5 lutego 1940 w Żelechowie, zm. 8 maja 2020 w Poznaniu) – polski prawnik i nauczyciel akademicki, profesor nauk prawnych, specjalista z dziedziny logiki prawniczej i teorii prawa, w szczególności teorii wykładni prawa i problematyki zasad prawa.
Życiorys.
Maciej Jan Zieliński był synem Anny Zielińskiej z domu Staff oraz Jana Aleksandra Zielińskiego – prawnika i oficera Wojska Polskiego, który zginął w 1940 r. w bitwie pod Lagarde, walcząc w dowodzonej przez gen. Bronisława Ducha 1. Dywizji Grenadierów. Ojczymem M. Zielińskiego był Władysław Wójtowicz, klimatolog, który czternaście lat był na syberyjskim zesłaniu. Ojcu i Ojczymowi prof. M. Zieliński dedykował swoje "opus magnum" „Wykładnia prawa. Zasady, reguły, wskazówki”. Maciej Zieliński dorastał w Lesznie, gdzie ukończył szkołę podstawową i XXXIV Liceum Ogólnokształcące. W 1958 r. rozpoczął studia na Wydziale Prawa i Administracji oraz Wydziału Ekonomicznego Uniwersytetu im. Adama Mickiewicza w Poznaniu. W 1963 uzyskał magisterium z prawa na podstawie pracy z zakresu prawa karnego pt. "Nieudzielenie pomocy w niebezpieczeństwie (art. 247 k.k.)", napisanej pod kierunkiem Krystyny Daszkiewicz. Równolegle, od czwartego roku studiów, uczęszczał na seminarium magisterskie prof. dr. Zygmunta Ziembińskiego w Zakładzie Prawniczych Zastosowań Logiki. W tym czasie prowadził także, dla studentów piątego roku, zajęcia z logiki. W okresie asystentury w Zakładzie Prawniczych Zastosowań Logiki WPiA UAM odbył staże naukowe na Uniwersytecie Warszawskim pod kierunkiem Janiny Kotarbińskiej (1964) oraz na Uniwersytecie Łódzkim na seminarium Jerzego Wróblewskiego (1965). Następnie, jako docent, na zaproszenie Oty Weinbergera w 1985 r. przebywał na stypendium naukowym na Uniwersytecie w Grazu.
W 1969 uzyskał stopień doktora nauk prawnych na podstawie napisanej pod kierunkiem Zygmunta Ziembińskiego rozprawy pt. "Sposoby wysławiania norm w ustawodawstwie Polskiej Rzeczypospolitej Ludowej", za którą otrzymał wyróżnienie w XII Konkursie „Państwa i Prawa” (1970). Habilitował się w 1979 na podstawie monografii pt. "Poznanie sądowe a poznanie naukowe", która została wyróżniona w XXIII Konkursie „Państwa i Prawa”. 28 października 1991 prezydent RP nadał mu tytuł naukowy profesora.
Praca na Uniwersytecie im. Adama Mickiewicza w Poznaniu
Maciej Zieliński był zatrudniony na WPiA UAM od 1963 r. na początku w Zakładzie Prawniczych Zastosowań Logiki, a następnie w Katedrze Teorii i Filozofii Prawa. Swoje pierwsze zajęcia dydaktyczne odbył 3 października 1963 r. w Szczecinie w Punkcie Konsultacyjnym WPiA UAM. W okresie pracy na poznańskiej uczelni (1963–2002) w pierwszych demokratycznych wyborach został wybrany przez studentów na funkcję prodziekana WPiA UAM (1980–1981)
Praca na Uniwersytecie Szczecińskim
Związki M. Zielińskiego ze Szczecinem sięgają 1963 r., gdzie 3 października odbył swoje pierwsze zajęcia dydaktyczne w Punkcie Konsultacyjnym WPiA UAM. W 1985 r., po utworzeniu Uniwersytetu Szczecińskiego, prowadził zajęcia w Instytucie Prawa i Administracji szczecińskiej uczelni. 1 października 1986 r. został zatrudniony na stanowisku docenta w Instytucie Prawa i Administracji (przekształconego później w Wydział Prawa i Administracji) Uniwersytetu Szczecińskiego, w Zakładzie Prawa Sądowego, a od 1988 r. w Zakładzie Teorii Państwa i Prawa (przemianowanego później na Katedrę Teorii i Filozofii Prawa), której był twórcą i którą kierował do 1996 r. Od 1990 r. M. Zieliński był zatrudniony na stanowisku profesora nadzwyczajnego, a następnie profesora zwyczajnego. Od 2012 r. kierował nowo utworzoną Katedrą Tworzenia i Wykładni Prawa, na której czele stał do 2019 r. W okresie pracy na WPiA szczecińskiej uczelni pełnił również funkcję prodziekana (1990–1993) oraz członka Senatu.
Na obu uniwersytetach doszedł do stanowiska profesora zwyczajnego.
Członkostwo w komitetach naukowych
Od 1993 r. przez pięć kadencji był członkiem Komitetu Nauk Prawnych Polskiej Akademii Nauk, przy czym w latach (1996–2000) pełnił funkcję wiceprzewodniczącego tego komitetu. Z upoważnienia KNP PAN opracował i przedstawił diagnozę nauk prawnych (w 2000 r. – „Uwagi o stanie nauk prawnych”, a w 2004 r. – „Raport o stanie nauk prawnych”). Od 1997 r. był członkiem Rady Języka Polskiego przy Prezydium PAN, pełniąc od 2003 r. funkcję członka prezydium Rady, a także jej wiceprzewodniczącego wiceprzewodniczącym (2011–2018). M. Zieliński był inicjatorem utworzenia w strukturze RJP Komisji Języka Prawnego (obecnie Zespołu Języka Prawnego), integrującego prawników i językoznawców badających język prawny i języki okołoprawne, którym kierował do 2018 r.
Legislacja
Maciej Zieliński był członkiem Zespołu do spraw Przygotowania Ostatecznej Redakcji Projektu Konstytucji (1996–1997) i brał udział w opracowaniu i redagowaniu Konstytucji Rzeczypospolitej Polskiej z dnia 2 kwietnia 1997 r. W latach 1994–1998 był członkiem Rady Legislacyjnej. Przez wiele lat był wykładowcą na aplikacji legislacyjnej w Rządowym Centrum Legislacji, prowadził wykłady na szkoleniach legislacyjnych organizowanych przez Sejm oraz Senat RP, a także na Podyplomowym Studium Legislacji prowadzonym przez Uniwersytet Warszawski, jak również w ramach warsztatów legislacyjnych służb mundurowych.
Praca dydaktyczna
Maciej Zieliński był bardzo zaangażowany w pracę dydaktyczną. Na UAM prowadził całkowicie społecznie zajęcia dodatkowe dla studentów zainteresowanych problematyką teoretycznoprawną. Ta praca spotkała się z uznaniem władz (Minister Nauki i Szkolnictwa Wyższego przyznał mu w 1971 r. nagrodę III stopnia za szczególne osiągnięcia dydaktyczne) oraz samych studentów. Wyrazem uznania ze strony studentów było przyznanie M. Zielińskiemu w 1986 r. tytułu najlepszego wykładowcy wszystkich uczelni Poznania. Zaangażowanie w pracę dydaktyczną przyniosło mu uznanie studentów, którzy wielokrotnie wybierali M. Zielińskiego najlepszym wykładowcą WPiA Uniwersytetu Szczecińskiego. Praca M. Zielińskiego z młodzieżą akademicką realizowała się także w prowadzeniu od 1997 r. wykładów na Ogólnopolskich Obozach Adaptacyjnych Studentów Prawa i Administracji „Adapciak”, organizowanych przez Europejskie Stowarzyszenie Studentów Prawa (ELSA). Co roku, jako juror, uczestniczył on także w organizowanych przez ELSA regionalnych konkursach krasomówczych studentów prawa; dwukrotnie zasiadał też w jury konkursu ogólnopolskiego.
Profesor Maciej Zieliński był nauczycielem wielu pokoleń prawników. Wypromował setki magistrantów, 9 doktorów, z których 3 to doktorzy habilitowani, a 1 to profesor.
Członkostwo w komitetach redakcyjnych
Maciej Zieliński był wieloletnim sekretarzem, a później następcą Zygmunta Ziembińskiego na stanowisku redaktora redaktora naczelnego „Ruchu Prawniczego, Ekonomicznego i Socjologicznego” (1997–2003), wchodził w skład redakcji „Studiów Prawniczych”, „Medycznej Wokandy” i „Archiwum Filozofii Prawa i Filozofii Społecznej”.
Obszary badań naukowych: wykładnia prawa, problematyka ustalania faktów przez organy stosujące prawo, zasady prawa, język prawny i języki okołoprawne, problematyka semiotyczna norm, koncepcja czynności konwencjonalnych (w tym formalizacja i konwencjonalizacja czynności konwencjonalnych), legislacja.
Najważniejszym obszarem badań naukowych Macieja Zielińskiego była wykładnia prawa. W pracy magisterskiej wyłożył zręby koncepcji nazwanej później derywacyjną koncepcją wykładni prawa, którą rozwijał w kolejnych publikacjach, a której całościową postać przedstawił w 2002 r. w książce „Wykładnia Prawa. Zasady, reguły, wskazówki”. Za książkę tę otrzymał Nagrodę im. Leona Petrażyckiego (nagrodą naukową w dziedzinie prawa, przyznawaną przez Wydział I Nauk Społecznych Polskiej Akademii Nauk).
Koncepcja ta została oparta na dokonanym przez Zygmunta Ziembińskiego rozróżnieniu przepisu prawnego i normy prawnej (1960) oraz na rozpoznanych przez M. Zielińskiego rzeczywistych cechach tekstów aktów prawnych. Cechami tymi, wg autora koncepcji derywacyjnej, są: quasi-idiomatyczność wyrażeń tekstów prawnych; rozczłonkowanie norm w przepisach prawnych (syntaktyczne i treściowe); kondensacja norm w przepisach prawnych; właściwości języka tekstów prawnych; zmienność tekstów prawnych.
Profesor Maciej Zieliński zmarł 8 maja 2020. Został pochowany 15 maja 2020 na cmentarzu Jeżyckim w Poznaniu (kwatera P, rząd 50 miejsce 49).
Odznaczenia i wyróżnienia.
Odznaczony m.in. Krzyżem Kawalerskim (1996) Krzyżem Oficerskim (2004) i Krzyżem Komandorskim (2011) Orderu Odrodzenia Polski.
W 2012 otrzymał tytuł doktora "honoris causa" Uniwersytetu Łódzkiego, stając się pierwszym przedstawicielem polskiej teorii i filozofii prawa, któremu ten tytuł nadała polska uczelnia. Promotorem był prof. Marek Zirk-Sadowski (UŁ), a recenzentami prof. Sławomira Wronkowska-Jaśkiewicz (UAM), prof. Włodzimierz Nykiel (ówczesny Rektor UŁ) i prof. Leszek Leszczyński (UMCS). W styczniu 2020, po pięćdziesięciu latach, miała miejsce uroczystość odnowienia jego doktoratu na Uniwersytecie im. Adama Mickiewicza w Poznaniu. Laudację wygłosił Marek Smolak, będący uczniem profesora.
Za całokształt pracy w Punkcie Konsultacyjnym UAM w Szczecinie otrzymał Odznakę Honorową Gryfa Pomorskiego (1974). W 2012 otrzymał nagrodę szczecińskiego środowiska prawniczego „Człowiek Roku In Gremio 2011”, zaś rada Okręgowej Izby Radców Prawnych w Szczecinie, w uznaniu zasług dla środowiska radcowskiego oraz działania na rzecz promocji zawodu radcy prawnego, wyróżniła go „Perłą Radcowską”.
Dedykowano mu publikację "W poszukiwaniu dobra wspólnego. Księga jubileuszowa Profesora Macieja Zielińskiego" z 2010, nr 2/2015 „Studiów Prawa Publicznego” oraz nr 2/2020 „Archiwum Filozofii Prawa i Filozofii Społecznej”
Wykaz ważniejszych publikacji.
Zestawienie na podstawie strony Wydziału Prawa i Administracji Uniwersytetu Szczecińskiego, gdzie znajduje się pełna bibliografia publikacji.

</doc>
<doc id="880583" url="https://pl.wikipedia.org/wiki?curid=880583" title="Jesod">
Jesod

Jesod (hebr. יסוד, "podstawa") – jedna z kabalistycznych sefir.
Kabała Nie-Żydowska.
Jesod jest sefirą pomiędzy Hod i Necach, oraz tą ponad Malchut (Królestwo). Często jest utożsamiana z Księżycem, ponieważ jest sferą, która odbija światło wszystkich innych sefir w Malchut. Łączona jest też z narządami płciowymi, ponieważ tam wyższe sfery łączą się z ziemią. Odgrywa rolę zbierającą i równoważącą różne i przeciwstawne sobie siły sefir Hod i Necach, jak również Tiferet ponad nią, zapisując i przesyłając ją światu. Znana jest jako 'silnik' tworzenia.
W chrześcijańskiej kabale powiązana jest z "Duchem Świętym". Jest tym aspektem Boga, który przychodzi na ziemię i uświęca ją, dlatego zajmuje centralną kolumnę tak jak Keter (Bóg Ojciec) i Tiferet (Syn Boży).
Okultyści porównują ją do idei "Eteru", z tradycyjnymi elementami, jest skrzyżowaniem świadomości i materii. Z tego powodu, niektórzy współcześni odnoszą idee Jesod do koncepcji pola kwantowego, która według różnych teorii, mówi o wpływie świadomości na procesy fizyczne.
W porównaniu ze wschodnim mistycyzmem, Jesod najczęściej jest porównywana do ćakry swadhiszthana, powiązanej z Księżycem, seksualnością i nieświadomością.
Tarot.
W tarocie odpowiednikiem Jesod są dziewiątki (Małe Arkana). Symbolami dróg łączących Jesod z pozostałymi sefirotami są odpowiednio Wielkie Arkana: Umiarkowanie (Jesod - Tiferet), Gwiazda (Jesod - Necach), Świat (Jesod - Malchut), Słońce (Jesod - Hod).

</doc>
<doc id="880588" url="https://pl.wikipedia.org/wiki?curid=880588" title="Przyłęg">
Przyłęg

2 miejscowości w Polsce:

</doc>
<doc id="880589" url="https://pl.wikipedia.org/wiki?curid=880589" title="Przyłęg (województwo wielkopolskie)">
Przyłęg (województwo wielkopolskie)

Przyłęg – wieś w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka.
W latach 1975–1998 miejscowość należała administracyjnie do województwa pilskiego.

</doc>
<doc id="880590" url="https://pl.wikipedia.org/wiki?curid=880590" title="Lata nauki Wilhelma Meistra">
Lata nauki Wilhelma Meistra

Lata nauki Wilhelma Meistra (niem. "Wilhelm Meisters Lehrjahre") – powieść z gatunku bildungsroman autorstwa Johanna Wolfganga Goethego. Po raz pierwszy ukazała się w latach 1795/1796. Powieść składa się z ośmiu ksiąg i opiera się treściowo na nieopublikowanym za życia Goethego fragmencie teatralnym Posłannictwo teatralne Wilhelma Meistra.
Polski przekład Piotra Chmielowskiego ukazał się w Warszawie w 1893 roku (w tomie "Wilhelm Meister: (obie części)").
W 2020 roku, nakładem wydawnictwa Kronos ukazał się również drugi przekład dzieła "Lata nauki Wilhelma Meistra", przełożyli Wojciech Kunicki, Ewa Szymani, posłowiem i komentarzem opatrzył Wojciech Kunicki (Fundacja Augusta hr. Cieszkowskiego), Warszawa 2020
Luźną adaptacją powieści jest film "Fałszywy ruch" w reżyserii Wima Wendersa.
Późniejszym dopełnieniem tej powieści są "Lata wędrówki Wilhelma Meistra" ("Wilhelm Meisters Wanderjahre", 1821, wyd. pol. 1893)
Fabuła.
Wilhelm Meister to młody kupiec, który uważa, że jego powołaniem jest zostać aktorem dramatycznym, odkąd rodzice kupili mu teatrzyk kukiełkowy. Zatrudnia się w wędrownej trupie i odkrywa świat, miłość, kręgi towarzyskie. Jego zdaniem literatura i teatr mogą zmieniać społeczeństwo, ponieważ pozwalają zbliżyć do siebie rzeczywistość i ideał, dwa nierozdzielne bieguny.

</doc>
<doc id="880591" url="https://pl.wikipedia.org/wiki?curid=880591" title="Instytut Historii im. Tadeusza Manteuffla Polskiej Akademii Nauk">
Instytut Historii im. Tadeusza Manteuffla Polskiej Akademii Nauk

Instytut Historii im. Tadeusza Manteuffla Polskiej Akademii Nauk – instytut naukowy Polskiej Akademii Nauk. Siedziba główna Instytutu mieści się w Warszawie, w dwóch połączonych kamienicach przy Rynku Starego Miasta (Strona Kołłątaja) nr 29 i nr 31 (Kamienica pod św. Anną). Instytut powołano do istnienia w 1953 roku jako jednostka PAN. Jego twórcą oraz pierwszym dyrektorem był Tadeusz Manteuffel, historyk średniowiecza. W tym samym miejscu mają swoją siedzibę władze Polskiego Towarzystwa Historycznego i Towarzystwa Miłośników Historii. Aktualnym dyrektorem Instytutu jest prof. Wojciech Kriegseisen.
Zakres badań.
Instytut prowadzi badania naukowe obejmujące swoim zakresem historię Polski i świata, zarówno indywidualne i zespołowe (syntezy, prace monograficzne, zbiory studiów i zarysy dydaktyczne), jak i o charakterze dokumentacyjnym (prace edytorskie, encyklopedyczne, słownikowe, słownikowo-biograficzne, kartograficzno-historyczne) oraz źródłoznawstwa i nauk pomocniczych (na przykład heraldykę).
Badania nad dziejami regionów.
Badania nad dziejami europejskich regionów historyczno-geograficznych uwzględniają przede wszystkim studia nad historią:
Główne prace dokumentacyjne.
Główne prace dokumentacyjne Instytutu Historii PAN dotyczą:
Czasopisma naukowe wydawane przez Instytut.
Wydawnictwo Instytut Historii Polskiej Akademii Nauk wydaje (samodzielnie lub w koedycji) 13 czasopism naukowych:
Struktura Instytutu.
W skład Instytutu Historii PAN wchodzą zakłady i pracownie w Warszawie, Gdańsku, Krakowie, Poznaniu i Toruniu. Instytut posiada bibliotekę naukową dostępną dla pracowników oraz badaczy spoza Instytutu, a także własną oficynę wydawniczą założona w roku 1991.
Studia doktoranckie w Instytucie Historii PAN.
Instytut prowadzi studia doktoranckie na zasadach określonych przepisami MNiSW dla trzeciego poziomu „procesu bolońskiego”.

</doc>
<doc id="880592" url="https://pl.wikipedia.org/wiki?curid=880592" title="Ratatuj">
Ratatuj

Ratatuj (, 2007) – amerykański pełnometrażowy film animowany, wyprodukowany przez wytwórnie: Pixar i Walt Disney Pictures w technice trójwymiarowej. Film otrzymał pięć nominacji do Oscara za rok 2007, z czego zwyciężył w kategorii „najlepszy pełnometrażowy film animowany”.
Fabuła.
Antropomorficzny szczur Remy mieszka na wsi w szczurzej kolonii, jednak nie pasuje do swojej rodziny – ma węch absolutny i wyrafinowany smak, w związku z czym nie chce jeść odpadków jak inne szczury. Swymi kulinarnymi zapędami naraża się ojcu. Pewnego dnia zapędza się do kuchni właścicielki domu, w którym mieszka kolonia, i przypadkowo ujawnia lokalizację kolonii, przez co szczurza rodzina jest zmuszona do ucieczki. Podczas ewakuacji kanałami oddziela się od reszty i trafia do kanału pod ulicami Paryża.
Podczas spaceru po mieście w wyobraźni Remy’ego pojawia się duch Gusteau, najsłynniejszego kucharza na świecie, a zarazem idola szczurka. Zjawa pokazuje Remy’emu drogę do swojej restauracji, gdzie do pracy na stanowisku pomywacza zostaje zatrudniony Linguini, nieznający się na gotowaniu syn byłej partnerki Gusteau. Chłopak przez nieuwagę rozlewa gotujący się sos i, starając się go naprawić, dodaje przypadkowe składniki, robiąc z niego zupę. Remy, widząc to, wchodzi do kuchni i poprawia danie, które ostatecznie zdobywa uznanie gości, dzięki czemu Linguini – wzięty za autora potrawy – zostaje kucharzem. Chłopak nawiązuje współpracę z Remym, który pomaga mu w gotowaniu.
Pracy kucharza przypatruje się szef kuchni, Szponder, który chce przejąć lokal po zmarłym Gusteau. Przeszkadza mu w tym zapis w testamencie właściciela, na którego mocy restauracja ma trafić w posiadanie dziedzica Gusteau. Okazuje się nim być Linguini, który przejmuje lokal. Na konferencję prasową stawia się znany krytyk kulinarny Anton Ego, który zleca Linguiniemu ugotowanie wyjątkowego dania. Szczurek Remy przygotowuje ratatuję, która przypomina krytykowi smak z dzieciństwa.
Produkcja.
Pomysłodawcą przedstawionej historii był Jan Pinkava związany wówczas od dłuższego czasu z wytwórnią Pixar. Na krótki czas przed rozpoczęciem zdjęć zastąpił go Brad Bird (możliwe, że Pinkava sam stwierdził, że historia go przerasta). Bird wprowadził poważne zmiany w scenariuszu, w tym m.in. przerobił sylwetki szczurków, które według Pinkavy były bardzo antropomorficzne, a Bird nadał im postać zbliżoną do naturalnej. Ekipa grafików przez miesiąc obserwowała zachowania pary szczurów, ich reakcje i to jak poruszają nosami, wąsami i uszami. Filmowcy przebywali także na rekonesansie w Paryżu, gdzie poznali architekturę i topografię miasta, jak również odwiedzali restauracje w celach kulinarnych i organizacyjnych. Zatrudniono konsultantów do spraw kulinarnych oraz specjalistów z zakresu organizacji pracy w dużych kuchniach. Cała ekipa grafików przeszła krótki kurs gotowania.
Tytuł filmu pochodzi od prowansalskiej, warzywnej potrawy ratatouille.
Odbiór.
Box office.
Budżet filmu jest szacowany na 150 milionów dolarów. W Stanach Zjednoczonych i Kanadzie film zarobił ponad 206 mln USD. W innych krajach przychody wyniosły ponad 420 mln, a łączny przychód z biletów blisko 627 milionów dolarów.
Krytyka w mediach.
W serwisie Rotten Tomatoes 96% z 250 recenzji zostało uznane za pozytywne, a średnia ważona ocen wystawionych na ich podstawie wyniosła 8,47/10. Na portalu Metacritic średnia ważona ocen wystawionych na podstawie 37 recenzji wyniosła 96 punktów na 100.

</doc>
<doc id="880594" url="https://pl.wikipedia.org/wiki?curid=880594" title="Antoni Zambrowski">
Antoni Zambrowski

Antoni Zambrowski (ur. 27 stycznia 1934 w Warszawie, zm. 27 stycznia 2019) – polski dziennikarz, publicysta, społecznik, działacz opozycji politycznej w PRL.
Życiorys.
Rodzice.
Ojciec – Roman Zambrowski był wieloletnim członkiem kierownictwa Komunistycznego Związku Młodzieży Polski, przedstawicielem KZMP we władzach KIM (Komunistycznej Międzynarodówki Młodzieży) w Moskwie, przez pewien czas I sekretarzem KC KZMP. Wkrótce po urodzeniu Antoniego – matka Hanna Rafałowiczówna, zagrożona więzieniem za działalność komunistyczną, uciekła wraz z dzieckiem przez Wolne Miasto Gdańsk do ZSRR i w Moskwie kontynuowała studia wyższe, przerwane w Warszawie przez areszt. W okresie wielkiej czystki została w 1937 aresztowana przez NKWD i trafiła na Łubiankę i Butyrki. Została po kilku dniach zwolniona i sprawa zakończyła się jedynie wydaleniem z WKP(b) (do której należała po automatycznym przeniesieniu z KPP).
Po najeździe Niemiec i ZSRR na Polskę we wrześniu 1939 Roman Zambrowski został uwolniony z obozu odosobnienia w Berezie Kartuskiej. Podjął pracę w pobliskich Baranowiczach w miejskiej administracji sowieckiej jako bezpartyjny urzędnik, do WKP(b) nie został bowiem przyjęty wskutek ciążącego na nim zarzutu przynależności do antypartyjnej grupy „markowców” (od pseudonimu Alfreda Lampego – „Marek”). W związku z zamieszkaniem w Baranowiczach Roman Zambrowski sprowadził rodzinę z Moskwy. Po wybuchu wojny niemiecko-sowieckiej zostali ewakuowani w głąb ZSRR do sowchozu nad Wołgą.
Szkoła i studia.
Antoni podjął naukę w sowieckiej szkole podstawowej, której kierownikiem został jego ojciec. W roku 1943 ojciec rozpoczął szybką karierę w strukturach komunistycznych (od 1944 szef Zarządu Polityczno-Wychowawczego 1. Armii Wojska Polskiego), dochodząc do szczebla członka Biura Politycznego PPR, a następnie od 1948 – PZPR.
Po przyjeździe w maju 1945 roku wraz z rodziną do Warszawy, Antoni Zambrowski jeszcze w szkole podstawowej wstąpił do komunistycznego Związku Walki Młodych (1947). Maturę uzyskał w roku 1951 w warszawskim Liceum im. Tadeusza Reytana. Był aktywistą ZMP. Wysłany na studia wyższe do Moskwy w latach 1951–1956 studiował ekonomię na Uniwersytecie Moskiewskim im. Łomonosowa, który ukończył z wyróżnieniem. Tam na wiosnę 1956 roku przyjęty do PZPR jako kandydat.
Podczas Odwilży.
Po powrocie do kraju latem 1956 roku uczestniczył w wydarzeniach Polskiego Października w Warszawie, m.in. w wiecach studentów na Politechnice Warszawskiej. Zatrudnił się w Zakładach Wytwórczych Urządzeń Telefonicznych na Kamionku, gdzie zorganizował grupę działania Rewolucyjnego Związku Młodzieży, powstającego na gruzach stalinowskiego ZMP. Jako I sekretarz Tymczasowego Komitetu Dzielnicowego RZM na Grochowie brał udział w wymuszonym przez władze partyjne zjeździe zjednoczeniowym RZM i Związku Młodzieży Robotniczej, na którym powołano Związek Młodzieży Socjalistycznej, początkowo względnie niezależny od władz. Wielu członków ZMS, w tym Antoni Zambrowski, czynnie protestowało przeciwko zamknięciu przez władze komunistyczne jesienią 1957 krytycznego wobec nich tygodnika „Po prostu”.
Okres przynależności do PZPR.
W roku 1958 został przyjęty przez fabryczną POP na członka PZPR i wybrany do Komitetu Zakładowego PZPR jako kandydat wysunięty przez salę. W roku 1959 przeniesiony służbowo do Zakładów Wytwórczych Lamp Elektrycznych „Róża Luksemburg”, zaś w 1960 roku – do Centralnego Ośrodka Doskonalenia Kadr Kierowniczych przy KC PZPR.
W roku 1963 po dymisji ojca – Romana Zambrowskiego ze stanowiska członka Biura Politycznego KC PZPR oraz sekretarza KC, zawieszony przez ministra Aleksandra Burskiego w prawach wykładania w CODKK. Przeniósł się na Wydział Ekonomii Uniwersytetu Warszawskiego (na etat starszego asystenta). W roku 1962 otworzył przewód doktorski u prof. Włodzimierza Brusa, zwolennika zastosowania mechanizmu rynkowego w komunistycznej gospodarce planowej.
W roku 1966 za krytykę polityki PZPR wobec Kościoła w związku z listem Episkopatu Polski do biskupów niemieckich w sprawie Millenium chrześcijaństwa (ze słynnymi słowami „przebaczamy – i prosimy o przebaczenie”) – wydalony z PZPR przez Warszawską Komisję Kontroli Partyjnej i w konsekwencji zwolniony z pracy na Uniwersytecie Warszawskim decyzją prorektora Zygmunta Rybickiego.
Koła dyskusyjne i marzec 1968.
Brał udział w pracach koła dyskusyjnego, grupującego pracowników naukowych i studentów Uniwersytetu Warszawskiego i Uniwersytetu Łódzkiego. Uczestników tych spotkań łączył krytyczny stosunek do koncepcji Jacka Kuronia i Karola Modzelewskiego wobec PRL, przedstawionych w ich liście otwartym do członków partii. Zarzucali m.in. Kuroniowi i jego wychowankom z hufca „walterowskiego” ZHP lekceważenie spraw wolności religii oraz suwerenności Polski. Zambrowski zorganizował jednocześnie (w trybie samizdatu) przepisywanie tekstów nie dopuszczanych do rozpowszechniania przez komunistyczną cenzurę.
W marcu 1968 roku aresztowany przez SB pod fałszywym zarzutem organizowania wiecu studentów UW 8 marca. Faktycznym motywem była chęć powiązania uczestników protestów studenckich z rozgrywkami frakcyjnymi we władzach PZPR (poprzez powiązanie uczestników protestów – dzieci prominentnych działaczy PZPR dawnej frakcji puławian). W lutym 1969 roku skazany na dwa lata więzienia z art. 28 i 29 mkk. Uzasadnieniem wyroku było szkalowanie państwa polskiego (PRL) przez określenie polityki PZPR wobec Kościoła katolickiego jako Kulturkampf i zarzut szkalowania narodu polskiego poprzez przypisanie Zambrowskiemu autorstwa słów "Nową przypowieść Polak sobie kupi, że i przed szkodą i po szkodzie głupi" – w istocie puenty "Pieśni o spustoszeniu Podola" Jana Kochanowskiego.
Lata siedemdziesiąte i osiemdziesiąte.
Po zwolnieniu z więzienia pracował w Centralnym Laboratorium Optyki. Od roku 1976 współpracownik Komitetu Obrony Robotników i Towarzystwa Kursów Naukowych. Był współpracownikiem Komitetu Samoobrony Społecznej „KOR”. Po pierwszej pielgrzymce Jana Pawła II do ojczystego kraju (1979) działał w akcji „Chrystus w środkach przekazu społecznego”, zbierając podpisy wiernych pod apelem o transmisję mszy świętej w Polskim Radiu i TVP.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Od września 1980 – członek NSZZ „Solidarność”. W stanie wojennym internowany w więzieniu w Białołęce. W sierpniu 1985 oraz 1986 roku pikietował sklepy monopolowe w ramach ogłaszanej przez podziemną „Solidarność” i Episkopat akcji Ruchu Otrzeźwienia Narodu, za co siedział dwukrotnie w więzieniu na Służewcu. Współpracował jako dziennikarz z prasą emigracyjną (londyński „Tydzień Polski”) oraz podziemną (m.in. „Obóz” redagowany przez Andrzeja Ananicza).
W latach 1988–1989 pracował jako stróż na budowie metra warszawskiego. W czasie kampanii wyborczej do Sejmu i Senatu w roku 1989 został asystentem wyborczym Jarosława Kaczyńskiego, z którym w latach 1979–1980 zbierał był podpisy pod apelem o mszę w radiu i TV. Nie przyjęty do pracy w „Gazecie Wyborczej”, dzięki poparciu Jana Dworaka podjął pracę bibliotekarza w „Tygodniku Solidarność”, kierowanym przez Tadeusza Mazowieckiego.
Praca dziennikarska.
Po mianowaniu przez Lecha Wałęsę redaktorem naczelnym „Tygodnika Solidarność” Jarosława Kaczyńskiego, pracował jako dziennikarz pisma. W „Tygodniku Solidarność” przez dwie kadencje był przewodniczącym redakcyjnej Komisji Zakładowej NSZZ „Solidarność”.
Po wybuchu I wojny czeczeńskiej – członek-założyciel Komitetu „Polska – Czeczenia”.
Publicysta pism prawicowych: „Ład”, „Nowy Świat”, „Gazeta Polska”, „Głos”, „Najwyższy CZAS!” oraz „Nasza Polska”. Członek Stowarzyszenia Wolnego Słowa.
Odznaczenia.
W czerwcu 2006, za "wybitne zasługi dla rozwoju niezależnego dziennikarstwa i wolnych mediów w Polsce, za działalność na rzecz przemian demokratycznych, za osiągnięcia w pracy w „Tygodniku Solidarność”", prezydent Lech Kaczyński odznaczył go Krzyżem Oficerskim Orderu Odrodzenia Polski.
Życie prywatne.
Był żonaty, miał czworo dzieci i sześcioro wnucząt.

</doc>
<doc id="880597" url="https://pl.wikipedia.org/wiki?curid=880597" title="Karl Ferdinand Gutzkow">
Karl Ferdinand Gutzkow



</doc>
<doc id="880602" url="https://pl.wikipedia.org/wiki?curid=880602" title="Bitwa pod Lututowem">
Bitwa pod Lututowem

Bitwa pod Lututowem – bitwa powstania styczniowego, stoczona 15 czerwca 1863 na polach miasta Lututów. W bitwie tej przeważające siły wojsk rosyjskich rozbiły około 250-osobowy oddział dowodzony przez płk. Antoniego Korotyńskiego. W znacznym stopniu zapomniana.
Przebieg bitwy.
Oddział Antoniego Korotyńskiego powstał w pierwszej dekadzie czerwca 1863 roku. W przeważającej części zaciągnęli się do niego mieszkańcy powiatów krotoszyńskiego, ostrowskiego i ostrzeszowskiego, czyli z obszaru zaboru pruskiego. W dniu 10 czerwca oddział liczył około 250 powstańców, uzbrojonych głównie w kosy. Broń palna to wszelkiego rodzaju broń myśliwska oraz kilka sztucerów. Do oddziału dołączyło też kilku kawalerzystów, a raczej posiadaczy koni, którzy mieli pełnić funkcje patrolowe oraz czujek w bezpośredniej dyspozycji dowódcy oddziału.
Informacja o powstaniu oddziału, jego stanie osobowym i uzbrojeniu szybko dotarła do Rosjan, którzy niezwłocznie zorganizowali ekspedycję przeciw niemu. Wyszła z dwóch garnizonów: kaliskiego (od północy) i wieluńskiego (od południa). Zgrupowaniem kaliskim dowodził płk Tarasenkow, mając do dyspozycji 3 kompanie piechoty, szwadron kawalerii oraz 4 działa; w sumie 750 żołnierzy, natomiast zgrupowaniem wieluńskim płk Wsiewołod Pomierancew, mający pod sobą 4 kompanie piechoty, 80 kawalerzystów (50 kozaków i 30 tzw. objezdczyków; razem ok. 880 żołnierzy). W sumie siły rosyjskie liczyły 1630 ludzi.
Wymienione wyżej siły rosyjskie wyruszyły równocześnie w kierunku domniemanego miejsca postoju oddziału Korotyńskiego 14 czerwca. Ppłk Tarasenkow wzdłuż rzeki Prosny do Kuźnicy Grabowskiej, natomiast płk Pomerancew z Wielunia kierował się na wsie Biała, Naramienice i na miasto Lututów. Pomimo tego, że były to odległości nie przekraczające 40 km, to po dotarciu w zaplanowane rejony zatrzymano się na postój i nocleg.
Akcję wznowiono na drugi dzień, 15 czerwca. W godzinach porannych zwiad kolumny kaliskiej natknął się w lesie węglewickim na czat powstańczy. Zaskoczony tak szybkim pojawieniem się Rosjan w rejonie organizującego się zgrupowania, Korotyński zaczął wycofywać się w kierunku południowym, na Lututów. Prawdopodobnie odwrót miał charakter bezładny. Ostatecznie powstańcy znaleźli się na cyplu lasku zwanego w okolicy „Koziołkiem” przy ul. Powstańców Styczniowych 1863r. w Lututowie. Przed nimi rozciągała się ponad 1,5-kilometrowa wolna przestrzeń, za plecami mieli kolumnę kaliską Rosjan a przed sobą nadciągające pododdziały kolumny wieluńskiej.
W tej sytuacji Korotyński, prawdopodobnie dla ratowania najlepiej uzbrojonej części oddziału, dokonał jego podziału: część uzbrojona w broń palną – chociaż mieli do niej niewiele amunicji – pod dowództwem swojego zastępcy o pseudonimie „Tatar” miała próbować przebicia się przez zaciskająca się pętlę okrążenia, atakując zgrupowanie kaliskie. Grupa ta liczyła 130 ludzi, natomiast Korotyński pozostał na miejscu ze 120 ludźmi uzbrojonymi tylko w kosy.
Walka rozpoczęła się około godz. 11.00, na polach Lututowa i trwała prawie trzy godziny. Szybko, przy wymienionej wyżej dysproporcji sił, przekształciła się w rozpaczliwą obronę ludzi skazanych w tej sytuacji na pewną śmierć. Ostatecznie część z nich, widząc bezsens dalszego oporu poddała się. Dowodzący nimi Antoni Korotyński został ciężko ranny i zmarł po kilku dniach.
Bitwa, która sama w sobie była masakrą, zakończyła się też masakrą, ponieważ dowódca grupy wieluńskiej płk Pomerancew wydał rozkaz Kozakom wymordowania wziętych do niewoli.
Ostatecznie na polu bitwy pozostało 64 zabitych i 40 rannych, z których po kilku dniach zmarło dalszych 11. Do niewoli wzięto tylko trzech powstańców.
Grupa „Tatara” najprawdopodobniej również została rozbita albo sama uległa rozproszeniu, bo brak jest wiadomości o jej dalszej działalności.
Upamiętnienie.
Poległych w walce Rosjanie nie pozwolili pochować na cmentarzu stąd ciała ich złożono w zbiorowej mogile w głębi lasu o miejscowej nazwie „Cezarka” (kierunek Górka Klonowska).
Zmarłych później od ran pochowano na cmentarzu w Lututowie, w mogile (w lewo od gł. wejścia), która zachowała się tylko w stanie szczątkowym. Pogrzeb miał charakter manifestacyjny z licznym udziałem okolicznej ludności i 40 księży.
Na miejscu bitwy po zachodniej stronie szosy, na skraju lasu „Koziołek” w 1993 r. ustawiono dwa duże krzyże i głazy (na wsch. i zach. skraju pola bitwy). Obok jednego z krzyży, przy samotnej sośnie z kapliczką, na granitowym głazie, wyryto wizerunek Orła powstańczego ze słowami modlitwy: "Boże, zbaw Polskę". Poniżej zamocowano napisy wykonane w metalu: "15 VI 1863 r. w lesie Koziołek miała miejsce bitwa kosynierów pod wodzą płk A. Korotyńskiego z wojskami rosyjskimi". Po drugiej stronie pola bitwy trzy głazy, a na największym z nich Orzeł powstańczy z napisem w otoku: "Ojczyznę wolną racz nam wrócić Panie" i poniżej: "Miejsce zaciętej bitwy 120 kosynierów pod wodzą płk Antoniego Korotyńskiego z wojskami rosyjskimi dnia 15 VI 1863 r. Zabito i wymordowano 64 powstańców, 46 ciężko raniono, 3 wzięto do niewoli. Cześć ich pamięci".

</doc>
<doc id="880604" url="https://pl.wikipedia.org/wiki?curid=880604" title="Biskupice (gmina Brudzeń Duży)">
Biskupice (gmina Brudzeń Duży)

Biskupice – wieś w Polsce położona w województwie mazowieckim, w powiecie płockim, w gminie Brudzeń Duży.
Wieś duchowna położona była w drugiej połowie XVI wieku w powiecie płockim województwa płockiego. W latach 1975–1998 miejscowość administracyjnie należała do województwa płockiego.
Urodził się tu Zygmunt Franciszek Policiewicz – kapitan lotnictwa Wojska Polskiego, cichociemny.

</doc>
<doc id="880606" url="https://pl.wikipedia.org/wiki?curid=880606" title="Sciences Po">
Sciences Po

Sciences Po – powszechnie używany synonim dla typu uczelni we Francji, którego pełna nazwa brzmi: Instytut Nauk Politycznych ("Institut d'études politiques - IEP"). Przynależą one do kategorii grandes écoles, czyli uczelni przeprowadzających bardzo selektywny nabór kandydatów. 
Sciences Po tradycyjnie oferuje zajęcia w zakresie nauk politycznych, a także historii, socjologii, prawa, finansów, biznesu, komunikacji, polityki społecznej i miejskiej, zarządzania i dziennikarstwa. 
Instytut Nauk Politycznych w Paryżu jest głównym podmiotem, a także najbardziej prestiżowym oddziałem uczelni we Francji. Został założony w 1872 roku przez Emile Boutmy i do dzisiaj kształci francuskie elity. Siedziba uczelni znajduje się w Paryżu pod numerem 27 na ulicy Saint-Guillaume, w VII dzielnicy miasta. W 2017 roku Instytut zajął czwarte miejsce na świecie, zaraz po Uniwersytecie Harvarda, Uniwersytecie Oksfordzkim i London School of Economics oraz pierwsze w Europie kontynentalnej w rankingu uczelni wykładających nauki polityczne i stosunki międzynarodowe. Prawie połowa studentów Sciences Po w Paryżu to studenci międzynarodowi.
Istnieje 9 uczelni tego typu we Francji. Określenie "Sciences Po" użyte bez dodania nazwy miejscowości oznacza Instytut Nauk Politycznych w Paryżu (który jest instytucją państwową), wraz z Krajową Fundacją Nauk Politycznych – "Fondation Nationale des Sciences Politiques – FNSP".
Oprócz Paryża IEP znajdują się w:

</doc>
<doc id="880608" url="https://pl.wikipedia.org/wiki?curid=880608" title="Wanda Makuch-Korulska">
Wanda Makuch-Korulska

Wanda Makuch-Korulska (ur. 12 października 1919 w Warszawie, zm. 1 kwietnia 2007) – polska neurolog, doktor habilitowany medycyny, szwagierka Władysława Bartoszewskiego.
Życiorys.
Urodziła się w rodzinie Karola i Heleny. Po ukończeniu szkoły średniej (1938) rozpoczęła studia na Wydziale Medycznym Uniwersytetu Warszawskiego. Przed wybuchem II wojny światowej instruktorka kursów Przysposobienia Wojskowego Kobiet, podczas okupacji niemieckiej związana z WSK-ZWZ i AK. Podczas okupacji kontynuowała studia w Szkole Zaorskiego. Do wybychu powstania pracowała jako laborantka w Szpitalu św. Ducha. Uczestniczka powstania warszawskiego, jako sanitariuszka III Obwodu „Waligóra” w Szpitalu Karola i Marii przy ul. Leszno 136. Odznaczona Krzyżem Armii Krajowej w Londynie.
W 1947 ukończyła studia. Doktoryzowała się w roku 1952 na podstawie pracy „Zespoły neurologiczne w chorobie Cushinga”. Od 1945 do przejścia na emeryturę pracowała w Klinice Neurologicznej Akademii Medycznej w Warszawie. Była lekarzem zaufania Ambasady USA w Warszawie.
Wyróżniona w 1994 medalem Sprawiedliwy wśród Narodów Świata przez Instytut Jad Waszem.

</doc>
<doc id="880611" url="https://pl.wikipedia.org/wiki?curid=880611" title="Hear in the Now Frontier">
Hear in the Now Frontier

Hear in the Now Frontier – album grupy Queensrÿche wydany w 1997 roku. 
Według danych z kwietnia 2002 album sprzedał się w nakładzie 304,075 egzemplarzy na terenie Stanów Zjednoczonych.

</doc>
<doc id="880618" url="https://pl.wikipedia.org/wiki?curid=880618" title="Pomnik Weteranów Wojny w Korei">
Pomnik Weteranów Wojny w Korei

Pomnik Weteranów Wojny w Korei (ang. "Korean War Veterans Memorial") – pomnik zlokalizowany w Waszyngtonie, w parku National Mall, mający upamiętniać żołnierzy biorących udział w walkach podczas wojny koreańskiej.
Kongres Stanów Zjednoczonych zatwierdził jego budowę 28 października 1986. Oficjalne otwarcie nastąpiło w 1995 roku, w 42. rocznicę rozejmu, stanowiącego zakończenie działań wojennych; dokonał go prezydent Bill Clinton. 
Pomnik ten ma trójkątną postać; w jego wnętrzu znajduje się 19 figur, wykonanych ze stali nierdzewnej, z których każda jest większych rozmiarów niż człowiek. Przedstawiają one żołnierzy amerykańskich na patrolu: 15 piechurów, 2 marines, 1 medyka, 1 członka sił powietrznych. Są w pełni uzbrojeni, teren, na którym zostali umiejscowieni przypomina szatę leśną Korei. Od północy ograniczony jest ścieżką, od południa granitową ścianą, na której znajdują się zdjęcia przedstawiające ludzi biorących udział w tej wojnie. Trzecie ramię trójkąta, zwrócone w stronę Mauzoleum Abrahama Lincolna pozostaje otwartą przestrzenią.

</doc>
<doc id="880619" url="https://pl.wikipedia.org/wiki?curid=880619" title="Głowaczewo">
Głowaczewo

2 miejscowości w Polsce:

</doc>
<doc id="880620" url="https://pl.wikipedia.org/wiki?curid=880620" title="Głowaczewo (powiat wałecki)">
Głowaczewo (powiat wałecki)

Głowaczewo – osada (do 31.12.2012 przysiółek wsi Czechyń), położona w województwie zachodniopomorskim, w powiecie wałeckim, w gminie Wałcz, historycznie w Wielkopolsce.
Wieś królewska "Klawiter" starostwa wałeckiego, pod koniec XVI wieku leżała w powiecie wałeckim województwa poznańskiego.
We wsi znajduje się zabytkowy kościół Narodzenia NMP z XIX w.
W latach 1975–1998 miejscowość administracyjnie należała do województwa pilskiego.
Przez miejscowość przepływa rzeka Piława.
W pobliżu wsi znajdują się jeziora Krąpsko Łękawe, Krąpsko-Radlino i inne.

</doc>
<doc id="880622" url="https://pl.wikipedia.org/wiki?curid=880622" title="Korean War Veterans Memorial">
Korean War Veterans Memorial



</doc>
<doc id="880626" url="https://pl.wikipedia.org/wiki?curid=880626" title="Stanisław Żórawski">
Stanisław Żórawski

Stanisław Karol Walenty Żórawski (vel Jordan-Żórawski) h. Trąby (ur. 6 października 1882 w Szczukach, zm. 3 sierpnia 1940 w Mauthausen-Gusen) – ziemianin, właściciel majątku Obrębiec.
Życiorys.
Syn Juliusza, dzierżawcy majątku Szczuki, jednego z najbliższych współpracowników Stanisława Chełchowskiego, oraz Kazimiery z Kamieńskich h. Jastrzębiec. Brat Kazimierza (w młodości narzeczonego Marii Skłodowskiej), Bronisławy, Władysława (1871–1934) – dyrektora cukrowni „Ciechanów”, Juliusza i Anny. Żonaty z Aliną Heleną Schurr (1882–1951), córką Władysława, miał z nią syna Andrzeja Maksymiliana (1905–1957), w latach 1943–1945 więźnia obozów w Oświęcimiu i Buchenwaldzie.
Był absolwentem Szkoły Rolniczej w Czernichowie. Działał w Stowarzyszeniu Rolniczym w Ciechanowie (od 1905), stał na czele oddziału w Przasnyszu. Był członkiem zarządu Okręgowego Towarzystwa Rolniczego Ciechanowskiego (od 1914) i delegatem do Rady Centralnego Towarzystwa Rolniczego (1917). Działał w Radzie Opiekuńczej Powiatu Przasnyskiego (1916–1918), Powiatowej Komisji Szacunkowej, brał udział w pracach sejmiku mławskiego, przewodniczył Komitetowi Pomocy Wojskowej w Przasnyszu (1918). Był też komisarzem rządowym (starostą) na powiat przasnyski (1918).
W 1920 czł. Rady Komitetu Obrony Państwa w Przasnyszu. Współorganizator Banku Spółdzielczego w Przasnyszu (1924). Udzielał się w Związku Ziemian, Związku Kółek Rolniczych, Związku Obrony Kresów Wschodnich, był prezesem dekanalnej Akcji Katolickiej i powiatowego Towarzystwa Rolniczego w Przasnyszu. Członek Diecezjalnego Komitetu Jubileuszowego 50-lecia kapłaństwa abpa Antoniego Juliana Nowowiejskiego (1931). W 1934 marszałek Kongresu Eucharystycznego Stowarzyszenia Młodzieży Polskiej Męskiej w Płocku.
6 kwietnia 1940 Stanisław Żórawski został przez Niemców aresztowany, po czym wywieziony do obozu w Działdowie, a następnie do Mauthausen-Gusen, gdzie został zamordowany. Urna z jego prochami pochowana została w Rostkowie obok kościoła pw. św. Stanisława Kostki. Tam też, w tzw. Parku Dydaktycznym, 29 maja 2005 odsłonięto jego pomnik dłuta Jana Stępkowskiego.
Na cmentarzu Powązkowskim w Warszawie znajduje się grób rodziny Schurrów (kwatera 64-2-10,11), w którym pochowana jest m.in. Alina - żona Stanisława Żórawskiego. Ponadto umieszczono tu symboliczne inskrypcje poświęcone pamięci Stanisława Żórawskiego i jego syna Andrzeja Żórawskiego.

</doc>
<doc id="880629" url="https://pl.wikipedia.org/wiki?curid=880629" title="Bitum">
Bitum



</doc>
<doc id="880630" url="https://pl.wikipedia.org/wiki?curid=880630" title="Instytut Nauk Politycznych w Paryżu">
Instytut Nauk Politycznych w Paryżu

Instytut Nauk Politycznych w Paryżu (), znany także jako "Sciences Po" – elitarna uczelnia we Francji przynależąca do kategorii grandes écoles, regularnie zaliczana do najlepszych na świecie szkół nauk politycznych i relacji międzynarodowych.
Historia.
Uczelnia została założona jako Wolna Szkoła Nauk Politycznych ("École Libre des Sciences Politiques)" w 1872 roku w celem stworzenia nowej klasy politycznej we Francji po porażce w wojnie francusko-pruskiej. Od 1901 do 1935, szkołę kończyło 92.5% wszystkich francuskich wyższych urzędników publicznych. Model szkoły stał się inspiracją dla stworzenia w 1895 London School of Economics.
Po 1945 w ramach reform zainicjowanych przez Charles'a de Gaulle'a, szkoła zmieniła nazwę na "Sciences Po" i zyskała centralną rolę w ramach systemu kształcenia francuskich elit, jako szkoła wybierana przez potencjalnych kandydatów na Ecole Nationale d'Administration (ENA). W 2019 roku 80% przyjętych na ENA ukończyło Sciences Po.
Charakterystyka.
Sciences Po tradycyjnie oferuje zajęcia w zakresie nauk politycznych, a także historii, socjologii, prawa, finansów, biznesu, komunikacji, polityki społecznej i miejskiej, zarządzania i dziennikarstwa. 
Instytut zajął w 2020 roku drugie miejsce na świecie w rankingu uczelni wykładających nauki polityczne i stosunki międzynarodowe, zaraz po Uniwersytecie Harvarda. 
Siedziba uczelni znajduje się w Paryżu pod numerem 27 przy ulicy Saint-Guillaume, w VII dzielnicy.
Sciences Po oferuje studia na trzech poziomach: licencjackim ("collège universitaire") w ramach jednego z siedmiu kampusów lokalnych, magisterskim w ramach z jednej z sześciu szkół profesjonalnych oraz doktorskim w ramach szkoły doktorskiej.
Poziom licencjacki ("collège universitaire").
Na poziomie licencjackim uczy się 4.000 uczniów, którzy realizują trzyletni multidyscyplinarny program łączący zagadnienia z zakresu nauk politycznych, ekonomii, prawa, oraz relacji międzynarodowych, spędzając dwa lata na kampusach regionalnych specjalizujących się w problematyce dotyczącej określonej sfery geograficznej:
Kampusów regionalnych Sciences Po nie należy mylić z uczelniami używającymi nazwy "Sciences Po" oraz nazwy miasta a położonymi w Strasburgu, Lyonie, Grenoble, Bordeaux, Tuluzie, Aix-en-Provence, Lille i Rennes, która to nazwa przysługuje jedynie najbardziej prestiżowej instytucji - Instytutowi Nauk Politycznych w Paryżu oraz jego kampusom regionalnym.
Poziom magisterski.
Na poziomie magisterskim uczy się 10.000 uczniów, którzy realizują program w ramach jednej z sześciu szkół profesjonalnych:
Znani absolwenci.
Sześciu z ośmiu prezydentów V Republiki Francuskiej studiowało na Sciences Po, w tym Georges Pompidou, François Mitterrand, Jacques Chirac, Nicolas Sarkozy (nie ukończył studiów), François Hollande, oraz Emmanuel Macron.
Ponad 20 innych głów państw i rządów studiowało na Sciences Po w tym: Chandrika Kumaratunga, prezydent Sri Lanki; Sir Austen Chamberlain, Minister Spraw Zagranicznych Wielkiej Brytanii oraz laureat Pokojowej Nagrody Nobla; Pierre Trudeau, premier Kanady; Książę Monako Rainier III; Pierre Werner, premier Luksemburga; Esko Aho, premier Finlandii; Salomé Zurabiszwili, prezydent Gruzji; José Socrates, premier Portugalii.
Sciences Po ukończyło również wielu dyplomatów i przywódców organizacji międzynarodowych, w tym: Simone Veil, dawna Przewodnicząca Parlamentu Europejskiego; Boutros Boutros-Ghali, dawny Sekretarz Generalny ONZ; Pascal Lamy, dawny Sekretarz Generalny Światowej Organizacji Handlu; Michel Camdessus oraz Dominique Strauss-Kahn, dawni dyrektorzy zarządzający Międzynarodowego Funduszu Walutowego; Jean-Claude Trichet, dawny prezes Europejskiego Banku Centralnego.
Do polskich absolwentów należą między innymi:

</doc>
<doc id="880631" url="https://pl.wikipedia.org/wiki?curid=880631" title="Petrologia">
Petrologia

Petrologia (od gr. "petros" „skała” i "logos" „nauka”) – nauka o skałach. Bada ona właściwości fizyczne i chemiczne skał (także tych pochodzących z kosmosu), opisuje ich budowę, powstawanie, przeobrażanie się i występowanie w płaszczu Ziemi oraz jej skorupie. Zajmuje się problemami geologii dynamicznej, zwłaszcza tektoniki, sedymentologii i wulkanologii, geologii regionalnej i geofizyki, jest powiązana z meteorytyką, geochemią i mineralogią.
Odgrywa ważną rolę w poszukiwaniu złóż i surowców skalnych.
Bywa utożsamiana z petrografią, jednak przez wielu autorów i coraz częściej uważana jest za dziedzinę szerszą od petrografii.

</doc>
<doc id="880634" url="https://pl.wikipedia.org/wiki?curid=880634" title="Kommorienci">
Kommorienci

Kommorienci (łac. "commorior, mori, mortuus" – umierać równocześnie z inną osobą) – osoby, które mając status spadkobiercy (np. ojciec i syn) umierają w warunkach uniemożliwiających ustalenie, która z nich zmarła wcześniej. Kommorienci będący wzajemnymi spadkobiercami nie dziedziczą po sobie, ponieważ nie jest możliwe ustalenie, że dożyli chwili otwarcia spadku po pozostałych kommorientach.
Zgodnie z art. 32 polskiego kodeksu cywilnego jeżeli kilka osób utraciło życie podczas grożącego im wspólnie niebezpieczeństwa, domniemywa się, że zmarły jednocześnie. 

</doc>
<doc id="880639" url="https://pl.wikipedia.org/wiki?curid=880639" title="Giourkas Seitaridis">
Giourkas Seitaridis



</doc>
<doc id="880646" url="https://pl.wikipedia.org/wiki?curid=880646" title="Broda (województwo pomorskie)">
Broda (województwo pomorskie)

Broda (dodatkowa nazwa w j. kaszub. Broda, niem. "Brodda") – kolonia kaszubska w Polsce położona w województwie pomorskim, w powiecie chojnickim, w gminie Brusy.
W latach 1975–1998 miejscowość administracyjnie należała do województwa bydgoskiego.

</doc>
<doc id="880647" url="https://pl.wikipedia.org/wiki?curid=880647" title="Czapiewice-Wybudowanie">
Czapiewice-Wybudowanie

Czapiewice-Wybudowanie – osada wsi Czapiewice w Polsce, położona w województwie pomorskim, w powiecie chojnickim, w gminie Brusy.
W latach 1975–1998 Czapiewice-Wybudowanie administracyjnie należało do województwa bydgoskiego.

</doc>
<doc id="880649" url="https://pl.wikipedia.org/wiki?curid=880649" title="Chłopowy">
Chłopowy

Chłopowy (dodatkowa nazwa w j. kaszub. Chłopòwò, niem. "Kloppowo") – osada kaszubska w Polsce położona w województwie pomorskim, w powiecie chojnickim, w gminie Brusy na Zaborach i nad rzeką Niechwaszcz.
W latach 1975–1998 miejscowość administracyjnie należała do województwa bydgoskiego.

</doc>
<doc id="880650" url="https://pl.wikipedia.org/wiki?curid=880650" title="I Have a Dream">
I Have a Dream

I Have a Dream (pol. "Mam marzenie") – historyczne przemówienie lidera ruchu praw obywatelskich Martina Luthera Kinga, wygłoszone 28 sierpnia 1963 roku.
Przemówienie to miało miejsce po zakończeniu Marszu na Waszyngton, w którym wzięło udział około 250 tysięcy osób. Pastor zawarł w niej słowa:
We wstępie podkreślił, że on i słuchacze znajdują się pod pomnikiem Abrahama Lincolna, który sto lat wcześniej podpisał proklamację znoszącą niewolnictwo, a także że już w Deklaracji Niepodległości zawarto zapis o równości rasowej. Zawarł także odniesienie do Gandhiego przestrzegając przed agresją i nakłaniając do taktyki biernego oporu. W kolejnej części nakreślił historię czarnych obywateli i różnice wynikające z istniejących uprzedzeń i segregacji rasowej. Ponadto, zgodnie z nauczaniem baptystów zaznaczał optymistyczną wiarę w poprawę sytuacji, powtarzając frazę "I have a dream". Nawiązał także do ówczesnych wydarzeń w miastach i podkreślił, że jedyną szansą na zakończenie rozruchów jest przyznanie Afroamerykanom pełni praw obywatelskich. Na zakończenie podsumował przemówienie słowami:
Słowa te miały być nawiązaniem do XIX-wiecznej idei Objawionego Przeznaczenia, które może się ziścić tylko w przypadku równouprawnienia i wdrożeniu desegregacji rasowej.
Legenda mówi, że King odszedł od przygotowanego wcześniej tekstu i zaczął prowadzić spontaniczne przemówienie, jednak podobną treść zawierała już jego mowa z czerwca 1963 roku. Przemówienie to weszło do klasyki oratorstwa amerykańskiego, a badacze z uniwersytetu w Wisconsin uznali je za najlepszą mowę publiczną XX wieku.
Oracja była transmitowana przez stacje telewizyjne ABC, NBC i CBS. Propagując ideę biernego oporu, walnie przyczyniła się do tego, że Martin Luther King otrzymał Pokojową Nagrodę Nobla w 1964 roku.

</doc>
<doc id="880652" url="https://pl.wikipedia.org/wiki?curid=880652" title="Czyczkowy-Wybudowanie">
Czyczkowy-Wybudowanie

Czyczkowy-Wybudowanie – osada wsi Czyczkowy w Polsce, położona w województwie pomorskim, w powiecie chojnickim, w gminie Brusy.
Osada jest częścią składową sołectwa Czyczkowy.
W latach 1975–1998 osada administracyjnie należała do województwa bydgoskiego.

</doc>
<doc id="880655" url="https://pl.wikipedia.org/wiki?curid=880655" title="Teatr Muzyczny w Gdyni">
Teatr Muzyczny w Gdyni



</doc>
<doc id="880658" url="https://pl.wikipedia.org/wiki?curid=880658" title="Lamk">
Lamk

Lamk (dodatkowa nazwa w j. kaszub. Lamk, niem. "Lamk") – wieś kaszubska w Polsce położona w województwie pomorskim, w powiecie chojnickim, w gminie Brusy na obszarze Zaborów przy drodze wojewódzkiej nr 235, nad rzeką Młosiną.
W latach 1975–1998 miejscowość administracyjnie należała do województwa bydgoskiego.
Jest to niewielka wieś położona w południowej części Kaszub. W pobliskim Orliku znajduje się klasztor sióstr franciszkanek od Pokuty i Miłości Chrześcijańskiej, zbudowany na początku XX wieku.

</doc>
<doc id="880662" url="https://pl.wikipedia.org/wiki?curid=880662" title="Antoniewo (województwo pomorskie)">
Antoniewo (województwo pomorskie)

Antoniewo (dodatkowa nazwa w j. , ) – wieś kaszubska w Polsce położona w województwie pomorskim, w powiecie chojnickim, w gminie Brusy na wschodnim skraju Zaborskiego Parku Krajobrazowego. Wieś wchodzi w skład sołectwa Małe Chełmy.
W latach 1975–1998 miejscowość administracyjnie należała do województwa bydgoskiego.

</doc>
<doc id="880667" url="https://pl.wikipedia.org/wiki?curid=880667" title="Laska (powiat chojnicki)">
Laska (powiat chojnicki)

Laska (dodatkowa nazwa w j. kaszub. Lôska, niem. "Laska") – wieś kaszubska w Polsce położona w województwie pomorskim, w powiecie chojnickim, w gminie Brusy na obszarze Zaborskiego Parku Krajobrazowego u ujścia rzeki Kulawy do Zbrzycy pomiędzy jeziorami Laska (objęte rezerwatem) i Zmarłym. Na południe od osady znajdują się rezerwaty „Jezioro Nawionek” i „Piecki”. W miejscowości zaczyna się trasa Ścieżki przyrodniczej „Doliny Kulawy”. W Lasce rośnie, mający 31 m wysokości i 822 cm w obwodzie, około 400-letni Dąb Łokietka.
W latach 1975–1998 miejscowość administracyjnie należała do województwa bydgoskiego.

</doc>
<doc id="880670" url="https://pl.wikipedia.org/wiki?curid=880670" title="Formy terenu">
Formy terenu



</doc>
<doc id="880672" url="https://pl.wikipedia.org/wiki?curid=880672" title="Krównia">
Krównia

Krównia (dodatkowa nazwa w j. kaszub. Krówniô) – wieś w Polsce położona w województwie pomorskim, w powiecie chojnickim, w gminie Brusy. 
Wieś oddalona od Brus o 5,9 km, wchodzi w skład sołectwa Wielkie Chełmy.
W latach 1975–1998 miejscowość administracyjnie należała do województwa bydgoskiego.

</doc>
<doc id="880678" url="https://pl.wikipedia.org/wiki?curid=880678" title="The Lakeside Hammers">
The Lakeside Hammers



</doc>
<doc id="880679" url="https://pl.wikipedia.org/wiki?curid=880679" title="Józef Rostafiński">
Józef Rostafiński

Józef Rostafiński (ur. 14 sierpnia 1850 w Warszawie, zm. 5 maja 1928 w Krakowie) – botanik, profesor Uniwersytetu Jagiellońskiego; członek PAU, pionier polskiej florystyki.
Życiorys.
Urodził się 14 sierpnia 1850 roku w Warszawie, w rodzinie Michała i Wilhelminy z Wentzlów. Już jako dziecko zainteresował się botaniką pod wpływem profesora nauk naturalnych oraz wykładowcy w Akademii Duchownej Rzymsko-Katolickiej ks. Józefa Wyszyńskiego. To z jego inspiracji w wieku 11 lat założył swoje pierwsze herbarium.
Po ukończeniu 5-klasowej Pensji Wyższej Męskiej K. Jurkiewicza (1863) uczęszczał do II Gimnazjum w Warszawie (1863–1866). Następnie studiował nauki przyrodnicze w Szkole Głównej w Warszawie (1866–1869). Po rusyfikacji Szkoły Głównej w 1869 i przemianowaniu jej na Cesarski Uniwersytet Warszawski, kontynuował studia na uczelniach w Jenie (1869–1870), Halle (1870–1872) i Strasburgu (1872–1873), gdzie w 1873 uzyskał doktorat z filozofii, na podstawie pracy "Versuch eines Systems der Mycetozoen". W latach 1874–1876 był asystentem Antona de Bary’ego na Uniwersytecie Strasburskim. Tam też w 1875 habilitował się.
Od 1876 związał się z Uniwersytetem Jagiellońskim. W 1878 otrzymał stanowisko profesora nadzwyczajnego botaniki, a jednocześnie dyrektora Ogrodu Botanicznego (do 1901). W 1882 został profesorem zwyczajnym. W latach 1884–1886 był dziekanem Wydziału Filozoficznego UJ.
Od 1877 (zatwierdzony w 1878) był członkiem korespondentem, od 1883 – członkiem czynnym Akademii Umiejętności (od 1918 Polskiej Akademii Umiejętności). Od 1873 współpracownik (od 1877 członek) Komisji Fizjograficznej AU, w latach 1890–1907 – sekretarz Wydziału Matematyczno-Przyrodniczego AU; w latach 1920–1923 dyrektor Wydziału Matematyczno-Przyrodniczego PAU.
Ponadto był członkiem wielu towarzystw naukowych krajowych jak i zagranicznych: Polskiego Towarzystwa Botanicznego (1924 - członek honorowy), Poznańskiego Towarzystwa Przyjaciół Nauk (1885), Towarzystwa Muzeum Tatrzańskiego (1889 - członek honorowy), Towarzystwa Ogrodniczego w Krakowie (1893 - członek założyciel), Towarzystwa Przyjaciół Nauk w Wilnie (1925 - członek honorowy), Polskiego Towarzystwa Przyrodników im. Kopernika (1875 - członek założyciel), a także m.in. Botanischer Verein von Brandenburg (1871), Società Crittogenologica Italiana (1878), Società Italiana di Scienze Naturali, Société Nationale des Sciences Naturelles de Cherbourg (1874), Zoologisch-Botanische Gesellschaft in Wien (1870).
W 1910 przeszedł na wcześniejszą emeryturę. W 1919 został reaktywowany w krakowskiej uczelni jako profesor historii nauk biologicznych i botaniki oraz obdarzony tytułem profesora honorowego Uniwersytetu Jagiellońskiego (1921).
Jedna z jego książek, "Przewodnik do oznaczania roślin w Polsce dziko rosnących", doczekała się 21 wydań w latach 1886–1979.
Cierpiał na arteriosklerozę. Zmarł 5 maja 1928. Został pochowany 7 maja 1928 na Cmentarzu Rakowickim w Krakowie (kwatera 16-płn-po lewej Lgockich).
Życie prywatne.
Był dwukrotnie żonaty. Po raz pierwszy z Marią z Ebertów (1861–1890), z którą miał córkę Zofię (1884–1924), później siostrę zakonną zgromadzenia nazaretanek, oraz syna Jana (1882–1966), który został zootechnikiem, profesorem hodowli zwierząt SGGW w Warszawie, ojca Wojciecha Rostafińskiego. W 1895 ożenił się po raz drugi, z Marią Tomaszewską (zm. 1946), z którą miał dwie córki: Justynę Stażewską (1898–1928), malarkę zmarłą na tyfus, oraz Halinę Rostafińską-Choynowską (1897–1979), autorkę opowiadań i audycji radiowych dla dzieci.
Upamiętnienie.
W 1950 wmurowano w kościele św. Anny w Krakowie tablicę pamiątkową poświęconą prof. Józefowi Rostafińskiemu.
Imieniem Józefa Rostafińskiego nazwano ulice w Krakowie, Warszawie i Wrocławiu.
Publikacje.
Był także encyklopedystą. Na prośbę Zygmunta Glogera napisał do jego Encyklopedii staropolskiej hasło "Rośliny miłośnicze". Jego nazwisko jako współtwórcę tej encyklopedii wymienia autor w posłowiu tomu IV.

</doc>
<doc id="880683" url="https://pl.wikipedia.org/wiki?curid=880683" title="Młynek (powiat chojnicki)">
Młynek (powiat chojnicki)

Młynek (dodatkowa nazwa w j. kaszub. Młink) – osada leśna w Polsce położona w województwie pomorskim, w powiecie chojnickim, w gminie Brusy.
Osada nad „Orlą Strugą” i na obszarze Zaborskiego Parku Krajobrazowego. Nad Orlą Strugą znajdują się wyraźne pozostałości po małej elektrowni wodnej.
W latach 1975–1998 miejscowość administracyjnie należała do województwa bydgoskiego.

</doc>
<doc id="880685" url="https://pl.wikipedia.org/wiki?curid=880685" title="Rezydencja w Würzburgu">
Rezydencja w Würzburgu

Rezydencja biskupia w Würzburgu – pałac biskupi w Würzburgu, jeden z najznamienitszych zabytków architektury barokowej w Europie, porównywany często do pałaców Schönbrunn w Wiedniu oraz Wersalu. Zaprojektowany przez Balthasara Neumanna na zlecenie książąt biskupów Jana Filipa von Schönborn oraz jego brata Fryderyka Karola w 1720 został ukończony w 1744. 
Rezydencja słynie z bogato zdobionych wnętrz. Na szczególną uwagę zasługuje główna klatka schodowa z największym na świecie malowidłem plafonowym autorstwa włoskiego malarza Giovanniego Battisty Tiepolo. Pałac otaczają ogrody w stylu barokowym. Rezydencja uległa znacznemu zniszczeniu podczas drugiej wojny światowej, a jej odbudowa trwała do 1987.
W 1981 rezydencja w Würzburgu wraz z otaczającymi ją ogrodami oraz placem pałacowym została wpisana na listę dziedzictwa kulturowego UNESCO.
Budowa.
W 1720 biskup Würzburga Jan Filip von Schönborn zlecił budowę pałacu młodemu i jeszcze mało znanemu wówczas architektowi Balthasarowi Neumannowi. Neumann musiał skomponować w spójną całość projekty powstałe na bazie jego własnych pomysłów z projektami poszczególnych fragmentów budowli zleconymi uprzednio najznamienitszym architektom ówczesnych Niemiec i Francji – Lucasa von Hildebrandta, Maksymiliana von Welscha, Roberta de Cotte oraz Germana Boffranda. Główny zleceniodawca zmarł cztery lata później, a pieczę nad dalszymi pracami przejął jego brat Fryderyk Karol von Schönborn. Budowę rezydencji ukończono w 1744, ale prace nad wystrojem wnętrz trwały do roku 1780. Freski na klatce schodowej, malowidła w Sali Cesarskiej (niem. "Kaisersaal") oraz w kościele przypałacowym (niem. "Hofkirche") wykonał w latach 1750-53 Giovanni Battista Tiepolo, najsłynniejszy malarz fresków XVIII wieku.
Wystrój wnętrz.
Rezydencja to prawie 400 pomieszczeń. Na szczególną uwagę zasługują klatka schodowa, kościół dworski (niem. "Hofkirche") oraz utrzymane w dekoracyjnym stylu rokoko frankońskiego: Sala Biała (niem. "Weisser Saal"), Komnata Cesarska (niem. "Kaisersaal"), Gabinet Luster (niem. "Spiegelkabinett") oraz pokój wenecki (niem. "Das Venezianische Zimmer").
Na sklepieniu głównej klatki schodowej znajduje się, powstałe w latach 1752-1753, największe na świecie malowidło sufitowe (około 600 m²) autorstwa Giovanniego Battisty Tiepolo. Fresk przedstawia cztery (ówcześnie znane) kontynenty: Europę, Amerykę, Azję i Afrykę. 
Sala Biała (niem. "Weisser Saal"), słynąca z białych stiukowych dekoracji autorstwa Antonio Bossiego, silnie kontrastuje z wielobarwnymi malowidłami klatki schodowej i Sali Cesarskiej. Salę Cesarską (niem. "Kaissersaal") zdobią freski Tiepola nawiązujące do historii Świętego Cesarstwa Rzymskiego. Malowidło na suficie przedstawia przybycie do miasta Beatrycze Burgundzkiej, przyszłej żony Fryderyka I Barbarossy. Na ścianie południowej znajduje się fresk przedstawiający ich ślub, udzielany przez biskupa z Würzburga. Komnatę otaczają pomniejsze sale reprezentacyjne, z których najcenniejszą jest Gabinet Luster (niem. "Spiegelkabinett"). Ściany gabinetu zbudowane są z tafli szyb, których tylna strona została poddana szczególnej obróbce artystycznej, pozwalającej na bezpośrednie wkomponowanie malowideł w lustra. 
W południowo-zachodnim narożniku pałacu znajduje się kościół (niem. "Hofkirche") projektu Balthasara Neumanna, perfekcyjnie wkomponowany w bryłę pałacu. Budowla zaskakuje kubaturą wnętrz. Ołtarz zdobią malowidła Tiepola "Wniebowzięcie Maryi" oraz "Upadek zbuntowanych aniołów".
Ogrody pałacowe.
Wokół rezydencji roztacza się utrzymany w stylu barokowym tarasowy ogród, w którym znajdują się liczne rzeźby Johanna Petera Wagnera przedstawiające postaci mitologiczne.
Historia najnowsza.
Rezydencja została doszczętnie spalona w czasie nalotów bombowych podczas drugiej wojny światowej. Przetrwał jedynie kamienny trzon budowli, skrywający najbardziej wartościowe wnętrza (klatkę schodową, Salę Białą, Komnatę Cesarską). Prace rekonstrukcyjne trwały do 1987, kiedy to oddano dla zwiedzających Gabinet Luster. W 1981 rezydencja w Würzburgu wraz z otaczającymi ją ogrodami oraz placem pałacowym została wpisana na listę dziedzictwa kulturowego UNESCO.

</doc>
<doc id="880689" url="https://pl.wikipedia.org/wiki?curid=880689" title="Substancje psychoaktywne">
Substancje psychoaktywne



</doc>
<doc id="880691" url="https://pl.wikipedia.org/wiki?curid=880691" title="I liga paragwajska w piłce nożnej (1915)">
I liga paragwajska w piłce nożnej (1915)

Mistrzem Paragwaju został klub Cerro Porteño, natomiast wicemistrzem Paragwaju został klub Club Olimpia.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł. Klub Marte Atlético Luque został mistrzem drugiej ligi, jednak zrezygnował z awansu licząc na wygranie drugiej ligi w następnym sezonie, co pozwoliło by mu zachować na własność trofeum o nazwie Copa Intendencia Municipal. Ostatecznie do pierwszej ligi awansował klub Mariscal López Asunción. Liga powiększona została z 6 do 7 klubów.
Primera División.
Tabela końcowa sezonu 1915.
Z powodu równej liczby zdobytych punktów przez dwa najlepsze w tabeli kluby konieczne było rozegranie barażu, który zadecydował o tytule mistrza Paragwaju.
Liga Centenario.
Mistrzem Paragwaju rozgrywek w ramach Liga Centenario został klub Atlántida SC. Innym uczestnikiem ligi był klub Club Libertad.

</doc>
<doc id="880693" url="https://pl.wikipedia.org/wiki?curid=880693" title="Broda">
Broda

Osoby o nazwisku Broda:
1 miejscowość w Polsce:
1 część miejscowości w Niemczech: 

</doc>
<doc id="880697" url="https://pl.wikipedia.org/wiki?curid=880697" title="Jos Verstappen">
Jos Verstappen

Jos Verstappen, właśc. Johannes Franciscus Verstappen (ur. 4 marca 1972 w Montfort) – holenderski kierowca Formuły 1.
Kariera.
Początki.
Już w wieku ośmiu lat zaczął interesować się wyścigami, jeźdżąc gokartem. W 1982 roku rozpoczął uczestnictwo w mistrzostwach Holandii. Pierwszy sukces osiągnął w 1984 podczas holenderskich mistrzostw juniorów, następny w roku 1986. Największe natomiast sukcesy przyniósł rok 1989, w którym to zdobył wiele tytułów mistrza w wyścigach międzynarodowych oraz dwa tytuły mistrza w wyścigach europejskich.
Sport samochodowy.
Pod koniec 1991 Verstappen przesiadł się z gokarta na samochód. Ojciec jego w tym samym roku pojechał do Belgii na Grand Prix, aby przyjrzeć się zawodom. Podczas rozmowy z Toine i Mike Hezemans z zespołu Porsche, których już znał z zawodów kartingowych, poznał Huuba Rothengattera – byłego holenderskiego kierowcę wyścigowego. Rothengatter obecny na Grand Prix jako pracownik public relations firmy Philips dla zespołu Jordan, poszukiwał właśnie młodych talentów wyścigowych. W wyniku rozmowy Verstappen otrzymał zaproszenie na przetestowanie samochodu na początku października na torze Circuit Park w Zandvoort. Verstappen jeździł początkowo na tradycyjnym torze między wydmami w serii Formuły Ford. Samochód którym jeździł to przestarzały Crosslé z roku 1979, który przez sześć lat stał w garażu Fritsa van Amersfoorta. Mimo to Verstappen osiągał jednak konkurencyjne czasy. Po tym teście postanowiono, aby Verstappen zaczął jeździć w serii Formuła Opel Lotus. Miesiąc później zaczął już jeździć również w Zandvoort i również na samochodzie Fritsa van Amersfoorta.
W 1992 Jos Verstappen dzięki wsparciu Rothengattera oraz firm Philips i Marlboro całkowicie przesiadł się z gokartów na samochody Formuły Opel Lotus, które napędzane były standardowymi silnikami marki Opel. W serii tej ścigał się w zespole Fritsa van Amersfoorta. W pierwszym roku sportów samochodowych Verstappen brał udział tylko w mistrzostwach Beneluksu. Poza wypadkiem na torze Circuit Zolder Verstappen wygrał wszystkie wyścigi. W związku z tym konkurencja podała w wątpliwość legalność pojazdu Verstappena, jednak badanie techniczne wykazało, iż silnik w samochodzie Verstappena posiadał mniejszą moc od konkurencji. W związku z tymi wynikami Verstappen zaczął jeździć na poziomie europejskim w serii Formuła Opel Lotus. Wygrał w tym cyklu dwa wyścigi. Ponadto pod koniec sezonu wygrał wraz z Martijnem Koenem Puchar Narodów Opel Lotus.
Verstappen został wybrany najlepszym holenderskim kierowcą roku 1992, za co otrzymał od Kena Tyrrella czek o wartości 45 000 guldenów. Tyrrell obiecał ponadto Verstappenowi test w Formule 1, o ile Holender wygra w niemieckiej Formule 3. Następnie otrzymał zaproszenia na testy od zespołów Brytyjskiej Formuły 3: West Surrey Racing oraz Alan Docking Racing. Testował również dla niemieckiego zespołu WTS Racing. W końcu zdecydował o kontynuowaniu swojej kariery w Niemieckiej Formule 3.
W 1993 roku zaczął przygotowywać się również do mistrzostw Formuły Atlantic, organizowanych w Nowej Zelandii. Ścigając się w tej serii samochodem Swift-Toyota, wygrał sześć na dziesięć wyścigów. W Niemieckiej Formule 3 natomiast rywalizował w zespole WTS Racing, należącym do Willy’ego Webera. Jego zespołowymi partnerami byli Claudia Hürtgen i Alexander Grau. Verstappen wygrał mistrzostwa Niemieckiej Formuły 3, a także Marlboro Masters. Pod koniec sezonu otrzymał zaproszenie na testowanie samochodu w Formule 1 w zespołach Footwork i McLaren. Zainteresowanie usługami Verstappena wykazywał również zespół Jordan.
Formuła 1.
1994.
Po zimowych negocjacjach w 1994 Verstappen podpisał kontrakt z zespołem Benetton, na mocy którego początkowo miał być kierowcą testowym, a rok później miał już brać udział w wyścigach. Jednakże podczas zimowych jazd testowych JJ Lehto doznał poważnego wypadku, w związku z czym Verstappen został podstawowym kierowcą Benettona obok Schumachera.
W Grand Prix Brazylii, podczas próby wyprzedzenia Érica Bernarda, Eddie Irvine zahaczył o Verstappena, który następnie wjechał w Martina Brundle'a. Wynikiem tego był wypadek czterech samochodów wyścigowych. Od Grand Prix San Marino Lehto wrócił do wyścigów, jednakże po jego rozczarowujących wynikach, Verstappen powrócił w charakterze etatowego kierowcy od Grand Prix Francji. Verstappen miał jednak wiele kłopotów na torze z samochodem wyścigowym, zbudowanym specjalnie dla Schumachera. Podczas Grand Prix Niemiec pośliznął się swoim samochodem na oleju pochodzącym z Ferrari Gerharda Bergera, po czym chciał jeździć samochodem Schumachera. Podczas jego dopasowywania wyjechał z toru. W trakcie wyścigu, podczas tankowania, na gorący samochód Verstappena wylało się parę litrów paliwa, co spowodowało pożar. Kierowca wyszedł jednak z tego wydarzenia bez szwanku. Podczas Grand Prix Węgier natomiast, w związku z odpadnięciem Martina Brundle'a na ostatnim okrążeniu, Verstappen zajął trzecie miejsce i zdobył pierwsze punkty. Podczas Grand Prix Belgii zajął również trzecie miejsce po tym, jak jego kolega z zespołu – Michael Schumacher – został zdyskwalifikowany. Podczas Grand Prix Europy i dwóch ostatnich wyścigów sezonu, Verstappen musiał odstąpić miejsce w zespole na rzecz bardziej doświadczonego Johnny’ego Herberta.
1995.
W 1995 roku kierowcami Benettona byli Michael Schumacher i Johnny Herbert. Jednak dzięki pomocy Benettona Verstappen trafił do angielskiego zespołu Simtek. Celem było zdobywanie kolejnego doświadczenia w zespole, w którym panowała mniejsza presja. Partnerem zespołowym został Włoch Domenico Schiattarella. Zespół używał standardowych silników Ford napędzających samochody S951 zaprojektowane przez Nicka Wirtha. Najlepszym rezultatem Holendra było dwunaste miejsce. Ponadto po Grand Prix Monako zespół musiał ogłosić upadłość i Verstappen do końca sezonu pozostawał bez pracy, testując jeszcze jedynie Ligiera, którego właścicielem był szef zespołu Benettona, Flavio Briatore.
1996.
Dzięki swoim sponsorom Verstappen na sezon 1996 trafił do Footworka. Tuż przed rozpoczęciem sezonu, zespół został częściowo przejęty przez Toma Walkinshawa. Footwork FA17 był samochodem stosunkowo awaryjnym, a dostawca silników – Hart – nie posiadał wystarczających środków finansowych, żeby je ulepszać. Najlepszy wynik Verstappen osiągnął podczas Grand Prix Argentyny. Wynik ten był najlepszym wynikiem sezonu zdobytym przez niego zarówno podczas kwalifikacji jak i wyścigów. Rozpoczął jako siódmy, a skończył jako szósty po walce z Davidem Coulthardem oraz z Eddiem Irvine’em.
W maju 1996 roku Verstappen poślubił swoją narzeczoną Sophie Kumpen.
1997.
W 1997 roku Holender ścigał się w Tyrrellu. Zespół ten, po stosowaniu przez kilka lat silników Yamaha, od 1997 roku używał jednostek Ford. Kolegą z zespołu Verstappena w Tyrrellu został Fin Mika Salo, który jeździł w tym zespole trzeci rok.
Bolid Tyrrell 025 stworzony przez Harveya Postlethwaite'a, był stosunkowo nieskomplikowany. Na początku sezonu model 025 napędzał silnik Ford Cosworth ED4. Mimo tego, że silnik ten był niezawodny, posiadał mało mocy. W pierwszym wyścigu sezonu okazało się, że bolid nie jest wystarczająco szybki. W Argentynie Verstappen miał szansę na punkty, ale odpadł z powodu awarii silnika. W Monako Holender zajął ósme miejsce i to był jego najlepszy wynik w tym sezonie. Od Hiszpanii stosowano silnik ED5. W Hiszpanii Verstappen był jedenasty, natomiast w Kanadzie Verstappen zajął swoje najlepsze miejsce w kwalifikacjach w sezonie – 14.
1998.
Przed rozpoczęciem sezonu 1998 Tyrrell został sprzedany Craigowi Pollockowi, który zamierzał zainwestować większy kapitał w zespół dopiero w roku 1999. Stąd też miejsce Verstappena w zespole zajął dysponujący większym wsparciem sponsorów Ricardo Rosset. Dlatego też przez długi czas Holender pozostał bez pracy. Następnie został poproszony przez zespół Benetton o wykonanie kilku testów. Jednak mimo takiej możliwości Verstappen nie został oficjalnym kierowcą testowym zespołu, ponieważ ten żądał pieniędzy od sponsorów. W tym czasie zainteresowanie Verstappenem wykazał zespół Stewarta. Przed Grand Prix Francji Verstappen i Jackie Stewart podpisali umowę, w myśl której Holender zastąpił w zespole Jana Magnussena. Verstappen wziął udział w dziewięciu wyścigach, jednak ukończył zaledwie trzy: trzy razy zawiodła skrzynia biegów, a trzy razy zepsuł się silnik. Po zakończeniu sezonu Stewart postanowił nie przedłużać umowy z Verstappenem na następny rok.
1999.
W połowie grudnia Honda potwierdziła plany powrotu do Formuły 1, z Verstappenem testującym samochód w 1999 roku. Umowa Verstappena obejmowała wyścigi w zespole fabrycznym Hondy w następnych latach. Verstappen otrzymał okazję do współpracy z osobami z zespołu Tyrrella, takimi jak Rupert Manwaring czy Harvey Postlethwaite. Pod koniec stycznia po raz pierwszy Honda mogła się zmierzyć z innymi zespołami podczas testów w Jerez de la Frontera, gdzie Verstappen był najszybszy. W kwietniu Verstappen otrzymał również ofertę od Minardi, ale zdecydował w pełni skoncentrować się na Hondzie i ofertę odrzucił. W tym samym miesiącu w wieku 55 lat na zawał zmarł Harvey Postlethwaite. W związku z tym w maju Honda wycofała projekt Formuły 1.
2000.
27 stycznia 2000 podano do wiadomości, że Verstappen podpisał dwuletni kontrakt z zespołem Arrows. W Australii Verstappen wycofał się z wyścigu (problemy z przednim zawieszeniem). W trakcie Brazylii jechał trzeci, a ukończył go jako ósmy (pojawiły się problemy ze wspomaganiem kierownicy). Po problemach technicznych w San Marino, Wielkiej Brytanii i Hiszpanii, podczas Grand Prix Europy zderzył się z Eddiem Irvine’em. Jednakże zespołowy kolega Pedro de la Rosa uzyskał pierwsze punkty dla Arrowsa sezonie. W deszczowym Grand Prix Kanady Verstappen był piąty, uzyskując dwa punkty. Podczas Grand Prix Niemiec, jadąc na siódmym miejscu, obrócił samochód. Natomiast we Włoszech Verstappen zajął czwarte miejsce. W ostatnich trzech wyścigach Holender nie powiększył dorobku i zakończył sezon na 12. miejscu z pięcioma punktami. Arrows zdobył natomiast siedem punktów i 7. miejsce w ogólnej klasyfikacji Mistrzostw Świata.
2001.
Na sezon 2001 nowym dostawcą silników została firma Asiatech, która przejęła zakład Peugeota wraz z załogą. 31 stycznia 2001 ogłoszono, iż partnerem Verstappena został Enrique Bernoldi.
W Australii Verstappen był dziewiąty. W Malezji na pierwszym okrążeniu awansował z siedemnastej pozycji na szóstą. W pewnym momencie deszczowego wyścigu Holender po wyprzedzeniu Heinza-Haralda Frentzena był drugi, ale po przeschnięciu toru spadł na siódme miejsce. W Brazylii natomiast dublowany Verstappen wyeliminował lidera Juana Pablo Montoyę. Dwa tygodnie później w San Marino musiał wycofać się z wyścigu w związku z problemami z układem wydechowym. Następne problemy pojawiły się w Hiszpanii z systemem kontroli trakcji, i Holender zajął dwunaste miejsce. W Austrii Verstappen obrał strategię dwóch pit stopów, dzięki czemu był szósty, zdobywając jedyny punkt w sezonie. Holender miał szanse na zdobycie kolejnych punktów w Grand Prix Monako i Grand Prix Kanady, ale zostały one zaprzepaszczone poprzez odpowiednio długi pit stop i awarię hamulców.
W połowie 2001 roku przedłużył kontrakt z Arrowsem.
2002.
W grudniu 2001 roku odrzucił propozycję testowania Ferrari. W niedługi czas później kontrakt Verstappena został wykupiony przez Heinza-Haralda Frentzena, który został kierowcą Arrowsa. Po tym wydarzeniu Peter Sauber był zainteresowany usługami Verstappena jako kierowcy testowego, jednak okazało się, że Holender jest zbyt wysoki do Saubera C21. Po odejściu Frentzena z Arrowsa w połowie sezonu pojawiły się pogłoski o powrocie Verstappena do Arrowsa, ale zespół upadł.
2003.
Na początku roku 2003 ogłoszono, że dzięki wsparciu takich sponsorów jak: Trust, Wilux i Muermans Verstappen będzie jeździł w zespole Minardi. W całym sezonie Holender nie zdobył jednak ani punktu, najlepiej finiszując na dziewiątym miejscu w Grand Prix Kanady.
2004.
Po zakończeniu sezonu 2003 istniała możliwość jazdy Verstappena dla Jaguara. Zespół jednak wybrał ostatecznie Austriaka Christiana Kliena, z którym to automatycznie przeszedł sponsor – Red Bull. Następnie Holender prowadził intensywne rozmowy na temat posady w Jordanie, jednakże po sprzeczce pomiędzy Jordanem, sponsorem Trust, Verstappenem i jego managerem odstąpiono od umowy. W ciągu sezonu Verstappen wykonywał jazdy testowe dla Jordana oraz jeździł dwumiejscowymi Minardi
Po Formule 1.
W 2005 roku w amerykańskim Sebringu Verstappen testował samochód Champ Car dla zespołu HVM Racing (wcześniej Herdez Competition). W trakcie tego testu zajął trzecie miejsce. Ze względu na brak otrzymanej gwarancji uczestnictwa w pełnym sezonie Verstappen odrzucił ofertę HVM.
Życie prywatne.
Jest ojcem Maxa Verstappena, który od 2015 jest kierowcą Formuły 1, będącym mistrzem świata kierowców sezonu 2021 i 2022.

</doc>
<doc id="880699" url="https://pl.wikipedia.org/wiki?curid=880699" title="Opactwo cysterskie w Sulejowie">
Opactwo cysterskie w Sulejowie



</doc>
<doc id="880701" url="https://pl.wikipedia.org/wiki?curid=880701" title="Proton pseudos">
Proton pseudos

Proton pseudos - błędne założenie, błąd w przesłankach. Pojęcie pojawiające się w "Analitykach pierwszych" Arystotelesa w odniesieniu do sylogizmów. Zgodnie z tym, jeżeli u podstaw wnioskowania leży błędne założenie, to wniosek koniecznie musi być błędny.

</doc>
<doc id="880702" url="https://pl.wikipedia.org/wiki?curid=880702" title="Zearle">
Zearle

Zearle – amerykański muzyk hip-hopowy znad zatoki San Francisco, pisarz, poeta i działacz społeczny, znany z produkowania, wspierania i dystrybuowania politycznego hip-hopu od 1990 r. do chwili obecnej, promując poprzez hip-hop ideologię marksistowską.
Zearle zadebiutował na scenie hip-hopowej w 1990 r. krótkim mixtapem jako członek grupy Czerwony Sztylet (ang. Red Dagger), która była jedną z pierwszych w historii grup hip-hopowych o orientacji marksistowskiej. Grupa ta jednak miała krótki żywot i rozwiązała się po niecałym roku. W wywiadzie udzielonym parę lat później, Zearle stwierdził, że przyczyną rozpadu grupy były różnice ideologiczne między jej członkami.
Podkłady, których używa, są osadzone w klimatach R&amp;B/soul, reggae, folku i acid-jazzu.
17 lutego 2007 r. Zearle został wybrany, obok Paula Buhle'a i Judith Maliny, wiceprzewodniczącym Ruchu na rzecz Demokratycznego Społeczeństwa (ang. Movement for a Democratic Society), którego przewodniczącym jest Manning Marable.

</doc>
<doc id="880704" url="https://pl.wikipedia.org/wiki?curid=880704" title="Error fundamentalis">
Error fundamentalis



</doc>
<doc id="880708" url="https://pl.wikipedia.org/wiki?curid=880708" title="Kolonia Busz">
Kolonia Busz

Kolonia Busz – nieoficjalna kolonia wsi Róża Wielka w Polsce położona w województwie wielkopolskim, w powiecie pilskim, w gminie Szydłowo.
Miejscowość wchodzi w skład sołectwa Róża Wielka.
W latach 1975–1998 miejscowość należała administracyjnie do województwa pilskiego.
Zobacz też: Busz

</doc>
<doc id="880710" url="https://pl.wikipedia.org/wiki?curid=880710" title="Róża Mała">
Róża Mała

Róża Mała – część wsi Róża Wielka w Polsce, położona w województwie wielkopolskim, w powiecie pilskim, w gminie Szydłowo.
W latach 1975–1998 Róża Mała należała administracyjnie do województwa pilskiego.

</doc>
<doc id="880712" url="https://pl.wikipedia.org/wiki?curid=880712" title="Rzeczne lodołamacze na Wiśle">
Rzeczne lodołamacze na Wiśle

Rzeczne lodołamacze na Wiśle – pod koniec XIX wieku, w zaawansowanym okresie rozwoju przemysłowego wzrosło zapotrzebowanie na przeciwdziałanie przeciwpowodziowe w zurbanizowanych obszarach nadmorskich. Pierwszą bazą wiślanych lodołamaczy stała się założona w 1889 roku baza remontowa w Górkach Zachodnich (dzisiejsza Stocznia Wisła).
Od 1891 do 1945.
Pierwszy rzeczny lodołamacz na obszarze ujściowym dolnej Wisły nosił nazwę „Weichsel” (czyli „Wisła”). Wybudowany został w 1880 roku w stoczni F. Devrient w Gdańsku, po czym wszedł do eksploatacji zimą 1881. Napędzany był maszyną parową o mocy 120 KM. Zanurzenie statku, z ładunkiem 9 ton węgla i wody w kotle parowym, wynosiło 1,7 m. Na Wiśle pływał on do roku 1930. Już w pierwszym roku eksploatacji wyłamał on na wysokości Piekła rynnę w pokrywie lodowej, przyczyniając się do swobodnego spłynięcia lodów. Zadecydowało to o zbudowaniu następnych 12 takich jednostek i ich bazy technicznej w Pleniewie nad Martwą Wisłą (dzisiejsza Stocznia Wisła w Gdańsku-Górkach Zachodnich) i portu zimowania w Świbnie nad Przekopem Wisły. Sam „Weichsel” stał się pierwowzorem podobnych statków eksploatowanych na innych rzekach północnoeuropejskich i to tak dalece, że początkowo lodołamacze w Prusach nazywano "Eisbrechdampfer der Weichsel" (czyli lodołamacz parowy na Wisłę), a potem "Weichseleisbrecher" (lodołamacz wiślany). Następne lodołamacze, które weszły do służby przed I wojną światową, powstały w gdańskich stoczniach (Schichaua, F. Devrienta i J. Klawittera). Na początku XX wieku w dyspozycji Zarządu Regulacji Wisły z siedzibą w Gdańsku było 13 lodołamaczy.
Wytyczenie nowego głównego koryta ujściowego Wisły (Przekopu Wisły) w latach 1890-1895, powstanie nowoczesnego systemu przeciwpowodziowego w ciągu Martwej Wisły i powstanie nowej Śluzy w Przegalinie doprowadziło do przebazowania flotylli lodołamaczy do portu w Przegalinie.
Do roku 1920 lodołamaczami wiślanymi i bazami w Pleniewie oraz Świbnie zarządzał "Königlische Weichselstrombau – Verwaltung in Danzig" (Królewski Wiślany Zarząd Budownictwa Wodnego w Gdańsku).
W okresie dwudziestolecia międzywojennego system dróg wodnych dolnej Wisły w granicach Polski podlegał administracji Państwowego Zarządu Dróg Wodnych w Tczewie, podlegającego Dyrekcji Dróg Wodnych w Toruniu, natomiast po stronie gdańskiej – Radzie Portu i Dróg Wodnych Gdańska. Obydwie instytucje dysponowały lodołamaczami z lat 1880-1933. W służbie tczewskiego zarządu wodnego znajdowały się kolejno (do wybuchu II wojny światowej) trzy lodołamacze: „Wrobna”, „Gabriel Narutowicz” (potem „Jaguar”), powstały w Stoczni Gdańskiej w 1930 z napędem o mocy 260 KM oraz zbudowany przez Lloyda Bydgoskiego w 1933 na zamówienie toruńskiej dyrekcji motorowy lodołamacz pomocniczy „Rekin” (później „Żbik”) z silnikiem o mocy 150 KM.
Ponadto, na zlecenie gdańskiej Rady Portu i Dróg Wodnych, w 1930 roku w Stoczni Gdańskiej zbudowano dla strony niemieckiej parowy lodołamacz Bug (później Tygrys) z napędem o mocy 440 KM.
Na terenie Wolnego Miasta w grudniu 1927 pracowały lodołamacze „Drwęca”, „Schwarzwasser”, „Nogat”, „Brahe” i „Ferse” (pływający do dzisiaj w Gorzowie Wlkp. - lodołamacz KUNA), w których po dopłynięciu do Tczewa, w związku ze zmianą terytorium państwowego, gdańskie załogi wymieniano na polskie. Pracę tych jednostek utrudniały północne wiatry, powstrzymujące odpływ kry. Tworzące się w ujściu rzeki zatory uniemożliwiały realizację przepraw promowych w Świbnie i Kiezmarku, dlatego praca lodołamaczy na tym odcinku uzyskiwała priorytet.
W okresie II wojny światowej intensywne prace regulacyjne i utrzymaniowe na odcinku ujściowym Wisły w dalszym ciągu prowadził zarząd w Tczewie, działający pod nazwą Reichwasserstrassembauamt Dirschau.
Od 1945 roku.
Po wojnie nazwa zarządu wodnego uległa zmianie na Rejon Dróg Wodnych w Tczewie. Nowy rejon dróg wodnych dysponował 11 lodołamaczami (wszystkie zbudowane przed 1939 rokiem, z tego 5 jeszcze w XIX wieku). Były to jednostki pogdańskie jak i zdobyczne niemieckie – przydzielone w ramach reparacji wojennych bądź wydobyte i odbudowane.
Różnorodność jednostek i ich zaawansowany wiek techniczny doprowadziły do powstania nowych polskich konstrukcji lodołamaczy rzecznych opracowanych przez biura konstrukcyjne z Gdańska i z Wrocławia:
Rozważa się projekt przekształcenia „Lamparta” w pomnik materialnej historii polskiego budownictwa okrętowego i walki z żywiołem powodziowym w Tczewie.
Tczewskie lodołamacze przeprowadzały doroczną żmudną pracę kruszenia lodu na ujściowym obszarze dolnej Wisły, przyczyniając się znacząco do ochrony przeciwpowodziowej Żuław Wiślanych i odciążenia istniejących ziemnych umocnień przeciwpowodziowych.
Współcześnie.
W 2016 kruszenie lodu na Wiśle realizowały następujące lodołamacze Regionalnego Zarządu Dróg Wodnych w Gdańsku: z Sobieszewa – "Tygrys" (czołowy; tj. wyrąbujący pierwszą rynnę; rok budowy 1984) oraz "Rekin" i "Orka" (liniowe – poszerzające tor wodny, oba z 1991), które pracowały w ujściach Wisły; oraz stacjonujące w Przegalinie "Wilk", "Foka" (jednostka liniowa; 1988) i "Żbik" (jednostka pomocnicza; 1989), których zadaniem jest kruszenie lodu na Dolnej Wiśle aż po Włocławek.
Dwa używane lodołamacze "Foka" i "Żbik" do października 2015 stanowiły własność Przedsiębiorstwa Budownictwa Wodnego w Warszawie i dopiero wówczas wzbogaciły flotę Regionalnego Zarządu Gospodarki Wodnej w Gdańsku. Obecnie RZGW jako właściciel jednostek zleca wynajem załóg, bieżące utrzymanie sprzętu oraz okresowe remonty, co umownie zostało nazwane systemem operatorskim.
W l. 2017-2021 kosztem blisko 79 mln zł zrealizowano projekt „Budowa lodołamaczy dla RZGW Gdańsk”, w ramach którego zaprojektowano i wybudowano cztery lodołamacze (jeden czołowy oraz trzy liniowe). Projekt w 85% dofinansowała Unia Europejska. Planowane jest również wyremontowanie portu macierzystego lodołamaczy w Przegalinie.
Przetarg na dostawę 4 lodołamaczy wygrała Morska Stocznia Remontowa Gryfia SA w Szczecinie, która zaoferowała budowę jednostek za kwotę 70 mln zł z terminem ukończenia zadania w listopadzie 2021. Zbudowane jednostki otrzymały nazwy "Puma", "Narwal" (obie ukończone w 2020 i oddane do użytku 18 czerwca 2021), "Manat" (oddany do użytku jako ostatni 1 października 2021) i "Nerpa". Nowe jednostki mogą pełnić funkcje holowników, jak również prowadzić czynności ratownicze, ponadto zostały przygotowane do zainstalowania urządzeń do sondowania dna koryta rzecznego stosowanych podczas kontrolowania szlaku żeglownego i prac badawczych. Będą one mogły także zwalczać rozlewy ropopochodne poprzez możliwość zainstalowania na pokładzie bębna z zaporą.

</doc>
<doc id="880713" url="https://pl.wikipedia.org/wiki?curid=880713" title="Rekord TGV V150">
Rekord TGV V150

Rekord prędkości maksymalnej, wynoszący 574,8 km/h, został ustanowiony przez pociąg TGV V150 3 kwietnia 2007 we Francji.
Pociąg.
Rekord prędkości został pobity przez specjalnie przygotowany pociąg, nazwany przez organizatorów przedsięwzięcia (SNCF, Alstom i RFF) V150, co miało nawiązywać do spodziewanej osiągniętej prędkości 150 m/s (540 km/h).
Pociąg składał się z pięciu elementów:
Podobnie jak w przypadku poprzednich rekordów prędkości, seryjny tabor poddano znaczącym modyfikacjom:
Jednym z największych problemów przy jeździe z wysokimi prędkościami jest współpraca odbieraka prądu z siecią trakcyjną i zapewnienie ich stałego kontaktu. V150 wyposażono w specjalnie przygotowany pantograf firmy Faiveley typu CX w najbardziej zaawansowanej wersji, wyposażonej w elektroniczne sterowanie. Pociąg posiadał tylko jeden pantograf, pozostałe usunięto i zastąpiono osłonami aerodynamicznymi. Inne urządzenia firmy Faiveley zamontowane w pociągu były również kluczowe dla przebiegu jazdy, w szczególności układ hamulcowy, system pomiaru prędkości, radar dopplerowski czy system kontroli trakcji.
Trasa.
Rekord prędkości został pobity na odcinku nowo wybudowanej linii wysokiej prędkości LGV Est européenne, łączącej Paryż z Reims, Metz, Nancy i Strasburgiem. W samej infrastrukturze nie dokonano wielkich zmian, najważniejsze dotyczyły sieci trakcyjnej: napięcie podniesiono do 31 kV, zwiększono również siłę naciągu przewodu jezdnego do 4 t.
Linia LGV Est jest zaprojektowana dla pociągów poruszających się z prędkościami eksploatacyjnymi do 360 km/h (maksymalna prędkość pociągów w momencie otwarcia linii miała wynieść 320 km/h). Z powodu bardzo dużych promieni łuków, sprzyjających jeździe z dużymi prędkościami, do testów wybrano odcinek linii pomiędzy Metz i Châlons-en-Champagne.
Bicie rekordu prędkości.
Zamiar pobicia dotychczasowego rekordu został ogłoszony przez prezes SNCF Anne-Marie Idrac przy okazji obchodów 25-lecia pociągów TGV. Kampania prowadząca do celu została rozpoczęta 15 stycznia 2007. Brało w niej udział ponad 300 inżynierów i techników, wykonano 40 jazd z prędkościami powyżej 450 km/h, w ciągu 20 godzin przejechano ok. 3200 km.
Przed oficjalną próbą poprzedni rekord został wielokrotnie pobity nieoficjalnie. SNCF informowały o przekroczeniu prędkości 553 km/h 13 lutego 2007 oraz 568 km/h 29 marca 2007. Przewoźnik informował, że możliwe jest osiągnięcie prędkości 580 km/h w czasie ostatecznego bicia rekordu.
Oficjalny rekord został ustanowiony 3 kwietnia 2007. O godzinie 13:01 pociąg V150 wyruszył z Prény, 20 km na południowy zachód od Metz, w kierunku Paryża. Po dziesięciu kilometrach podróży wjechał na odcinek zasilany podwyższonym napięciem, umożliwiający osiągnięcie pełnej mocy silników. . O 13:13, w kilometrze 191 linii LGV Est, V150 osiągnął prędkość 574,8 km/h (159,6 m/s). O godzinie 13.31 pociąg przybył na dworzec Champagne-Ardenne TGV, odległy o 150 km od punktu rozpoczęcia podróży.
Skutki.
Biciu prędkości pociągu TGV nadano duży rozgłos we Francji i za granicą. Powszechnie uważano, że wydarzenie podniesie szanse producenta TGV na eksport technologii do krajów zamierzających budować systemy szybkiej kolei (np. Chiny czy Argentyna). Oprócz tego testy przeprowadzone przy okazji jazd testowych pozwoliły na weryfikacje i udoskonalenia niezbędne przy budowie pociągów dużych prędkości.

</doc>
<doc id="880715" url="https://pl.wikipedia.org/wiki?curid=880715" title="Bartoszewski">
Bartoszewski

Znane osoby o nazwisku Bartoszewski:

</doc>
<doc id="880717" url="https://pl.wikipedia.org/wiki?curid=880717" title="V150">
V150



</doc>
<doc id="880718" url="https://pl.wikipedia.org/wiki?curid=880718" title="Steyr ACR">
Steyr ACR



</doc>
<doc id="880719" url="https://pl.wikipedia.org/wiki?curid=880719" title="FEG NGM-81">
FEG NGM-81



</doc>
<doc id="880720" url="https://pl.wikipedia.org/wiki?curid=880720" title="OC-14 Groza">
OC-14 Groza



</doc>
<doc id="880721" url="https://pl.wikipedia.org/wiki?curid=880721" title="Hp vee">
Hp vee



</doc>
<doc id="880727" url="https://pl.wikipedia.org/wiki?curid=880727" title="Dzieła Sigmunda Freuda">
Dzieła Sigmunda Freuda

Dzieła Sigmunda Freuda – całokształt twórczości pisarskiej twórcy psychoanalizy. Dwie najbardziej znane edycje dzieł wszystkich Freuda, będące podstawą do przekładów na inne języki to:
Poniżej przedstawiona jest lista dzieł Sigmunda Freuda, wraz z odnośnikami do tłumaczeń na język polski.

</doc>
<doc id="880736" url="https://pl.wikipedia.org/wiki?curid=880736" title="Mistrzostwa Europy w sprintach pływackich">
Mistrzostwa Europy w sprintach pływackich



</doc>
<doc id="880741" url="https://pl.wikipedia.org/wiki?curid=880741" title="Stanford v. Kentucky">
Stanford v. Kentucky

Stanford v. Kentucky (Pełna nazwa: Kevin Stanford v. State of Kentucky, Kevin Stanford przeciwko stanowi Kentucky) - sprawa zadecydowana przed Sądem Najwyższym Stanów Zjednoczonych z roku 1989.
Na jej mocy Sąd orzekł, iż skazywanie na karę śmierci osób niepełnoletnich, które w momencie popełnienia przestępstwa miały minimum lat 16, nie jest pogwałceniem 8. poprawki do konstytucji, tym samym legalizując proceder skazywana na śmierć nieletnich w tej granicy wiekowej.
Decyzja ta została zniesiona inną z 2003 (Roper v. Simmons), która zakazała skazywania na śmierć osób poniżej 18 roku życia.
Wyrok śmierci Kevina Stanforda został zamieniony przez gubernatora Kentucky Paula Pattona w 2003.

</doc>
<doc id="880747" url="https://pl.wikipedia.org/wiki?curid=880747" title="Kopana">
Kopana



</doc>
<doc id="880748" url="https://pl.wikipedia.org/wiki?curid=880748" title="Raiatea">
Raiatea

Raiatea (tahit. "Raʻiātea") – wyspa na Oceanie Spokojnym, w Polinezji Francuskiej, na Wyspach Pod Wiatrem w archipelagu Wysp Towarzystwa. Wyspa stanowi gminę o tej samej nazwie.
Na wyspie zamieszkuje około 12 000 stałych mieszkańców (Polinezyjczyków), jej powierzchnia to 238 km². Siedzibą lokalnej administracji jest Uturoa (3,6 tys., 2002).
Najwyższym szczytem na wyspie jest Mont Tefatoaiti (1017 m n.p.m.).
Odkryta przez Jamesa Cooka w roku 1769 podczas brytyjskiej ekspedycji naukowej na Ocean Spokojny.
Miasta: Avera

</doc>
<doc id="880753" url="https://pl.wikipedia.org/wiki?curid=880753" title="Stare Polesie (Łódź)">
Stare Polesie (Łódź)

Stare Polesie – osiedle mieszkaniowe złożone głównie z kamienic położone w środkowej części Łodzi, w dawnej dzielnicy Polesie. 
Stare Polesie stanowi większą część osiedla administracyjnego (jednostki pomocniczej gminy) o tej samej nazwie, zamieszkiwanego przez 36 946 osób. Stare Polesie, jako osiedle administracyjne, oprócz właściwego (opisanego w tym artykule) Starego Polesia obejmuje także obszar określany przez łódzki System Informacji Miejskiej jako Politechniczna, położony na południe od al. Mickiewicza. Adres siedziby rady osiedla administracyjnego Stare Polesie to: 90-736 Łódź, ul. Żeromskiego 25, tel.: 42 634 24 19.
Nazwa osiedla.
W przeszłości osiedle to nazywało się dzielnica Wiązowa – od znajdującego się w centralnym punkcie osiedla placu Wiązowego (dzisiejszy plac Barlickiego, nazywany też był Zielonym Rynkiem).
Obecna nazwa osiedla – Stare Polesie – wywodzi się stąd, że osiedle to położone jest w najwcześniej zurbanizowanej (a zatem najstarszej) części dawnej dzielnicy Polesie.
Spis ulic.
Do ulic znajdujących się na Starym Polesiu należą:
Podosiedla.
Zasadniczo Stare Polesie jest jednolitym osiedlem bez podziału na podosiedla. Jedynym wyjątkiem jest niewielkie podosiedle „Mikołaja Kopernika” znajdujące się na zachodnim skraju Starego Polesia u zbiegu alei Włókniarzy z ulicą Andrzeja Struga. Podosiedle to znacząco wyróżnia się względem pozostałej części Starego Polesia gdyż składa się ze zbudowanych z wielkiej płyty wieżowców (w pozostałej części Starego Polesia zdecydowanie dominują kamienice).
Rewitalizacja.
Jesienią 2008 roku nieformalne ugrupowanie znane jako Grupa Pewnych Osób zainicjowało akcję „Lipowa odNowa” – projekt mający na celu dokonanie aktywizacji społecznej mieszkańców ulicy Lipowej – jednej z ulic Starego Polesia – polegającej przede wszystkim na uskutecznieniu komunikacji pomiędzy mieszkańcami a miejskimi władzami, ukazaniu lokalnej społeczności iż warto dbać o własną okolicę.
Projekt „Lipowa odNowa”, obok projektu „ARTeria Gdańska”, został ujęty w ramy opracowania wytycznych dla „Parku Kulturowego Wiązowa” – projektu mającego na celu ochronę krajobrazu kulturowego, przy tworzeniu którego wspólnie współpracowali przedstawiciele Muzeum Sztuki w Łodzi, Fundacji Ulicy Piotrkowskiej i Grupy Pewnych Osób.
Od 2011 roku na Starym Polesiu odbywają się cykliczne imprezy związane z nadejściem lata – „Czerwcówki” oraz „Majówki Staropoleskie”. Są one wynikiem współpracy Szkoły Podstawowej nr 26 ze stowarzyszeniem „Społecznie Zaangażowani”. Współpraca tych dwóch podmiotów zaowocowała sukcesem w pierwszej edycji łódzkiego budżetu obywatelskiego w 2013 roku – projekt boiska, zgłoszony do budżetu, został zrealizowany niecały rok później.
W lipcu 2013 przy ulicy Legionów powstała kawiarnia społeczna „Kogle-Mogle”, która stała się miejscem spotkań mieszkańców i aktywistów oraz nieformalnym centrum działań w zakresie rewitalizacji społecznej osiedla. Wiosna roku 2014 okazała się okresem kluczowym dla aktywizmu na Starym Polesiu – w odpowiedzi na decyzję miasta, o wyłączeniu części ulic z obszaru objętego rewitalizacją, mieszkańcy wystosowali list otwarty w tej sprawie, co spotkało się z falą reakcji. W efekcie doszło do współpracy Szkoły Podstawowej nr 26, stowarzyszenia „Społecznie Zaangażowani”, kawiarni „Kogle-Mogle” oraz Teatru Pinokio. W ten sposób zawiązana została nieformalna grupa „Współ-dzielnia Staropoleska”, mająca zrzeszać lokalne podmioty aktywne w sferze rewitalizacji osiedla.
Handel i usługi.
Zielony Rynek i okolice.
Największym skupiskiem punktów handlowych i usługowych na Starym Polesiu jest położony w środkowej części osiedla plac Barlickiego.
Znajduje się tam „Zielony Rynek” – zmodernizowane targowisko składające się z 3 hal handlowych o łącznej powierzchni ponad 6000 m2.
W obiektach Zielonego Rynku znajduje się ponad 250 stoisk oferujących m.in.: owoce, warzywa, mięso, wędliny, ryby, artykuły spożywcze ogólne, artykuły piekarsko-ciastkarskie, słodycze, alkohole, artykuły chemiczne, kosmetyki, artykuły zoologiczne, żywe zwierzęta, prasę, czasopisma, odzież, obuwie, garnitury, artykuły gospodarstwa domowego, tekstylia, artykuły księgarniane, artykuły papiernicze, telefony i akcesoria, zegarki, biżuterię, torby, torebki, plecaki, gry, zabawki, maskotki. W halach Zielonego Rynku znajdują się także: kolektura lotto, agencja pocztowa, punkty gastronomiczne, agencja bankowa, bankomaty.
Ponadto w najbliższej okolicy Zielonego Rynku znajdują się m.in. liczne sklepy oferujące artykuły spożywcze (w tym Żabka oraz sklep całodobowy), chemiczne, alkoholowe (w tym jeden całodobowy), tekstylne, elektroniczne, fotograficzne, artykuły gospodarstwa domowego, sklepy z garniturami, sklep z ozdobami, a ponadto salon komputerowy, salony fryzjerskie damskie i męskie, salony kosmetyczne, solaria, apteki (w tym jedna całodobowa), banki, kwiaciarnie, pralnia, zegarmistrz, punkt sprzedaży biletów MPK, punkt zakładów bukmacherskich, kolektura lotto, punkty ksero, lombardy, pizzeria, lokale z automatami o niskich wygranych (całodobowe).
Pozostałe.
Do pozostałych ważniejszych punktów handlowych i usługowych na Starym Polesiu należą m.in.:
Ponadto na terenie całego osiedla znajduje się znaczna liczba sklepów spożywczych, aptek i wielu innych punktów handlowych i usługowych.
Szkoły i opieka przedszkolna.
Na terenie Starego Polesia znajdują się 2 żłobki, 9 przedszkoli, 5 szkół podstawowych (jedna z nich formalnie leży poza granicami Starego Polesia, jednakże z uwagi na fakt iż położona jest ona przy samej granicy Starego Polesia została uwzględniona w tym wykazie), 3 gimnazja oraz 3 szkoły szczebla średniego.
Szkoły.
Szkoły podstawowe.
Ponadto na pograniczu Starego Polesia ze Śródmieściem znajduje się:
Ochrona zdrowia.
Na terenie Starego Polesia znajdują się 3 przychodnie lekarskie (w tym jedna niepubliczna):
Na terenie osiedla znajduje się kilka gabinetów stomatologicznych.
Biblioteki.
Na terenie Starego Polesia znajduje się jedna z największych bibliotek w Łodzi – Wojewódzka Biblioteka Publiczna im. Marszałka Józefa Piłsudskiego w Łodzi mająca swoją siedzibę przy ulicy Gdańskiej 100/102.
Ponadto na terenie osiedla działają 3 inne biblioteki publiczne:
Kościoły.
Na terenie Starego Polesia znajdują się 3 rzymskokatolickie kościoły parafialne (dwa wchodzące w skład dekanatu Łódź-Śródmieście archidiecezji łódzkiej i jeden wchodzący w skład dekanatu Inspektoratu Wsparcia Sił Zbrojnych Ordynariatu Polowego WP):
Oprócz tego na terenie osiedla znajduje się także 1 rzymskokatolicki kościół nieparafialny:
Na Starym Polesiu swoją siedzibę ma również parafia starokatolicka:
Kultura.
Na terenie Starego Polesia znajduje się 5 teatrów oraz 2 muzea i kino.
Obiekty zabytkowe.
Na terenie osiedla znajdują się ważne obiekty zabytkowe:
Baza noclegowa.
Na terenie osiedla znajduje się 5 hoteli:
Sport.
Na Starym Polesiu przy ulicy 6 Sierpnia 71 znajduje się jedyny w Łodzi stadion z torem żużlowym na którym zawody rozgrywa I-ligowa drużyna żużlowa Orzeł Łódź.
Ponadto w niedalekim sąsiedztwie osiedla znajdują się 2 inne obiekty sportowe:
Okolice osiedla.
W okolicy Starego Polesia znajdują się m.in.:

</doc>
<doc id="880754" url="https://pl.wikipedia.org/wiki?curid=880754" title="Maurycy Karasowski">
Maurycy Karasowski

Maurycy Karasowski (ur. 22 września 1823 w Warszawie, zm. 20 kwietnia 1892 w Dreźnie) – polski kompozytor, wiolonczelista, krytyk muzyczny.
Pracował w warszawskiej orkiestrze teatralnej. Od 1864 roku mieszkał w Dreźnie. Wydał kilka książek o tematyce muzycznej, publikował również w prasie. W pracy nad książkami o Chopinie pomagała mu żona Aleksandra Józefa z Lindów, córka Samuela.

</doc>
<doc id="880755" url="https://pl.wikipedia.org/wiki?curid=880755" title="Kopana (Terenia)">
Kopana (Terenia)

Kopana – część wsi Terenia w Polsce, położona w województwie mazowieckim, w powiecie pruszkowskim, w gminie Brwinów.
Historia.
Kopana figurowała jako wieś szlachecka, która była położona w powiecie błońskim ziemi warszawskiej województwa mazowieckiego w drugiej połowie XVI wieku. Pod nazwą Kopana istniała już w XVIII wieku - została odnotowana na mapie z 1794 roku. W 1852 r. hrabina Michalina Rzyszczewska z rodu Radziwiłłów, żona Leona Rzyszczewskiego herbu Pobóg, kupiła Żółwin, Kopaną i Grudów. W latach 1975–1998 administracyjnie należała do województwa warszawskiego.

</doc>
<doc id="880756" url="https://pl.wikipedia.org/wiki?curid=880756" title="Jakub Fryderyk Hoffman">
Jakub Fryderyk Hoffman

Jakub Fryderyk Hoffmann herbu Rożan (ur. 16 września 1758 w Ostródzie, zm. 17 października 1830 w Warszawie), lekarz, przyrodnik, profesor szkoły lekarskiej Królewskiego Uniwersytetu Warszawskiego i założyciel Ogrodu Botanicznego w Warszawie, mason.
Jakub Fryderyk Hoffmann był synem aptekarza. Pochodził z rodziny niemieckiej, częściowo spolonizowanej, czuł się Polakiem. Pisał i nauczał po polsku, brał udział w powstaniu Kościuszki, służył w Legionach Dąbrowskiego. Odrzucił tytuł radcy przyznany mu przez rząd pruski, a przyjął szlachectwo polskie. O Polsce pisał „nasz kraj”, a o języku polskim „nasz język”. Po ukończeniu szkoły w Ostródzie i odbyciu praktyk w aptekach kontynuował studia lekarskie w Petersburgu, Królewcu, Wiedniu i Frankfurcie nad Odrą, gdzie uzyskał tytuł doktora z zakresu medycyny. Praktykę lekarską rozpoczął w Warszawie jako lekarz biskupa Jana Stefana Giedroycia. Kiedy w 1794 wybuchło powstanie, Hoffmann był lekarzem 16 pułku piechoty polskiej oraz lekarzem dywizyjnym. Za swoją postawę uzyskał pochwałę od samego naczelnika Tadeusza Kościuszki. W latach 1797–1798 był lekarzem Legionów Polskich we Włoszech. Potem osiadł w Rybienku koło Wyszkowa. Popularność wśród miejscowych mieszkańców przyniosło mu szczepienie dzieci przeciwko ospie. W czasie kampanii napoleońskiej był lekarzem w Tokarach koło Płocka. Popularność i zdolności Hoffmanna doceniły ówczesne władze powierzając mu w 1809 katedrę historii naturalnej (zoologia, botanika, mineralogia) w Szkole Lekarskiej w Warszawie. Przekazując tej placówce swoje zbiory, zorganizował pracownię przyrodniczą, a w 1818 założył Ogród Botaniczny w Warszawie. Od 1818 aż do śmierci w 1830 był profesorem Wydziału Lekarskiego Uniwersytetu Warszawskiego. Był lubianym i cenionym wykładowcą i autorem kilku prac naukowych z zakresu botaniki i medycyny. Był także członkiem Towarzystwa Przyjaciół Nauk w Warszawie oraz Wileńskiego Towarzystwa Lekarskiego. Opracował projekt okrętu podwodnego, na którym według Hoffmanna wzorował się Robert Fulton budując swoją łódź podwodną (w rzeczywistości prawdopodobnie Fulton wykonał swoją łódź nie inspirując się pomysłem Hoffmanna), pasa ratunkowego oraz narzędzia do usuwania kul z ran. Pochowany na cmentarzu ewangelicko-augsburskim przy ulicy Młynarskiej (aleja E, grób 7).

</doc>
<doc id="880757" url="https://pl.wikipedia.org/wiki?curid=880757" title="Fryderyk Hoffman">
Fryderyk Hoffman



</doc>
<doc id="880759" url="https://pl.wikipedia.org/wiki?curid=880759" title="Fryderyk Hoffmann">
Fryderyk Hoffmann



</doc>
<doc id="880760" url="https://pl.wikipedia.org/wiki?curid=880760" title="Grudów">
Grudów

Grudów – wieś w Polsce położona w województwie mazowieckim, w powiecie pruszkowskim, w gminie Brwinów.
Wieś wchodzi w skład sołectwa Falęcin.
Do 1954 roku był północną częścią wsi Grudów, włączonej 5 października 1954 do Milanówka. Pozostałą poza granicami Milanówka część Grudowa nazywano wówczas majątkiem S.G.G.W.
Historia.
W 1852 r. hrabina Michalina Rzyszczewska z rodu Radziwiłłów, żona Leona Rzyszczewskiego herbu Pobóg, kupiła Żółwin, Kopaną i Grudów. W latach 1975–1998 miejscowość administracyjnie należała do województwa warszawskiego. 

</doc>
<doc id="880761" url="https://pl.wikipedia.org/wiki?curid=880761" title="Popówek">
Popówek



</doc>
<doc id="880763" url="https://pl.wikipedia.org/wiki?curid=880763" title="Popówek (Kanie)">
Popówek (Kanie)

Popówek – część wsi Kanie w Polsce, położona w województwie mazowieckim, w powiecie pruszkowskim, w gminie Brwinów.
Wieś duchowna Popowka położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 Popówek administracyjnie należał do województwa warszawskiego.
W Popówku znajduje się pomnik przyrody – lipa drobnolistna o obwodzie pnia 365 cm.

</doc>
<doc id="880765" url="https://pl.wikipedia.org/wiki?curid=880765" title="Michał Arcichiewicz">
Michał Arcichiewicz

Michał Arcichiewicz (ur. 26 września 1844, zm. 27 lutego 1861 w Warszawie) – uczeń 6 klasy Gimnazjum Realnego, jeden z pięciu poległych w czasie masakry w Warszawie dokonanej przez okupacyjne wojsko rosyjskie podczas polskiej manifestacji patriotycznej. Jego pogrzeb był manifestacją zbratania się wszystkich stanów Królestwa Polskiego. Został pochowany na cmentarzu Powązkowskim (kwatera 178-6-28).

</doc>
<doc id="880773" url="https://pl.wikipedia.org/wiki?curid=880773" title="Bérenger z Pomas">
Bérenger z Pomas

Bérenger z Pomas, Berengar z Pomas, biskup Carcassonne w latach 1201–1207. W 1204 współprzewodniczył razem z Piotrem II, królem Aragonii oficjalnemu spotkaniu katolików z katarami w Carcassonne, które nie zakończyło się jednak porozumieniem.

</doc>
<doc id="880774" url="https://pl.wikipedia.org/wiki?curid=880774" title="Berengar z Pomas">
Berengar z Pomas



</doc>
<doc id="880783" url="https://pl.wikipedia.org/wiki?curid=880783" title="Jezioro Łąkie (Pojezierze Starogardzkie)">
Jezioro Łąkie (Pojezierze Starogardzkie)

Jezioro Łąkie (Lonka) – jezioro na Pojezierzu Starogardzkim położone na zachód od miasta Skarszewy w gminie Liniewo, w powiecie kościerskim (województwo pomorskie) na pograniczu kaszubsko-kociewskim. W pobliżu północnego brzegu jeziora przebiega droga wojewódzka nr 224.
Powierzchnia całkowita: 7,49 ha.

</doc>
<doc id="880785" url="https://pl.wikipedia.org/wiki?curid=880785" title="Płociczno Duże">
Płociczno Duże

Płociczno Duże – małe jezioro położone na skraju Borów Tucholskich (powiat starogardzki, województwo pomorskie) na obszarze wsi Płociczno.
Powierzchnia całkowita: 3,3 ha

</doc>
<doc id="880787" url="https://pl.wikipedia.org/wiki?curid=880787" title="Płociczno Małe">
Płociczno Małe

Płociczno Małe – małe jezioro położone na skraju Borów Tucholskich (gmina Kaliska, powiat starogardzki, województwo pomorskie) na obszarze wsi Płociczno.
Powierzchnia całkowita: 2,5 ha

</doc>
<doc id="880792" url="https://pl.wikipedia.org/wiki?curid=880792" title="Skrzynki Duże (jezioro w woj. pomorskim)">
Skrzynki Duże (jezioro w woj. pomorskim)

Skrzynki Duże – jezioro w Borach Tucholskich, na północny wschód od Lipusza (gmina Lipusz, powiat kościerski, województwo pomorskie). W pobliżu południowego brzegu jeziora przebiega trasa linii kolejowej Kościerzyna-Lipusz-Brusy-Chojnice.
Powierzchnia całkowita: 13,29 ha

</doc>
<doc id="880795" url="https://pl.wikipedia.org/wiki?curid=880795" title="Daniel Moszkowicz">
Daniel Moszkowicz

Daniel Moszkowicz (Dawid Chone), ps. "Jerzy" (ur. w 1905 w Warszawie, zginął w 1943 Białymstoku) – handlowiec, podoficer rezerwy WP, komunista, zastępca dowódcy powstania w getcie białostockim.
Życiorys.
Od lat 20. należał do KPP, członek jej komitetu warszawskiego, kilkakrotnie więziony. W 1931 zorganizował ucieczkę kilku komunistów ze szpitala więziennego. Od końca września 1939 przebywał w Białymstoku.
W getcie białostockim pracował jako szewc i piekarz (cierpiał na chorobę płuc). Był jednym z przywódców komunistycznej Organizacji Antyfaszystowskiej i inicjatorem konsolidacji sił podziemia; komunistów, członków Bundu, Ha-Szomer Ha-Cair, Dror i Bejtar. Należał do trzyosobowej komendy organizacji bojowej Zjednoczonego Bloku Antyfaszystowskiego. Współkierował oporem Żydów w czasie prowadzonej przez Niemców pierwszej likwidacji w getcie 5–12 lutego 1943. Był współtwórcą oddziału partyzanckiego „Farojs” (jid. "Naprzód"). Razem z Mordechajem Tenenbaumem stał na czele Zjednoczonej Organizacji Samoobrony od czerwca 1943, która kierowała akcjami zbrojnymi podczas powstania w getcie białostockim w czasie jego ostatecznej likwidacji (16–20 sierpnia 1943). Zginął prawdopodobnie śmiercią samobójczą.
W 1949 pośmiertnie odznaczony Krzyżem Grunwaldu III klasy.

</doc>
<doc id="880797" url="https://pl.wikipedia.org/wiki?curid=880797" title="Jasne Wybrzeże">
Jasne Wybrzeże

Jasne Wybrzeże – potoczna nazwa wschodniej części Jastrzębiej Góry, od Drogi Rybackiej po Lisi Jar, położona przy drodze wojewódzkiej nr 215. Jasne Wybrzeże z przeważającą liczbą pensjonatów, domów wypoczynkowych i hoteli ogranicza się do funkcji turystycznych.
W latach 1963–1972 część osiedla Jastrzębia Góra. W latach 1973–2014 część miasta Władysławowo.
Obszar Jasnego Wybrzeża został wykupiony w latach 20. XX wieku przez spółkę “Jasne Wybrzeże”. Na wytyczonych parcelach zaczęły powstawać ulice i budowano pierwsze domy.

</doc>
<doc id="880799" url="https://pl.wikipedia.org/wiki?curid=880799" title="Brzydota">
Brzydota

Brzydota – jedna z kategorii estetycznych, określana najczęściej jako przeciwieństwo piękna i przypisywana tym zjawiskom i przedmiotom, które nie są piękne według kanonu piękna przyjętego w danym miejscu i czasie. W związku z tym historyczne zmiany rozumienia pojęcia brzydoty prawie zawsze łączą się ściśle z analogicznymi zmianami rozumienia pojęcia piękna – kiedy więc za piękne uznawano to, co symetryczne i harmonijne (jak np. w wieku XVIII), za brzydkie uznawano to, co niesymetryczne i dysharmonijne, kiedy kryterium piękna była funkcjonalność (jak np. w wielu prądach sztuki XX wieku), za brzydkie uznawano to, co niepraktyczne i niefunkcjonalne, kiedy była nim wartość moralna (jak np. w czasach wiktoriańskich), za brzydkie uznawano to co złe, zepsute i chorobliwe.
Brzydota przedstawianego obiektu i brzydota dzieła.
W starożytności utworzono obowiązujący aż do czasów współczesnych podział między brzydotą przedstawianego w dziele obiektu a brzydotą samego dzieła. W XX w. pojawiły się prądy w sztuce (jak np. pop-art lub dadaizm) próbujące znieść ten podział, operujące nie tylko przedstawieniem brzydkiego obiektu, ale też celowo posługujące się niedoskonałym wykonaniem lub materiałem.
Funkcje estetyczne brzydoty.
Brzydota w dziele sztuki może pełnić różne funkcje estetyczne. Jedną z częściej występujących jest funkcja komiczna. Może ona też silnie pobudzać wyobraźnię, z czym mamy do czynienia np. w grotesce. Może podnosić wartość ekspresywną lub impresywną dzieła. Inną funkcją brzydoty jest jej funkcja poznawcza, np. reprezentowanie obiektów typowych dla danej grupy zjawisk i postaw.
Brzydota w różnych kierunkach artystycznych.
Sztuka pierwotna (wbrew panującym wśród artystów XX w., np. kubistów, opiniom) nie zna kategorii brzydoty ani nie stosuje celowej deformacji. Celowe użycie deformacji lub realizmu werystycznego typu przy przedstawianiu obiektów wziętych z życia pojawiło się wraz ze sztuką hellenistyczną (tzw. "barok hellenistyczny"). Od tej pory użycie brzydoty obce było przede wszystkim rozmaitym prądom klasycyzującym (jak sztuka włoskiego renesansu, klasycyzm XVII i XVIII wieku, rokoko, akademizm). Występowało natomiast często w sztuce średniowiecznej (zwłaszcza XIV i XV wieku), w baroku, w naturalizmie i ekspresjonizmie – nie miała ona w nich jednak wartości samoistnej, ale pełniła pewne określone funkcje. W XIX wieku brzydotą zaczęto posługiwać się do przełamywania akademickich kanonów piękna – miało to miejsce zwłaszcza w realizmie i naturalizmie, które jednak (z wyjątkiem włoskiego weryzmu) nie tyle chciały pokazywać świat brzydkim, ale po prostu takim, jakim jest. Użycie brzydoty jako samoistnej wartości wystąpiło dopiero w XX wieku, zwłaszcza w nawiązującym do baroku neoklasycyzmie i turpizmie.

</doc>
<doc id="880800" url="https://pl.wikipedia.org/wiki?curid=880800" title="Rockville (Maryland)">
Rockville (Maryland)

Rockville – miasto w stanie Maryland, w Stanach Zjednoczonych, siedziba administracyjna hrabstwa Montgomery. Nazwa miasta pochodzi od nazwy pobliskiego potoku "Rock Creek".
Rockville jest domem dla jednej z największych chińskich społeczności w Maryland, a także centrum społeczności żydowskiej w Waszyngtonie, z kilkoma synagogami i koszernymi restauracjami.
Historia.
Współczesna historia Rockville sięga początków XVIII wieku. Osada zyskała na znaczeniu w 1776 roku w wyniku utworzenia hrabstwa Montgomery. Mimo że Rockville było małą osadą, to jej położenie w centrum nowego hrabstwa oraz przy głównych szlakach transportowych spowodowało, że osada została wybrana na jego siedzibę. W tym okresie osada składała się z zaledwie kilkunastu domostw, gospody, sądu oraz więzienia i była znana początkowo jako "Montgomery Court House", a następnie jako Williamsburg.
Miasto uzyskało oficjalnie swoją obecną nazwę w roku 1801 i pochodzi ona od nazwy pobliskiego potoku "Rock Creek". Przez większość XIX wieku Rockville pozostawało niewielką osadą. Populacja wzrosła z ok. 200 w roku 1800 do ok. 400 w roku 1846. Przełomowe wydarzenie dla rozwoju miasta miało miejsce w roku 1873, gdy wybudowana została linia kolejowa łącząca miasto z Waszyngtonem. W roku 1900 Rockville liczyło 1110 mieszkańców i liczba ta wzrosła do 2047 w roku 1940. Prawdziwy rozwój miasta nastąpił jednak w okresie po II wojnie światowej.
Wraz ze wzrostem ludności miasta zmienił się także jego charakter. Z małej, rolniczej osady miasto zamieniło się w stosukowo kosmopolityczne miasto. Rząd federalny w Waszyngtonie jest największym pracodawcą dla mieszkańców Rockville, ale miasto jest również siedzibą znaczącego centrum badawczego i wielu znaczących przedsiębiorstw. W mieście znajduje się kilka zabytków wpisanych do narodowej listy miejsc o znaczeniu historycznym (ang. "National Register of Historic Places"), między innymi stary kościół i cmentarz przy rzymskokatolickiej parafii Świętej Marii, gdzie pochowany jest między innymi znany pisarz amerykański Francis Scott Fitzgerald.
Demografia.
Według szacunków amerykańskiego Biura Spisu Ludności (ang. "United States Census Bureau") populacja Rockville wzrosła w latach 2010–2020 o 9,7% do 67 117 mieszkańców. Według danych z 2021 roku, 47,7% ludności Rockville stanowiły białe społeczności nielatynoskie, 20,6% było rasy azjatyckiej, 16% to Latynosi, oraz 10,4% stanowili Afroamerykanie lub osoby czarnoskóre. 
Edukacja.
Spośród ludności w wieku powyżej 25 lat, 92,5% ma ukończoną co najmniej szkołę średnią, a 65,3% populacji w tym wieku posiada dyplom uczelni wyższej. O międzynarodowym charakterze miasta świadczy fakt, że 33,5% mieszkańców Rockville urodziło się poza granicami Stanów Zjednoczonych i 44,4% mieszkańców używa w domu języka innego niż język angielski.
Ekonomia.
Przeciętny dochód na rodzinę w roku 2000 wynosił 79 051 dolarów US, zaś dochód na głowę mieszkańca wynosił 30 518 dolarów US.

</doc>
<doc id="880802" url="https://pl.wikipedia.org/wiki?curid=880802" title="Franciszek Wężyk">
Franciszek Wężyk

Franciszek Wężyk, pseud. i krypt.: "F. W.; F. W. S.; Ildefons Kobiałkiewicz; Mieszkaniec Krakowa", (ur. 7 października 1785 w Witulinie, zm. 2 maja 1862 w Krakowie) – polski dramatopisarz, powieściopisarz, poeta, tłumacz, krytyk literacki, publicysta, członek Towarzystwa Warszawskiego Przyjaciół Nauk, prezes Towarzystwa Naukowego Krakowskiego, poseł na Sejm Księstwa Warszawskiego i Królestwa Kongresowego, senator, wolnomularz.
Życiorys.
Urodził się w Witulinie (Podlasie), jako syn Kazimierza podstolego wiślickiego, i Marianny z Bogusławskich. Pierwsze nauki pobierał w Białej Radziwiłłowskiej (1792-1795), kształcił się u pijarów w Łukowie (1795-1796), ponownie w Białej (1796-1798), kontynuując je na prywatnej pensji Karola Möllera w Warszawie (1798-1799). Wkrótce potem po raz trzeci kształcił się w Białej, kończąc w roku 1801 tamtejsze gimnazjum. Jesienią 1801 rozpoczął studia prawnicze na Uniwersytecie Jagiellońskim, uczestnicząc jednocześnie w wykładach nt. literatury, prowadzonych przez J. Przybylskiego. W roku 1806 umarła jego matka, a on sam wrócił do ojca w rodzinnym Witulinie. Po kilku miesiącach (styczeń 1807) powrócił do Warszawy, gdzie objął stanowisko asesora Sądu Apelacyjnego departamentu warszawskiego. Oficjalną nominację na to stanowisko otrzymał 29 czerwca 1807. Po ponad 2-letniej pracy (5 września 1809) uzyskał zwolnienie z pełnionej funkcji i przeniósł się do Krakowa, choć do roku 1813 przebywał głównie w Warszawie. W roku 1810 wybrany na posła powiatu bialskiego, na sejm warszawski. Z początkiem roku 1811 (6 stycznia) otrzymał tytuł członka przybranego Towarzystwa Przyjaciół Nauk.
W 1812 powołany do Rady Generalnej Konfederacji Generalnej Królestwa Polskiego. 14 maja 1831 mianowany senatorem-kasztelanem Królestwa Polskiego. W latach 1811-1813 był wielkim sekretarzem Wielkiego Wschodu Narodowego Polski.
W roku 1814 wyjechał do Krakowa, wkrótce potem osiadł w rodzinnym Witulinie, gdzie zajął się prowadzeniem gospodarstwa. Dwa lata później (1816) poślubił Felicję Mieroszewską. W roku 1830 zamieszkał w Siedliskach (woj. krakowskie), odziedziczonych wcześniej przez żonę.
Jako senator podpisał 25 stycznia 1831 roku akt detronizacji Mikołaja I Romanowa. W maju roku 1831 wyjechał do Warszawy, wezwany tam przez rząd powstańczy, w celu objęcia urzędu senatora-kasztelana. Po upadku powstania listopadowego przebywał głównie w Siedliskach, wyjeżdżając sporadycznie na leczenie do wód (3-krotnie odwiedzał w tym celu Drezno: 1834, 1837 i 1848). Począwszy od roku 1838 ponownie zamieszkał w Krakowie, gdzie został oficjalnie obywatelem Rzeczypospolitej Krakowskiej. Ponadto był właścicielem (od roku 1840) kieleckiej wsi Minoga.
Wężyk był członkiem (od 29 lutego 1848) Towarzystwa Naukowego Krakowskiego. Przez ponad 3 lata (w okresie od 25 października 1856 do 9 stycznia 1860) był prezesem Towarzystwa. W tym okresie bardzo mocno zaangażował się w budowę domu na potrzeby Towarzystwa (późniejszej siedziby Akademii Umiejętności). Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Zmarł w Krakowie, w wieku 76 lat (2 maja 1862 roku). Pochowany został na Cmentarzu Rakowickim w Krakowie, w grobowcu rodzinnym, w kwaterze Lb.
Twórczość.
W swej twórczości łączył umiarkowany klasycyzm z tendencjami preromantyzmu (np. pochwała Szekspira w: "O poezji dramatycznej...", 1811-1815), autor poematu opisowego "Okolice Krakowa..." (1809-1813) i tragedii "Gliński..." (1809-1810). Pisywał też powieści historyczne i ody.
Ważniejsze dzieła.
Utwory Wężyka ogłaszano ponadto w czasopismach i książkach: „Biblioteka Warszawska” (tu: Wiersz do Liszta, w Krakowie dnia 30 marca 1843 r., 1843 t. 2, s. 384-385), „Czas. Dodatek Miesięczny” (1853 nr 87), „Gazeta Codzienna”, „Gazeta Warszawska” (1806-1812, tu m.in.: Oda do Polaków, 1807 dodatek do nr 16), „Pamiętnik Warszawski” (tu: Strumyk i rzeka. Bajka, 1809 t. 1, s. 301-302; Synonimy polskie przez F. W., 1809 t. 2, s. 43-47, 205-207; Stateczność w cnocie. Oda, 1809 t. 3, s. 65-67; O poezji w ogólności, 1815 t. 3, s. 35-47, ogł. anonimowo; Uwagi nad Jana Śniadeckiego rozprawą "O pismach klasycznych i romantycznych", 1819 t. 14, s. 458-477, ogł. anonimowo, autorstwo domniemane), „Rocznik Towarzystwa Naukowego Krakowskiego” (1857-1861), „Rozmaitości” (Lwów, 1843 nr 17), „Tygodnik Literacki” (1843 nr 16).
Jego pisma drukowano w wielu innych publikacjach: L. Siemieński: "Wspomnienia o życiu i pismach F. Wężyka", „Rocznik Towarzystwa Naukowego Krakowskiego” t. 11 (1866) i wyd. następne – S. Tarnowski: "O niewydanych poezjach F. Wężyka", „Rozprawy i Sprawozdania z Posiedzeń Wydziału Filologicznego AU” t. 3 (1875) – H. Zathey: "Z papierów F. Wężyka", „Przegląd Polski” luty 1875 (tu: Do A. Mickiewicza po wydaniu "Wallenroda" w Petersburgu; Wiersz na zamknięcie pisarskiego zawodu) – K. Wojciechowski, „Pamiętnik Literacki” rocznik 1, 1902 (tu tekst pierwotny wiersza: Do A. Mickiewicza po wydaniu "Wallenroda") – L. Bernacki, „Pamiętnik Literacki” rocznik 24 (1927) i odb. (tu: Do pisarzy warszawskich wołających o krytykę na dzieła nowej szkoły, 1825).
Poszczególne utwory Wężyka przedrukowały liczne antologie i zbiory, m.in.: "Księga wierszy polskich XIX w.", zebrał J. Tuwim, oprac. J. W. Gomulicki, t. 1, Warszawa 1956; P. Hertz: "Zbiór poetów polskich XIX w." księga 1, Warszawa 1959; J. Starnawski: "Adam Mickiewicz w poezji polskiej i obcej. 1818-1855-1955", Wrocław 1961; S. Kawyn: "Walka romantyków z klasykami", Wrocław (1963).
Pisma prozą nieogłoszone, mowy, nekrologi, recenzje i artykuły, zachowane w rękopisach Ossolineum sygn. 546/III, 12312/IV (tu m.in.: O przeznaczeniu i powinnościach kobiet), 12545/III (tu m.in.: O ruchach politycznych w Europie w r. 1848; Rady dla Towarzystwa Agronomicznego w Krakowie), 12546/III (tu m.in.: recenzja t. 4 "Pism rozmaitych" Jana Śniadeckiego; Nowe polityczne postacie).
Przekłady.
Przekłady drobniejszych utworów ukazywały się w: „Pamiętnik Warszawski” 1809 (tu: Mierność. Z angielskiego, t. 1, s. 159-160; Młynarz bez troski. Powieść z francuskiego F. G. J. S. Andrieux, t. 3, s. 67-68); Wydania zbiorowe t. 3 (tu m.in.: Ideały. Z Szyllera, 1809; Godność kobiety. Z Szyllera; Kmieć, syn i jego koń. Z LaFontaine’a; Dies irae).
Listy i materiały.
Bardziej szczegółową bibliografię twórczości Wężyka podaje S. Tomkowicz: "Bibliograficzny spis dzieł F. Wężyka" w: "Pisma" t. 3, Kraków 1878, dodatek (zobacz Wydania zbiorowe).

</doc>
<doc id="880806" url="https://pl.wikipedia.org/wiki?curid=880806" title="Paul Marcinkus">
Paul Marcinkus

Paul Casimir Marcinkus (ur. 15 stycznia 1922 w Cicero, zm. 20 lutego 2006 w Sun City) – amerykański duchowny rzymskokatolicki, arcybiskup tytularny Horty, prezes Instytutu Dzieł Religijnych w latach 1971-1989.
Życiorys.
Paul Marcinkus był synem litewskich imigrantów. Pod opieką księdza parafialnego rozwinęło się w nim powołanie do stanu duchownego.
Święcenia kapłańskie otrzymał 3 maja 1947 roku w archidiecezji w Chicago. Pełnił usługi duszpasterskie równocześnie dla kościoła św. Krystyny oraz kościoła Świętego Krzyża. Do 1949 roku był członkiem sądu diecezjalnego ds. małżeństw, który rozpatrywał wnioski o ich unieważnianie.
W 1950 roku Marcinkus wyjechał do Rzymu studiować na katolickim Uniwersytecie Gregoriańskim, gdzie trzy lata później uzyskał tytuł doktora prawa kanonicznego. Z rekomendacji ówczesnego arcybiskupa Chicago, kardynała Samuela Stritcha, trzydziestoletni Marcinkus w 1952 roku został skierowany do sekcji angielskiej watykańskiego sekretariatu stanu. Po ukończeniu dwuletniej szkoły dyplomacji pełnił misje w Boliwii w roku 1955 oraz w Kanadzie w roku 1959, za każdym razem jako attaché tamtejszego nuncjusza papieskiego.
W grudniu 1959 roku powrócił do Rzymu pracować w sekretariacie stanu. Jego znajomość hiszpańskiego i włoskiego spowodowała, że sporadycznie uczestniczył w rozmowach jako tłumacz papieża Jana XXIII. Wraz z wyniesieniem kardynała Giovanniego Battisty Montiniego do godności papieża Pawła VI, Marcinkus został z czasem najważniejszym tłumaczem języka angielskiego i pomagał prowadzić spotkania podczas podróży.
W 1963 roku, podczas jednej ze swych podróży do Rzymu, kardynał Spellman z Nowego Jorku zwrócił uwagę nowego papieża Pawła VI na to, że Marcinkus jest bardzo obiecującym człowiekiem. Kiedy w 1964 roku podczas wizyty w centrum Rzymu papież utknął wśród zgromadzonych wiernych i groziło mu niebezpieczeństwo, że zostanie stratowany przez rozentuzjazmowanych ludzi, Marcinkus utorował papieżowi drogę w tłumie. Innym znanym przypadkiem interwencji Marcinkusa jest zdarzenie z 1970 roku, gdy zasłonił Pawła VI własnym ciałem przed szaleńcem, który chciał zasztyletować papieża tuż po przylocie do Manili na Filipinach. 12 lat później Marcinkus – wedle relacji prasowych, których sam nie potwierdzał – uchronił też przed podobnym szaleńcem nożownikiem Jana Pawła II podczas jego pielgrzymki do Fátimy w 1982 roku.
W grudniu 1964 roku towarzyszył Pawłowi VI w podróży do Indii, rok później do ONZ w Nowym Jorku. Podczas tych podróży Marcinkus pełnił funkcję doradcy ds. bezpieczeństwa.
6 stycznia 1969 roku został arcybiskupem tytularnym Horty oraz sekretarzem Kurii Rzymskiej. Jego gorliwa ochrona stała się widoczna dwa miesiące później, kiedy nie zezwolił amerykańskim agentom tajnych służb na uczestnictwo w spotkaniu papieża Pawła VI oraz prezydenta Richarda Nixona, mówiąc: "daję wam 60 sekund, żeby się stąd wynieść, albo możecie tłumaczyć prezydentowi, dlaczego papież się nie może z nim spotkać".
W 1971 roku został prezesem Istituto per le Opere di Religione (IOR), tzn. Banku Watykańskiego. Stanowisko to pełnił za pontyfikatu trzech kolejnych papieży Pawła VI, Jana Pawła I oraz Jana Pawła II. Przez Jana Pawła II został awansowany na proprezydenta Papieskiej Komisji ds. Państwa Watykańskiego, trzecią najważniejszą osobę w Watykanie po papieżu i sekretarzu stanu.
Skandal finansowy.
W lipcu 1982 roku Marcinkus został uwikłany w finansowy skandal związany z bankructwem Banco Ambrosiano. Marcinkus jako dyrektor Ambrosiano Overseas, z siedzibą w Nassau na wyspach Bahama, współpracował przez wiele lat z Roberto Calvim, szefem Banco Ambrosiano. 18 czerwca 1982 roku znaleziono Calviego powieszonego pod mostem Blackfriars Bridge w Londynie. Tego samego dnia sekretarka Calviego Graziella Corrocher w Mediolanie zginęła, wypadając z okna. Innym ważnym współpracownikiem Marcinkusa był Michele Sindona, członek Propaganda Due Nr. 501, który zmarł w 1985 roku w więzieniu. Czasowo Marcinkus nie mógł opuścić Watykanu, gdyż był poszukiwany listem gończym. Watykan ofiarom skandalu bankowego zapłacił 241 000 000 dolarów, jednakże nigdy nie przyznano się do winy.
W 1989 roku arcybiskup Marcinkus ustąpił ze stanowiska prezesa Banku Watykańskiego, kiedy Watykan powierzył sprawowanie zarządu osobom świeckim.
Przed odejściem na emeryturę Paul Marcinkus wrócił w 1990 roku do archidiecezji w Chicago, gdzie żył jako ksiądz w parafii. Mieszkał w Phoenix w Arizonie. Pracował w parafii kościoła św. Klemensa Rzymskiego, gdzie uważany był za uczynnego księdza, chętnie odwiedzającego chorych.

</doc>
<doc id="880808" url="https://pl.wikipedia.org/wiki?curid=880808" title="Obszar Chronionego Krajobrazu Pogórza Wiśnickiego">
Obszar Chronionego Krajobrazu Pogórza Wiśnickiego

Obszar Chronionego Krajobrazu Pogórza Wiśnickiego – obszar chronionego krajobrazu istniejący w latach 1996–2006, położony w województwie małopolskim (przed reformą administracyjną w województwie tarnowskim). Został ustanowiony rozporządzeniem wojewody tarnowskiego Nr 23/96 z dnia 28 sierpnia 1996 roku. W związku z utworzeniem przez wojewodę tarnowskiego w 1997 roku Wiśnicko-Lipnickiego Parku Krajobrazowego
nastąpiło rozdzielenie Obszaru Chronionego Krajobrazu Pogórza Wiśnickiego na dwa odrębne obszary położone po wschodniej i zachodniej stronie wspomnianego parku krajobrazowego. W tej sytuacji postanowiono wyodrębnić dwa obszary chronionego krajobrazu i nadać im nowe nazwy przystające do ich położenia:
Obszar Chronionego Krajobrazu Pogórza Wiśnickiego obejmował część Pogórza Wielickiego i Wiśnickiego na zachód od doliny Dunajca. Są to obszary o zróżnicowanej rzeźbie terenu. W południowej części obszaru sąsiadującej z Beskidem Wyspowym są to pasma wzgórz przecięte głębokimi dolinami rzecznymi, w części północnej pojedyncze rozległe wzgórza z płaskimi dolinami rzecznymi. Licznie występują różnego rodzaju osobliwości przyrody nieożywionej: ostańce skalne, wychodnie, odsłonięcia skalne, głębokie wąwozy. Najcenniejsze z nich chronione są jako pomniki przyrody.
Flora.
Na zboczach dolin Dunajca oraz w północnej części obszaru występują licznie zbiorowiska kserotermiczne oraz różnego rodzaju zarośla, część południowa jest w znacznym stopniu zalesiona. Zespoły leśne są zróżnicowane – występują tutaj buczyny, grądy, jedliny, bory mieszane, bory sosnowe, łęgi. W południowej części istnieją dobrze zachowane obszary buczyny karpackiej. Na Obszarze odnotowano 35 gatunków roślin chronionych, w tym 25 podlegających całkowitej ochronie. Należą do nich m.in. dziewięćsił bezłodygowy, gółka długoostrogowa, storczyk blady i purpurowy, bluszcz pospolity, wawrzynek wilczełyko, konwalia majowa, goryczka trojeściowa, buławnik wielkokwiatowy, pióropusznik strusi, pierwiosnek wyniosły.
Zabytki kultury materialnej.
Do krajobrazu kulturowego należą m.in.: XV-wieczny Zamek w Dębnie, Zamek Kmitów i Lubomirskich w Nowym Wiśniczu, Zamek w Melsztynie i Zamek w Czchowie, zespół urbanistyczny Czchowa, rynek w Lipnicy Murowanej, kaplica-grota w Porąbce Uszewskiej, liczne zabytkowe kościoły, np. w Czchowie, Sobolowie, Łapczycy Chronowie, Trzcianie.
Ochrona przyrody.
Na terenie Obszaru Chronionego Krajobrazu Pogórza Wiśnickiego istniały trzy rezerwaty przyrody, dwa kolejne projektowano:
Liczne są pomniki przyrody i inne formy ochrony przyrody, wśród których warto wymienić: Kamienie Brodzińskiego i Skałki Chronowskie.
Obszar Chronionego Krajobrazu Pogórza Wiśnickiego pełnił funkcję otuliny dla Wiśnicko-Lipnickiego Parku Krajobrazowego, Ciężkowicko-Rożnowskiego Parku Krajobrazowego oraz projektowanego Łososińsko-Żegocińskiego Parku Krajobrazowego.

</doc>
<doc id="880824" url="https://pl.wikipedia.org/wiki?curid=880824" title="Tomasz Warakomski">
Tomasz Warakomski

Tomasz Warakomski (ur. 22 czerwca 1989 w Suwałkach) – polski szachista, arcymistrz od 2017 roku.
Kariera szachowa.
Jest trzykrotnym mistrzem Polski juniorów: do lat 12 (Kołobrzeg, 2001), do 14 (Brody, 2003) i do 18 (Łeba, 2007). Dwukrotnie (w latach 2005 i 2006) wystąpił w finałach mistrzostw Polski seniorów, w obu przypadkach zajmując XIII miejsca.
W 2005 r. reprezentował Polskę na mistrzostwach świata juniorów w Belfort, zajmując IV miejsce w grupie do lat 16. Wystąpił również na mistrzostwach Europy w Hercegu Novim, gdzie w tej samej kategorii wiekowej zajął VI miejsce. W 2006 r. zajął II miejsce (za Aloyzasem Kveinysem) w otwartym turnieju w Koszalinie oraz zanotował bardzo udany występ na drużynowych mistrzostwach Polski w Ustroniu, uzyskując najlepszy wynik na III szachownicy. W 2007 r. zdobył w Mielnie tytuł mistrza Polski w szachach błyskawicznych. W 2009 r. podzielił II m. (za Wojciechem Morandą, wspólnie z Władimirem Siergiejewem) w otwartym turnieju memoriału Akiby Rubinsteina. Na przełomie 2009 i 2010 r. podzielił I m. (wspólnie Aleksandrem Zubowem i Pawłem Czarnotą) w turnieju "Cracovia" w Krakowie. W 2011 r. zdobył w barwach klubu „Polonia Warszawa” tytuł drużynowego mistrza Polski. W 2013 r. zwyciężył w turnieju "open" w Kowalewie Pomorskim. W 2015 r. zdobył w Zabrzu złoty medal akademickich mistrzostw Polski. W 2015 r. wygrał turniej kołowy w Polanicy-Zdroju. W 2017 r. wygrał samodzielnie turnieje OPEN w Czeskich Budziejowicach oraz w Polanicy-Zdroju.
Najwyższy ranking w dotychczasowej karierze osiągnął 1 października 2017 r., z wynikiem 2537 punktów zajmował wówczas 21. miejsce wśród polskich szachistów.
Życie prywatne.
Młodsza siostra Tomasza Warakomskiego, Anna, jest również znaną szachistką (posiada tytuł mistrzyni FIDE).
W dniach 11-18 sierpnia 2017 r. odbył się I Memoriał Ireny Warakomskiej, mamy Tomasza Warakomskiego, który został zorganizowany przez rodzinę Państwa Warakomskich.

</doc>
<doc id="880828" url="https://pl.wikipedia.org/wiki?curid=880828" title="SAMOS 9">
SAMOS 9

SAMOS 9 (ang. "Satellite And Missile Observation Satellites") – amerykański satelita rozpoznawczy programu SAMOS, serii E -6. Z powodu krótkiego spięcia w pomocniczym napędzie członu Agena B, statek osiągnął orbitę różniącą się od planowanej (213×256 km). Satelita pracował przez przynajmniej 18 okrążeń Ziemi. Prócz sprzętu wywiadowczego przenosił także eksperyment pomiaru albedo neutronów i radiometr UV.
Kapsuła czy przekaz radiowy?
Nie jest rzeczą pewną, jak SAMOS 9 przekazywał wykonane zdjęcia. Niektóre źródła mówią, że przesyłano je drogą radiową, co spowodowało również, że zdjęcia miały niską jakość. Inne, że statek posiadał kapsułę powrotną (skatalogowaną jako 1962 Alpha Zeta 2). Miała ona jakoby pozostać na orbicie o parametrach 184×234 km, z powodu nie włączenia się silników wstecznych. Katalog NORAD podaje, że kapsuła weszła do atmosfery dwa dni po członie Agena B, 27 lipca. Jednak parametry jej orbity obliczone 23 lipca sugerują, że powtórne wejście w atmosferę powinno nastąpić niemal od razu.

</doc>
<doc id="880832" url="https://pl.wikipedia.org/wiki?curid=880832" title="Spowodowanie ciężkiego uszczerbku na zdrowiu">
Spowodowanie ciężkiego uszczerbku na zdrowiu

Spowodowanie ciężkiego uszczerbku na zdrowiu – typ zbrodni określony przez polski kodeks karny.
Typ podstawowy.
Polega na pozbawieniu człowieka wzroku, słuchu, mowy, zdolności płodzenia, spowodowaniu innego ciężkiego kalectwa, ciężkiej choroby nieuleczalnej, innego trwałego kalectwa albo trwałej lub znacznej niezdolności do pracy w zawodzie lub trwałego, istotnego zeszpecenia lub zniekształcenia ciała.
Typy kwalifikowany i uprzywilejowany.
Spowodowanie ciężkiego uszczerbku na zdrowiu ze skutkiem śmiertelnym jest definiowane jako nieumyślne spowodowanie śmierci w wyniku dopuszczenia się przestępstwa podstawowego. Grozi za nie pozbawienie wolności na czas nie krótszy od lat 5, kara 25 lat pozbawienia wolności lub kara dożywotniego pozbawienia wolności.
Typ uprzywilejowany charakteryzuje się nieumyślnym działaniem sprawcy. Grozi za to kara do 3 lat pozbawienia wolności

</doc>
<doc id="880855" url="https://pl.wikipedia.org/wiki?curid=880855" title="Cyk (województwo wielkopolskie)">
Cyk (województwo wielkopolskie)

Cyk – niewielka wieś w Polsce położona w województwie wielkopolskim, w powiecie pilskim, w gminie Szydłowo. Miejscowość wchodzi w skład sołectwa Kotuń.
Przez wieś przebiega droga łącząca Kotuń z Dolaszewem.
Istniał tu królewski młyn Klapsztyn, należący do starostwa ujskiego, pod koniec XVI wieku leżał w powiecie poznańskim województwa poznańskiego. W latach 1975–1998 miejscowość należała administracyjnie do województwa pilskiego.

</doc>
<doc id="880858" url="https://pl.wikipedia.org/wiki?curid=880858" title="Furman (osada)">
Furman (osada)

Furman – osada w Polsce położona w województwie wielkopolskim, w powiecie pilskim, w gminie Szydłowo. Miejscowość wchodzi w skład sołectwa Jaraczewo.
W latach 1975–1998 miejscowość należała administracyjnie do województwa pilskiego.

</doc>
<doc id="880865" url="https://pl.wikipedia.org/wiki?curid=880865" title="Peter Fill">
Peter Fill

Peter Fill (ur. 12 listopada 1982 w Castelrotto) – włoski narciarz alpejski, dwukrotny medalista mistrzostw świata seniorów i juniorów.
Kariera.
Po raz pierwszy na arenie międzynarodowej Peter Fill pojawił się 10 grudnia 1997 roku w Piancavallo, gdzie w zawodach FIS Race w zjeździe zajął 100. miejsce. W 2000 roku wystartował na mistrzostwach świata juniorów w Quebecu, gdzie jego najlepszym wynikiem było siódme miejsce w zjeździe. Na rozgrywanych rok później mistrzostwach świata juniorów w Verbier zdobył brązowy medal w gigancie, ulegając tylko dwóm Austriakom: Hannesowi Reiterowi i Johannowi Gruggerowi. Fill zdobył także złoty medal w supergigancie podczas mistrzostw świata juniorów w Tarvisio w 2002 roku.
W zawodach Pucharu Świata zadebiutował 7 marca 2002 roku w Altenmarkt, zajmując dwunaste miejsce w supergigancie. Tym samym już w swoim debiucie wywalczył pierwsze pucharowe punkty. Na podium po raz pierwszy stanął 13 stycznia 2006 roku w Wengen, zajmując trzecie miejsce w tej samej konkurencji. W zawodach tych lepsi byli tylko Austriak Benjamin Raich oraz Kjetil André Aamodt z Norwegii. W kolejnych latach jeszcze wielokrotnie stawał na podium, w tym 29 listopada 2008 roku w Lake Louise odniósł swoje jedyne zwycięstwo, wygrywając bieg zjazdowy. Najlepsze wyniki osiągnął w sezonie 2006/2007, który ukończył na szóstej pozycji w klasyfikacji generalnej oraz czwartej w klasyfikacji zjazdu.
Największy sukces osiągnął w 2009 roku, kiedy na mistrzostwach świata w Val d’Isère zdobył srebrny medal w supergigancie. Rozdzielił tam na podium Didiera Cuche ze Szwajcarii oraz Norwega Aksela Lunda Svindala. Podczas rozgrywanych dwa lata później mistrzostw świata w Garmisch-Partenkirchen zdobył brązowy medal w superkombinacji. Wyprzedzili go tam jedynie Aksel Lund Svindal oraz kolejny reprezentant Włoch, Christof Innerhofer. W 2006 roku wystartował na igrzyskach olimpijskich w Turynie, gdzie jego najlepszym wynikiem było dziewiąte miejsce w kombinacji. Na rozgrywanych cztery lata później igrzyskach olimpijskich w Vancouver był między innymi piętnasty w zjeździe. Brał także udział w igrzyskach olimpijskich w Soczi w 2014 roku, zajmując siódme miejsce w zjeździe i ósme w supergigancie.

</doc>
<doc id="880866" url="https://pl.wikipedia.org/wiki?curid=880866" title="Auerbach in der Oberpfalz">
Auerbach in der Oberpfalz

Auerbach in der Oberpfalz, Auerbach i.d.OPf. – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach. Leży w Jurze Frankońskiej, około 32 km na północny zachód od Amberga, przy drodze B85 i B470.
Historia.
W 1314 Auerbach otrzymało prawa miejskie. Od 1353 wraz z Czeskim Palatynatem było we władaniu Królestwa Czech. W 1373 do Auerbach przeniesiono z Sulzbach-Rosenberg stolicę Czeskiego Palatynatu. 23 września 1400 miasto zostało zdobytę przez palatyna Ruprechta, a następnie włączone w granice Palatynatu Reńskiego. Miasto zostało dwukrotnie zniszczone w trakcie wojen husyckich. W 1871 znalazło się w granicach Cesarstwa Niemieckiego. W 1972 do miasta przyłączono miejscowość Ranna.
Dzielnice.
W skład miasta wchodzą następujące dzielnice: 

</doc>
<doc id="880867" url="https://pl.wikipedia.org/wiki?curid=880867" title="Hirschau (Bawaria)">
Hirschau (Bawaria)

Hirschau – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach. Leży około 12 km na północny wschód od Amberga, przy drodze B14 i linii kolejowej Amberg – Schnaittenbach.

</doc>
<doc id="880868" url="https://pl.wikipedia.org/wiki?curid=880868" title="Wola Plaza">
Wola Plaza



</doc>
<doc id="880869" url="https://pl.wikipedia.org/wiki?curid=880869" title="Żerkówek">
Żerkówek

Żerkówek – wieś w Polsce położona w województwie dolnośląskim, w powiecie wołowskim, w gminie Brzeg Dolny.
Podział administracyjny.
W latach 1975–1998 miejscowość należała administracyjnie do województwa wrocławskiego.
Demografia.
Według Narodowego Spisu Powszechnego (III 2011 r.) liczył 110 mieszkańców. Jest najmniejszą miejscowością gminy Brzeg Dolny.

</doc>
<doc id="880875" url="https://pl.wikipedia.org/wiki?curid=880875" title="Szlak Kamiennych Kręgów">
Szlak Kamiennych Kręgów

Szlak Kamiennych Kręgów – zielony znakowany szlak turystyczny wytyczony przez obszar powiatów kartuskiego, kościerskiego, chojnickiego i starogardzkiego prowadzący z Sierakowic do Czarnej Wody, kaszubsko-borowiackim obszarem województwa pomorskiego (liczący ok. 93 km długości).

</doc>
<doc id="880878" url="https://pl.wikipedia.org/wiki?curid=880878" title="Mario Scheiber">
Mario Scheiber

Mario Scheiber (ur. 6 marca 1983 w St. Jakob in Defereggen) – austriacki narciarz alpejski, trzykrotny medalista mistrzostw świata juniorów.
Kariera.
Po raz pierwszy na arenie międzynarodowej pojawił się 24 listopada 1998 roku w Hochgurgl, gdzie w zawodach FIS Race nie ukończył drugiego przejazdu giganta. W 2001 roku wystartował na mistrzostwach świata juniorów w Verbier, zajmując dwunaste miejsce w slalomie. Na rozgrywanych rok później mistrzostwach świata juniorów w Tarvisio wywalczył srebrny medal w zjeździe. Najlepsze wyniki osiągnął jednak podczas mistrzostw świata juniorów w Briançonnais w 2003 roku, gdzie zwyciężył w gigancie (ex aequo Danielem Albrechtem), a w supergigancie był trzeci.
W zawodach Pucharu Świata zadebiutował 15 marca 2003 roku w Lillehammer, gdzie nie ukończył giganta. Pierwsze pucharowe punkty wywalczył 27 listopada 2004 roku w Lake Louise, zajmując 29. miejsce w zjeździe. Na podium zawodów tego cyklu po raz pierwszy stanął 2 grudnia 2004 roku w Beaver Creek, kończąc supergiganta na trzeciej pozycji. W zawodach tych wyprzedzili go jedynie Austriak Stephan Görgl i Bode Miller z USA. Łącznie trzynaście razy stawał na podium, jednak nie odniósł żadnego zwycięstwa. Najlepsze wyniki osiągnął w sezonie 2006/2007, kiedy zajął dziewiąte miejsce w klasyfikacji generalnej, a w klasyfikacji supergiganta był czwarty. W 2007 roku wystąpił na mistrzostwach świata w Åre, zajmując ósme miejsce w zjeździe i jedenaste w supergigancie. Brał też udział w igrzyskach olimpijskich w Vancouver w 2010 roku, gdzie zajął 20. miejsce w supergigancie, a w zjeździe był czwarty. Walkę o medal przegrał tam z Bode Millerem o 0,12 sekundy.
W marcu 2012 roku, z powodu problemów zdrowotnych, zakończył karierę sportową.

</doc>
<doc id="880879" url="https://pl.wikipedia.org/wiki?curid=880879" title="Schnaittenbach">
Schnaittenbach

Schnaittenbach – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach. Leży około 17 km na północny wschód od Amberga, przy drodze B14 i linii kolejowej Amberg – Schnaittenbach.
Dzielnice.
W skład miasta wchodzą następujące dzielnice: 
Współpraca.
Miejscowości partnerskie:

</doc>
<doc id="880882" url="https://pl.wikipedia.org/wiki?curid=880882" title="Carlos Calado">
Carlos Calado

Carlos Calado (ur. 5 października 1975 w Alcanenie) – portugalski lekkoatleta, specjalizujący się głównie w skoku w dal.
W 1997 zdobył srebrny medal Młodzieżowych Mistrzostw Europy w Lekkoatletyce (Bieg na 100 m, Turku), w 1998 został halowym wicemistrzem Europy (Skok w dal, Walencja). W 2001 zdobył brązowe medale mistrzostw świata w hali (Skok w dal, Lizbona) oraz na otwartym stadionie (Skok w dal, Edmonton). Wielokrotnie był mistrzem Portugalii w różnych konkurencjach.

</doc>
<doc id="880883" url="https://pl.wikipedia.org/wiki?curid=880883" title="Skorpion (komiks)">
Skorpion (komiks)

Skorpion (tytuł oryginału: "Le Scorpion") – francuska seria komiksowa autorstwa Stephena Desberga (scenariusz), Enrico Marini (rysunki do tomów 1–12) i Luigiego Critone (rysunki do tomu 13.), ukazująca się od 2000 nakładem wydawnictwa Dargaud. Po polsku pierwszych sześć tomów wydało wydawnictwo Egmont Polska, a od tomu siódmego serię publikuje oficyna Taurus Media.
Opis fabuły.
Akcja rozgrywa się w XVIII-wiecznym Rzymie i utrzymana jest w konwencji "płaszcza i szpady". Armando Catalano, mający przezwisko Skorpion, rzezimieszek zajmujący się okradaniem grobów świętych i sprzedawaniem relikwii, zostaje wplatany w spisek, który sięga najwyższych szczytów władzy w Państwie Kościelnym. Przygotowuje go kardynał Trebaldi, który pragnie ustanowić w Rzymie rządy dziewięciu antycznych rodów.

</doc>
<doc id="880886" url="https://pl.wikipedia.org/wiki?curid=880886" title="Giovanni Tiepolo">
Giovanni Tiepolo



</doc>
<doc id="880889" url="https://pl.wikipedia.org/wiki?curid=880889" title="Sulzbach-Rosenberg">
Sulzbach-Rosenberg

Sulzbach-Rosenberg – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach. Leży w Jurze Frankońskiej, około 10 km na północny zachód od Ambergu, przy autostradzie A6 (zjazd 64.), drodze B85, B14 i linii kolejowej Amberg – Norymberga. Przez miasto przebiega trasa rowerowa pięciu rzek.
Dzielnice.
W skład miasta wchodzą dwie dzielnice:
Historia.
Za panowania Karola Luksemburskiego w latach 1353–1373 miasto było stolicą Czeskiego Palatynatu – regionu wchodzącego w skład Korony Czeskiej. W XIX wieku zostało częścią Królestwa Bawarii. Od 1850 w Sulzbach stacjonował garnizon armii bawarskiej. Od 1871 część zjednoczonych Niemiec. W rezultacie II wojny światowej w 1945 miasto trafiło do amerykańskiej strefy okupacyjnej Niemiec. Od 1949 leży w granicach Republiki Federalnej Niemiec.

</doc>
<doc id="880891" url="https://pl.wikipedia.org/wiki?curid=880891" title="Arche">
Arche



</doc>
<doc id="880892" url="https://pl.wikipedia.org/wiki?curid=880892" title="Marcinkus">
Marcinkus



</doc>
<doc id="880895" url="https://pl.wikipedia.org/wiki?curid=880895" title="Vilseck">
Vilseck

Vilseck – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach. Leży około 20 km na północ od Amberga, nad rzeką Vils, przy linii kolejowej Norymberga – Weiden in der Oberpfalz.
Dzielnice.
W skład miasta wchodzą następujące dzielnice: Altmannsberg, Axtheid, Axtheid-Berg, Bruckmühle, Bürgerwald, Drechselberg, Ebersbach, Frauenbrunn, Gressenwöhr, Gumpenhof, Heringnohe, Heroldsmühle, Hohenzant, Kagerhof, Ködritz, Langenbruck, Lohhof, Neuhammer, Oberweißenbach, Ödgodlricht, Rauschenhof, Reisach, Schlicht, Schöfelhof, Schönlind, Schüsselhof, Seiboldsricht, Sigl, Sollnes, Sorghof, Triebweg, Unterweißenbach, Vilseck, Weiherhäusl i Wickenricht.
Baza U.S. Army.
W pobliżu miasta swoją bazę i poligon ma 2. Pułk Kawalerii Armii USA.

</doc>
<doc id="880896" url="https://pl.wikipedia.org/wiki?curid=880896" title="PDT Wola w Warszawie">
PDT Wola w Warszawie

Powszechny Dom Towarowy Wola, PDT Wola, a obecnie Adgar PDT Wola – budynek biurowo-usługowy w dzielnicy Wola w Warszawie, znajdujący się przy ul. Młynarskiej 8/12 róg al. „Solidarności”.
Historia.
Budynek wzniesiony w latach 1949–1956 według projektu Michała Przerwy-Tetmajera jako budynek handlowy. Płaskorzeźby skrajnych płycin attyki zaprojektował Kazimierz Danilewicz. W marcu 1956 otwarto w nim Powszechny Dom Towarowy.
W okresie PRL był znaną placówką handlową w Warszawie, często można było tu kupić towary niedostępne w innych sklepach. Przez wiele lat na parterze mieściły się stoiska: RTV, meble+oświetlenie, lodówki, kosmetyki (na środku sali sprzedażowej), art. metalowe (+wykładziny PCV), art. gospodarstwa domowego, farby, upominki. Pierwsze piętro poświęcone było modzie męskiej i damskiej, a drugie dzieciom (odzież, obuwie, zabawki) i wykładzinom dywanowym.
Przed 1989 wchodził w skład Domów Towarowych „Centrum”, po 1989 przemianowanych na Domy Towarowe Centrum S.A. Później na parterze działał sklep Leader Price i apteka. Po przejęciu przez Tesco części operacji grupy Casino - marketów Leader Price, w roku 2007 jego miejsce zajął sklep Tesco, a miejsce apteki - Polbank. 
Budynek został zakupiony w 2005 roku przez spółkę Celtic Property Developments S.A., która dokonała zmiany jego przeznaczenia z usługowego na biurowo-usługowe, zmodernizowała go, a następnie w całości skomercjalizowała. Zmieniła też historyczną nazwę na "Wola Plaza". W trakcie remontu wyburzono przepierzenia odsłaniając tym samym niezwykłe, wewnętrzne atrium, odświeżono także całkowicie elewację budynku, zachowując jej oryginalny wygląd. Budynek został oddany do użytku dla najemców w 2007. Podczas przebudowy usunięto z wnętrza kolorowe obrazy na szklanych taflach o wysokich walorach artystycznych autorstwa Marka Włodarskiego i Tadeusza Błażejowskiego. 
W 2018 roku na budynek powrócił charakterystyczny neon "Wola". 
Od 2021 roku budynek jest własnością spółki Adgar Poland, która zmieniła jego nazwę na "Adgar PDT Wola".

</doc>
<doc id="880897" url="https://pl.wikipedia.org/wiki?curid=880897" title="Ingrid Jacquemod">
Ingrid Jacquemod

Ingrid Jacquemod (ur. 23 września 1978 w Bourg-Saint-Maurice) – francuska narciarka alpejska, brązowa medalistka mistrzostw świata i trzykrotna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się 16 stycznia 1995 roku we Flaine, gdzie w zawodach University Race zajęła szóste miejsce w supergigancie. W 1997 roku wystartowała na mistrzostwach świata juniorów w Schladming, zdobywając srebrny medal w gigancie. Na rozgrywanych rok później mistrzostwach świata juniorów w Megève zwyciężyła w kombinacji, w gigancie była druga, a w zjeździe zajęła trzecie miejsce.
W zawodach Pucharu Świata zadebiutowała 21 listopada 1996 roku w Park City, gdzie nie zakwalifikowała się do drugiego przejazdu giganta. Pierwsze pucharowe punkty wywalczyła 18 stycznia 1997 roku w Zwiesel, zajmując 21. miejsce w tej samej konkurencji. Na podium zawodów PŚ po raz pierwszy stanęła 12 marca 2003 roku w Lillehammer, zajmując drugie miejsce w zjeździe. W zawodach tych rozdzieliła Austriaczkę Renate Götschl i Kirsten Clark z USA. Łącznie sześć razy stawała na podium, odnosząc jedno zwycięstwo: 7 stycznia 2005 roku w Santa Caterina triumfowała w zjeździe. Najlepsze wyniki osiągnęła w sezonie 2009/2010, kiedy zajęła dziewiąte miejsce w klasyfikacji generalnej, a w klasyfikacji zjazdu była czwarta.
Na mistrzostwach świata w Bormio w 2005 roku wspólnie z koleżankami i kolegami z reprezentacji wywalczyła brązowy medal w zawodach drużynowych. Na tych samych mistrzostwach była też między innymi piąta w zjeździe. W 2002 roku wystartowała na igrzyskach olimpijskich w Salt Lake City, zajmując 22. miejsce w supergigancie i 23. miejsce w zjeździe. Na rozgrywanych cztery lata później igrzyskach w Turynie jej najlepszym wynikiem było szesnaste miejsce w zjeździe. Brała też udział w igrzyskach olimpijskich w Vancouver w 2010 roku, plasując się na dziesiątej pozycji w supergigancie. W 2011 roku zakończyła karierę.

</doc>
<doc id="880899" url="https://pl.wikipedia.org/wiki?curid=880899" title="Pałac Heyderów w Grodzisku Wielkopolskim">
Pałac Heyderów w Grodzisku Wielkopolskim

Pałac Heyderów – wzniesiony w poł. XIX w. w Grodzisku Wielkopolskim dla ówczesnych właścicieli dóbr grodziskich - Heyderów, na miejscu dawnej rezydencji Opalińskich, zwanej trochę na wyrost "zamkiem", gdyż Grodzisk Wielkopolski nie był główną siedzibą tego rodu. Położony w parku, frontem zwrócony na południe. Murowany, otynkowany z boniowaniem. Wysoko podpiwniczony, parterowy z niskim piętrem w poddaszu. Dwutraktowy, czternastoosiowy, z dwuosiowymi ryzalitami bocznymi, wysuniętymi przed fasadę południową. Pośrodku fasady schody i drewniany ganek z balustradą. Dachy niskie kryte papą.
W czasie Powstania Wielkopolskiego w pałacu mieścił się sztab frontu zachodniego. Po II wojnie światowej była tutaj siedziba grodziskich harcerzy, a później przedszkole. Od czerwca 1992 ma tutaj swoją siedzibę Muzeum Ziemi Grodziskiej. W latach 2009/2010 obiekt przeszedł remont, wymieniono m.in. okna i dach, a także odnowiono elewację.

</doc>
<doc id="880904" url="https://pl.wikipedia.org/wiki?curid=880904" title="Sambre (komiks)">
Sambre (komiks)

Sambre – francuskojęzyczna seria komiksowa stworzona przez belgijskiego rysownika i scenarzystę Bernarda Yslaire'a, ukazująca się od 1986 nakładem francuskiego wydawnictwa Glénat. Scenarzystą pierwszego i współautorem scenariusza drugiego tomu był Yann Le Pennetier, piszący pod pseudonimem Balac. Od 2007 ukazuje się seria poboczna pt. "Wojna Sambre'ów" (fr. "La Guerre des Sambre"), także wydawana w oryginale przez Glénat. Po polsku oba cykle publikowane są przez wydawnictwo Egmont Polska. 
Fabuła.
Seria stanowi sagę fikcyjnego ziemiańskiego rodu Sambre'ów, rozgrywającą się we Francji w XVIII i XIX wieku.

</doc>
<doc id="880907" url="https://pl.wikipedia.org/wiki?curid=880907" title="Bohaterowie Sybiru">
Bohaterowie Sybiru

Bohaterowie Sybiru – polski film fabularny z 1936 roku. 
Produkcja.
Inicjatorem powstania filmu był rtm. Władysław Jan Olszowski, oficer Wojska Polskiego na Wschodzie (tzw. „dziadek syberyjski”). Przygotowania do produkcji podjęła wytwórnia filmowa Urania-Film pod kierownictwem Eugeniusza Bodo, która przystąpiła do kręcenia pod koniec 1935. W zamierzeniu twórców film miał ukazać przeżycia zesłańców syberyjskich, a w szczególności losy 5 Dywizji Syberyjskiej. Główną osią były osobiste przeżycia rtm. Olszowskiego. Scenariusz filmu stworzyli Jerzy Walden i Eugeniusz Bodo, którym pomagali rtm. Olszowski i reżyser Michał Waszyński. Pierwotnie rozważano alternatywne tytuły filmu: "5 Dywizja" lub "V Dywizja Syberyjska" bądź "Ofiarne serca". Przy tworzeniu scenariusza współdziałali członkowie Związku Sybiraków, zaś po premierze scenariusz został opublikowany w kwartalniku Sybirak, będącym organem prasowym tej organizacji. Jako statyści wystąpili w produkcji bezrobotni sybiracy.
Fabuła.
Akcja filmu dzieje się w 1918 roku. Opowiada o losach polskich zesłańców, którzy po powstaniach narodowych znaleźli się pośród śniegów Syberii. Gdy w pobliskim miasteczku zostaje otwarty punkt rekrutacyjny do armii gen. Żeligowskiego, Polacy tłumnie się stawiają, gotowi nie pierwszy raz walczyć o wolność Ojczyzny. Lecz droga do domu, pośród mrozu, śniegu i głodu, może być najtrudniejszą drogą w ich dotychczasowym życiu.
Odbiór.
Wydanie nr 15 tygodnika „Wiarus” pozytywnie oceniał film i zapraszał do jego obejrzenia. W opinii Michała Sabatowicza błędem twórców było, iż fabuła filmu kończyła się w czasie historycznym, gdy powinna się zaczynać, a mianowicie w czasie kapitulacji 5 Dywizji; według tego autora "film nie emocjonował widzów i zszedł z ekranów".

</doc>
<doc id="880908" url="https://pl.wikipedia.org/wiki?curid=880908" title="Zasada">
Zasada



</doc>
<doc id="880913" url="https://pl.wikipedia.org/wiki?curid=880913" title="New York Police Department">
New York Police Department



</doc>
<doc id="880915" url="https://pl.wikipedia.org/wiki?curid=880915" title="Alfred Schamanek">
Alfred Schamanek

Alfred Schamanek (ukr. "Альфре́д Шама́нек", ) (ur. 20 maja 1883 we Lwowie, zm. 1920) – ukraiński działacz wojskowy, pułkownik UHA.
Życiorys.
Lwowianin pochodzenia niemieckiego. Został zawodowym oficerem cesarskiej i królewskiej Armii. 1 września 1902 został mianowany na stopień podporucznika i wcielony do Morawskiego Pułku Piechoty Nr 99 w Znojmie–Klosterbruck. W latach 1908-1911 był słuchaczem Szkoły Wojennej w Wiedniu. 1 maja 1909 został mianowany na stopień porucznika. W 1911, po ukończeniu szkoły, otrzymał tytuł „oficer przydzielony do Sztabu Generalnego” i został przydzielony do 8 Brygady Górskiej w Fočy. Będąc słuchaczem Szkoły Wojennej i pełniąc służbę sztabową pozostawał oficerem nadetatowym Pułku Piechoty Nr 99. 1 maja 1914 został mianowany na stopień kapitana. W tym samym roku otrzymał tytuł „oficera Sztabu Generalnego” i przydział do 7 Korpusu w Temeszwarze. W czasie I wojny światowej walczył w Galicji, a następnie na froncie włoskim i Bliskim Wschodzie (Austriacki Korpus Pomocniczy w Syrii).
W listopadzie 1918, po kapitulacji armii austro-węgierskiej, powrócił do Galicji, wstąpił do UHA, od kwietnia 1919 został szefem sztabu II Korpusu UHA. Odznaczył się w ofensywie czortkowskiej i ataku na Kijów w sierpniu 1919.
Był szefem sztabu na froncie przeciwbolszewickim. Dzięki jego planom, UHA zwyciężyła Armię Czerwoną pod Winnicą (12 sierpnia 1919), Berdyczowem (19 sierpnia 1919) i Żytomierzem (21 sierpnia 1919).
Od stycznia 1920 szef sztabu CzUHA, aresztowany przez bolszewików, został zastrzelony podczas ucieczki w czasie przeprawy przez Dniestr. Pochowany we wsi Porohy koło miasta Soroki w Besarabii.
Ordery i odznaczenia.
W czasie służby w c. i k. Armii otrzymał:

</doc>
<doc id="880918" url="https://pl.wikipedia.org/wiki?curid=880918" title="Freihung">
Freihung

Freihung – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach. Leży w Jurze Frankońskiej, około 20 km na północ od Amberga, przy linii kolejowej Norymberga – Weiden in der Oberpfalz.

</doc>
<doc id="880920" url="https://pl.wikipedia.org/wiki?curid=880920" title="Klonowice">
Klonowice

Klonowice – wieś w Polsce położona w województwie pomorskim, w powiecie chojnickim, w gminie Czersk. 
Mała wieś borowiacka nad rzeką Wdą, na obszarze leśnym Borów Tucholskich, wchodzi w skład sołectwa Wieck. 
Miejscowość znajduje się na turystycznym szlaku Kamiennych Kręgów, znajduje się tu stacja archeologiczna Uniwersytetu Łódzkiego.
W latach 1975–1998 miejscowość administracyjnie należała do województwa bydgoskiego.

</doc>
<doc id="880921" url="https://pl.wikipedia.org/wiki?curid=880921" title="Kobiety nad przepaścią">
Kobiety nad przepaścią

Kobiety nad przepaścią – polski film fabularny z 1938 roku. W filmie poruszono problem "handlu żywym towarem". Ekranizacja powieści Antoniego Marczyńskiego pt. "W szponach handlarzy kobiet".
Treść.
Marysia Żurkówna, prosta dziewczyna z prowincji za namową znajomych decyduje się wyjechać do Ameryki. Wyjeżdża z rodzinnej wsi, zostawiając tam ukochanego Walka i udaje się do Warszawy, a stamtąd, z fałszywym paszportem, do Brazylii. Na miejscu przekonuje się, że znajomi byli w rzeczywistości przestępcami handlującymi żywym towarem, a ją czeka przyszłość prostytutki. Tymczasem Walek przyjeżdża do Warszawy i tam dowiaduje się, że Marysia została sprzedana do pracy w brazylijskim domu publicznym. Zatrudnia się jako marynarz na statku kursującym wzdłuż wybrzeży Brazylii i po dłuższych poszukiwaniach odnajduje Marynię.

</doc>
<doc id="880922" url="https://pl.wikipedia.org/wiki?curid=880922" title="Koszówki">
Koszówki



</doc>
<doc id="880927" url="https://pl.wikipedia.org/wiki?curid=880927" title="Hahnbach (Bawaria)">
Hahnbach (Bawaria)

Hahnbach – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach, siedziba wspólnoty administracyjnej Hahnbach. Leży około 10 km na północ od Amberga, nad rzeką Vils, przy drodze B14.
Dzielnice.
W skład gminy wchodzą następujące dzielnice: 

</doc>
<doc id="880930" url="https://pl.wikipedia.org/wiki?curid=880930" title="Karpno (jezioro na Pojezierzu Kaszubskim)">
Karpno (jezioro na Pojezierzu Kaszubskim)

Karpno – przepływowe jezioro rynnowe na Pojezierzu Kaszubskim w powiecie kościerskim (województwo pomorskie) na północnym obszarze leśnym Borów Tucholskich. Jezioro znajduje się na turystycznym Szlaku Kamiennych Kręgów.
Powierzchnia całkowita: 37,82 ha

</doc>
<doc id="880931" url="https://pl.wikipedia.org/wiki?curid=880931" title="Gebenbach">
Gebenbach

Gebenbach – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach, wchodzi w skład wspólnoty administracyjnej Hahnbach. Leży około 10 km na północ od Amberga, przy drodze B14 i linii kolejowej Schnaittenbach – Amberg.

</doc>
<doc id="880933" url="https://pl.wikipedia.org/wiki?curid=880933" title="Ukraińska Rada Narodowa (1941)">
Ukraińska Rada Narodowa (1941)

Ukraińska Rada Narodowa (UNR) – organizacja polityczno-społeczna, utworzona 5 października 1941 w Kijowie przez OUN-M.
Przewodniczącym UNR był Mykoła Wełyczkiwskyj, sekretarzami I. Dubyna i Osyp Bojdunyk. W skład Rady wchodzili ponadto: gen. Mykoła Kapustianśkyj, Ołeh Kandyba, Ołeh Sztul. W listopadzie 1941 władze Reichskommissariat Ukraine rozwiązały Radę, przeszła więc do podziemia, i działała tak do 1943.
Również we Lwowie działała Ukraińska Rada Narodowa pod przewodnictwem Kostia Łewyckiego.
29 kwietnia 1944 UNR wraz z przedstawicielami Sejmu Ukrainy Karpackiej i lwowskiej Ukraińskiej Rady Narodowej utworzyła Wszechukraińską Radę Narodową pod przewodnictwem Mykoły Wełyczkiwskiego. Jego zastępcami zostali metropolita Andrzej Szeptycki i Augustyn Sztefan.
Próby stworzenia przez UNR i Ukraińską Główną Radę Wyzwoleńczą (UHWR) w jesieni 1944 w Bratysławie wspólnej platformy zakończyły się niepowodzeniem i WUNR od 1946 prowadziła swoją działalność na emigracji.

</doc>
<doc id="880935" url="https://pl.wikipedia.org/wiki?curid=880935" title="Königstein (Bawaria)">
Königstein (Bawaria)

Königstein – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach, siedziba wspólnoty administracyjnej Königstein. Leży w Jurze Frankońskiej, około 24 km na północny zachód od Amberga, przy drodze B85.
Współpraca.
Miejscowości partnerskie:

</doc>
<doc id="880936" url="https://pl.wikipedia.org/wiki?curid=880936" title="W górach jest wszystko co kocham">
W górach jest wszystko co kocham

W górach jest wszystko co kocham – projekt poetycko-muzyczny ludzi chodzących po górach, w ramach którego w dużych polskich miastach wiosną i jesienią odbywa się szereg koncertów i festiwali piosenki poetyckiej pod wspólnym tytułem projektu. 
Organizatorzy.
Organizatorami są zapaleńcy gór i wspólnego "śpiewo-grania". Tradycyjnie głównym koncertem jesiennej edycji projektu jest trzydniowy Wrocławski Przegląd Kultury Studenckiej. W ramach projektu każdego roku publikowana jest płyta studyjna, zawierające najciekawsze kompozycje wykonawców biorących udział w koncertach, drukowane są również śpiewniki. Organizatorzy "W górach..." czerpiąc z własnych doświadczeń niejednokrotnie wspierają również inne imprezy poezji śpiewanej, jedną z nich był wakacyjny Ogólnopolski Festiwal Piosenki Poetyckiej KROPKA, który odbył się w dniach 20-22 lipca 2007 w Głuchołazach, w województwie opolskim.

</doc>
<doc id="880937" url="https://pl.wikipedia.org/wiki?curid=880937" title="Zasięg występowania">
Zasięg występowania



</doc>
<doc id="880939" url="https://pl.wikipedia.org/wiki?curid=880939" title="Hirschbach (Bawaria)">
Hirschbach (Bawaria)

Hirschbach – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach, wchodzi w skład wspólnoty administracyjnej Königstein. Leży w Jurze Frankońskiej, około 25 km na północny zachód od Amberga.

</doc>
<doc id="880940" url="https://pl.wikipedia.org/wiki?curid=880940" title="Chądzie">
Chądzie

Chądzie – śródleśne jezioro rynnowe na Równinie Tucholskiej w kompleksie leśnym Borów Tucholskich, na granicy gmin Stara Kiszewa i Kościerzyna (powiatu kościerskiego województwa pomorskiego). Chądzie znajduje się we wschodnim obszarze Wdzydzkiego Parku Krajobrazowego i na turystycznym Szlaku Kamiennych Kręgów.
Powierzchnia całkowita: 13,1 ha

</doc>
<doc id="880941" url="https://pl.wikipedia.org/wiki?curid=880941" title="Opór w getcie częstochowskim">
Opór w getcie częstochowskim

Opór w getcie częstochowskim – akcja samoobrony ludności żydowskiej przeciw hitlerowcom 25 czerwca 1943.
Do pierwszych walk w getcie doszło jeszcze w styczniu 1943, a kierował nim Mendel Fiszelewicz. W związku z likwidacją tak zwanego „małego getta” i wywózką Żydów do obozów zagłady, doszło w czerwcu do ostatecznej samoobrony słabo uzbrojonej ludności getta. Na czele powstania stanął Mordechaj Zilberberg, który zginął śmiercią samobójczą podczas pacyfikacji bunkrów przy ul. Nadrzecznej w pierwszym dniu walk.

</doc>
<doc id="880942" url="https://pl.wikipedia.org/wiki?curid=880942" title="Bupalus piniaria">
Bupalus piniaria



</doc>
<doc id="880944" url="https://pl.wikipedia.org/wiki?curid=880944" title="Centralny Obszar Biznesu">
Centralny Obszar Biznesu



</doc>
<doc id="880945" url="https://pl.wikipedia.org/wiki?curid=880945" title="Drzęczno">
Drzęczno

Drzęczno (Drzęszczno) – śródleśne jezioro rynnowe na Równinie Tucholskiej w kompleksie leśnym BorówTucholskich (w gminie Stara Kiszewa powiatu kościerskiego województwa pomorskiego). Drzęczno znajduje się na leśnym obszarze Borów Tucholskich przy turystycznym Szlaku Kamiennych Kręgów.
Powierzchnia całkowita: 39,29 ha

</doc>
<doc id="880946" url="https://pl.wikipedia.org/wiki?curid=880946" title="Hohenburg (Bawaria)">
Hohenburg (Bawaria)

Hohenburg – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach. Leży w Jurze Frankońskiej, około 17 km na południe od Amberga, nad rzeką Lauterach.
W związku z rozwiązaniem 1 września 2015 obszaru wolnego administracyjnie Hirschwald, 2,2 km2 włączono do gminy. Jednocześnie 0,01 km2 włączono również z gminy Ursensollen.
Dzielnice.
W skład gminy wchodzą następujące dzielnice: Adertshausen, Allersburg, Egelsheim, Hohenburg, Mendorferbuch, Ransbach, Thonhausen, Taubenbacher Forst.
Oświata.
W gminie znajduje się 51 miejsc przedszkolnych (53 dzieci) oraz szkoła podstawowa (4 nauczycieli, 87 uczniów).

</doc>
<doc id="880947" url="https://pl.wikipedia.org/wiki?curid=880947" title="Dom o Zielonych Progach">
Dom o Zielonych Progach

Dom o Zielonych Progach – zespół grający szeroko pojętą poezję śpiewaną oraz piosenkę turystyczną, od samego początku należący do projektu „W górach jest wszystko co kocham". Inspiracji do swoich utworów grupa szuka między innymi w twórczości Jerzego Harasymowicza, Wojtka Belona, Wiesławy Kwinto-Koczan czy Kazimierza Węgrzyna.
Historia.
Dom o Zielonych Progach zawiązał się nieoficjalnie w górach, w Szklarskiej Porębie, podczas popołudniowej wędrówki po Górach Izerskich. Wykształcił się spontanicznie po części z dwóch zespołów: Dnieje (Monika Janik, Marzena Chabowska) i Kilku Przyjaciół (Wojciech Szymański). Od początku grupę tworzyła także Basia Mendyk oraz Daniel Madej (brat Moniki i Marzeny).
Pierwszy koncert zespołu odbył się w 2000. W 2002 na Ogólnopolskim Studenckim Przeglądzie Piosenki Turystycznej Yapa zdobył I miejsce, nagrodę Studenckiego Koła Przewodników Beskidzkich w Łodzi oraz nagrodę publiczności. W kwietniu tego roku zespół nagrał swoje pierwsze piosenki, które znalazły się na pierwszej edycji płyty projektu poetycko-muzycznego W górach jest wszystko co kocham.
Jesienią 2004 do grupy dołączył Mieszko Stanisławski, pod koniec 2005 - Bartosz Zalewski, a wiosną 2006 - Marcin Skaba. W roku 2015 zakończyła z zespołem współpracę wokalistka Basia Mendyk. W 2018 i 2019 roku nastąpiły duże zmiany w składzie Domu o Zielonych Progach, jego nową wokalistką została Agata Świerczyńska.

</doc>
<doc id="880948" url="https://pl.wikipedia.org/wiki?curid=880948" title="Agreściak">
Agreściak



</doc>
<doc id="880950" url="https://pl.wikipedia.org/wiki?curid=880950" title="Abraxas grossulariatus">
Abraxas grossulariatus



</doc>
<doc id="880954" url="https://pl.wikipedia.org/wiki?curid=880954" title="Czeskie Bataliony Porządkowo-Ochronne Żandarmerii i Policji Protektoratu">
Czeskie Bataliony Porządkowo-Ochronne Żandarmerii i Policji Protektoratu

Czeskie Bataliony Porządkowo-Ochronne Żandarmerii i Policji Protektoratu (czes. "Protektorátní bezpecnostni sbory") – czeskie kolaboracyjne formacje zbrojne w Protektoracie Czech i Moraw podczas II wojny światowej.
Po utworzeniu Protektoratu Czech i Moraw w marcu 1939 r., Niemcy stworzyli nowy system czeskich organów bezpieczeństwa, który funkcjonował obok formacji niemieckich. Powstała Policja Protektoratu (czes. "Protektorátní policie", niem. "Protektoratspolizei Böhmen a Mähren"), dzieląca się na policję umundurowaną ("uniformovaná policie") i policję nieumundurowaną ("neuniformovaná policie"), Żandarmeria Protektoratu ("Protektorátní četnictvo") i Straż Celna Protektoratu ("Protektorátní finanční stráž").
Podlegały one ministerstwu spraw wewnętrznych Protektoratu. Ich liczebność osiągnęła ok. 20 tys. ludzi, wśród których było wielu członków czeskich organizacji faszystowskich. Były one odpowiedzialne za zapewnienie bezpieczeństwa na terytorium Protektoratu Czech i Moraw. Współpracowały z Niemcami, m.in. w prześladowaniach ludności żydowskiej i zarządzały obozami przejściowymi dla tej ludności.
Kadry dla tych formacji zapewniały szkoły policyjne w Ołomuńcu i Mladej Boleslavi. Komendantury Policji Protektoratu istniały w 6 miastach: Pradze, Czeskich Budziejowicach, Hradec Králové, Kladnie, Náchodzie i Pilźnie. Siedzibami policji kryminalnej była Praga, której podlegało 10 okręgów kryminalnych i Brno z 3 okręgami kryminalnymi.
Na początku lipca 1942 r. protektor Reinhard Heydrich przeprowadził reorganizację czeskich organów bezpieczeństwa, w wyniku czego dostosowano je do struktury organizacyjnej formacji niemieckich Protektoratu i podporządkowano niemieckim komendantom. Wprowadzono funkcje komendantów generalnych umundurowanej i nieumundurowanej policji. Policja porządkowa została zakwalifikowana do policji umundurowanej, zaś policja bezpieczeństwa do policji nieumundurowanej.
Pod koniec marca 1944 r. doszło do kolejnej reorganizacji, która stworzyła jednolitą Policję Protektoratu, w skład której wchodziły formacje umundurowane (żandarmeria, policja państwowa, policja porządkowa i straż pożarna) oraz formacje nieumundurowane (państwowa policja kryminalna i policja bezpieczeństwa). Zachowane zostały funkcje komendantów generalnych umundurowanej i nieumundurowanej policji. Pojawili się natomiast w terenie inspektorzy Policji Protektoratu. Członkowie Policji Protektoratu mogli być jedynie ochotnikami, nie-Żydami, nieżonatymi i bezdzietnymi, ze znajomością języka niemieckiego, w wieku 18–25 lat i w dobrej kondycji fizycznej.
W 1945 r. bataliony Policji Protektoratu wzięły udział w walkach przeciw Armii Czerwonej wkraczającej na terytorium Protektoratu Czech i Moraw. Część policjantów w czasie powstania praskiego w 1945 przeszła na stronę powstańców i walczyła przeciwko wojskom niemieckim.

</doc>
<doc id="880958" url="https://pl.wikipedia.org/wiki?curid=880958" title="Maciej Bartodziejski">
Maciej Bartodziejski

Maciej Bartodziejski (ur. 15 października 1973 w Łodzi) – polski siatkarz, a obecnie trener siatkarski.
Karierę zawodniczą rozpoczynał w Resursie Łódź. Potem reprezentował barwy Bzury Ozorków i SPS Zduńska Wola. W sierpniu 1996 roku został zawodnikiem Skry Bełchatów.
W wieku juniorskim reprezentował biało-czerwone barwy na arenie międzynarodowej. Uczestniczył m.in. w Mistrzostwach Europy Juniorów w Poznaniu w 1992 roku.
W 1999 roku z bełchatowskim zespołem uzyskał promocję do Serii A I ligi, jednak po roku spadł z nim do niższej klasy. Po rocznej grze na tym szczeblu z drużyną awansował do Polskiej Ligi Siatkówki, zdobywając w sezonie 2001/2002 brązowy medal mistrzostw Polski. W Skrze w najwyższej klasie ligowej występował do 2003 roku. Do sezonu 2008/2009 grał w zespole Siatkarz Wieluń grającym w I lidze, z którym wywalczył awans do Polskiej Ligi Siatkówki.
W maju 2009 roku związał się kontraktem ze Skrą Bełchatów, gdzie do 2013 r. był asystentem trenera Jacka Nawrockiego.
Przed rozpoczęciem sezonu 2014/2015 objął pierwszoligowy zespół siatkarek ŁKS-u Łódź, z którym w 2016 r. awansował do rozgrywek PlusLigi, jednak na początku kolejnego sezonu, w październiku 2016, złożył rezygnację. Od grudnia 2016 prowadził drugoligowy męski zespół ULKS MOSIR Sieradz. W lutym 2017 dołączył do sztabu Legionovii Legionowo, początkowo pomagał w prowadzeniu drużyny Robertowi Strzałkowskiemu, lecz później został I trenerem. W listopadzie 2017 r. na tym stanowisku zastąpił go Piotr Olenderek.
Od stycznia 2018 roku grał w zespole ULKS MOSiR Sieradz, który w 2016 roku prowadził. Został zakontraktowany w Sieradzu w obliczu przedłużającej się kontuzji podstawowego rozgrywającego sieradzan – Patryka Spychały.
W lipcu 2018 został I trenerem występującego w Lidze Siatkówki Kobiet KSZO Ostrowiec Świętokrzyski, jednak w sierpniu tego samego roku klub ogłosił, że Bartodziejski nie rozpocznie pracy z ostrowiecką drużyną z przyczyn osobistych.

</doc>
<doc id="880959" url="https://pl.wikipedia.org/wiki?curid=880959" title="Carlo Alberto Castigliano">
Carlo Alberto Castigliano

 
Carlo Alberto Castigliano (ur. 9 listopada 1847, zm. 25 października 1884) – włoski inżynier znany głównie z twierdzenia Castigliano określającego przemieszczenia przy odkształceniach liniowych w oparciu o pochodne cząstkowe energii sprężystej.
Alberto Castigliano urodził się w Piemoncie w północno-zachodnich Włoszech. W 1866 rozpoczyna studia w Instytucie Technicznym w Terni. Po 4 latach zaczyna studia na Politechnice w Turynie. Po 3 latach studiów w Turynie w 1873 pisze pracę dyplomową zatytułowaną "Intorno ai sistemi elastici", w której podaje swoje słynne twierdzenie:
"... pochodna cząstkowa energii sprężystej, jako funkcja sił obciążających działających na materiał odkształcany liniowo, względem danej siły jest równa rzutowi przemieszczenia punktu zaczepienia siły na kierunek działania tej siły." 
Po skończeniu Politechniki w Turynie Castigliano pracował przy budowie Północnych Linii Kolejowych we Włoszech. Kierował biurem odpowiedzialnym za całokształt prac przy budowie i konserwacji linii kolejowej.

</doc>
<doc id="880960" url="https://pl.wikipedia.org/wiki?curid=880960" title="Polish Office Research Forum">
Polish Office Research Forum

Warsaw Research Forum (WRF) – warszawskie forum analityków rynku nieruchomości, utworzone w 2000 jako Warsaw Research Forum (WRF) przez przedstawicieli firm:
Do forum dołączyły także:
Forum zajmuje się analizą rynku nieruchomości biurowych i trendów, publikując kwartalne raporty dotyczące m.in. popytu, podaży i cen na tym rynku.
W styczniu 2015 Warsaw Research Forum zmieniło nazwę na Polish Office Research Forum (PORF) oraz rozszerzyło swoją działalność o tworzenie raportów również z Polski i miast regionalnych.

</doc>
<doc id="880961" url="https://pl.wikipedia.org/wiki?curid=880961" title="System Informacji Miejskiej w Łodzi">
System Informacji Miejskiej w Łodzi

System Informacji Miejskiej w Łodzi – łódzki system informacji wizualnej, wdrażany w mieście od 2005, oparty na czerwono-niebieskich i czerwono-brązowych (na terenach o cennych turystycznie walorach) tablicach, zawierających nazwę ulicy i obszaru miasta oraz numerację porządkową nieruchomości. System ten systematycznie zastępuje dwa poprzednie systemy, oparte na tabliczkach w kolorach piaskowym i amarantowym.
SIM został powołany do życia uchwałą Rady Miejskiej w Łodzi z dnia 26 października 2005. Wprowadzono wtedy też podział miasta na 56 obszarów turystycznych, mających odpowiadać jego rejonom historycznym. Nazwy obszarów widnieją na czerwonych panelach elementów SIM. Podziału dokonali wspólnie urzędnicy magistratu i znawcy łódzkiej historii (jak np. Ryszard Bonisławski), a potem skonsultowano go również z przedstawicielami rad osiedli administracyjnych.
Graficzne wzory elementów systemu są takie same jak wzory stosowane w Warszawie – prawa do ich wykorzystania zostały nieodpłatnie przekazane Łodzi przez ówczesnego prezydenta stolicy, Lecha Kaczyńskiego.
Elementy SIM.
W skład systemu wchodzą:
Dane techniczne tablic adresowych.
Grafika.
W strefach turystyczno – historycznych:
W pozostałych częściach miasta:
Po pewnym czasie wdrażania SIM okazało się, że mająca stanowić wykładnię szablonów Systemu, uchwała RMŁ w sprawie SIM-u, nie zawiera dokładnego określenia dla kształtu tablic adresowych (czy mają one być płaskie, czy też wypukłe) oraz dla sposobu ich montażu (czy na śrubach, wkręcanych od przodu, czy raczej na specjalnym, zewnętrznym uchwycie). Zarząd Dróg i Transportu, zlecając wykonanie tablic, proponował zawsze specyfikację zgodną z warszawską (tylko wypukłe tabliczki, instalowane na tylnych umocowaniach), taką też radzi się stosować mieszkańcom. Jednak nawet wiele instytucji państwowych zleciło wykonanie tablic niezgodnych z zalecanym modelem (patrz fotografia – "ul. Giewont 28" – po prawej stronie)
Obszary SIM.
Według tego podziału miasto dzieli się na 56 następujących obszarów SIM:

</doc>
<doc id="880963" url="https://pl.wikipedia.org/wiki?curid=880963" title="Maria Bogda">
Maria Bogda

Maria Bogda, właśc. Janina Kopaczek-Brodzisz (ur. 25 listopada 1909 lub 1905 1906 we Lwowie, zm. 30 czerwca 1981 w Desert Hot Spring lub w Altadenie) – polska aktorka, jedna z najbardziej popularnych w Polsce gwiazd filmowych w dwudziestoleciu międzywojennym.
Życiorys.
W 1927 ukończyła Instytut Filmowy W. Biegańskiego w Warszawie. Przed II wojną światową występowała w wielu polskich filmach. Była uważana za jedną z najładniejszych polskich aktorek – wygrała konkurs „Ilustrowanego Kuryera Codziennego” na najpiękniejszy typ Polki. W 1929 przystąpiła do Lwowskiego Klubu Krótkofalowców; posiadała znak wywoławczy SP3HR.
W czasie okupacji mieszkała w Warszawie, początkowo (od grudnia 1939 do marca 1941) pracowała jako kelnerka w kawiarni „Napoleonka”. Podczas powstania warszawskiego prowadziła stołówkę na Mokotowie. Po upadku powstania znalazła się w Zakopanem, gdzie wraz z mężem, aktorem Adamem Brodziszem prowadziła pensjonat „Brodziszówka”. Nie mogąc znaleźć zatrudnienia w powojennej kinematografii, rozpoczęła występy teatralne, wraz z mężem prezentowała spektakle kameralne w różnych miastach Polski. W czerwcu 1961 oboje wyjechali na gościnne występy do Stanów Zjednoczonych i po zakończeniu tournée osiedlili się w Los Angeles, gdzie trudnili się hodowlą szynszyli. Po przejściu na emeryturę przenieśli się do Desert Hot Spring.
W kwietniu 1988 zgodnie ze swoim życzeniem została pochowana na cmentarzu Rakowickim w Krakowie.

</doc>
<doc id="880965" url="https://pl.wikipedia.org/wiki?curid=880965" title="Komisariat Rzeszy Ukraina">
Komisariat Rzeszy Ukraina

Komisariat Rzeszy Ukraina () – nazwa organizmu okupacyjnego powstałego 1 września 1941 po agresji III Rzeszy na ZSRR, istniejąca do początków 1944, z siedzibą w Równem. Komisarzem ("Reichskommissar") Komisariatu był Erich Koch.
Podział administracyjny ustalono w niemieckiej Kwaterze Głównej, na naradzie pod przewodnictwem Adolfa Hitlera, z udziałem Hermanna Göringa, Alfreda Rosenberga, Wilhelma Keitla, Hansa Lammersa i Martina Bormanna 16 lipca 1941.
Podział administracyjny Komisariatu Rzeszy Ukraina w 1943 r..
W miejsce obwodów i rejonów zorganizowano komisariaty obszarowe (niem. "Gebietkommissariat"). Obwody czernihowski, sumski, charkowski, doniecki i ługański wydzielono w osobną "strefę frontową", oddzieloną od RKU granicą, którą można było przekroczyć tylko ze specjalną przepustką.
W sumie Komisariat dzielił się na 6 komisariatów generalnych, 114 komisariatów rejonowych i 433 gminnych.
Okręg generalny Dniepropetrowsk ("Generalbezirk Dnjepropetrowsk").
Generalnym komisarzem okręgu był Klaus Selzner.
Komisariaty:
Okręg generalny Kijów ("Generalbezirk Kiew").
Generalnym komisarzem okręgu był Waldemar Magunia.
Komisariaty:
Okręg generalny Krym ("Generalbezirk Krim", "Tauryda").
Generalnym komisarzem okręgu był Alfred Frauenfeld.
Komisariaty:
Okręg generalny Mikołajów ("Generalbezirk Nikolajew").
Generalnym komisarzem okręgu był Ewald Oppermann.
Komisariaty:
Okręg generalny Żytomierz ("Generalbezirk Shitomir").
Generalnym komisarzem okręgu był Kurt Klemm, a od 1942 Waldemar Magunia.
Komisariaty:
Okręg generalny Wołyń-Podole ("Generalbezirk Wolhynien-Podolien").
Generalnym komisarzem okręgu był Heinrich Schöne. Jego siedzibą został Brześć.
Oprócz terenów Wołynia i Podola (obwód wołyński, rówieński, część żytomierskiego) do okręgu włączono tereny południowego Polesia (południowe części obwodów brzeskiego i pińskiego) granica przebiegała około 20 km na północ od Prypeci. Dzielił się na 25 terenów powiatowych, z czego 8 przed wojną należało całkowicie lub częściowo do ZSRR, a pozostałe do Państwa Polskiego.
Komisariaty:
Inne tereny.
Część terytorium ZSRR pomiędzy rzekami Boh i Dniestr została przekazana przez Niemcy ze składu Komisariatu Rzeszy Ukraina (Reichskommissariat Ukraine) Rumunii jako tzw. „Transnistria” i była zarządzana z Odessy przez rumuńskiego gubernatora – dr Gheorghe Alexianu.

</doc>
<doc id="880971" url="https://pl.wikipedia.org/wiki?curid=880971" title="Zespół miauczenia kota">
Zespół miauczenia kota



</doc>
<doc id="880972" url="https://pl.wikipedia.org/wiki?curid=880972" title="System informacji miejskiej">
System informacji miejskiej

System informacji miejskiej (SIM) – system jednolitych pod względem wizualnym, architektonicznym i konstrukcyjnym nośników przekazujących informacje o charakterze miejskim.
System informacji miejskiej bywa również zwany miejskim systemem informacji lub systemem informacji lokalnej.
Funkcje.
Zakres treści przekazywanych przez SIM obejmuje między innymi:
Cechy dobrego SIM-u.
Jednolitość stosowanych nośników jest najistotniejszą cechą skutecznego SIM-u, gdyż dzięki niej system może stać się łatwo rozpoznawalny i komunikatywny, może wpływać na poprawę miejskiego ładu wizualnego i na jakość przestrzeni publicznej. Bardzo ważną cechą skutecznego SIM-u jest również jego czytelność. Równie duże znaczenie ma dostępność i odpowiednia lokalizacja elementów, kompleksowość przekazywanych informacji i stosowanych nośników oraz spójność systemu z innymi elementami przestrzeni miejskiej oraz z innymi kanałami przekazu informacji miejskiej (na przykład z informacją miejską przekazywaną za pośrednictwem internetu).
Zastosowanie.
Elementy SIM wykorzystywane są nie tylko przez aglomeracje, ale również przez inne obiekty charakteryzujące się rozległym obszarem, na przykład przez duże zakłady przemysłowe. Można zaobserwować tendencję do wykorzystywania Systemu Informacji Miejskiej do nowych (innych niż prosty przekaz informacji miejskiej) funkcji, na przykład do budowy wizerunku miasta czy do wzmacniania tożsamości lokalnej mieszkańców. SIM bywa częstokroć wykorzystywany również jako nośnik treści reklamowych. Rozwiązanie to umożliwia generowanie dochodu przez SIM, a w efekcie całościowe lub częściowe pokrycie kosztów związanych z jego utrzymaniem czy stworzeniem. Ważne jest, aby przekaz reklamowy stanowił dopełnienie kompozycji i nie zakłócał istoty funkcjonowania SIM-u, czyli przekazu treści informacyjnych. W newralgicznych punktach stosuje się czasem strefy informacyjne wolne od przekazu reklamowego.
Nowoczesny SIM powstaje we ścisłej współpracy instytucji miejskich, biur projektowych oraz wyspecjalizowanych projektantów i producentów nośników.
W przyszłości SIM będzie zapewne ściślej powiązany z informacją miejską dostępną w Internecie oraz planerami podróży i systemami pozycjonowania typu GPS.
Elementy uzupełniające SIM.
Elementy uzupełniające SIM to meble miejskie, które nie muszą być bezpośrednimi nośnikami informacji miejskich, lecz zazwyczaj stanowią wizualne dopełnienie systemu, nadając ulicom jednolity, uporządkowany i spójny charakter.
Mogą to być na przykład:

</doc>
<doc id="880984" url="https://pl.wikipedia.org/wiki?curid=880984" title="Głos pustyni">
Głos pustyni

Głos pustyni – polski film przygodowy z 1932 roku. Ekranizacja powieści Ferdynanda Antoniego Ossendowskiego "Sokół pustyni".
Po ogromnej popularności "Syna szejka" z 1926 roku, każda szanująca się kinematografia musiała mieć swą opowieść o szejku, pustyni, Beduinach i romantycznej miłości. Również polscy filmowcy podjęli to wyzwanie. Zdjęcia kręcono w Algierii. 
Treść.
Akcja toczy się w zachodniej Afryce. Młody polski wywiadowca, sierżant Milczek odkrywa na pustyni „Sokole Gniazdo” - kryjówkę szejka Abdullaha, groźnego rozbójnika, szerzącego postrach w okolicy. Jednak przez nieostrożność wpada w ręce bandytów. Życie ratuje mu piękna żona szejka - Dżemila, która zakochała się w nim od pierwszego wejrzenia. Ona to umożliwia mu ucieczkę i wkrótce potem podąża za nim. Kiedy jednak widzi kochanka w towarzystwie obcej Europejki, jest przekonana o jego zdradzie. Wściekła wraca do męża i ostrzega go przed planowaną francuską ekspedycją, która wyrusza przeciw niemu. Bandyci urządzają zasadzkę.

</doc>
<doc id="880986" url="https://pl.wikipedia.org/wiki?curid=880986" title="Izolacja elektryczna">
Izolacja elektryczna

Izolacja elektryczna (ang. "electric insulation") – zespół materiałów elektroizolacyjnych, które zapewniają utrzymanie wymaganej różnicy potencjałów między wszystkimi częściami urządzenia elektrycznego.

</doc>
<doc id="880995" url="https://pl.wikipedia.org/wiki?curid=880995" title="Płomienica">
Płomienica



</doc>
<doc id="880996" url="https://pl.wikipedia.org/wiki?curid=880996" title="Płomieniówka">
Płomieniówka



</doc>
<doc id="880998" url="https://pl.wikipedia.org/wiki?curid=880998" title="Tamarynd">
Tamarynd



</doc>
<doc id="880999" url="https://pl.wikipedia.org/wiki?curid=880999" title="Holland VI">
Holland VI



</doc>
<doc id="881000" url="https://pl.wikipedia.org/wiki?curid=881000" title="Zofia Dzierżynska">
Zofia Dzierżynska



</doc>
<doc id="881001" url="https://pl.wikipedia.org/wiki?curid=881001" title="Simbelmynë">
Simbelmynë



</doc>
<doc id="881003" url="https://pl.wikipedia.org/wiki?curid=881003" title="Obsługiwałem angielskiego króla (film)">
Obsługiwałem angielskiego króla (film)

Obsługiwałem angielskiego króla () – wyreżyserowana przez Jiříego Menzla adaptacja powieści Bohumila Hrabala pod tym samym tytułem. Nagrodzona „Czeskim Lwem” jako najlepszy film 2006 roku.

</doc>
<doc id="881007" url="https://pl.wikipedia.org/wiki?curid=881007" title="Fritillaria imperialis">
Fritillaria imperialis



</doc>
<doc id="881010" url="https://pl.wikipedia.org/wiki?curid=881010" title="Obsluhoval jsem anglického krále">
Obsluhoval jsem anglického krále



</doc>
<doc id="881017" url="https://pl.wikipedia.org/wiki?curid=881017" title="Patent tolerancyjny">
Patent tolerancyjny

Patent tolerancyjny () – dokument wydany przez cesarza Józefa II 13 października 1781 r., przyznający protestantom i prawosławnym pełnię praw obywatelskich (np. prawo zakupu nieruchomości, dopuszczenie do praw miejskich, cechów, wojska i na wyższe uczelnie) i wolność wykonywania kultu religijnego (z pewnymi ograniczeniami), zastrzegający jednocześnie że katolicyzm jest nadal religią panującą i o uprzywilejowanej pozycji. Dokument ten wpisywał się w szeroko zakrojone reformy oświeceniowe zwane józefinizmem.
Na mocy patentu ewangelicy luterańscy i kalwińscy oraz prawosławni, zamieszkujący wówczas przedlitawską część Imperium Habsburgów, zyskali wolność wyznania, możliwość budowy domów modlitwy i uregulowania stosunków z dalej panującym Kościołem katolickim (np. należne płatności), uzyskali też częściowo równe osobiste prawa z katolikami.
Według zaleceń patentu świątynie niekatolickie jakie zezwolono budować nie mogły mieć wejścia od strony głównej ulicy, ani posiadać wież (choć w Drogomyślu udało się uzyskać specjalne zezwolenie). Dla kleru katolickiego zarezerwowano też monopol na prowadzenie urzędów stanu cywilnego.
Po wydaniu patentu na terenie Przedlitawii zorganizowały się zbory m.in. w Wiedniu, Austrii Górnej, Trieście, w Pradze. Łącznie w trzy lata po wydaniu patentu w Austrii a poza Śląskiem Austriackim powstało 50 zborów. We wschodniej części austriackiego Śląska – na Śląsku Cieszyńskim znajdowało się wówczas największe skupisko luteran na terenie Przedlitawii. Prowincję tę od pozostałych różnił też fakt, iż istniał tu już tzw. "kościół łaski", tj. Jezusowy w Cieszynie, dlatego też patent został tu ogłoszony w innym brzmieniu, w osobnym okólniku gubernialnym 30 marca 1782. Dzięki wydaniu tego patentu do cieszyńskiego kościoła-matki dołączyły nowe zbory w regionie: Bielsko, Jaworze, Błędowice, Ligotka Kameralna, Wisła, Bystrzyca, Ustroń, Goleszów, Nawsie, Drogomyśl, Stare Bielsko. W zachodniej, opawskiej części prowincji zorganizował się jedynie zbór w Holčovicach (niem. Hillersdorf).
W następnych latach wydano również kilka dekretów uzupełniających patent, m.in. w celu powstrzymania dalszego rozwoju kościoła ewangelickiego na terenie kraju. Pełne zrównanie praw wyznaniowych nastąpiło w połowie XIX w. w okresie Wiosny Ludów, przede wszystkim poprzez wydany w 1861 Patent Protestancki.

</doc>
<doc id="881018" url="https://pl.wikipedia.org/wiki?curid=881018" title="Luigi (postać)">
Luigi (postać)

 – fikcyjna postać z gier komputerowych, stworzona przez japońskiego twórcę gier Shigeru Miyamoto.
Pierwszy raz pojawiła się w grze "Mario Bros." w roku 1983. Występuje też w innych grach firmy Nintendo: "Super Mario Bros.", "Super Mario World", ', "Super Mario World", ' oraz "Luigi’s Mansion".

</doc>
<doc id="881020" url="https://pl.wikipedia.org/wiki?curid=881020" title="Jadzia">
Jadzia

Jadzia – polska komedia romantyczna (komedia pomyłek) z 1936 roku w reżyserii Mieczysława Krawicza, na podstawie scenariusza Karola Jarossego i Emanuela Szlechtera. W roli tytułowej wystąpiła Jadwiga Smosarska, największa gwiazda polskiego kina w okresie dwudziestolecia międzywojennego.
Fabuła.
Dwie młode kobiety mają na imię Jadzia, a oprócz imienia łączy je również rakieta tenisowa. Jędruszewska jest mistrzynią kortów tenisowych, Maliczówna jest niezwykle charyzmatyczną właścicielką sklepu sportowego. Tymczasem trwa ostra walka między dwiema konkurującymi warszawskimi firmami, sprzedającymi sprzęt sportowy. Zbieżność imion i niedomówienia powodują, iż przedstawiciel rywalizującego sklepu sportowego Jan Oksza myli Jadzie. Stara się skłonić mistrzynię tenisa, by grała rakietą ich firmy, lecz Jan bierze początkowo Maliczównę za ową mistrzynię. Sam tymczasem podaje się za rzeźbiarza, swojego przyjaciela. Wśród gagów i licznych nieporozumień pomiędzy Jadzią Maliczówną i Janem Okszą kiełkuje uczucie, które ostatecznie łączy dwie zwaśnione firmy.
Piosenki z filmu.
teksty: Emanuel Schlechter (pisownia nazwiska w filmie), muzyka: Alfred Scher.

</doc>
<doc id="881027" url="https://pl.wikipedia.org/wiki?curid=881027" title="Folusz">
Folusz

11 miejscowości w Polsce: 

</doc>
<doc id="881035" url="https://pl.wikipedia.org/wiki?curid=881035" title="Chrysiridia riphearia">
Chrysiridia riphearia



</doc>
<doc id="881044" url="https://pl.wikipedia.org/wiki?curid=881044" title="Brama Straceń">
Brama Straceń

Brama Straceń – wschodnia brama Cytadeli Warszawskiej, zbudowana w latach 1833–1835 jako Wrota Iwanowskie. Cmentarz-mauzoleum więźniów politycznych straconych w Królestwie Kongresowym.
Historia.
Osłaniające bramę przedbramie, mogło w czasie zagrożenia być używane jako taras artyleryjski. Dodatkowo dostępu do niej bronił mur Carnota, połączony z kaponierą wschodnią. Całość zapewniała połączenie Cytadeli z brzegiem Wisły, gdzie w razie potrzeby mogły być zacumowane mosty łyżwowy i pontonowy, stanowiące połączenie z praskim Fortem Śliwickiego.
W pobliżu tej bramy, od 1886 Rosjanie wykonywali egzekucje więźniów politycznych na skarpie Cytadeli od strony Wisły. Stały tam szubienice, których szczątki wmurowane w ściany bramy widoczne są jeszcze dzisiaj. Ciała straceńców były chowane bezpośrednio na stoku, a robiono to w najgłębszym ukryciu.
W 1932 staraniem Koła Warszawskiego Stowarzyszenia Byłych Więźniów Politycznych teren wokół bramy uprzątnięto, a 1 listopada 1933 uroczyście otwarto cmentarz-mauzoleum straconych tu patriotów. Ustawiono 152 krzyże i 7 macew, a na ścianach bramy powieszono 6 marmurowych tablic pamiątkowych z nazwiskami ofiar.

</doc>
<doc id="881047" url="https://pl.wikipedia.org/wiki?curid=881047" title="Helmut Johannes Ludwig von Moltke">
Helmut Johannes Ludwig von Moltke



</doc>
<doc id="881048" url="https://pl.wikipedia.org/wiki?curid=881048" title="Sparta Poznań">
Sparta Poznań

Sparta Poznań – klub sportowy z siedzibą w Poznaniu założony w 1913 roku. KS Sparta rekrutowała się z młodzieży rzemieślniczej, zamieszkującej w dzielnicy Jeżyce. Założycielami klubu byli m.in. Nikodem Strzyżyński, Antoni Wieczorek, Stefan Kmicic i Kazimierz Śmierzalski. Klub został rozwiazany.
Historia.
Klub został założony w 1913 roku, rok później Sparta przystąpiła do założonego 20 stycznia 1913 roku, Związku Polskich Towarzystw Sportowych (w zaborze pruskim). Wraz z Wartą Poznań (piłka nożna), Posnanią Poznań, Pogonią Poznań i Ostrovią Ostrów Wielkopolski, wzięła udział w mistrzostwach Wielkopolski, rywalizując w klasie drugiej. Rozgrywki zostały niedokończone z powodu wybuchu I wojny światowej. Piłkarze Sparty grali początkowo na łąkach przy ul. Urbanowskiej, a potem na placu wojskowym 6 pułku strzelców, przy obecnej ul. Grunwaldzkiej. 
W 1916 roku z powodu działań wojennych klub zamiesił swoją działalność, a wznowił ją w roku 1920 z inicjatywy swego prezesa Nikodema Strzyżyńskiego. Rok później prezesem został Sylwester Perkowski i pełnił swoje stanowisko 12 lat, mając wielkie zasługi w rozwoju klubu. W roku 1925 Sparta własnym sumptem zbudowała boisko na dzierżawionym terenie przy ul. Grunwaldzkiej. W roku 1927 klub awansował do mistrzostw klasy A Poznańskiego Związku Okręgowego Piłki Nożnej i rywalizował w niej do 1935 roku, z roczną przerwą w 1933. W połowie lat trzydziestych prezesem klubu został sędzia piłkarski Adam Nawrocki. Kryzys finansowy sprawił, że klub musiał zrezygnować z boiska, co zapoczątkowało powolny jego upadek. 
Sparta posiadała sekcje: piłkarską, gier sportowych, pływacką i lekkoatletyczną. Sporym zainteresowaniem cieszyły się też organizowane przez klub doroczne "biegi na przełaj", które odbywały się z okazji inauguracji sezonu.

</doc>
<doc id="881050" url="https://pl.wikipedia.org/wiki?curid=881050" title="Gaelowie">
Gaelowie

Gaelowie lub Goidelowie – grupa Szkotów mieszkająca na północy Szkocji, posługująca się językiem szkockim (gaelickim); ludność ta nie uległa w żaden sposób anglicyzowaniu, wyznają w przeciwieństwie do reszty Szkotów katolicyzm. Znani są także jako "highlanders" – górale podtrzymujący celtyckie tradycje. Mimo różnic są częścią narodu szkockiego. Są przeciwieństwem do zanglicyzowanych mieszkańców nizin (Lowlanderzy).

</doc>
<doc id="881052" url="https://pl.wikipedia.org/wiki?curid=881052" title="Wyjazd językowy">
Wyjazd językowy

Wyjazdy językowe – forma turystyki edukacyjnej, obejmująca organizowane za granicą kursy języków obcych. 
Założeniem wyjazdów językowych jest wzbogacenie tradycyjnych metod nauczania o doświadczenia płynące z praktycznego wykorzystania języka obcego w życiu codziennym, oraz umożliwienie uczestnikom poznania kultury danego kraju. 
Oferty firm organizujących wyjazdy skierowane są do różnych grup wiekowych. Oferowane kursy różnią się stopniem intensywności oraz charakterem zajęć. 
Długość trwania wyjazdu może być bardzo różna, od tygodniowego wyjazdu połączonego z kursem, do przeszło rocznych wyjazdów związanych z uczestnictwem w zajęciach uniwersyteckich.
Typową formą zakwaterowania na wyjeździe językowym jest mieszkanie u tzw. rodziny goszczącej. W takim przypadku mieszka się w prywatnym domu u lokalnej rodziny. Jest to bezpieczna forma zakwaterowania umożliwiająca lepsze poznanie języka oraz pełne zanurzenie się w kulturze odwiedzanego kraju. Większość firm oferuje także tradycyjne formy zakwaterowania, takie jak akademik czy hotel.

</doc>
<doc id="881054" url="https://pl.wikipedia.org/wiki?curid=881054" title="Messana">
Messana



</doc>
<doc id="881060" url="https://pl.wikipedia.org/wiki?curid=881060" title="Obciągarka">
Obciągarka



</doc>
<doc id="881064" url="https://pl.wikipedia.org/wiki?curid=881064" title="Leghorn">
Leghorn

Leghorn - obecnie najbardziej rozpowszechniona rasa kur w produkcji nieśnej. Leghorn to kura lekka - zużywająca ok. 40% mniej paszy niż kury innych ras.
Wygląd.
Upierzenie Leghornów jest białe, silnie przylegające do ciała. Tułów wydłużony, linia grzbietu nachylona ku ogonowi. Grzbiet szeroki, pierś wysunięta ku przodowi, tylna część ciała dobrze rozwinięta. Głowa średniej wielkości, oczy duże o pomarańczowej tęczówce. Dziób i skoki żółte, odbarwiające się w okresie nieśności. Grzebień pojedynczy, duży, wycięty w 4-9 zębów, u samców stojący u samic opadający na bok. Dzwonki zwykle wydłużone, u kury bardziej okrągłe. Zausznice białe lub kremowe. Dorosła kura waży 1,6 kg, kogut 2,2 kg.
Nieśność.
Nieśność leghornów jest bardzo wysoka dochodząca w pierwszym roku do 250-300 jaj o masie ok. 63 g i białej skorupie. Dodatkowo cechuje je małe spożycie paszy na jedno jajko. Leghorny są kurami przystosowanymi do chowu wielkotowarowego.

</doc>
<doc id="881067" url="https://pl.wikipedia.org/wiki?curid=881067" title="Diloba caeruleocephala">
Diloba caeruleocephala



</doc>
<doc id="881075" url="https://pl.wikipedia.org/wiki?curid=881075" title="Pembela Tanah Air">
Pembela Tanah Air

Pembela Tanah Air („Obrońcy Ojczyzny”, PETA) – ochotnicza formacja zbrojna złożona z mieszkańców wysp Jawa i Bali na obszarze Holenderskich Indii Wschodnich w służbie Japonii, istniejąca podczas II wojny światowej.
Idea powstania PETA była związana z sytuacją wojenną Japończyków na przełomie 1942 i 1943 r. W wyniku ciężkich walk na Wyspach Salomona i Nowej Gwinei wojska cesarskie zostały zmuszone na pocz. 1943 r. do wycofania się z tego obszaru. Garnizon na wyspie Jawa zredukowano do ok. 10 tys. ludzi. W tej sytuacji gen. Masazumi Ineda, szef sztabu 17 Armii stacjonującej w Singapurze, zaproponował rządowi Hideki Tōjō uzbrojenie Indonezyjczyków, uzyskując w lipcu oficjalną zgodę.
Ostatecznie PETA została utworzona we wrześniu/październiku rozkazem dowództwa japońskiej 16 Armii okupującej Jawę. Wywodziła się ona z pomocniczych sił paramilitarnych zwanych Giyu-gun, sformowanych na pocz. września na Jawie. Japońskie władze okupacyjne zgodziły się wkrótce na przekształcenie ich w PETA. Jednym z jej głównych współzałożycieli był malajski nacjonalista Raden Gatot Mangkupradja. Na jej czele stanął inny malajski nacjonalista Ibrahim Yaakub, uwolniony z więzienia przez Japończyków po kapitulacji Singapuru. Dużą rolę w jej utworzeniu odegrali także działacze Narodowej Partii Indonezji Ahmed Sukarno i Mohammad Hatta, od początku okupacji współpracujący z okupantami. Japończycy pozyskali Malajów głoszonym przez siebie hasłem „Azja dla Azjatów”.
Krajowcy zajmowali w PETA wszystkie stanowiska – od zwykłych żołnierzy do oficerów, co różniło ją od innych tego typu kolaboracyjnych formacji. Japońscy oficerowie pełnili jedynie funkcje doradców i szkoleniowe. Żołnierze formacji nosili mundury japońskiej armii, a także częściowo pochodzące z zapasów Królewskiej Armii Holenderskich Indii. Insygnia i stopnie też były japońskie. Zapleczem dla kadr PETA była organizacja młodzieżowa Barisan Hizbullah, utworzona w grudniu 1943 r. Japończycy przez cały okres okupacji nie dowierzali w lojalność PETA, dlatego m.in. nie utworzyli wspólnego dowództwa, ograniczali jej szkolenie, czy zakazywali kontaktów pomiędzy poszczególnymi pododdziałami rozlokowanymi w różnych miejscach.
W późniejszym okresie okupacji Malajowie zorientowali się, że Japończycy są jednak bardziej brutalni niż europejscy koloniści. W tej sytuacji PETA rozpoczęła tajną współpracę z Malajską Ludową Armią Antyjapońską (MPAJA), która przygotowywała komunistyczny przewrót po zakończeniu japońskiej okupacji. Współdziałała także z partyzantką zorganizowaną i kierowaną przez Brytyjczyków w ramach Force 136. Dochodziło również do otwartych buntów niektórych oddziałów, np. w poł. lutego 1944 r. w Blitar we wschodniej części Jawy. Były one krwawo pacyfikowane przez Japończyków. Pod koniec wojny PETA liczyła ok. 120 tys. ludzi zorganizowanych w 69 batalionach (daidans), w tym 66 na Jawie i 3 na Bali.
Po proklamowaniu niepodległości Indonezji w sierpniu 1945 r., PETA współtworzyła Badan Keamanan Rakyat (Ludowy Korpus Bezpieczeństwa), który był zalążkiem armii indonezyjskiej oficjalnie powołanej 5 października. Byli oficerowie PETA stanowili elitę władzy powstającej Indonezji.

</doc>
<doc id="881100" url="https://pl.wikipedia.org/wiki?curid=881100" title="Anikita Repnin">
Anikita Repnin

Książę Anikita Iwanowicz Repnin (ur. 1668, zm. lipiec 1726 w Rydze), wódz z czasów III wojny północnej, gubernator Inflant.
Życiorys.
Pochodzący z potężnej rodziny Repninów Anikita był jednym ze współpracowników Piotra Wielkiego, co było głównym czynnikiem wspomagającym jego karierę. Podczas buntu Zofii w 1689 roku ochraniał Piotra znajdującego się w monasterze troickim, następnie wziął udział w wyprawie na Azow, podczas której został awansowany do stopnia generała. Brał udział we wszystkich kluczowych wydarzeniach Wielkiej Wojny Północnej. Gdy Karol XII pobił go pod Hołowczynem, został zdegradowany i pozbawiony tytułów. Za dzielność okazaną w bitwie pod Leśną przywrócono mu zarówno rangę jak i tytuły. W bitwie pod Połtawą dowodził w centrum szyków armii rosyjskiej. Z Ukrainy przerzucony został nad Bałtyk, gdzie w 1710 roku kierował oblężeniem Rygi, a po jej zdobyciu został gubernatorem Inflant. W 1724 roku zastąpił tymczasowo znajdującego się w niełasce Mienszykowa na stanowisku ministra wojny. Caryca Katarzyna I uczyniła go feldmarszałkiem.

</doc>
<doc id="881104" url="https://pl.wikipedia.org/wiki?curid=881104" title="Maiao">
Maiao

Maiao – wyspa wulkaniczna w archipelagu Wysp Towarzystwa, wchodząca w skład Polinezji Francuskiej.
Wyspa ma powierzchnię 9 km², liczy 280 stałych mieszkańców (2002). Administracyjnie stanowi część gminy Moorea-Maiao, należącą do regionu Wysp Na Wietrze (leży na zachód od Moorei). Najwyższym punktem wyspy jest wzniesienie o wysokości 154 m n.p.m. Wyspa została odkryta w 1767 roku przez angielskiego żeglarza i odkrywcę Samuela Wallisa.
Jest to wyspa najbardziej oddalona od kontynentów: 5795 km dzieli ją od Australii, 9155 km od Azji (Kamczatka) 6274 km od Ameryki Północnej, 7453 km od Ameryki Południowej i 6325 km od Antarktydy.

</doc>
<doc id="881107" url="https://pl.wikipedia.org/wiki?curid=881107" title="Kurczak ze śliwkami">
Kurczak ze śliwkami

Kurczak ze śliwkami (fr. "Poulet aux prunes") – powieść graficzna autorstwa Marjane Satrapi, Francuzki irańskiego pochodzenia. Oryginalna wersja ukazała się po francusku w 2004 nakładem wydawnictwa L'Association. Polskie tłumaczenie opublikowało wydawnictwo Post w 2006. 
Opis fabuły.
Książka opisuje ostatnie osiem dni z życia Nassera Aliego Khana, krewnego Satrapi, w listopadzie 1958 w Teheranie. Nasser Ali, którego ulubioną potrawą był kurczak ze śliwkami przyrządzany przez jego matkę, był uznanym muzykiem grającym na tarze. Pewnego dnia w kłótni z żoną jego tara uległa zniszczeniu. Nasser Ali, nie mogąc grać, popadł w depresję, pozostawał przez osiem dni w łóżku i umarł.
Nagrody.
Za "Kurczaka ze śliwkami" Satrapi zdobyła w 2004 nagrodę dla najlepszego komiksu na Międzynarodowym Festiwalu Komiksu w Angoulême.
Ekranizacja.
W 2011 miała miejsce premiera ekranizacji "Kurczaka ze śliwkami" pod tym samym tytułem w reżyserii Vincenta Paronnaud i Satrapi.

</doc>
<doc id="881108" url="https://pl.wikipedia.org/wiki?curid=881108" title="The End of Tolerance">
The End of Tolerance

The End Of Tolerance jest debiutanckim albumem warszawskiej grupy So I Scream. Płyta powstawała w latach 2004-2006. Została nagrana w warszawskim studiu "Kokszoman", a realizacją zajął się Marek Bereszczyński. Na debiut składa się dziesięć piosenek, które stanowią przekrój przez dotychczasową działalność kapeli. Płyta została wydana 5 marca 2007 przez sam zespół, dystrybucją na terenie Polski zajęła się wytwórnia płytowa Fonogafika. Wśród gości zaproszonych na płytę usłyszeć można m.in. Olge Barej,(Tomasza "Oriona" Wróblewskiego). Cały album oprawiony jest szatą graficzną, nawiązującą do retro-gangsterskiego klimatu. Debiutancka płyta Warszawskiego kwintetu zebrała pozytywne recenzje zarówno w prasie jak i w internecie.

</doc>
<doc id="881111" url="https://pl.wikipedia.org/wiki?curid=881111" title="Zymaza">
Zymaza

Zymaza – zespół enzymów katalizujących fermentację alkoholową monosacharydów. Wytwarzana jest między innymi przez drożdże.

</doc>
<doc id="881113" url="https://pl.wikipedia.org/wiki?curid=881113" title="So I Scream">
So I Scream

So I Scream – polski zespół wykonujący rock, metal, powstały w 1999 roku w Warszawie. W roku 2010 oficjalnie zakończył swoją działalność.
Zespół So I Scream dbając o swój sceniczny wizerunek prezentuje się na koncertach w „gangsterskich” uniformach, nawiązując swoim wyglądem do „retro-gangsterskiego” charakteru albumu "The End Of Tolerance", który w Teraz Rock otrzymał ocenę .
Historia.
Zespół powstał w połowie 1999 roku. W 2000 roku wykrystalizowała się nazwa zespołu I Scream. W lipcu 2001 roku w DBX Studio w Warszawie zostało nagrane pierwsze demo zespołu, liczące siedem utworów. W tym czasie zespół zagrał kilkanaście koncertów, głównie w Warszawie i okolicach. W połowie roku 2002 zespół ostatecznie zmienił nazwę na So I Scream. Zimą 2002/2003 w studiu Kokszoman zostało nagrane kolejne demo, które miało być w swym założeniu pilotem przyszłej płyty długogrającej. W 2004 roku zespół wyrusza na trasę koncertową Hellride Tour wraz z zespołami Corruption i Rootwater. Trasa obejmuje głównie mniejsze miasta Polski m.in. Ciechanów, Płock, Rzeszów, Stalowa Wola. Na przełomie 2004/2005 roku zespół decyduje się zarejestrować długogrającą płytę z realizatorem Markiem Bereszczyńskim. Prace nad albumem przerywa współorganizacja drugiej edycji trasy koncertowej Hellride Tour wraz z zespołami Al Sirat i Rootwater. Tym razem trasa dociera do takich miast jak: Bydgoszcz, Gdynia, Poznań, Toruń, Inowrocław. W 2006 roku zespół powraca do studia by dokończyć swoje pierwsze wydawnictwo. Na początku roku 2007 zostaje wydany pierwszy album grupy pt. The End Of Tolerance. Płyta The End Of Tolerance zebrała bardzo pozytywne recenzje w prasie min. Gazeta Wyborcza, Metal Hammer, Teraz Rock, jak również na wielu portalach internetowych takich jak: Rockmetal.pl, Metal.pl, Riff Magazine, Chaos Vault, Gery.pl, Rumor.pl, Metalheart.pl, Metal Rulez, Nbc.art.pl. Po wydaniu płyty zespół wyrusza na trzecią edycję trasy Hellride Tour wraz z zespołami Carnal i Orbita Wiru, gdzie promuje swój debiutancki krążek. Rok 2008 upływa zespołowi na nagraniach swojego drugiego wydawnictwa. We wrześniu 2009 roku zostaje wydana epka 6Shooter. Materiał początkowo ukazuje się tylko w formie elektronicznej, do ściągnięcia za darmo z internetu. W czerwcu 6Shooter ukazuje się w formie digipacku w limitowanej edycji 500 szt. 10 grudnia 2010 roku zespół zakończył swoją działalność ostatnim koncertem w Warszawskim klubie Progresja.
W 2016 roku Mielnik, Kuszewski i Kozina powrócili na scenę wraz z nowym zespołem Fiasko.

</doc>
<doc id="881117" url="https://pl.wikipedia.org/wiki?curid=881117" title="Samuel Wallis">
Samuel Wallis

Samuel Wallis (ur. kwiecień 1728 w Camelford w hrabstwie Cornwall, zm. 21 stycznia 1795 w Londynie) – angielski oficer brytyjskiej marynarki Royal Navy, żeglarz i odkrywca. Jest odkrywcą wyspy Tahiti, archipelagu wysp Towarzystwa i wielu innych wysp na przestrzeni Oceanu Spokojnego.
Na jego cześć nazwano archipelag oraz terytorium zamorskie Francji. 

</doc>
<doc id="881135" url="https://pl.wikipedia.org/wiki?curid=881135" title="Obóz internowania w Talerhof">
Obóz internowania w Talerhof

Obóz internowania w Talerhof (niem. Interniertenlager Thalerhof, oficjalnie k.k. Internierten-Lager) – obóz dla internowanych Rusinów z Galicji i Bukowiny, oskarżonych o moskalofilstwo, utworzony przez władze austro-węgierskie, działający w Thalerhof, na terenie lotniska wojskowego koło Grazu od 4 września 1914 do maja 1917.
Historia.
Aresztowań w celu koncentracji „nieprawomyślnej” ludności dokonano głównie na początku I wojny światowej, w rezultacie porażek w wojnie z Rosją i w atmosferze psychozy wojennej i terroru. Pierwszy transport aresztowanych Rusinów przybył do obozu na początku września 1914 roku ze Stanisławowa. Pierwotnie w obozie nie było baraków, a obóz kilka razy zmieniał położenie na terenie lotniska. Więźniowie spali pod gołym niebem, w wyznaczonych dla nich „zagrodach”. 
Więźniowie dostawali do jedzenia chleb i zupę, nie mieli do dyspozycji żadnych naczyń i zmuszeni byli korzystać z kapeluszy lub rozbitych butelek. Jesienią 1914 r. część więźniów (ok. 1800) została zakwaterowana w hangarach, nie było tam jednak miejsca dla aż dwóch tysięcy innych osadzonych. Do końca 1914 r. zbudowano około 30 drewnianych baraków, nie było w nich jednak prycz i więźniowie tłoczyli się na gnijącej słomie. By zapobiec ucieczkom, więźniów trzymano cały czas zamkniętych w barakach, wypuszczano ich tylko w grupach, gdy szli do latryny.
W połowie grudnia 1914 r. baraki i obozowe alejki wyposażono w oświetlenie elektryczne.
Do obozu wciąż jednak przybywało więcej internowanych, dlatego wielu z nich, dla których nie znalazło się miejsce w barakach, musiało spędzić zimę na przełomie 1914 i 1915 roku w namiotach. W połowie 1915 roku rozpoczęto budowę solidniejszych baraków, w sumie powstało ich około 80, z których część służyła do izolacji chorych i celów gospodarczych. W jednym baraku mieściło się od 250 do ponad 500 osób. 
W sumie przez obóz przewinęło się w latach 1914–1916 około 15 000 osób. W całym okresie istnienia obozu, z powodu braku odpowiedniej odzieży, słabych warunków bytowych oraz braku opieki medycznej zmarło 1767 osób, większość (1350 osób) podczas epidemii tyfusu na przełomie grudnia 1914 i marca 1915 roku. 
Na początku 1916 roku w obozie wybudowano piece, powstała pralnia obozowa, piekarnia, kuchnia, magazyny, łaźnia, dwa sklepy z jedzeniem i dwie kaplice (greckokatolicka i prawosławna). Wśród internowanych przeważali galicyjscy starorusini, więziono tu także Ukraińców (270 osób), Polaków (ok. 500 osób), Rumunów, Rosjan, Romów i Żydów. 
26 czerwca 1915 roku, po bitwie pod Gorlicami rozpoczęto w obozie pobór rekrutów do wojska austro-węgierskiego, na początku w wieku od 18 do 24, a w późniejszym okresie aż do 50 lat. W ramach zachęty do wstępowania do wojska, ochotnikom zapewniono lepsze warunki bytowania w obozie. W maju 1917 roku cesarz Karol I Habsburg zwolnił wszystkich internowanych, nie wypuszczono ich jednak od razu, a ostatnia grupa więźniów opuściła obóz dopiero we wrześniu tego samego roku. Części ze zwolnionych nie pozwolono powrócić do domu, lecz nakazano im osiedlenie się na terenie Austrii.
Po I wojnie światowej w Galicji w środowiskach mniejszości rusińskiej upamiętniano ofiary tych obozów: organizowano zjazdy (w 1928 i 1934), wydawano książki i pamiętniki. W Polsce działał m.in. Centralny Komitet Talerhofski.

</doc>
<doc id="881136" url="https://pl.wikipedia.org/wiki?curid=881136" title="Międzynarodowy Festiwal Komiksu w Angoulême">
Międzynarodowy Festiwal Komiksu w Angoulême

Międzynarodowy Festiwal Komiksu w Angoulême (franc. "Festival International de la Bande Dessinée d'Angoulême") to największy festiwal komiksowy w Europie, organizowany corocznie od 1974 roku w Angoulême we Francji.
Każdego roku Wielka Nagroda Miasta Angoulême ("Grand Prix de la ville d'Angoulême") przyznawana jest jednemu autorowi za całokształt twórczości lub a dokonania na polu rozwoju komiksu.
Nagrody na festiwalu przyznawane są w następujących kategoriach:

</doc>
<doc id="881137" url="https://pl.wikipedia.org/wiki?curid=881137" title="Rory Gallagher">
Rory Gallagher

Rory Gallagher, właśc. William Rory Gallagher (2 marca 1948 w Ballyshannon, zm. 14 czerwca 1995 w Londynie) – irlandzki gitarzysta bluesowy i rockowy, wirtuoz instrumentu, autor tekstów. Sprzedał ponad 30 milionów płyt.
Życie i twórczość.
Urodził się w Ballyshannon w hrabstwie Donegal, lecz dorastał na południu Irlandii w mieście Cork. Obcowanie z folkiem irlandzkim odegrało ogromny wpływ na ukształtowanie się jego stylu gitarowego.
W 1966 roku stworzył blues-rockowe trio Taste, w którym pełnił rolę wokalisty oraz gitarzysty grającego na gitarze prowadzącej. Współpracował z najwybitniejszymi przedstawicielami gatunku takimi jak Roger Glover (basista Deep Purple), Muddy Waters, Junior Wells czy Jerry Lee Lewis. W 1971 roku, po rozpadzie grupy Taste, rozpoczął swoją solową karierę, a towarzyszyli mu basista Gerry McAvoy i perkusista Wilgar Campbell. Jego prawą ręką był klawiszowiec Lou Martin, który podczas koncertów dostarczał Gallagherowi tematów do gitarowych improwizacji, sam także często improwizował.
Rory Gallagher sprzedał na całym świecie ponad 30 milionów płyt, ale uznanie fanów zyskał głównie dzięki swoim występom „na żywo” przed publicznością. Jego występy cechowała niespotykana u innych wykonawców żywiołowość i charyzma, wirtuozeria instrumentu oraz długie improwizacje (także wokalne) z użyciem najróżniejszych, spontanicznie wykorzystywanych, technik.
Uznawany jest za prekursora hard rocka oraz, dzięki oryginalnemu wizerunkowi scenicznemu (wytarte spodnie, naciągnięta kraciasta koszula, starty lakier z gitary), także grunge'u. Gallagher grał również irlandzki folk i jazz rock. Oprócz wielu własnych kompozycji (z czego najbardziej znane to: „A Million Miles Away”, „Tatoo'd Lady”, „Bad Penny”, „Shadow Play” i „Moonchild”) wykonywał także standardy bluesowe, między innymi Muddy Watersa („I Wonder Who”, „Gypsy Woman”), J.B. Hutto'ego („Too Much Alcohol”), Tony’ego Joe White’a („As the Crow Flies”), Blind Boy Fullera („Pistol Slapper Blues”), Otisa Rusha („It Takes Time”) oraz „Bullfrog Blues”. Twórczość Gallaghera wywarła duży wpływ na takich muzyków jak Joe Bonamassa, The Edge z U2, Slash z Guns N’ Roses, Johnny Marr z The Smiths, Glenn Tipton z Judas Priest czy Brian May z Queen. W 1975 roku był brany pod uwagę jako następca Micka Taylora w brytyjskiej grupie rockowej The Rolling Stones, oraz w zespole Deep Purple po odejściu Ritchie Blackmore’a.
W 1972 zajął pierwsze miejsce na liście "Melody Maker"'s Top Musician of the Year, detronizując tym samym Erica Claptona. Do końca lat 70. regularnie wydawał nowy materiał, w latach 80. jednak jego kariera zwolniła, przez ostatnie 15 lat życia wydał jedynie 3 albumy. We wrześniu roku 1976 odwiedził Polskę, dając trzy koncerty (w Gdańsku, Katowicach i Warszawie).
Rory był typem outsidera, człowieka pochłoniętego twórczością, który stronił od bliskich relacji międzyludzkich. Mimo to nawiązał wiele prywatnych i scenicznych znajomości z takimi muzykami jak Van Morrison, Eric Clapton czy Jimmy Page. W swoich tekstach wyrażał ideał wolności i życia w drodze. Często śpiewał również o byciu bluesmanem, bywalcem motelów, pubów i ulicy („Too Much Alcohol”, „Bourbon”, „Tatoo'd Lady”). Nigdy się nie ożenił ani nie miał dzieci. Zmarł w wyniku powikłań po przeprowadzonym przeszczepie wątroby w 1995 roku.
W Ballyshannon znajduje się poświęcone mu muzeum.
Instrumenty.
Gallagher używał przede wszystkim własnoręcznie modyfikowanego Fendera Stratocastera z 1961 roku. Rzadziej używanymi gitarami były: Fender Telecaster, Fender Esquire, National Resonator czy Danelectro Silvertone. Utwory akustyczne wykonywał na Martinie D35 i Electro-Acoustic Takamine.
Dyskografia.
Zobacz też "dyskografię zespołu Taste".

</doc>
<doc id="881139" url="https://pl.wikipedia.org/wiki?curid=881139" title="Urs Remond">
Urs Remond

Urs Remond (ur. 12 października 1964 w Neukirchen-Vluyn) - niemiecki aktor, najbardziej znany w Polsce z roli lekarza Marka Harlanda w niemieckim serialu RTL "Medicopter 117" ("Medicopter 117 - Jedes Leben zählt", 2000-2006), gdzie grał od czwartego sezonu.
Życiorys.
Wczesne lata.
Swoje dzieciństwa i wczesną młodość spędził w Kamerunie, Afryce. Przez wiele lat mieszkał także w Paryżu. Po ukończeniu szkoły średniej w Szwajcarii, uczęszczał na lekcje śpiewu, tańca i choreografii w Bernie. Jednak wypadek motocyklowy zakończył jego edukację taneczną. Studiował dramat na Universität für Musik und darstellende Kunst w Hamburgu. Pisał scenariusze teatralne i gra na scenie kilku swoich sztukach, wystąpił w klasycznym przedstawieniu "Dracula" w Hebbel-Theater w Berlinie i Mozarta "Titus (La clemenza di Tito)" w Komischen Oper w Berlinie.
Kariera.
Po raz pierwszy pojawił się na szklanym ekranie w dwóch odcinkach niemieckiego serialu ZDF "Klinika w Schwarzwaldzie" ("Die Schwarzwaldklinik", 1986) u boku Saschy Hehna i Tobiasa Hoesla. Zagrał z Valérie Kaprisky, Stacy Keachem i Peterem Gallagherem w dramacie biograficznym "Milena" (1991). 
Wystąpił gościnnie w serialach: Sat 1 "Trzy" ("Die Drei", 1997), RTL2 "Lexx" (2000), RTL "Klaun" ("Der Clown", 2001), a także w dramacie "Zachód" ("Abendland", 1999), miniserialu BBC Two "37 dni - droga do I wojny światowej" ("37 Days", 2014) jako książę Karol Lichnowsky i telewizyjnym melodramacie ZDF "Rosamunde Pilcher: Tajemnica wyspy kwiatów" ("Das Geheimnis der Blumeninsel", 2018) jako Ian O’Hara. Użyczył także głosu dowódcy czołgu Peterowi Müllerowi w grze komputerowej EA DICE "Battlefield 5 - ostatni tygrys" ("Battlefield 5 - Der letzte Tiger", 2019).

</doc>
<doc id="881143" url="https://pl.wikipedia.org/wiki?curid=881143" title="VW Lupo">
VW Lupo



</doc>
<doc id="881144" url="https://pl.wikipedia.org/wiki?curid=881144" title="Jo Weil">
Jo Weil

Johannes „Jo” Hermann Bruno Anton Weil (ur. 29 sierpnia 1977 we Frankfurcie nad Menem) – niemiecki aktor teatralny, telewizyjny i głosowy.
Życiorys.
Syn kupca i fizjoterapeutki, dorastał w Petersbergu w pobliżu Fulda z młodszym o trzy lata bratem. Po maturę we Freiherr-vom-Stein-Schule Fulda od. Po ukończeniu szkoły i służby cywilnej, uczęszczał do Arturo Drama School i przez dwa lata na prywatne lekcje aktorstwa i śpiewu w Kolonii.
Wystąpił w licznych produkcjach telewizyjnych i na scenie: "Glück auf" w Kolonii (2000), "Gespenster" w Neunkirchen (Saara) (2004–2005), "Bei Verlobung Mord" w Darmstadt (2006–2007), "Ganze Kerle" w Düsseldorfie (2007–2009) i "Landeier - Bauern suchen Frauen" w Düsseldorfie (2013). Był również rzecznikiem filmów fabularnych, reklam, komputerów i słuchowisk radiowych.
Grał postać sanitariusza Floriana Lenza w serialu "Medicopter 117" (2002-2004). Od listopada 2007 r., po pięciu latach przerwy, powrócił do opery mydlanej ARD "Verbotene Liebe" ("Zakazana miłość") w głównej roli homoseksualisty Olivera Sabela.

</doc>
<doc id="881145" url="https://pl.wikipedia.org/wiki?curid=881145" title="Diana Rudnik">
Diana Rudnik

Diana Rudnik (ur. 1973 jako Diana Bzdyra) – polska dziennikarka, w latach 1992–2002 i 2006–2016 dziennikarka Telewizji Polskiej, od 2016 dziennikarka TVN.
Życiorys.
Jest absolwentką I Publicznego Liceum Ogólnokształcącego im. Mikołaja Kopernika w Opolu z 1992. Ukończyła politologię ze specjalnością dziennikarską w Instytucie Nauk Społecznych Uniwersytetu Opolskiego.
Karierę telewizyjną rozpoczęła w 1992. Była dziennikarką redakcji opolskiej TVP3 Katowice, później pracowała w TVP3 Łódź. W listopadzie 2002 przeszła do "Informacji" Polsatu. Pracowała również w TV4 jako prezenterka "Dziennika". W październiku 2006 wróciła do TVP. Prowadziła najpierw "Kurier" w TVP3, następnie – po przekształceniu TVP3 w TVP Info w październiku 2007 – "Serwis informacyjny TVP Info". Od października 2010 do maja 2011 prowadziła program interwencyjny "Celownik" w TVP1. Od marca 2014 do marca 2016 współprowadząca "Poranek Info" w TVP Info. Od 6 września 2015 do 6 stycznia 2016 prowadziła główne wydanie "Wiadomości" w TVP1 oraz program "Dziś wieczorem" w TVP Info. Od kwietnia 2016 pracuje w TVN24, prowadzi serwisy informacyjne w paśmie "Dzień na żywo", "Fakty w południe" oraz "Fakty po południu".
W 2016 roku zajęła drugie miejsce w plebiscycie Telekamer "Tele Tygodnia" w kategorii prezenter informacji. Od grudnia 2017 współprowadzi główne wydanie "Faktów" w TVN o 19:00 oraz "Fakty po Faktach" w TVN24.

</doc>
<doc id="881146" url="https://pl.wikipedia.org/wiki?curid=881146" title="LKS Jedność Boronów">
LKS Jedność Boronów



</doc>
<doc id="881147" url="https://pl.wikipedia.org/wiki?curid=881147" title="Wzornik">
Wzornik



</doc>
<doc id="881151" url="https://pl.wikipedia.org/wiki?curid=881151" title="Manfred Stücklschwaiger">
Manfred Stücklschwaiger

Manfred Stücklschwaiger (ur. 21 stycznia 1965 w Monachium) – niemiecki aktor telewizyjny i filmowy.

</doc>
<doc id="881158" url="https://pl.wikipedia.org/wiki?curid=881158" title="Koniec romansu">
Koniec romansu

Koniec romansu (ang. "The End of the Affair") – powieść brytyjskiego autora Grahama Greene’a, opublikowana w 1951. Była dwukrotnie ekranizowana: w 1955 i 1999.
Treść.
Akcja powieści rozgrywa się w Londynie podczas II wojny światowej oraz wkrótce po jej zakończeniu. Treść dotyczy związku pomiędzy centralnymi postaciami: pisarzem Maurice’em Bendrixem, jego przyjacielem, Henrym Milesem oraz żoną Henry’ego, Sarą Miles. Romans pomiędzy pisarzem i żoną przyjaciela, który jest nieświadomy tego związku, przechodzi rozmaite fazy. Sytuacja komplikuje się jeszcze bardziej, kiedy pisarz nieomal ginie od wybuchu bomby, a Sara coraz mocniej wierząca, obiecuje Bogu, że z nim zerwie, jeśli Maurice przeżyje.
Tak też się dzieje i romans zostaje przerwany na kilka lat, po czym ponownie odżywa po przypadkowym spotkaniu obu mężczyzn, w czasie którego Henry Miles prosi pisarza o śledzenie żony podejrzewanej przez niego o romans.
Treść powieści została przedstawiona w formie dziennika pisarza ateisty, przemieniającego go często w zbuntowany i obrazoburczy dialog z Bogiem.
Ekranizacje.
W 1955 r. książkę przeniósł na ekran Edward Dmytryk. W zrealizowanym przez niego filmie wystąpili m.in. Deborah Kerr jako Sarah Miles, Van Johnson jako Maurice Bendrix, John Mills jako Albert Parkis, oraz Peter Cushing jako Henry Miles.
W 1999 r. powieść powtórnie zekranizował irlandzki reżyser Neil Jordan. W nowej ekranizacji zagrali Julianne Moore jako Sarah Miles, Ralph Fiennes jako Maurice Bendrix, oraz Stephen Rea jako Henry Miles. Julianne Moore za swoją rolę uzyskała nominację do nagrody dla najlepszej aktorki. Autorem muzyki do filmu jest Michael Nyman.
W 2004 r. Jake Heggie na podstawie powieści skomponował operę. Jej premiera odbyła się w marcu w Houston Grand Opera tego samego roku.

</doc>
<doc id="881160" url="https://pl.wikipedia.org/wiki?curid=881160" title="Axel Pape">
Axel Pape

Axel Pape (ur. 26 września 1956 w Düsseldorfie) – niemiecki aktor telewizyjny i filmowy.

</doc>
<doc id="881163" url="https://pl.wikipedia.org/wiki?curid=881163" title="Bydgoskie Przedmieście">
Bydgoskie Przedmieście

Bydgoskie Przedmieście (niem. "Bromberger Vorstadt") – część urzędowa Torunia zlokalizowana na prawobrzeżu.
Lokalizacja.
Bydgoskie Przedmieście zlokalizowane jest w zachodniej części miasta, od północy graniczy z Bielanami, od wschodu ze Starym Miastem i Rybakami, od południa z rzeką Wisłą, zaś od zachodu ze Starotoruńskim Przedmieściem.
Ulice.
Do głównych ulic przecinających lub stanowiących granice Bydgoskiego Przedmieścia zaliczyć należy: al. Jana Pawła II, Bydgoską, Chopina, Gagarina, Łukasiewicza, Reja, Rybaki oraz Kraszewskiego.
Historia.
Najwcześniejsze ślady bytności człowieka na tym obszarze sięgają neolitu – przy ul. Mickiewicza odkryto ślady kultury pucharów lejkowatych. W średniowieczu część dzisiejszego Bydgoskiego Przedmieścia położoną najbliżej Wisły – tzn. Rybaki, zamieszkiwali rybacy i flisacy. Na terenie przedmieścia była także wydobywana glina służąca za surowiec toruńskim cegielniom. W tamtym okresie osiedle miało charakter podmiejskich rezydencji oraz rozległych ogrodów bogatszej części mieszkańców. W 1797 powstał tu bardzo efektowny, najstarszy w Polsce ogród zoobotaniczny, który zgodnie z wolą zmarłego 27 czerwca 1827 r. założyciela, Johanna Gottlieba Schultza, stał się własnością Gimnazjum Toruńskiego.
W XIX wieku Bydgoskie Przedmieście stało się placem intensywnej zabudowy, dla przeżywającego duży rozkwit Torunia, któremu brakowało terenów pod inwestycje w ciasnej zabudowie średniowiecznej Starówki. W roku 1817 powstał zamysł stworzenia rozległego Parku Miejskiego, który z racji tego, iż swym zasięgiem obejmował tereny użytkowane wcześniej przez cegielnię, nazwany został „Parkiem Cegielnia” („Ziegelei-Park”). Jest to jeden z najstarszych parków w Polsce o charakterze otwartym (udostępnionym publicznie).
W roku 1884 na zachodnim skraju dzielnicy powstały koszary ułanów. Na przełom XIX i XX w. przypada gwałtowny rozwój budownictwa mieszkaniowego – powstała m.in.: zabudowa ulicy Mickiewicza (ówczesnej Mellienstrasse), przełom wieków to także okres powstania kompleksu koszar oraz budynków szkolnych przy dzisiejszej ul. Sienkiewicza (ówczesnej Schulstrasse i Pestalozzistrasse – pn. część ulicy).
16 maja 1891 r. Bydgoskie Przedmieście zostało połączone linią tramwajową z centrum Torunia – tu też ulokowano zajezdnię tramwajową. W okresie międzywojennym na terenie dzielnicy ulokowane zostały dwie z pięciu placówek dyplomatycznych Torunia (niemiecka i belgijska), natomiast w okresie okupacji hitlerowskiej w jednej z kamienic przy ul. Bydgoskiej mieściła się placówka Gestapo.
Zawsze należała do eleganckiej, prestiżowej dzielnicy elit (pomieszkiwali tu Witkacy i Przybyszewski). W okresie PRL zabrano kamienice prawowitym właścicielom i przydzielono je osobom przypadkowym. Spowodowało to spore zaniedbania w utrzymaniu infrastruktury. Obecnie trwa proces sprzedaży prywatnym właścicielom, dzielnica odzyskuje dawny blask.
W 2011 roku dzielnica została objęta ochroną konserwatorską jako element historycznego układu urbanistycznego Bydgoskiego Przedmieścia i Rybaków. 
Nazwa.
Osiedle stanowiło kiedyś tereny podmiejskie Torunia, skierowane w stronę Bydgoszczy. Było pierwszym osiedlem kompleksowo zabudowanym na taką skalę poza granicami Starego Miasta (murów miejskich). Było także usytuowane za średniowieczną „Bramą Starotoruńską”.
Obecnie jest dzielnicą położoną w bezpośrednim sąsiedztwie centrum, jednak ze względów historycznych zachowano w nazwie słowo "przedmieście."
Dzielnica leży nad Wisłą, w zachodniej części miasta i zajmuje 18,1% powierzchni gminy, zaś w 2011 r. mieszkało tam 17,2% torunian.
Charakterystyka.
W przeważającej części są tu reprezentacyjne, zabytkowe secesyjne kamienice XIX-wieczne oraz rezydencje jednorodzinne, często o charakterze zabudowy szachulcowej (tzw. mur pruski). Wzdłuż ulicy Słowackiego stoją stare przedwojenne wille Torunia. Po wojnie zabrano je prawowitym właścicielom i poprzez zarząd ADM oddano w użytkowanie rodzinom bezdomnym, przez co ich część uległa zniszczeniu i nie była modernizowana, niejednokrotnie nawet przez cały PRL. Państwowa własność i brak należytego nadzoru właścicielskiego przez prawie 50 lat stały się głównym źródłem zaniedbań. Obecnie trwa żmudny proces wykupu, reprywatyzowania i modernizowania kamienic. Zabudowa zabytkowa jest częściowo uzupełniana nowymi plombami, kamienicami lub budynkami wielorodzinnymi, zazwyczaj o niższej zabudowie (2–3 piętrowe).
Południową część osiedla stanowi najstarszy publiczny Park Miejski na ziemiach polskich, założony w 1817 roku (niektóre źródła: 1822). Piękny, zabytkowy, z liczną architekturą parkowo-ogrodową (fontanny, ławeczki, staw z łabędziami, tor saneczkowy, tereny rekreacyjne nad Wisłą). Rarytasem jest świeżo odrestaurowana dzięki staraniom toruńskiego fotografika Jacka Chmielewskiego ławka Schillera, na cześć wielkiego niemieckiego pisarza epoki romantyzmu.
W części wschodniej znajduje się najstarszy w kraju Ogród Zoobotaniczny, założony w 1797 roku przez J.G. Schultza. Obecnie poza ogromnymi zbiorami botanicznymi i bogatymi zoologicznymi posiada także ptaszarnię i herpetarium. Największymi zwierzętami ogrodu są żubry i niedźwiedzie.
Od zachodu znajduje się zabytkowa hala wystawowa, zaprojektowana przez architekta K. Ulatowskiego w stylu mauretańskim i wybudowana w 1928 roku. Obecnie mieści zmodernizowane Centrum Targowe PARK Targi Toruńskie. Wystawowe ogrody w stylu francuskim, zniszczone w okresie PRL, są obecnie odrestaurowywane, a zieleń – odtwarzana.
Infrastruktura.
Osiedle posiada szkoły, przedszkola, liczne placówki handlowe. Bardzo dobra infrastruktura rekreacyjna (elegancki Park Miejski w stylu angielskim). Dwa kościoły, trzy stacje benzynowe. Kilkanaście mniejszych placówek handlowych, na terenie po Polsporcie powstał Pasaż Zieleniec wraz z supermarketem Piotr i Paweł. Jest to pierwsza z większych placówek handlowych w tej dzielnicy. Na zachodnim skraju osiedla budowane są dwie duże placówki handlowe z galeriami handlowymi: na terenie po Stadionie Żużlowym (kapitał zachodni) – Centrum Plaza
Komunikacja:
Na terenie osiedla znajduje się także Miejskie schronisko dla zwierząt, Stacja Sanitarno-Epidemiologiczna, stadnina koni, Toruńskie Centrum Caritas, Regionalna Dyrekcja Lasów Państwowych, oddział ZUS, Książnica Kopernikańska w Toruniu, Urząd Dozoru Technicznego, Biuro Pomorskie PAH, Urząd Statystyczny i wiele innych. W dzielnicy siedzibę ma Wydział Matematyki i Informatyki Uniwersytetu Mikołaja Kopernika, Wydział Sztuk Pięknych oraz niektóre instytuty i zakłady UMK. Istnieją tu także trzy wojewódzkie szpitale: Wojewódzki Szpital Obserwacyjno-Zakaźny, Szpital Psychiatryczny i Wojewódzki Ośrodek Terapii Uzależnień i Współuzależnienia w Toruniu.
Zabytki i atrakcje turystyczne.
Bydgoskie Przedmieście jest najbardziej, obok Starówki, wypełnionym zabytkami osiedlem w Toruniu.

</doc>
<doc id="881164" url="https://pl.wikipedia.org/wiki?curid=881164" title="Wilczy Parów">
Wilczy Parów

Wilczy Parów – wąska dolina w kompleksie leśnym Lasów Oliwskich, na obszarze Trójmiejskiego Parku Krajobrazowego w Sopocie.
Parów jest naturalnym przedłużeniem ulicy Żeromskiego na sopockim Osiedlu Mickiewicza. W bezpośrednim sąsiedztwie doliny znajduje się jedyny sopocki wyciąg narciarski na tzw. Łysą Górę. Prowadzi tędy turystyczny Szlak Wzgórz Szymbarskich. Dominującym drzewostanem parowu są daglezje. Na skraju lasu znajduje się duży głaz narzutowy (o obwodzie dochodzącym do 4,5 m) nazywany diabelskim kamieniem.

</doc>
<doc id="881169" url="https://pl.wikipedia.org/wiki?curid=881169" title="Rzęsa garbata">
Rzęsa garbata

Rzęsa garbata ("Lemna gibba" L.) – gatunek byliny należący do rodziny obrazkowatych. Występuje w strefie klimatu umiarkowanego na całym niemal świecie z wyjątkiem Australii i Ameryki Południowej. W Polsce jest rośliną rozpowszechnioną, występującą na powierzchni zbiorników wodnych i rowów.
Ekologia.
Hydrofit. Występuje w wodach stojących, przeważnie w niedużych zbiornikach wodnych (starorzecza, stawy) oraz w rowach i kanałach. Roślina nitrofilna, dobrze znosząca zanieczyszczenia ściekami komunalnymi. Najczęściej występuje w wodach o dużej zawartości substancji organicznych (eutroficznych). Zimuje na dnie zbiornika wodnego, albo wmarznięta w lód. Często tworzy jednogatunkowe skupiska, zarastając powierzchnie wody gęstym i grubym kożuchem, uniemożliwiając rozwój roślinności podwodnej. Jest gatunkiem charakterystycznym dla związku "Lemnion gibbae" i zespołu "Lemnetum gibbae".

</doc>
<doc id="881170" url="https://pl.wikipedia.org/wiki?curid=881170" title="Steve Waugh">
Steve Waugh

Stephen Rodger Waugh (ur. 2 czerwca 1965) – australijski krykiecista, były członek drużyny narodowej, w latach 1999-2004 kapitan drużyny testowej, leworęczny odbijający i "rzucający" w stylu "medium fast".
Rekordzista pod względem ilości testów w których wziął udział – grał łącznie w 168 testach. Jako kapitan Australii grał w 57 testach, wygrywając 41, a przegrywając 9 z nich (7 nie zostało rozstrzygniętych). Stosunek zwycięstw do rozegranych meczów wynoszący ponad 70% czyni go najbardziej skutecznym kapitanem w historii krykieta.
Znany był jako "Iceman" z powodu jego opanowania i spokoju. Jest jednym z tylko pięciu krykiecistów którzy nagromadzili ponad 10.000 "runów" w meczach testowych. Jest jednym z ośmiu australijskich batsmanów ze średnią powyżej 50 "runów".
Po zakończeniu kariery Waugh aktywnie zaangażował się w działalność charytatywną. Już wcześniej, jeszcze w czasie kiedy grał dla Australii, pomagał zbierać fundusze dla dotkniętych trądem dzieci mieszkających w kolonii trędowatych "Udayan" w Kalkucie. W czasie jednej z wielu wizyt w Indiach, Waugh spotkał Matkę Teresę co w jego własnych słowach "całkowicie zmieniło jego życie" i postanowił on wówczas jeszcze bardziej poświęcić się działalności charytawywnej.
Założył i prowadzi organizację charytatywną "Steve Waugh Foundation" której zadaniem jest pomoc dzieciom które z jakichś powodów nie mogą otrzymać pomocy od innych, wyspecjalizowanych organizacji charytatywnych
W 2004 otrzymał tytuł "Australijczyka Roku", a w 2005 "Ojca Roku".
Jest żonaty i ma troje dzieci, autor autobiografii "Out of my comfort zone: the autobiography". Jego brat bliźniak Mark Waugh był także reprezentantem Australii w krykiecie.

</doc>
<doc id="881175" url="https://pl.wikipedia.org/wiki?curid=881175" title="Lech (motocykl)">
Lech (motocykl)

Lech – polski motocykl produkowany w Opalenicy w latach 1929–1932 z silnikiem dwucylindrowym o pojemności około 500 cm³ przez Towarzystwo Akcyjne W. Sawicki i Spółka. Był to pierwszy motocykl skonstruowany w Polsce.
Został zaprojektowany przez inż. Władysława Zalewskiego. Przedsiębiorstwo oferowało Lecha na wyposażenie dla Wojska Polskiego. Kryzys gospodarczy i kilkuletni brak decyzji Wojskowego Instytutu Badań Inżynierii w Warszawie ostatecznie pogrążyły projekt. Wyprodukowano kilkadziesiąt sztuk. W Opalenicy stoi pomnik Lecha.

</doc>
<doc id="881176" url="https://pl.wikipedia.org/wiki?curid=881176" title="Waugh">
Waugh



</doc>
<doc id="881178" url="https://pl.wikipedia.org/wiki?curid=881178" title="James Earl Ray">
James Earl Ray

James Earl Ray (ur. 10 marca 1928 w Alton, zm. 23 kwietnia 1998 w Nashville) – amerykański przestępca, skazany na 99 lat więzienia za zabójstwo amerykańskiego społecznika, przeciwnika segregacji rasowej, pastora Martina Luthera Kinga, które miało miejsce 4 kwietnia 1968 roku w Memphis.
Rok przed zabójstwem pastora J.E. Ray uciekł z więzienia stanowego Missouri. 8 czerwca 1968 roku, 2 miesiące po zabiciu Kinga, został złapany na londyńskim lotnisku Heathrow, kiedy próbował opuścić Wielką Brytanię, posługując się sfałszowanym kanadyjskim paszportem. Wkrótce też dokonano ekstradycji Raya do stanu Tennessee, gdzie oskarżono go o zamordowanie Kinga.
James Earl Ray przyznał się do zarzucanych mu czynów 10 marca 1969 roku, choć, jak twierdzi jego adwokat – Percy Foreman – zrobił to tylko po to, by uniknąć kary śmierci. Sąd w Tennessee skazał go na 99 lat pozbawienia wolności. 11 czerwca 1977 roku po raz drugi w swoim życiu uciekł z więzienia, jednak FBI złapało go już po trzech dniach. Ray utrzymywał, że to nie on zabił Kinga. Pojawiły się również inne niejasności związane z zamachem: błędy policji w pierwszej fazie śledztwa (nie zabezpieczono wszystkich śladów i nie przesłuchano wszystkich świadków, którzy twierdzili, że strzelał ktoś inny z innego miejsca), odciski Raya na broni były niewyraźne. Wszystko to spowodowało, iż wiele osób uznało, że King padł ofiarą spisku, a Ray był jedynie kozłem ofiarnym.
W 1997 roku spotkał się w więzieniu z synem zamordowanego pastora, Dexterem Kingiem. King poparł propozycję ponownego procesu w sprawie morderstwa swojego ojca. Skazany zmarł w więzieniu po odbyciu 30 lat kary. Powodem jego śmierci była niewydolność nerek i wątroby.

</doc>
<doc id="881181" url="https://pl.wikipedia.org/wiki?curid=881181" title="Opole Chmielowice">
Opole Chmielowice

Opole Chmielowice – przystanek kolejowy w Opolu, w województwie opolskim, w Polsce. Przystanek znajduje się na terenie dawnej wsi Chmielowice włączonej 1 stycznia 2017 roku do Opola.
W roku 2017 przystanek obsługiwał 20–49 pasażerów na dobę.

</doc>
<doc id="881183" url="https://pl.wikipedia.org/wiki?curid=881183" title="Hektor Barbossa">
Hektor Barbossa

Hektor Barbossa – pirat, fikcyjna postać filmów z serii "Piraci z Karaibów". W postać Barbossy wcielił się Geoffrey Rush. Występuje we wszystkich pięciu częściach serii.
W pierwszej części jest czarnym charakterem. Był pierwszym oficerem na statku – „Czarnej Perle”, której kapitanem był Jack Sparrow, lecz stanął na czele buntu, pozostawiając Sparrowa na bezludnej wyspie. Niedługo potem wraz ze swoją załogą zagarnął przeklęty aztecki skarb, który kiedyś Montezuma II ofiarował Hernanowi Cortesowi, ściągając na siebie klątwę. Próbował zdjąć z siebie klątwę, gromadząc wszystkie 882 złote monety, lecz zginął zastrzelony przez Sparrowa.
Został przywrócony do życia przez Tia Dalmę i w trzeciej części jest już bohaterem pozytywnym, pomaga Sparrowowi odzyskać „Czarną Perłę”.
W czwartej części Hektor jest korsarzem, pracującym dla króla Anglii. Za wszelką cenę chce on zabić Czarnobrodego, który napadł na „Czarną Perłę” i zamknął ją w butelce z pomocą czarnej magii.
W piątej części Barbossa jest kapitanem na „Zemście królowej Anny”. Salazar zmusza go do odnalezienia dla niego Sparrowa. Hektor nie wykonuje zadania, lecz razem z Jackiem postanawia odnaleźć Salazara i go zgładzić. Barbossa ginie, ratując swoją córkę przed Salazarem. 
Linki zewnętrzne.
Barbossa w: IMDB
Hektor Barbossa w: Piraci z Karaibów Wiki

</doc>
<doc id="881184" url="https://pl.wikipedia.org/wiki?curid=881184" title="Nagroda za najlepszy komiks na Międzynarodowym Festiwalu Komiksu w Angoulême">
Nagroda za najlepszy komiks na Międzynarodowym Festiwalu Komiksu w Angoulême

Nagroda za najlepszy komiks na Międzynarodowym Festiwalu Komiksu w Angoulême przyznawana jest corocznie od 1976 roku. Laureaci – rysownik i scenarzysta zwycięskiego tytułu – otrzymują od 2008 roku statuetkę Złotego Kota (fr. "Fauve d'Or"). W latach 1976–1978 nagroda podzielona była na cztery kategorie: francuski komiks realistyczny ("meilleure œuvre réaliste française"), francuski komiks humorystyczny ("meilleure œuvre comique française"), zagraniczny komiks realistyczny ("meilleure œuvre réaliste étrangère") i zagraniczny komiks humorystyczny ("meilleure œuvre comique étrangère"). W latach 1986–2001 podzielona była na dwie kategorie: komiks francuski i zagraniczny. Obecnie nagroda nie jest rozróżniana na kategorie.

</doc>
<doc id="881190" url="https://pl.wikipedia.org/wiki?curid=881190" title="Copa América 1979">
Copa América 1979

Copa América 1979 – trzydzieste pierwsze mistrzostwa kontynentu południowoamerykańskiego odbyły się w 1979 roku. Wzięło w nich udział 10 reprezentacji narodowych. Po raz drugi z rzędu turniej nie rozgrywano w jednym państwie, lecz we wszystkich krajach uczestników turnieju. Drużyny podzielono na trzy trzyzespołowe grupy. Zwycięzcy grup awansowali do półfinałów, gdzie czekał poprzedni zwycięzca turnieju – zespół Peru, zaś zwycięzcy tej fazy awansowali do finału (zarówno w półfinale, jak w finale rozgrywane były dwumecze).
Mecze.
Finał.
W dwumeczu finałowym nie liczyły się bramki, tylko punkty. Ponieważ oba zespoły zdobyły po 2 punkty, rozegrano mecz dodatkowy, który zakończył się remisem. O ostatecznym zwycięstwie Paragwaju zadecydowała większa liczba zdobytych bramek z wszystkich meczów finałowych.
Podsumowanie.
Grupa 1.
Tabela końcowa.
Grupa 1
Grupa 2.
Tabela końcowa.
Grupa 2
Grupa 3.
Tabela końcowa.
Grupa 3
Finał.
Trzydziestym pierwszym triumfatorem turnieju Copa América został po raz drugi zespół Paragwaju.

</doc>
<doc id="881192" url="https://pl.wikipedia.org/wiki?curid=881192" title="Mark Waugh">
Mark Waugh

Mark Edward Waugh (ur. 2 czerwca 1965) – australijski krykiecista, były reprezentant kraju, brat Steve'a Waugh. Członek reprezentacji w latach 1991-2002, znany pod popularnym przezwiskiem "Junior" jako iż był kilka minut młodszy od swojego brata bliźniaka.
Praworęczny odbijający, rzucał także w stylu "medium" i "offbreak". Uznawany za najlepszego ze "slip fielderów" na świecie ("slip fielder" to pozycja obok "wicket-keepera" w której potrzebny jest niezwykle szybki refleks do łapanie źle odbitych przez "batsmana" piłek).

</doc>
<doc id="881197" url="https://pl.wikipedia.org/wiki?curid=881197" title="Jezioro Łapińskie">
Jezioro Łapińskie

Jezioro Łapińskie (kaszb. "Łapińsczé Jezoro") – przepływowe jezioro rynnowe w Polsce położone na wschodnim krańcu Pojezierza Kaszubskiego ("Przywidzki Obszar Chronionego Krajobrazu") w województwie pomorskim, w powiecie kartuskim, na terenie gminy Żukowo, przy turystycznym szlaku Wzgórz Szymbarskich. Pełni głównie funkcje rekreacyjno-turystyczne dla mieszkańców Gdańska.
Ogólna powierzchnia: 41,97 ha, maksymalna głębokość: 8 m.

</doc>
<doc id="881198" url="https://pl.wikipedia.org/wiki?curid=881198" title="Kuwait Airways">
Kuwait Airways

Kuwait Airways, arab. الخطوط الجوية الكويتي – kuwejckie narodowe linie lotnicze, z siedzibą w Kuwejcie. Mają połączenia z Afryką, Azją, Europą i Ameryką Północną. Głównym węzłem jest Port lotniczy Kuwejt.
Agencja ratingowa Skytrax przyznała liniom trzy gwiazdki.

</doc>
<doc id="881199" url="https://pl.wikipedia.org/wiki?curid=881199" title="Herb II Rzeszy Niemieckiej">
Herb II Rzeszy Niemieckiej



</doc>
<doc id="881200" url="https://pl.wikipedia.org/wiki?curid=881200" title="Kościół Ducha Świętego w Białymstoku">
Kościół Ducha Świętego w Białymstoku

Kościół pw. Ducha Świętego w Białymstoku – kościół rzymskokatolickiej parafii pw. Ducha Świętego w Białymstoku, należy do dekanatu Białystok - Śródmieście. Mieści się na osiedlu Piasta I przy ul. Sybiraków 2.
Obszar parafii.
Ulice Białegostoku:

</doc>
<doc id="881201" url="https://pl.wikipedia.org/wiki?curid=881201" title="Strzelce Leśne">
Strzelce Leśne

Strzelce Leśne – osada leśna w Polsce, położona w województwie kujawsko-pomorskim, w powiecie bydgoskim, w gminie Osielsko. Miejscowość wchodzi w skład sołectwa Żołędowo.
W latach 1975–1998 miejscowość należała administracyjnie do województwa bydgoskiego. 
Siedziba leśnictwa w nadleśnictwie Żołędowo (leśniczy Wiesław Sekuła). Miejsce bitwy w wojnie obronnej 1939.

</doc>
<doc id="881202" url="https://pl.wikipedia.org/wiki?curid=881202" title="Dexter Scott King">
Dexter Scott King

Dexter Scott King (ur. 30 stycznia 1961 w Montgomery) – amerykański aktor i producent, drugi syn bojownika o prawa człowieka, pastora Martina Luthera Kinga.
W 1997 roku spotkał się w więzieniu z Jamesem Earlem Rayem, skazanym za zabójstwo Martina Luthera Kinga. Poparł Raya w staraniach o ponowne wszczęcie procesu w tej sprawie. Wyraził przekonanie, iż za zabójstwem ojca stoją zupełnie inne osoby.
Zagrał w kilku filmach telewizyjnych, wyprodukował kilka filmów dokumentalnych.

</doc>
<doc id="881207" url="https://pl.wikipedia.org/wiki?curid=881207" title="Nowy Mostek">
Nowy Mostek

Nowy Mostek – osada leśna w Polsce, położona w województwie kujawsko-pomorskim, w powiecie bydgoskim, w gminie Osielsko.
Siedziba leśnictwa w nadleśnictwie Żołędowo (leśniczy Andrzej Cisoń).
Nowy Mostek leży nad Kotomierzycą w centrum kompleksu borów sosnowych pomiędzy Bydgoszczą, doliną Brdy i Koronowem.
W latach 1975–1998 miejscowość należała administracyjnie do województwa bydgoskiego. 

</doc>
<doc id="881208" url="https://pl.wikipedia.org/wiki?curid=881208" title="Barisan Hizbullah">
Barisan Hizbullah

Barisan Hizbullah (jap. Kaikyo Seinen Teishintai, pol. Armia Boga) – islamska kolaboracyjna organizacja młodzieżowa podczas II wojny światowej i w pierwszych latach istnienia niepodległej Indonezji.
Na pocz. września 1943 r. japońskie dowództwo wojskowe na Jawie zapowiedziało utworzenie specjalnej formacji paramilitarnej skupiającej lokalną młodzież islamską. Plany te poparła powołana w październiku Rada Konsultacyjna Indonezyjskich Muzułmanów, zwana Masyumi. W rezultacie 15 grudnia Japończycy proklamowali założenie Barisan Hizbullah. Na jej czele stanął K. H. Masykur, zaś wojskowym dowódcą został Zainul Arifin. Jej liczebność osiągnęła ok. 50 tys. osób. Początkowo istniała jedynie na wyspach Jawa i Madura, później jej struktury powstały też na Sumatrze i Borneo. Stanowiła ona zaplecze dla kadr Pembela Tanah Air (PETA). Rekrutowała się spośród tzw. santri, czyli uczniów szkół religijnych w wieku 17–25 lat. Jej dowództwo znajdowało się w Dżakarcie, a obóz szkoleniowy we wsi Cibarusa w zachodniej części Jawy. Szkolenie prowadzili oficerowie japońscy i PETA. Współpracowała blisko z inną islamską formacją zbrojną Barisan Sibilillah, kierowaną przez wiejskich nauczycieli muzułmańskich (kyai). Jej celem było utworzenie islamskiego państwa opartego na szariacie. Po ogłoszeniu 17 sierpnia 1945 r. przez Sukarno niepodległości Indonezji, obie formacje prowadziły walkę partyzancką z powracającymi wojskami holenderskimi.

</doc>
<doc id="881209" url="https://pl.wikipedia.org/wiki?curid=881209" title="Lynn Merrick">
Lynn Merrick

Lynn Merrick, właśc. Marilyn Llewelling (ur. 19 listopada 1919 w Fort Worth, zm. 25 marca 2007 w West Palm Beach) – amerykańska aktorka westernowa.
W latach 40. Marilyn Merrick Llewelling zagrała w swojej karierze w ponad 40 filmach, głównie westernach.
Kiedy w latach 50. jej kariera aktorska dobiegła końca, Merrick zainteresowała się światem mody i została dyrektorką szkoły modelek Barbizon w Nowym Jorku.
Lynn Merrick zmarła 25 marca 2007 w wieku 87 lat po długiej chorobie w West Palm Beach na Florydzie.

</doc>
<doc id="881211" url="https://pl.wikipedia.org/wiki?curid=881211" title="Kostas Katsuranis">
Kostas Katsuranis

Konstandinos „Kostas” Katsuranis (ur. 21 czerwca 1979 w Patras) – grecki piłkarz grający na pozycji defensywnego pomocnika. Mierzy 183 cm, waży 83 kg.
Kariera.
Katsuranis profesjonalną karierę zaczynał w 1996 roku w klubie Panachaiki, którego zawodnikiem był do 2002 roku, kiedy to wypatrzyli go działacze AEK Ateny. W ateńskim zespole spędził 4 udane lata podczas których zadebiutował w reprezentacji Grecji i Lidze Mistrzów. W końcu latem 2006 roku został graczem Benfiki Lizbona, w której grał do czerwca 2009. 1 lipca 2009 roku Katsouranis podpisał 4-letni kontrakt z greckim Panathinaikos AO. W 2012 roku przeszedł do PAOK Saloniki.
W kadrze narodowej od 2003 roku rozegrał 60 meczów i strzelił 7 goli. W 2004 roku wraz z drużyną narodową odniósł największy sukces w karierze – zdobył Mistrzostwo Europy na boiskach Portugalii.

</doc>
<doc id="881212" url="https://pl.wikipedia.org/wiki?curid=881212" title="Zespół hipoplazji lewego serca">
Zespół hipoplazji lewego serca

Zespół hipoplazji lewego serca (ang. "Hypoplastic Left Heart Syndrome", HLHS) – wrodzona wada serca, polegająca na niewykształceniu prawidłowej lewej komory serca. Dziecko w okresie płodowym rozwija się w sposób prawidłowy, gdyż krwiobieg funkcjonuje z wyłączeniem płuc, a natlenowana krew jest dostarczana z organizmu matki. Układ taki działa dzięki przewodowi tętniczemu Botalla (PDA) łączącemu bezpośrednio tętnicę płucną z aortą.
Bez szybkiej interwencji kardiochirurgicznej wada ta jest wadą śmiertelną. W ciągu kilku dni po narodzinach dochodzi do śmierci dziecka ze względu na samoistne zamknięcie się przewodu Botalla i niemożność dostarczenia natlenowanej krwi do organizmu.
Etiologia.
Przyczyna zespołu hipoplazji lewego serca jest nieznana, jednakże wyniki niedawnych badań wskazują na możliwy udział czynników genetycznych
Istnieje dowód na powiązanie wady z genem "GJA1".
Leczenie.
Natychmiast po urodzeniu dziecku należy podać we wlewie ciągłym prostaglandyny zapobiegające zamknięciu się przewodu Botalla, stanowiącego jedyną drogę łączącą serce z organizmem.
Po ustabilizowaniu stanu dziecka, kardiochirurdzy przeprowadzają operację Norwooda będącą pierwszym z trzech etapów leczenia HLHS. Operacja ma na celu wytworzenie sztucznego połączenia, tzw. shuntu zastępującego przewód Botalla. Operacja jest przeprowadzana w głębokiej hipotermii z wyłączonym sercem, bez zewnętrznego obiegu krwi. Chirurg łączy protezą wykonaną z Goretexu tętnicę płucną z aortą. W wyniku takiego połączenia prawa komora przestaje pompować krew do płuc. Cała krew jest tłoczona do aorty, a poprzez zespolenie również do tętnicy płucnej. Ze względu na mieszanie się krwi utlenowanej i nieutlenowanej dziecko przybiera charakterystyczny błękitny kolor będący efektem sinicy obwodowej. Operacja Norwooda jest operacją najbardziej radykalną, zmieniającą całkowicie funkcje serca oraz eliminującą tzw. krwiobieg płucny. Ze względu na zakres operacji oraz wiek dziecka jest operacją niosącą za sobą najwyższe zagrożenie dla małego pacjenta. W wyspecjalizowanych klinikach kardiochirurgicznych przeżywalność jest na poziomie 80% i stale się zwiększa ze względu na dokonywane modyfikacje.
Drugim etapem leczenia HLHS jest operacja hemi-Fontana lub operacja dwukierunkowego zespolenia Glenna. Wykonywana jest w wieku około 6 miesięcy i eliminuje możliwe powikłania związane z zastosowaniem sztucznego materiału do wykonania shuntu. Polega ona na wyeliminowaniu shuntu wytworzonego w pierwszym etapie oraz na odcięciu od prawego przedsionka serca górnej żyły głównej i połączenia jej bezpośrednio z tętnicą płucną. Dzięki różnicy ciśnień, jakie panują w organizmie dziecka, powrót krwi nieutlenowanej odbywa się bez wykorzystania serca jako pompy systemowej. Po II etapie wzrasta nasycenie krwi tlenem, saturacja podwyższa się do 80–85% i pozwala na normalny rozwój dziecka. Po II etapie leczenia krew utlenowana miesza się jeszcze z krwią nieutlenowaną, przez co kolor skóry dziecka dalej zachowuje niebieskawy odcień. Natomiast zauważalne jest zmniejszenie się sinicy obwodowej.
W zależności od ośrodka kardiochirurgicznego i doświadczeń zebranych w trakcie prowadzenia pacjentów z HLHS, trzeci etap leczenia, operację Fontana przeprowadza się pomiędzy 18. miesiącem, a 5 rokiem życia dziecka. Polega ona na odcięciu żyły głównej dolnej od prawego przedsionka i połączenia jej z tętnicą płucną. Operację tę wykonuje się w dwóch wariantach - zewnątrz lub wewnątrz sercową. Obecnie uważa się metodę zewnątrzsercową za korzystniejszą, ale III etap operacyjny jest konsekwencją wybranej przez operatora metody w trakcie II etapu leczenia. W przypadku zastosowania operacji hemi-Fontana stosuje się wewnątrz sercowe połączenie żyły głównej natomiast zewnątrz sercowe połączenie stosuje się w przypadku wcześniej zastosowanego dwukierunkowego zespolenia Glenna. W zależności od stanu dziecka operację Fontana wykonuje się z fenestracją, czyli wykonaniem otworu pomiędzy przedsionkami, przez który jeszcze krew utlenowana miesza się z nieutlenowaną (fenestrację zamyka się przezskórnie w odstępie czasu od operacji) lub w przypadku bardzo dobrych parametrów rezygnuje się z wykonania fenestracji i w takim przypadku zabieg ten rozdziela już całkowicie krążenie płucne od systemowego, dzięki czemu saturacja wzrasta do 95–99%.

</doc>
<doc id="881220" url="https://pl.wikipedia.org/wiki?curid=881220" title="Wolica (województwo kujawsko-pomorskie)">
Wolica (województwo kujawsko-pomorskie)

Wolica – wieś w Polsce położona w województwie kujawsko-pomorskim, w powiecie włocławskim, w gminie Brześć Kujawski.
W latach 1975–1998 miejscowość należała administracyjnie do województwa włocławskiego.

</doc>
<doc id="881223" url="https://pl.wikipedia.org/wiki?curid=881223" title="HD 224693">
HD 224693

HD 224693 (Axólotl) – gwiazda, znajdująca się w gwiazdozbiorze Wieloryba. Oddalona jest od Słońca o 306 lat świetlnych.
Jest to żółty podolbrzym, gwiazda typu widmowego G2 tak jak Słońce, ale masywniejsza i młodsza od niego.
W 2006 roku odkryto planetę HD 224693 b (Xólotl) okrążającą tę gwiazdę.
Nazwa.
Gwiazda ma nazwę własną Axólotl, która w języku nahuatl oznacza „wodne zwierzę” i oznacza aksolotla, endemicznego meksykańskiego płaza o znaczeniu kulturowym. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Meksyku mogli wybrać nazwę dla tej gwiazdy. Spośród nadesłanych propozycji zwyciężyła nazwa Axólotl dla gwiazdy i Xólotl dla planety.

</doc>
<doc id="881227" url="https://pl.wikipedia.org/wiki?curid=881227" title="Prawo ram">
Prawo ram

Prawo ram - zasada w rzeźbie, zgodnie z którą figury dopasowywane są do kształtu pola. Konsekwencją tego prawa jest zachwianie proporcji przedstawianych postaci.
Prawo ram stosowane było w rzeźbie średniowiecznej, w szczególności romańskiej.

</doc>
<doc id="881228" url="https://pl.wikipedia.org/wiki?curid=881228" title="HD 224693 b">
HD 224693 b

HD 224693 b (Xólotl) – planeta orbitująca wokół gwiazdy HD 224693. Jest to gazowy olbrzym o masie przynajmniej 0,71 masy Jowisza. Została odkryta w 2006 roku.
Nazwa.
Planeta ma nazwę własną Xólotl, która w języku nahuatl oznacza „zwierzę” i jest imieniem azteckiego boga Xolotla, wiązanego z planetą Wenus. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Meksyku mogli wybrać nazwę dla tej planety. Spośród nadesłanych propozycji zwyciężyła nazwa Xólotl dla planety i Axólotl dla gwiazdy.

</doc>
<doc id="881229" url="https://pl.wikipedia.org/wiki?curid=881229" title="Omaha Ak-Sar-Ben Knights">
Omaha Ak-Sar-Ben Knights

Omaha Ak-Sar-Ben Knights – amerykański klub hokejowy z siedzibą w Omaha działajacy w latach 2005–2007, grająca w American Hockey League w dywizji zachodniej, konferencji zachodniej.
Drużyna podlega zespołowi Calgary Flames oraz ma własną filię w ECHL, którą jest drużyna Las Vegas Wranglers. Drużyna przestała istnieć w 2007 roku, gdy przeniosła się do Moline i zmieniła nazwę na Quad City Flames.

</doc>
<doc id="881234" url="https://pl.wikipedia.org/wiki?curid=881234" title="Wojciech Rowiński">
Wojciech Rowiński

Wojciech A. Rowiński (ur. 11 grudnia 1935 w Warszawie, zm. 14 marca 2014 tamże) – polski lekarz, chirurg, transplantolog, profesor. Brał udział w pierwszym udanym przeszczepieniu nerki w Polsce w 1966 roku.
Życiorys.
Absolwent XIV Liceum Ogólnokształcącego im. K. Gottwalda w Warszawie (matura 1952) i Akademii Medycznej w Warszawie (dyplom 1958).
Kierownik Katedry i Kliniki Chirurgii Ogólnej i Transplantacyjnej Akademii Medycznej w Warszawie w Szpitalu Dzieciątka Jezus w Warszawie (d. PSK nr 1) w latach 1980-2006. W okresie 1995-2004 dyrektor Instytutu Transplantologii AM. Stworzył oddział transplantacji nerek w Wojewódzkim Szpitalu Specjalistycznym w Olsztynie.
Autor ponad 300 publikacji naukowych i 50 rozdziałów w podręcznikach medycznych. Współautor monografii "Metody badań doświadczalnych". Redaktor naukowy, autor rozdziałów, monografii lub podręczników: "Niewydolność nerek w chirurgii" (3 wydania), "Chirurgia dla pielęgniarek" (4 wydania), "Zarys chirurgii transplantacyjnej", "Chirurgiczne aspekty przeszczepiania nerek", "Transplantologia kliniczna", "Chirurgia dla stomatologów". Współzałożyciel i redaktor naczelny 1996-2007 kwartalnika „Annals of Transplantation”.
Członek Komitetów Patofizjologii Klinicznej i Terapii Polskiej Akademii Nauk.
Członek towarzystw naukowych: 
Ponadto pełnił funkcję przewodniczącego Krajowej Rady Transplantacyjnej (1995-2006) oraz przez wiele lat Konsultanta Krajowego w dziedzinie Transplantologii Klinicznej. Był członkiem Komitetu Światowej Organizacji Zdrowia (WHO) i Komisji do spraw Transplantacji Narządów, członkiem Senackiej Komisji do spraw Oceny Profesorów i Rady Naukowej przy Ministrze Zdrowia, członkiem założycielem Fundacji Centrum Rozwoju Medycyny, współzałożycielem i prezesem stowarzyszenia Polskiej Unii Medycyny Transplantacyjnej.
Odznaczony Krzyżem Komandorskim Orderu Odrodzenia Polski z Gwiazdą i Złotym Krzyżem Zasługi.
Został pochowany na Cmentarzu Wojskowym na Powązkach (Kwatera F IV, rząd TUJE, miejsce 15)

</doc>
<doc id="881238" url="https://pl.wikipedia.org/wiki?curid=881238" title="Jezioro Łapińskie Nowe">
Jezioro Łapińskie Nowe

Jezioro Łapińskie Nowe ("Łapino Górne") – zbiornik retencyjny w Polsce położony na wschodnim krańcu Pojezierza Kaszubskiego ("Obszar Chroniony Krajobrazu Doliny Raduni") w województwie pomorskim, w powiecie gdańskim, na terenie gminy Kolbudy przy turystycznych szlakach Wzgórz Szymbarskich i Skarszewskim. Przez jezioro przepływa rzeka Radunia zaś zachodnim brzegiem jeziora prowadzi trasa zawieszonej obecnie linii kolejowej Pruszcz Gdański-Stara Piła-Kartuzy. Zbiornik został utworzony w roku 1927 i obejmuje 1,6 miliona m³ (o długości 3 kilometrów, szerokości od 90 do 300 metrów), znajduje się na wysokości 100 m n.p.m. Zbiornik należy do pierwszego z serii zalewów zwanych Kaskadą Raduni.
Ogólna powierzchnia: 40 ha, maksymalna głębokość: 9 m.
Elektrownia wodna
Elektrownię Wodną Łapino wybudowano w 1927 roku jako piątą elektrownię wodną na Raduni. Właścicielem nowej elektrowni był Senat Wolnego Miasta Gdańska, choć pierwotnym inwestorem przedsięwzięcia był Ferdynand Schichau. Po przegranym procesie o Radunię zmuszony był oddać inwestycję Senatowi WM Gdańska. Jest elektrownią derywacyjną zbiornikową ze zbiornikiem o wyrównaniu półdobowym. Zbiornik wypełnia naturalną dolinę Raduni. W wyniku budowy zapory i spiętrzenia rzeki pod wodą znalazła się stara papiernia, tartak, las, droga oraz kilka zabudowań gospodarczych. Woda spiętrzona w zbiorniku za pomocą rurociągu żelbetowego biegnącego przez korpus zapory jest kierowana do turbin. W budynku elektrowni rurociąg żelbetonowy przechodzi w stalowy, który rozprowadza wodę do dwóch turbin. Turbiny te wyprodukowały zakłady Schichau Elbing (Elbląg) w 1925 roku.
W elektrowni Łapino prawdopodobnie po raz pierwszy na ziemiach polskich zastosowano rurociągi stalowe spawane elektryczne, zaledwie w kilka lat po wynalezieniu tej metody. W elektrowni zainstalowana jest trzecia turbina, czynna do dziś - o mocy 7 kW, jest to turbina potrzeb własnych elektrowni.
Niezwykle oryginalnym i unikatowym urządzeniem inżynierskim jest jaz burzowy, znajdujący się po lewej stronie elektrowni. Jaz ma zamknięcie segmentowe samoczynne z przeciwwagą. Podobne zamknięcia jazów stosowano w elektrowniach szwajcarskich i hiszpańskich na początku lat dwudziestych. Jaz wyposażony jest dodatkowo w klapę lodową. Poniżej jazu znajduje się czterostopniowa kaskada odprowadzająca wodę do kanału odpływowego elektrowni. 
Dane techniczne
Na zachodnim brzegu jeziora położona jest wieś Łapino, natomiast wschodnim brzegiem biegnie jej granica z sołectwem Lublewo Gdańskie, a także ścieżka na trasie Szlaku Skarszewskiego PTTK (zielonego).

</doc>
<doc id="881240" url="https://pl.wikipedia.org/wiki?curid=881240" title="Leśnica (Lubliniec)">
Leśnica (Lubliniec)

Leśnica – dzielnica Lublińca położona w południowej części miasta. Jest jedną z turystycznych dzielnic Lublińca. 

</doc>
<doc id="881242" url="https://pl.wikipedia.org/wiki?curid=881242" title="Posmyk (Lubliniec)">
Posmyk (Lubliniec)

Posmyk – dzielnica Lublińca położona w południowej części miasta. Posmyk jest jedną z turystycznych dzielnic Lublińca o charakterze wypoczynkowym i krajobrazowym. 
Posiada trzy stawy (największy "Posmyk") oraz ośrodki wypoczynkowe: Oblackie Centrum Młodzieży NINIWA (działalność duszpasterska i rekolekcyjna, hotel, restauracja "Oblacka Przystań", hala sportowa) oraz "Posmyk Leśne Ustronie" (pokoje do wynajęcia, wypożyczalnia sprzętów wodnych, minizoo) położone nad "Posmykiem".
Od lat na terenie dzielnicy organizowane są imprezy na skalę kraju, takie jak: "Bieg Katorżnika", "Bieg o nóż komandosa"; "Wyścig psich zaprzęgów" oraz szereg mniejszych imprez okolicznościowych (np. zloty motocyklowe, festyny z okazji dnia dziecka itp.).
Usługi gastronomiczne oferują "Oblacka Przystań" oraz "Posmyk Leśne Ustronie", natomiast artykuły ogólnospożywcze można nabyć w otwartym sezonowo (kwiecień-wrzesień) sklepie "Mat", posiadającym również bar i ogródek piwny. Od 2022 przy Oblackim Centrum Młodzieży działa kaplica pw. Świętych Młodzianków.
Posmyk przecina sieć ścieżek rowerowych należących do szlaków woj. śląskiego, które umożliwiają bezpośredni dojazd do lublinieckiego Śródmieścia.

</doc>
<doc id="881247" url="https://pl.wikipedia.org/wiki?curid=881247" title="Stara Kolonia (Lubliniec)">
Stara Kolonia (Lubliniec)

Stara Kolonia – dzielnica Lublińca położona w południowo-wschodniej części miasta. Dominuje w niej zabudowa jednorodzinna.

</doc>
<doc id="881251" url="https://pl.wikipedia.org/wiki?curid=881251" title="Balko">
Balko

Balko – niemiecki kryminalny serial telewizyjny stacji RTL. Główny bohater to komisarz policji Stefan Balkowski, nazywany Balko, w odcinkach 1-50 grany przez Jochena Horsta, w odcinkach 51-112 przez Bruno Eyrona. Jego partnerem jest komisarz Klaus Krapp (Ludger Pistor).

</doc>
<doc id="881255" url="https://pl.wikipedia.org/wiki?curid=881255" title="Ara oliwkowa">
Ara oliwkowa

Ara oliwkowa ("Ara ambiguus") – gatunek dużego ptaka z rodziny papugowatych (Psittacidae). Występuje od Nikaragui po Kolumbię. Krytycznie zagrożony wyginięciem.
Taksonomia.
Po raz pierwszy arę oliwkową opisał Johann Matthäus Bechstein w 1811. Holotyp pochodził z północno-zachodniej Kolumbii. Autor nadał nowemu gatunkowi nazwę "Psittacus ambiguus". Obecnie (2020) Międzynarodowy Komitet Ornitologiczny (IOC) umieszcza gatunek w rodzaju "Ara" jako "A. ambiguus". Niektórzy autorzy łączą ary: oliwkową i zieloną ("A. militaris") w jeden gatunek (np. Gray [1859], Lawrence [1862], Sclater &amp; Salvin [1879], Richmond [1893]). Choć stwierdzono przypadki hybrydyzacji między tymi arami, stanowią one dwa odrębne gatunki. Arę oliwkową odróżniają od zielonej następujące cechy:
IOC wyróżnia 2 podgatunki ary oliwkowej. Ptaki podgatunku "A. a. guayaquilensis" bywają uznawane za niewystarczająco odmienne od ptaków podgatunku nominatywnego, by opisywać je jako odrębny podgatunek. Niekiedy można spotkać zapis nazwy naukowej z epitetem "ambigua", co jest niepoprawne, gdyż nazwa rodzajowa "Ara" jest męskoosobowa.
Podgatunki i zasięg.
IOC wyróżnia następujące podgatunki:
Morfologia.
Długość ciała wynosi 85–90 cm, masa ciała – 1265–1430 g. Wymiary szczegółowe według Roberta Ridgwaya (samce [2] i samice [5], w milimetrach):
Czoło i kantarek porastają pióra czerwone (w odcieniu cynobrowym). Wierzch głowy zielony (wg Ridgwaya jabłkowy), w tyle szyi przechodzący w bardziej niebieskozielony. Grzbiet, barkówki, bliższe ciału lotki II rzędu oraz część pokryw skrzydłowych ma barwę żółtozieloną, zależnie od światła mogącą również wyglądać na złocistą, oliwkowobrązową. Pokrywy skrzydłowe większe oraz skrzydełko jasnoniebieskie. Pokrywy lotek I rzędu i same lotki I rzędu zielononiebieskie, z czarnymi stosinami. Kuper i pokrywy nadogonowe czysto niebieskie (o kolorze barwnika błękit Nilu). Środkowa para sterówek pomarańczowoczerwona, ku krawędzi nabiera stopniowo barwy najpierw żółtozieloną, następnie turkusową na obrzeżu; pozostałe z różnymi ilościami czerwieni i barwy niebieskiej, 6. para ma już całkiem niebieskie chorągiewki zewnętrzne. Spód skrzydeł, z wyjątkiem pokryw podskrzydłowych mniejszych, żółty; podobnie ubarwiony jest spód ogona. Wokół oka widoczny prawie nagi obszar skóry, porośnięty nielicznymi, czarnobrązowymi piórami. Pokrywy uszne, gardło, spód ciała i pokrywy podskrzydłowe mniejsze żółtozielone. Dziób czarny u nasady, dalej kolor przechodzi w rogowy. Tęczówka brązowa.
Ekologia i zachowanie.
Środowiskiem życia ar oliwkowych są wilgotne, nizinne lasy wiecznie zielone, w południowo-zachodnim Ekwadorze również i suche lasy z drzewami zrzucającymi liście. Pojawiają się również na obrzeżach tych środowisk i przekraczają tereny otwarte. Przeważnie odnotowywane poniżej 600 m n.p.m., okazjonalnie powyżej 1000 m n.p.m. i do 1500 m n.p.m. w Darién. W Panamie wędrówki na skalę lokalną mogą brać się z nieregularnego owocowania u "Dipteryx panamensis". Ary oliwkowe żywią się owocami i nasionami różnych gatunków (zjadają również kwiaty), jednak w porze lęgowej szczególnej wagi nabierają właśnie nasiona i owoce "D. panamensis". Drzewa te są szczególnie ważne dla ptaków również jako miejsca na gniazdo. Poza sezonem lęgowym przedstawiciele "A. ambiguus" często tworzą stada. Odzywają się głośno i ochryple, podobnie do innych ar.
Lęgi.
Okres lęgowy w Kostaryce trwa od grudnia do kwietnia (może skończyć się później), a w Ekwadorze od maja do października. Gniazdo znajduje się w dziupli drzewa. W zniesieniu około 3 jaj o przeciętnych wymiarach 5,5 na 4,5 cm. W niewoli inkubacja trwa blisko 26 dni. Po wykluciu młode ważą około 23 g. Opierzają się w pełni po 12–13 tygodniach życia.
Status i zagrożenia.
Od 2020 roku IUCN uznaje arę oliwkową za gatunek krytycznie zagrożony (CR – "Crtically endangered"). W latach 2005–2020 była gatunkiem zagrożonym (EN – "Endangered"); wcześniej, w latach 2004 i 2000, gatunek otrzymał jeszcze niższą rangę – narażonego (VU, Vulnerable). Zagrożeniem dla gatunku jest utrata środowiska wskutek wycinki lasów pod uprawy bananowców i pastwiska dla bydła. W niektórych państwach, m.in. w Kostaryce i Ekwadorze, w XX wieku ary oliwkowe utraciły około 90% z pierwotnego zasięgu. W Ameryce Południowej postępuje osiedlanie się ludzi w bardziej odległych miejscach dzięki rozwojowi infrastruktury i budowie nowych dróg. Ponadto środowisko jest niszczone przez nielegalne uprawy krasnodrzewów, z których liści pozyskuje się kokainę, zakładanie kopalni złota i rolnictwo; ptaki bywają również odławiane, nawet na obszarach chronionych. Według stanu wiedzy z 1999, w zachodnim Ekwadorze intensywnie niszczono lasy celem uzyskania miejsca pod uprawy olejowców gwinejskich. Urbanizacja i rolnictwo przyczyniły się do wytępienia większości populacji "A. a. guayaquilensis", a gdzieniegdzie ptaki tego podgatunku były odstrzeliwane jako szkodniki upraw. Ara oliwkowa jest uwzględniona w załączniku CITES I. Ostojami tych ar są Park Narodowy Darién (podniesiony do rangi rezerwatu biosfery) oraz Park Narodowy Los Katíos.

</doc>
<doc id="881256" url="https://pl.wikipedia.org/wiki?curid=881256" title="Nostress/Łydka">
Nostress/Łydka

nostress / łydka – przygotowany specjalnie z okazji trasy koncertowej maxi singel zespołu happysad. Ukazał się w limitowanym nakładzie 1000 egzemplarzy. Prócz utworów audio zawiera on również materiały wideo.
Lista utworów.
Audio:
Wideo:

</doc>
<doc id="881257" url="https://pl.wikipedia.org/wiki?curid=881257" title="Isumbras IV">
Isumbras IV



</doc>
<doc id="881261" url="https://pl.wikipedia.org/wiki?curid=881261" title="Gemma (zarodnik)">
Gemma (zarodnik)

Gemmy, komórki olbrzymie – zarodniki przetrwalnikowe tworzone przez niektóre grzyby niższe należące do drożdżowców ("Endomycetales") i sprzężniaków ("Zygomycota"). Powstają interkalarnie na strzępkach w wyniku odcięcia i osłonięcia jej fragmentów grubszą ścianą (według niektórych autorów – nieznacznie grubszą lub czasem także cienką), posiadają dużą ilość substancji zapasowych. Mają różne wielkości i kształty.

</doc>
<doc id="881271" url="https://pl.wikipedia.org/wiki?curid=881271" title="Zespół nadnerczowo-płciowy">
Zespół nadnerczowo-płciowy



</doc>
<doc id="881277" url="https://pl.wikipedia.org/wiki?curid=881277" title="Jerković">
Jerković



</doc>
<doc id="881279" url="https://pl.wikipedia.org/wiki?curid=881279" title="Droga ekspresowa A-49 (Hiszpania)">
Droga ekspresowa A-49 (Hiszpania)

Droga ekspresowa A-49 (hiszp. "Autovía A-49"), także "Autovía del Quinto Centenario" – droga ekspresowa w Hiszpanii w ciągu trasy europejskiej E1. 
Droga łączy Sewillę z granicą Portugalii w pobliżu miejscowości Almonte. Umożliwia dojazd na Costa de la Luz, do Parque Nacional de Doñana oraz do portowego miasta Huelva. Odcinek łączący miasto Huelva z granicą Portugalii został oddany do użytku w 2002 roku.

</doc>
<doc id="881281" url="https://pl.wikipedia.org/wiki?curid=881281" title="Osiedle Mickiewicza (Sopot)">
Osiedle Mickiewicza (Sopot)

Osiedle Mickiewicza – przyleśne osiedle w historycznej Dolinie Siedlisko (niem. Sidlitztal) Górnego Sopotu, graniczące od zachodu, południa i północy z Trójmiejskim Parkiem Krajobrazowym w kompleksie leśnym Lasów Sopockich.
Dominującą zabudową osiedla jest charakterystyczna zabudowa późnych lat 60. i 70. Połączenie z centrum miasta zapewniają autobusy komunikacji miejskiej (linie nr 144 i 244). W bezpośrednim sąsiedztwie osiedla znajduje się parafia św. Bernarda i Sopocki Klub Lekkoatletyczny oraz jedyny sopocki wyciąg narciarski na tzw. „Łysą Górę”. Na skraju osiedla i na początku dolinki Wilczy Parów znajduje się duży głaz narzutowy, będący w rzeczywistości kamieniem nagrobnym (o obwodzie dochodzącym do 4,5 m), nazywany diabelskim kamieniem. W bliskim sąsiedztwie osiedla znajdują się zalesione wzgórza „Królowej Marysieńki”, „Olimpijskie”, „Orle” i „Ośle”. Północną krawędzią osiedla prowadzi turystyczny Szlak Wzgórz Szymbarskich.

</doc>
<doc id="881290" url="https://pl.wikipedia.org/wiki?curid=881290" title="Ghetto house">
Ghetto house



</doc>
<doc id="881292" url="https://pl.wikipedia.org/wiki?curid=881292" title="Booty house">
Booty house



</doc>
<doc id="881293" url="https://pl.wikipedia.org/wiki?curid=881293" title="Juke house">
Juke house



</doc>
<doc id="881294" url="https://pl.wikipedia.org/wiki?curid=881294" title="Koluszki Stare">
Koluszki Stare



</doc>
<doc id="881295" url="https://pl.wikipedia.org/wiki?curid=881295" title="Stare Koluszki">
Stare Koluszki

Stare Koluszki (dawn. "Koluszki Stare") – wieś w Polsce położona w województwie łódzkim, w powiecie brzezińskim, w gminie Brzeziny. W latach 1949–1954 dzielnica miasta Koluszki.
W 2011 miejscowość zamieszkiwało 271 osób.
W latach 1975–1998 miejscowość należała administracyjnie do województwa skierniewickiego.
Jest to najstarsza część Koluszek. Mimo powołania miasta i gminy Koluszki, pozostała w obrębie gminy Brzeziny. Wieś leży nad rzeką Mrogą. Z zapisu z 1790 roku dowiadujemy się, iż w najstarszej części osady znajdowały się 23 domy, a także młyn, browar, karczma i tartak.
Historia.
Od 1867 w gminie Gałkówek. W okresie międzywojennym należała do powiatu brzezińskiego w woj. łódzkim. 16 września 1933 utworzono gromadę "Koluszki Stare" w granicach gminy Gałkówek, Składającą się ze wsi i folwarku Koluszki Stare.
Podczas II wojny światowej w Generalnym Gubernatorstwie, w dystrykcie radomskim; gdzie hitlerowcy włączyli mieјscowość do gminy Długie w powiecie tomaszowskim. W 1943 mieјscowość liczyła 512 mieszkańców.
Po wojnie mieјscowość powróciła do powiatu brzezińskiego w woj. łódzkim jako jedna z 20 gromad gminy Gałkówek. 
28 kwietnia 1949, w związku z nadaniem Koluszkom statusu miasta, Koluszki Stare włączono do Koluszek (oprócz enklawy nad Mrogą przy granicy lasów państwowych).
W związku reorganizacją administracji wiejskiej jesienią 1954, Koluszki Stare wyłączono z miasta Koluszki i włączono do nowo utworzonej gromady Różyca.
W 1973 roku, w związku z kolejną reformą administracyjną, Koluszki Stare włączono do nowo utworzonej gminy Brzeziny w powiecie brzezińskim, mimo bliższego położenia względem centrum Koluszek niż Brzezin (o około 1 km) oraz historycznych więzi z Koluszkami, widocznych bodajże w nazwie wsi lub ich położeniu na południowym brzegu rzeki Mroga.

</doc>
<doc id="881311" url="https://pl.wikipedia.org/wiki?curid=881311" title="Juliusz Żórawski (ziemianin)">
Juliusz Żórawski (ziemianin)

Juliusz Bronisław Wiktor Żórawski (vel Jordan-Żórawski) h. Trąby (ur. 21 sierpnia 1833 w Dunaju k. Mławy, zm. 27 maja 1906 w Szczukach) – ziemianin, rolnik. 
Syn Piotra Celestyna i Antoniny z Małowiejskich. Nauki początkowe pobierał w Mławie, następnie uczył się w Warszawie. Po śmierci ojca (1848) przerwał naukę i praktykował w Mławskiem, Ciechanowskiem i Lubelskiem. Od 1856 do 1865 prowadził folwark w Luszewie o pow. 768 ha u bliskich krewnych Grabowskich (otrzymał go w zapisie rodzinnym w 1902). Od 1864 do śmierci dzierżawę Szczuki, 260-hektarowy majątek należący do hr. Ludwika Krasińskiego. Równolegle gospodarował i opiekował się majątkiem Szczurzyn, którego właściciel został zesłany na Syberię za udział w powstaniu styczniowym. 
Żórawski prowadził w Szczukach wzorcowe gospodarstwo rolne, w którym specjalizowano się w uprawie buraków cukrowych. W 1871 odbył z M. Wortmanem podróż do Czech, gdzie zwiedził dobra książąt Schwartzenbergów i majątek Horsky'ego, badając uprawy cukrownicze i proces przeróbki buraka. Rezultatem tej podróży było m.in. upowszechnienie nawozów sztucznych w Szczukach. W 1872 stał się udziałowcem, a w latach 1880–1889 współadministratorem cukrowni "Krasiniec". Nabył majątek Górki (który w 1881 sprzedał Edwardowi Stryjewskiemu), dzierżawił też dobra Krasnosielc (12023 ha). Z jego inicjatywy powstało w Szczukach w 1889 pierwsze ziemiańskie kółko rolnicze. Pomagał w prowadzeniu rolniczej stacji doświadczalnej w Chojnowie, majątku Stanisława Chełchowskiego. W 1893 otrzymał w Chicago najwyższą nagrodę za nasiona zbóż produkowanych w Szczukach. W majątku Szczuki czynna była ochronka i szkółka dla służby folwarcznej. Dzieci Żórawskiego uczyła w latach 1886–1889 Maria Skłodowska. 
Żonaty od 1885 z Kazimierą z Kamieńskich h. Jastrzębiec, ojciec Kazimierza, Bronisławy Rykowskiej (żony Stanisława, wychowanka Adolfa Schimmelpfenniga), Władysława, Juliusza, Stanisława i Anny Piwkowskiej. Majątek Szczuki i sąsiednie Węgrzynowo dzierżawił po ojcu syn Juliusz.

</doc>
<doc id="881312" url="https://pl.wikipedia.org/wiki?curid=881312" title="Pankiewicz">
Pankiewicz

Pankiewicz – nazwisko polskie (ros. i ukr. "Панкевич", wym. ros. "Pankiewicz", ukr. "Pankewycz") występujące w Polsce, na Białorusi i Ukrainie oraz w Rosji. W Polsce na początku lat 90. nosiło je 3157 osób.
W 2016 w Niemczech w książkach telefonicznych nazwisko "Pankiewicz" występowało 28 razy, natomiast "Pankevich" 2 razy.
Etymologia.
Nazwisko Pankiewicz należy do grupy nazwisk patronimicznych (odojcowskich). Powstało poprzez dodanie przyrostka –ewicz do nazwy osobowej "Panek," wywodzącej się od rzeczownika panek (pan, półpanek, szlachciura, szlachetka).
Rody szlacheckie.
Nazwisko Pankiewicz nosiło w Rzeczypospolitej kilka rodów szlacheckich. Byli to Pankiewiczowie herbu Ostoja, Pobóg i Trąby. Jeden ród pieczętował się herbem własnym.

</doc>
<doc id="881315" url="https://pl.wikipedia.org/wiki?curid=881315" title="Ścibiorów">
Ścibiorów

Ścibiorów – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.
Miejscowość nie jest wymieniona w spisie powszechnym z 2011.

</doc>
<doc id="881317" url="https://pl.wikipedia.org/wiki?curid=881317" title="Poziom przelotu">
Poziom przelotu



</doc>
<doc id="881325" url="https://pl.wikipedia.org/wiki?curid=881325" title="Gaj (powiat brzeziński)">
Gaj (powiat brzeziński)

Gaj – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.
Zobacz też: Gaj

</doc>
<doc id="881326" url="https://pl.wikipedia.org/wiki?curid=881326" title="A-49">
A-49



</doc>
<doc id="881333" url="https://pl.wikipedia.org/wiki?curid=881333" title="Anthony Costly">
Anthony Costly

Allan Anthony Costly (ur. 13 grudnia 1954 w Teli) – piłkarz, były reprezentant Hondurasu grający na pozycji obrońcy.
Wystąpił na Mundialu w Hiszpanii w 1982 roku. Po przegranym meczu z Jugosławią (0:1) Honduras odpadł z grupy, a Anthony Costly zadecydował, że nigdy więcej nie zagra w żadnym meczu, a nawet nie zasiądzie na trybunach. Grał w zespole Real España a w latach 1982–1983 w hiszpańskiej Máladze.

</doc>
<doc id="881337" url="https://pl.wikipedia.org/wiki?curid=881337" title="Henryków (powiat brzeziński)">
Henryków (powiat brzeziński)

Henryków – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.

</doc>
<doc id="881338" url="https://pl.wikipedia.org/wiki?curid=881338" title="Jurica Jerković">
Jurica Jerković

Jurica Jerković (ur. 25 lutego 1950 w Splicie, zm. 3 czerwca 2019 tamże) – jugosłowiański i chorwacki piłkarz, występujący na pozycji środkowego napastnika.
Kariera klubowa.
Karierę zaczynał w roku 1968 w Hajduku Split. W pierwszym sezonie gry w lidze jugosłowiańskiej (1968/1969) w Hajduku wystąpił 9 razy, nie zdobywając żadnego gola. Już w pierwszym sezonie dał się poznać z bardzo dobrej strony, a jego znakami rozpoznawalnymi były wysoka technika, szybkość i mocny strzał. W drużynie Hajduka grał do roku 1978 i zdążył wywalczyć trzykrotnie mistrzostwo Jugosławii (1971, 1974, 1975) oraz pięciokrotnie triumfować w Pucharze Jugosławii (1972, 1973, 1974, 1976, 1977). Był jednym z członków najlepszej generacji piłkarzy Hajduka Split, którym kibice nadali przydomek "Mistrzowie znad Morza".
Jesienią 1978 Jerković opuścił Split i przeniósł się do Szwajcarii, gdzie podpisał kontrakt z drużyną FC Zürich. W tym klubie udało mu się w roku 1981 zdobyć mistrzostwo ligi szwajcarskiej i Puchar Ligi. W sezonie 1982/1983 zdobył z 10 golami na koncie tytuł króla strzelców ligi. Karierę zakończył w roku 1985 w innym szwajcarskim klubie, AC Lugano.
Jerković znajduje się na 6. miejscu w historii Hajduka pod względem występów w tym klubie w pierwszej lidze (529), zdobył także dla Hajduka 219 goli i lokuje się na 10. miejscu najlepszych strzelców klubu w historii. Jerković był także laureatem nagrody tygodnika Sportske novosti dla najlepszego piłkarza Jugosławii roku 1971.
Trzykrotnie został wybrany zagranicznym piłkarzem sezonu w Szwajcarii: 1978/1979, 1981/1982, 1982/1983.
W latach 1986–1990 pełnił funkcję dyrektora Hajduka Split.
Kariera reprezentacyjna.
Jerković zagrał pięć razy i zdobył jednego gola w młodzieżowej reprezentacji Jugosławii (1967 - 1968), oraz czterokrotnie w reprezentacji U-21 (1969 - 1972). W reprezentacji Jugosławii wystąpił 43 razy i zdobył 6 goli. Zadebiutował w narodowej drużynie 12 kwietnia 1970 w rozgrywanym w Belgradzie meczu przeciwko Węgrom zremisowanym 2:2, gdzie zastąpił na boisku Denijala Piricia, a ostatni swój występ zaliczył 29 listopada 1981 w rozgrywanym w Atenach spotkaniu przeciwko Grecji, gdzie Jugosławia wygrała 2:1. Pierwszego gola w reprezentacji strzelił w rozgrywanym w swoim rodzinnym mieście spotkaniu przeciwko Holandii, który "Plavi" wygrali 2:0, a Jerković dał prowadzenie Jugosławii strzelając gola w 8. minucie meczu.
Wraz z reprezentacją Jugosławii Jerković uczestniczył w MŚ 1974 i MŚ 1982, a także w Euro 1976, gdzie Jugosławia odgrywała rolę gospodarza turnieju.

</doc>
<doc id="881339" url="https://pl.wikipedia.org/wiki?curid=881339" title="Juliusz Żórawski">
Juliusz Żórawski



</doc>
<doc id="881341" url="https://pl.wikipedia.org/wiki?curid=881341" title="Edward Kajdański">
Edward Kajdański

Edward Kajdański (ur. 26 listopada 1925 w Harbinie, zm. 10 września 2020) – polski pisarz, dziennikarz i dyplomata.
Życiorys.
Urodził się w rodzinie inżyniera, pracującego w cukrowni w Harbinie. Ukończył w grudniu 1942 Gimnazjum im. H. Sienkiewicza w Harbinie, leżącym wówczas na terenie państwa Mandżukuo. W 1944 rozpoczął studia farmacji na Uniwersytecie Północnomandżurskim, które porzucił i w 1945, już po zajęciu Harbinu przez Armię Czerwoną, rozpoczął studia związane z kolejnictwem na Politechnice Harbińskiej, kończąc je w 1951. Od razu po zakończeniu studiów wyjechał do Polski, w ramach repatriacji ludności polskiej. Dzięki płynnej znajomości chińskiego, od 1957 pracował w Ministerstwie Spraw Zagranicznych, a w 1963 otrzymał stanowisko w biurze radcy handlowego w Pekinie, gdzie na różnych stanowiskach pracował do 1975. W okresie 1979–1982 znów był w Chinach, tym razem jako konsul generalny w Kantonie. Następnie wiceprzewodniczący Rady Naukowej Centrum Studiów Azji Wschodniej Uniwersytetu Gdańskiego.
Dorobek literacki E. Kajdańskiego związany jest głównie z Chinami i Polakami działającymi w Chinach. Działalność pisarską rozpoczął w 1957, gdy dwa jego opowiadania przyjęło Polskie Radio. Od 1957 nawiązał współpracę z szeregiem czasopism polskich, m.in. „Poznaj Świat”, „Wiedza i Życie” i „Kontynenty”. Od 1971 wydawał też książki popularnonaukowe i naukowe poświęcone Chinom (wydał ich ponad 30). Część z nich wydał pod pseudonimem Władysław Kański. Oprócz pisarstwa E. Kajdański zajmował się malowaniem obrazów inspirowanych malarstwem chińskim, zilustrował także kilka własnych książek. Miał kilka wystaw autorskich. Po przejściu na emeryturę mieszkał w Trójmieście.
W 2006 pod pseudonimem Aleksander Franchetti wydał powieść "Tybetańska księżniczka", zawierającą wątki autobiograficzne m.in. z dzieciństwa i młodości w Mandżurii i pobytu na placówce w Kantonie.
Został pochowany na Cmentarzu Oliwskim (kolumbarium II-B-6).

</doc>
<doc id="881343" url="https://pl.wikipedia.org/wiki?curid=881343" title="Synagoga w Ścinawie">
Synagoga w Ścinawie

Synagoga w Ścinawie – nieistniejąca synagoga, która znajdowała się w Ścinawie przy dzisiejszej ulicy Robotniczej.
Synagoga została przebudowana w 1862 roku z budynku mieszkalnego. Poświęcono ją 18 września tego samego roku. Podczas nocy kryształowej z 9 na 10 listopada 1938 roku bojówki hitlerowskie spaliły synagogę. Po zakończeniu II wojny światowej nie została odbudowana.
Synagoga była budynkiem murowanym, usytuowanym w pierzei ulicy, ozdobionym wieżyczką. W fasadzie znajdowały się trzy wysokie okna zakończone łukiem, drzwi ujęte w portal oraz nad nim niewielkie okno również zakończone łukiem. Fasadę wieńczył arkadowy gzyms koronujący.

</doc>
<doc id="881346" url="https://pl.wikipedia.org/wiki?curid=881346" title="Język tajwański">
Język tajwański

Język tajwański (chiń. 臺灣語, POJ: "tâi-oân-oē") – tajwańska odmiana języka minnan (dialekt hokkien), używana jako język ojczysty przez około 70% mieszkańców wyspy, głównie przez członków największej chińskiej grupy etnicznej, zwanej "Hoklo" lub "Hō-ló". Języki min, w przeciwieństwie do innych języków chińskich, nie wywodzą się bezpośrednio z języka średniochińskiego, co może tłumaczyć fakt, że odmiana ta jest niemal zupełnie niezrozumiała dla użytkowników innych dialektów chińskich. Język tajwański jest za to niemal identyczny z dialektem Xiamen w Chinach.
System fonologiczny.
Spółgłoski.
W przeciwieństwie do innych odmian języka chińskiego, w tajwańskim nie występują fonemy wargowo-zębowe.
Samogłoski.
Tajwański posiada następujące samogłoski:
Tony.
Według tradycyjnych kryteriów, tajwański posiada osiem tonów:

</doc>
<doc id="881348" url="https://pl.wikipedia.org/wiki?curid=881348" title="Pieńki Henrykowskie">
Pieńki Henrykowskie

Pieńki Henrykowskie – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.

</doc>
<doc id="881355" url="https://pl.wikipedia.org/wiki?curid=881355" title="Peoria Rivermen">
Peoria Rivermen

Peoria Rivermen – amerykański klub hokejowy z siedzibą w Peorii działająca w latach 2005–2013, grający w American Hockey League w dywizji zachodniej, konferencji zachodniej. 
Historia.
Drużyna podlegała zespołowi St. Louis Blues oraz posiadała własną filię w ECHL, którą była drużyną Evansville IceMen (w przeszłości podległy był zespół Alaska Aces). W 2013 roku klub został przeniesiony do miejscowości Utica i zmienił nazwę na Utica Comets.
Klub nie osiągnął w swojej historii większych sukcesów. Podczas ośmiu sezonów zespół trzykrotnie awansował do fazy play-off ligi AHL, za każdym razem przegrywając w pierwszej rundzie z zespołem Houston Aeros.
Po relokacji klubu do Uticy, miejscowe środowisko hokejowe postanowiło utrzymać drużynę hokejową w Peorii i od sezonu 2013/2014 zespół o tej samej nazwie rozgrywa mecze w lidze SPHL.
Zawodnicy.
W zespole mecze rozgrywali zawodnicy, którzy później grali w National Hockey League m.in.: Erik Johnson, Chris Holt, Lee Stempniak.

</doc>
<doc id="881356" url="https://pl.wikipedia.org/wiki?curid=881356" title="Stanisław Piłaszewicz">
Stanisław Piłaszewicz

Stanisław Piłaszewicz (ur. 11 listopada 1944 w Rafałówce) – polski afrykanista, specjalista w zakresie religii Afryki, kierunków rozwoju literatury Hausa, ustnej literatury Hausa, języka hausa. 
Życiorys.
W 1968 ukończył afrykanistykę na Uniwersytecie Warszawskim, przedstawiając pracę magisterską "History of Wa. Edition of Hausa Texts in Ajami - Transliteration and Commentaries" (promotor: Stefan Strelcyn). Doktorat obronił w 1973 na podstawie rozprawy: "The Stories of Samori, Babatu and Others. Hausa Manuscript No. 98017 from the School of Oriental and African Studies (London). Edition with Linguistic and Historic Commentaries" (promotor: Witold Tyloch). Habilitację uzyskał w 1980 na podstawie rozprawy: "Alhaji Umaru (1858–1934) – a Poet of the Hausa People. A Historical and Literary Study". Tytuł profesora nadano mu w 1989 roku. 
Profesor zwyczajny, doktor habilitowany, w latach 1988–2009 kierownik Katedry Języków i Kultur Afryki w Wydziale Orientalistycznym Uniwersytetu Warszawskiego, członek Komitetu Nauk Orientalistycznych Polskiej Akademii Nauk. Jest autorem szeregu książek i monografii poświęconych językom i kulturom Afryki. W ramach wymiany akademickiej pracował między innymi na uniwersytetach w Ghanie i Nigerii, prowadząc badania terenowe i archiwalne w tych krajach. Był wykładowcą języka i kultury Hausa na uniwersytecie w Maiduguri w Nigerii. Specjalizuje się w publikowaniu afrykańskich materiałów źródłowych. 
Członek założyciel i do 1993 przewodniczący Polskiego Towarzystwa Afrykanistycznegp. 
Wśród wypromowanych przez niego doktorów są, m.in.: Nina Pawlak (1983) i Aleksandra Bukowska-McCabe (2008). 

</doc>
<doc id="881358" url="https://pl.wikipedia.org/wiki?curid=881358" title="Janinów (wieś w powiecie brzezińskim)">
Janinów (wieś w powiecie brzezińskim)

Janinów – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.
Zobacz też: Janinów

</doc>
<doc id="881360" url="https://pl.wikipedia.org/wiki?curid=881360" title="Szepetówka">
Szepetówka

Szepetówka (, "Szepetiwka") – miasto na Ukrainie, siedziba rejonu w obwodzie chmielnickim; przemysł maszynowy, drzewny, cukrowniczy, materiałów budowlanych, węzeł kolejowy; muzeum.
Miasto leży nad rzeką Huska – dopływem Horynia.
Prywatne miasto szlacheckie, położone w województwie wołyńskim, w 1739 roku należało do klucza Szepetówka Lubomirskich.
W mieście rozwinął się przemysł maszynowy, drzewny, cukrowniczy oraz materiałów budowlanych.
Historia.
Pod rozbiorami siedziba w powiecie zasławskim guberni wołyńskiej.
We wrześniu 1939 roku sowieci założyli tu jeden z obozów zbiorczych dla polskich jeńców wojennych wziętych do niewoli po klęsce Wojska Polskiego; stąd między innymi, wysyłało NKWD jeńców do miejsc kaźni
W 1959 liczyło 31 898 mieszkańców.
W 1989 liczyło 50 876 mieszkańców.
W 2013 liczyło 43 375 mieszkańców.
Polacy w Szepetówce.
Czystki i wywózki z lat trzydziestych XX w. zmniejszyły udział Polaków w ogólnej liczbie mieszkańców. Zgodnie ze spisem z 2001 r. w Szepetówce jest oficjalnie nieco ponad 2 tys. Polaków, czyli 5% ogółu ludności. Według badań przeprowadzonych przez Związek Polaków na Ukrainie, Polaków w mieście i rejonie żyje prawie 10 tys., czyli blisko 25%. Świadczy o tym choćby liczba członków Związku Polaków na Ukrainie sięgająca 1 tys. osób. W 2008 r. w jednej z ukraińskich szkół powstały polskie klasy, a później w sześciu innych. Łącznie różnymi formami nauczania w języku polskim objętych jest około 800 dzieci. W 2011 planowano budowę polskiej szkoły przez Stowarzyszenie „Wspólnota Polska” (będzie to szósta szkoła polska na Ukrainie).

</doc>
<doc id="881364" url="https://pl.wikipedia.org/wiki?curid=881364" title="Teodorów (powiat brzeziński)">
Teodorów (powiat brzeziński)

Teodorów – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.
W miejscowości mieszkają wierni Kościoła Starokatolickiego Mariawitów należący do parafii Podwyższenia Krzyża Świętego w Grzmiącej. 

</doc>
<doc id="881365" url="https://pl.wikipedia.org/wiki?curid=881365" title="San Antonio Rampage">
San Antonio Rampage

San Antonio Rampage – amerykański klub hokeja na lodzie z siedzibą w San Antonio, Teksas, grający w lidze AHL. Klub jest zespołem farmerskim dla St. Louis Blues w NHL oraz ma afiliacje z Tulsa Oilers w ECHL.
Historia.
W 2000 zaczęła się konstrukcja hali SBC Center. W partnerstwie z Florida Panthers, Spurs Sports &amp; Entertainment wykupili nieaktywny klub Adirondack Red Wings i przenieśli do San Antonio.
30 lipca 2005, Spurs wykupili udziały Florida Panthers, i przez to stali się całkowitymi właścicielami Adirondack Red Wings.
W 2017 zostało podane że Colorado Avalanche wypromowali Colorado Eagles z ECHL do AHL i Rampage zostali zespołem farmerskim dla St. Louis Blues, zaczynając od sezonu 2018/19.
Po zakończeniu sezonu 2010/11 San Antonio zostało bez klubu partnerskiego, ponieważ Coyotes zmienili swój klub farmerski na Portland Pirates.
29 czerwca 2010, Rampage zostali klubem farmerskim Florida Panthers po raz drugi.
20 marca 2015, Florida Panthers podpisali umowę o afiliacji z Portland Pirates, zaczynając od sezonu 2015/16. To automatycznie oznaczało koniec współpracy z Rampage po raz drugi. 
W niespełna miesiąc później, 17 kwietnia 2015, Rampage i Avalanche poinformowali o podpisaniu 5-letniego kontraktu o afiliacji.
Ponieważ w 2017 St. Louis Blues nie mieli oficjalnego zespołu farmerskiego w AHL, obydwa kluby z NHL wysyłały swoich perspektywicznych zawodników do San Antonio Rampage.

</doc>
<doc id="881374" url="https://pl.wikipedia.org/wiki?curid=881374" title="Helenówka (województwo łódzkie)">
Helenówka (województwo łódzkie)

Helenówka – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.
Zobacz też: Helenówka

</doc>
<doc id="881377" url="https://pl.wikipedia.org/wiki?curid=881377" title="Tchórz (powieść)">
Tchórz (powieść)

Tchórz (ang. "The Man Within") – pierwsza wydana drukiem powieść brytyjskiego pisarza i dramaturga Grahama Greene’a.
Powieść opublikowana w 1929, doczekała się polskiego tłumaczenia Marii Skibniewskiej dopiero w 1962. Zanim autorowi udało się wydać "Tchórza", wcześniej dwukrotnie sięgnął po pióro, jednak dwie pierwsze jego powieści nigdy nie zostały wydane. Pierwszą jego oficjalną publikacją był tomik wierszy "Babbling April". Green wydał go, gdy był jeszcze studentem w oksfordzkim Balliol College.
W przedmowie do kieszonkowego wydania "Tchórza" w wydawnictwie "Penguin", autor ocenił swą książkę jako „beznadziejne romansidło”.
W roku 1947 na kanwie powieści Greene’a nakręcono w Anglii film pod tytułem "The Smugglers". W rolach głównych obsadzono Michaela Redgrave (jako Richard Carlyon), Richarda Attenborougha (jako Francis Andrews) oraz Joan Greenwood (jako Elizabeth).
Opis fabuły.
Głównymi bohaterami powieści są: szmugler Francis Andrews; Elizabeth, spotkana przez niego dziewczyna, która okaże się być jego życiową miłością oraz Carlyon, kapitan przemytniczej łodzi. Ten ostatni został przez Francisa zdradzony i wydany.
Głównymi tematami powieści są zdrada oraz wątek dotyczący relacji pomiędzy Andrews i jego zmarłym ojcem.
Powieść rozpoczyna się sceną ucieczki głównego bohatera po starciu bandy przemytników z celnikami. W strzelaninie ginie jeden z celników. Andrews przypadkowo trafia do stojących na odludziu zabudowań, które okazują się być domem Elizabeth. Mężczyzna, z którym dziewczyna żyła, niedawno zmarł. Szmugler uciekinier broni dziewczynę przed jej sąsiadami, którzy uważają ją za kobietę o wątpliwej reputacji (czytelnik nie dowiaduje się z fabuły, czy te zarzuty były słuszne, czy też nie). Po spotkaniu z szefem bandy Andrews wraca do domu Elizabeth, która namawia go, by zeznawał w sprawie przemytu.
Andrews decyduje się na zeznawanie przeciwko swym byłym kompanom. Przemytnicy uznają go za zdrajcę. Niespodziewanie szmuglerzy zostają uniewinnieni. Postanawiają zemścić się na Andrews. Planują zabicie Elizabeth.
Po powrocie do domu Andrews mówi Elizabeth o niebezpieczeństwie. Dziewczyna prosi go, by przyniósł wody ze studni. Czerpiąc wodę Andrews widzi jednego ze zbirów wchodzącego do domu Elizabeth. Nie udaje mu się jednak uratować dziewczyny. W domu zastaje czekającego na niego Carlyona.

</doc>
<doc id="881378" url="https://pl.wikipedia.org/wiki?curid=881378" title="Michałów (gmina Brzeziny)">
Michałów (gmina Brzeziny)

Michałów – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.

</doc>
<doc id="881382" url="https://pl.wikipedia.org/wiki?curid=881382" title="Sadowa (województwo łódzkie)">
Sadowa (województwo łódzkie)

Sadowa – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.
Zobacz też: Sadowa

</doc>
<doc id="881384" url="https://pl.wikipedia.org/wiki?curid=881384" title="NHL (1920/1921)">
NHL (1920/1921)

Sezon NHL 1920-1921 był czwartym sezonem ligi National Hockey League. W obydwu rundach udział wzięły cztery zespoły. W pierwszej rundzie rozegrano po 10 meczów, natomiast w drugiej 14 meczów. W tym sezonie udział wziął nowy zespół Hamilton Tigers, który powstał po przeprowadzce zespołu Quebec Bulldogs. Mistrzostwo ligi NHL (O’Brien Trophy) zdobyła drużyna Ottawa Senators, a Puchar Stanleya również drużyna Ottawa Senators.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w minutach
Playoffs.
Mistrzostwo NHL.
Ottawa Senators – Toronto St. Patricks
"Ottawa wygrała bramkami 7-0 i zdobyli O’Brien Trophy"
Finał Puchary Stanleya.
Ottawa Senators – Vancouver Millionaires
"Ottawa wygrało 3-2 i zdobyła Puchar Stanleya"

</doc>
<doc id="881385" url="https://pl.wikipedia.org/wiki?curid=881385" title="Rochna">
Rochna

Rochna – osada w Polsce położona w województwie łódzkim, w powiecie brzezińskim, w gminie Brzeziny.
Osada młyńska Rochna liczyła pod koniec XIX wieku 1 gospodarstwo z 15 mieszkańcami i obejmowała obszar 28 mórg. Wchodziła w skład gminy Gałkówek.
W latach 1975–1998 miejscowość należała administracyjnie do województwa skierniewickiego.
Turystyka i rekreacja.
W Rochnie znajduje się zalew na rzece Mroga. Wcześniej istniał basen kąpielowy, który obecnie jest w dewastacji. Dodatkowo można korzystać z kajaków wodnych, rowerów wodnych oraz z sauny (Ruska Bania).
Rochna od wielu lat była miejscowością wypoczynkową. W latach osiemdziesiątych istniało pole namiotowe, restauracja, basen kąpielowy wybudowany pod koniec lat siedemdziesiątych XX wieku, przystań wodna dla łódek, rowerów wodnych i kajaków nad tutejszym zalewem.
Obecnie w Rochnie działa Hotel nad Mrogą oraz ośrodek szkoleniowo-wypoczynkowy.

</doc>
<doc id="881386" url="https://pl.wikipedia.org/wiki?curid=881386" title="Strzemboszewice">
Strzemboszewice

Strzemboszewice – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość należała administracyjnie do województwa skierniewickiego.

</doc>
<doc id="881387" url="https://pl.wikipedia.org/wiki?curid=881387" title="Żabieniec (Bielanki)">
Żabieniec (Bielanki)

Żabieniec – część wsi Bielanki w Polsce, położona w województwie łódzkim, w powiecie brzezińskim, w gminie Brzeziny.
W latach 1975–1998 Żabieniec należał administracyjnie do województwa skierniewickiego.

</doc>
<doc id="881388" url="https://pl.wikipedia.org/wiki?curid=881388" title="Klaus Ludwig">
Klaus Ludwig

Klaus Ludwig (ur. 5 października 1949 w Bonn) – niemiecki kierowca wyścigowy i komentator telewizyjny.
Jeden z najbardziej utytułowanych niemieckich kierowców, który praktycznie całą swoją karierę spędził w klasie samochodów turystycznych i sportowych. Nigdy nie startował w seriach o otwartym nadwoziu.
Życiorys.
Zaczynał karierę na początku lat 70. w Deutsche Rennsport Meisterschaft jako kierowca Forda. W latach 1975–1976 zajmował drugie miejsce w klasyfikacji końcowej, na tytuł mistrzowski musiał czekać do 1979 roku. W tym samym roku po raz pierwszy triumfował w 24-godzinnym klasyku w Le Mans za kierownicą Porsche 935 zespołu Kremera. W 1981 roku zdobył drugi tytuł mistrza DRM.
W latach 1984–1985 ponownie zwyciężył w 24-godzinnym wyścigu w Le Mans, tym razem prowadząc Porsche 956 zespołu Joest.
W 1988 roku zdobył pierwszy tytuł mistrzowski DTM, będąc jedynym w historii kierowcą Forda, który dokonał takiego wyczynu. W latach 90. startował w barwach Mercedesa, dorzucając dwa kolejne tytuły.
Po likwidacji DTM w 1996 roku wrócił do wyścigów prototypów sportowych. W 1998 roku zdobył tytuł mistrza FIA GT, czym właściwie zakończył bogatą karierę sportową, ale gdy dwa lata później reaktywowano cykl DTM, postanowił wrócić na jeden, ostatni sezon. W jego trakcie zaliczył dwa zwycięstwa na torze Sachsenring, natomiast w klasyfikacji końcowej zajął trzecie miejsce.
Łącznie w trakcie swojej kariery w DTM odniósł 36 zwycięstw. Więcej na koncie ma tylko Bernd Schneider.
W latach 2001–2006 komentował mistrzostwa DTM dla stacji telewizyjnej ARD. W tym okresie miał kontrowersyjne wypowiedzi; faworyzujące kierowców Mercedesa. Od 2007 roku jego miejsce zajął Manuel Reuter.

</doc>
<doc id="881391" url="https://pl.wikipedia.org/wiki?curid=881391" title="Kazimierz Grochowski">
Kazimierz Grochowski

Kazimierz Grochowski (ur. 26 stycznia 1873 w Kochawinie koło Żydaczowa we Lwowskiem, zm. 12 marca 1937 w Harbinie) – polski geolog, etnograf, archeolog, badacz wschodniej Syberii, Mandżurii i Mongolii.
Życiorys.
Do szkoły średniej uczęszczał we Lwowie, Jaśle, a następnie w Krakowie, gdzie zdał maturę. Podjął studia górnicze kolejno na uniwersytecie w Wiedniu, akademiach górniczych w Leoben, Przybram i Freibergu. W tym ostatnim ośrodku w 1901 uzyskał tytuł inżyniera górnictwa. 
Po studiach podjął pracę w Rosji w kopalni węgla Donbasu, dochodząc tam do stanowiska dyrektora kopalni. W 1906 wyjechał pracować na rosyjskim Dalekim Wschodzie jako geolog w firmach poszukujących złota. W okresie 1906–1911 odbył kilkadziesiąt ekspedycji, początkowo w rejonie dorzecza Ussuri i Amuru, następnie na Sachalinie i w Jakucji. W tym czasie odkrył szereg złóż złota, węgla, miedzi i srebra. Jednocześnie gromadził liczne obserwacje oraz eksponaty etnograficzne i archeologiczne, które następnie przekazał do muzeów w Krakowie, Lwowie i Harbinie. 
W 1914 został dyrektorem oddziału mongolskiego dużej rosyjskiej firmy złotonośnej i zamieszkał na terenie Mongolii Wewnętrznej (dziś część Mandżurii). W 1915 zrezygnował z pracy w firmie i nabył od rządu mongolskiego koncesję na wydobycie złóż w rejonie rzeki Chalchyn gol, gdzie wkrótce otworzył kopalnię i zakład przetwórczy soli i sody. W 1917 był uczestnikiem i jednym z kierowników ekspedycji badawczej Sederholma do Urianchaju. Od 1920 mieszkał w Harbinie, gdzie został nauczycielem, a potem dyrektorem polskiego Gimnazjum im. Henryka Sienkiewicza w Harbinie i redaktorem kilku polskich gazet wydawanych w Mandżurii. Prowadził też intensywne badania archeologiczne w Mandżurii, badając ruiny dawnych koreańskich miast-państw Buyeo ("Fuyu") i Balhae ("Bohai"). Relacje z badań publikował w czasopismach naukowych Harbinu i w popularnonaukowych pismach w Polsce. 
W 1934–1936 przebywał w Polsce, pracując w górnictwie węglowym w Katowicach. W 1936 przyjął propozycję posady dyrektora kopalni złota na Filipinach, jednak w trakcie podróży na Filipiny zmarł w Mandżurii. Świadkiem jego pogrzebu był ks. Ignacy Posadzy, opisując samą ceremonię, jak i postać Grochowskiego:"To pogrzeb śp. inżyniera Kazimierza Grochowskiego, jednego z najzasłużeńszych Polaków na Dalekim Wschodzie." (...) "Przyjechał przed tygodniem z Polski. Ścisła rewizja licznego bagażu, przeprowadzona przez bolszewików na granicy Mandżurii, tak go podnieciła, że przyjechawszy do Charbina, umarł na udar serca. Umarł w Charbinie, w którym jako wybitny katolik i patriota pracował przez długie lata. Był dyrektorem i profesorem gimnazjum im. H. Sienkiewicza, założycielem Polskiego Koła Wschodnioznawczego, wydawcą i redaktorem „Listów Polskich“. Stąd wyruszał na badania górnicze i ludoznawcze w Syberii, Korei, na wyspie Aleuckiej, w kraju Urianchajskim i w Mongolii. W r. 1916 założył w okolicach jezior słonych i sodowych w prowincji Barga w Mongolii osadę przemysłową, która nosi dotąd urzędową nazwę „Fort Grochowski“ . Prócz tego nabył w prowincji Chułnabuir tereny, obejmujące 40 000 kwadratowych kilometrów. Znajdują się tam bogate złoża złota, rudy srebrno-ołowianej, węgla i nafty. Są tam również słynne źródła lecznicze Hatun-Arszan, dobrze znane w całej Mongolii i w Chinach."(...) "Za trumną kroczą tłumy nie tylko swoich, ale i obcych. Z kościoła kieruje się pochód żałobny na cmentarz charbiński, kędy już mogił tyle."

</doc>
<doc id="881394" url="https://pl.wikipedia.org/wiki?curid=881394" title="Dexter King">
Dexter King



</doc>
<doc id="881397" url="https://pl.wikipedia.org/wiki?curid=881397" title="Ambystoma tigrinum">
Ambystoma tigrinum



</doc>
<doc id="881400" url="https://pl.wikipedia.org/wiki?curid=881400" title="Rasta (zespół muzyczny)">
Rasta (zespół muzyczny)

Rasta – białoruski zespół deathmetalowy, uformowany w 2000 w Homlu.

</doc>
<doc id="881413" url="https://pl.wikipedia.org/wiki?curid=881413" title="Odolany (Warszawa)">
Odolany (Warszawa)



</doc>
<doc id="881420" url="https://pl.wikipedia.org/wiki?curid=881420" title="Saetia">
Saetia

Saetia – nowojorski zespół screamo, często postrzegany jako grupa definiująca ten gatunek.

</doc>
<doc id="881428" url="https://pl.wikipedia.org/wiki?curid=881428" title="Cannabis Cup">
Cannabis Cup

Cannabis Cup to festiwal który odbywa się od 1987 roku. Jego twórcą jest redaktor magazynu "High Times" - Steven Hager, który przybył do Holandii w celu przeprowadzenia wywiadu z założycielem pierwszej holenderskiej firmy handlującej nasionami konopi. Festiwal odbywa się corocznie w Amsterdamie, jest jednym z najbardziej znanych wydarzeń związanych z marihuaną. Publicznie przedstawiane i oceniane są tam rozmaite jej odmiany. Grupa sędziów decyduje każdego roku która firma zaprezentowała najlepszą odmianę, najlepszy nowy produkt i najprzyjemniejsze stanowisko na festiwalu.
Prezentowana jest tam marihuana z coffee shopów całego Amsterdamu. Zazwyczaj pojawiają się nowe odmiany marihuany, które są testowane przez sędziów. Wielu turystów przyjeżdża do Amsterdamu, aby uczestniczyć w tym festiwalu. Z powodu wysokiej dawki tetrahydrokannabinolu (THC) w prezentowanej marihuanie zaleca się, aby sędziowie mieli wysoką tolerancję na THC.

</doc>
<doc id="881429" url="https://pl.wikipedia.org/wiki?curid=881429" title="Estonia (prom)">
Estonia (prom)

Estonia – prom pasażersko-samochodowy typu ro-pax, zbudowany w 1979 roku w niemieckiej stoczni Meyer Werft w Papenburgu na zamówienie fińskiej spółki SF Line. Od 1980 do 1994 roku kursował dla różnych przedsiębiorstw pod różnymi nazwami, takimi jak "Viking Sally", "Silja Star" czy "Wasa King".
W nocy z 27 na 28 września 1994 zatonęła na Morzu Bałtyckim. Katastrofa pochłonęła 852 ofiary, co czyni ją jedną z najtragiczniejszych w późnych latach XX wieku.
Historia.
Prom zbudowała stocznia Jos. L. Meyer GmbH w Niemczech dla Viking Line (AB Sally) pod nazwą "Viking Sally". Prom pływał na trasie Sztokholm – Mariehamn – Turku i był to w tym czasie największy prom tego typu pływający po Morzu Bałtyckim. W 1990 Viking Sally przeszła do Silija Line, tam prom zaczął kursować na trasie Sztokholm – Åbo pod nazwą "Silja Star". W 1991–1992 prom przejęło Wasa Line i zmieniło nazwę na "Wasa King", od tej pory trasa promu zmieniła się na Umeå – Vaasa oraz Sundsvall – Vaasa. Następnym właścicielem promu stało się Estline, jedno z największych przedsiębiorstw zajmujące się przewozem pasażerskim przez Morze Bałtyckie, gdzie połowę udziałów ma szwedzka spółka Nordström &amp; Thulin wraz z estońską grupą Estonian Steamship Company. Prom od tej pory kursował na trasie Sztokholm – Tallinn pod nazwą "Estonia".
Nazwa i skrótowce przed nazwą.
Prom nosił nazwę „Estonia". Przed jego nazwą spotkać można różne skrótowce: Oznaczające „statek motorowy": m/s, MS (motor ship), m/v, MV (motor vessel), oznaczające „prom motorowy": m/f, MF (motor ferry). 
Schemat podróży oraz rejs.
Estonia kursowała pomiędzy Tallinnem a Sztokholmem. Opuszczała Tallinn co drugi dzień o godzinie 19.00, a przybywała do Sztokholmu o godzinie 9.00 czasu lokalnego, następnie opuszczała Sztokholm tego samego dnia o godzinie 17.30 czasu lokalnego i była w Tallinnie godzinie 9.00 rano następnego dnia. Ponieważ jednostka przybywała do portu o bardzo wczesnej porze, opóźnione przypłynięcie nie wpłynęło na następny rejs.
Normalna droga promowa wiodła przez Archipelag Sztokholmski, przez Sandhamn, jednak kiedy warunki pogodowe były nieprzychylne – przez Söderarm. Całkowity dystans między Tallinnem a Sztokholmem 225 lub 227 mil morskich odpowiednio dla tras przez Sandhamn i Söderarm. Aby zachować stały czas kursowania, w pierwszym przypadku, prędkość w normalnych warunkach pogodowych wynosiła 16,5, a w drugim 17 węzłów.
Rozkład rejsów był stały. Dziennik w stacji pilotowania statków w Sztokholmie wykazuje, że Estonia mijała latarnię Söderarm z nie większym opóźnieniem niż 15 minut.
Katastrofa.
Do katastrofy doszło 28 września 1994 roku na Bałtyku, między godziną 00:55 a 1:50, podczas rejsu z Tallinna w Estonii do Sztokholmu w Szwecji.
Estonia miała przypłynąć do Sztokholmu o 9:30. Na pokładzie znajdowało się 989 pasażerów i członków załogi. Większość pasażerów była Skandynawami, a załoga była w większości estońska.
Zgodnie z ostatecznym raportem, porywy wiatru sięgały do 20 m/s, z siłą 7–8 w skali Beauforta, a fale sięgały od 4 do 6 metrów. Najwyższa w tym dniu zarejestrowana na północnym Bałtyku fala osiągnęła 7,7 metra.
Esa Mäkelä, kapitan pobliskiego statku MF Silja Europa, który później brał udział w działaniach ratunkowych, opisuje pogodę jako złą lub typową dla sztormów na Bałtyku. Wszystkie statki pływały rozkładowo.
Oficjalny raport stwierdza, że choć dokładna prędkość promu podczas wypadku nie jest znana, Estonia miewała bardzo regularne czasy przebiegu ze średnią prędkością 16–17 węzłów, co mogłoby sugerować, że nie zwalniała w niekorzystnych warunkach pogodowych.
Pierwszy oficer promu pasażerskiego MS Mariella wyznaczył prędkość Estonii za pomocą radaru. Wynosiła około 14,2 węzła tuż przed tragedią. Oficerowie Silja Europy około północy wyznaczyli prędkość Estonii na 14–15 węzłów.
Pierwszymi oznakami problemów był głośny odgłos tarcia metalu o metal około 1:00. Właśnie wtedy statek mijał archipelag Turku. Podczas oględzin furty dziobowej nie wykryto żadnych uszkodzeń. Około godziny 1:15 furta oderwała się od kadłuba; statek nabrał silnego przechyłu na prawą burtę. Około 1:20 przez megafony wypowiedziano słabym, damskim głosem słowa: „Häire, häire, laeval on häire”, co po estońsku oznacza „Alarm, alarm, alarm na pokładzie”. Wkrótce w ten sam sposób zaalarmowano załogę. Niedługo po tym na statku został ogłoszony generalny alarm ratunkowy. Przechył zwiększył się do 30–40 stopni na prawą burtę co sprawiło, że nie można było już się bezpiecznie przemieszczać po pokładzie statku. Drzwi oraz przejścia zostały zablokowane, aby uniemożliwić ewentualne przelewanie się wody. Pasażerowie, którzy próbowali się uratować, zostali uwięzieni. O godzinie 1:22 nadane zostało przez załogę wezwanie Mayday, jednak jego forma nie spełniała międzynarodowych norm. Komunikacja ustała około 01:29. Po blisko siedmiu minutach od nadania pierwszego sygnału pomocy Estonia zniknęła z pola widzenia wszystkich radarów. Z powodu braku zasilania i silnego przechyłu akcja ratownicza na promie była spowolniona i utrudniona. Statek zniknął z ekranów radarów około 1:50. Mariella dotarła na miejsce tragedii około 2:12; pierwszy helikopter o 3:05.
Lokalizacja wraku to i 22 mile morskie (41 kilometrów) w kierunku 157° od fińskiej wyspy Utö. Statek spoczywa na głębokości pomiędzy 74 a 88 metrów.
Ofiary.
Blisko 989 pasażerów na pokładzie, z których uratowano jedynie 138 – jedna osoba zmarła później w szpitalu. Głównym powodem śmierci było utonięcie i hipotermia (temperatura wody wynosiła ok. 10–11 °C).
Śmierć poniosły 852 osoby (501 Szwedów, 285 Estończyków, 17 Łotyszów, 10 Finów oraz 44 osoby innych narodowości – 1 z Belgii, 1 z Kanady, 1 z Francji, 1 z Holandii, 1 z Nigerii, 1 z Ukrainy, 1 z Wielkiej Brytanii, 2 z Maroka, 3 z Litwy, 5 z Danii, 6 z Norwegii, 10 z Niemiec, 11 z Rosji). Jedną z ofiar był znany estoński muzyk Urmas Alender. 93 ciała wyłowiono z morza w dniu katastrofy. Ofiarę 94. wyłowiono 18 miesięcy później. Ocaleńcami byli przeważnie młodzi mężczyźni w bardzo dobrej formie fizycznej. Siedmiu z ocalałych miało 55 lat. Nie przeżył nikt poniżej 12 roku życia. Blisko 750 osób w momencie tragedii było wewnątrz promu.
Uratowani według miejsca hospitalizacji.
Rekonstrukcja tonięcia była przedstawiona w programie BBC ‘Surviving Disaster’ (Przeżyć Katastrofę) w 2005 roku.
The Joint Accident Investigation Commission.
Status.
The Joint Accident Investigation Commission (JAIC), czyli Zjednoczona Komisja Śledcza została powołana w Turku w Finlandii przez premierów wszystkich trzech poszkodowanych w tragedii państw. Komisja miała zbadać przyczyny katastrofy oraz odkryć powód tak dużej liczby ofiar oraz w celu uniknięcia podobnych wydarzeń w przyszłości.
Pierwsze spotkanie Komisji miało miejsce 29 września 1994, uznano za niezbędne, aby Komisja działała jako pojedyncze jednostki w wyciąganiu wniosków i wydawaniu oficjalnych raportów, ale w ramach prowadzenia dochodzenia przez strony trzech krajów należy przygotować wspólny, spójny raport.
Harmonogram prac i cele komisji.
Podczas pierwszego spotkania, rozdzielono zadania pomiędzy estońskich, fińskich oraz szwedzkich członków Komisji.
Podczas komisji przeprowadzono 20 wewnętrznych spotkań. Dodatkowo do spotkań dochodziły konsultacje z ekspertami oraz pomniejszymi wyspecjalizowanymi grupami.
Namierzanie wraku Estonii.
Lokalizacja wraku MS Estonii rozpoczęła się dzień po katastrofie, 29 września 1994. Wrak odnaleziono 30 września 1994
Operacje przy użyciu kamer ROV.
Wrak został sfilmowany przez podwodną kamerę ROV 2 października 1994, a następnie bardziej szczegółowo w dniach 9–10 października 1994 oraz 19 lipca 1996.
Namierzanie i wydobywanie furty.
Furta MF Estonii została odnaleziona 18 października 1994. Została wydobyta na powierzchnię 18 listopada 1994 i przetransportowana do Hanko w Finlandii.
Operacje nurków.
Nurkowania do wraku, włączając badanie dna promu oraz mostku kapitańskiego, miały miejsce 2–5 grudnia 1994.
Komunikacja.
Rozmowa między MF Estonia a fińskimi statkami prowadzona jest początkowo w języku angielskim, a następnie fińskim, gdyż język estoński jest podobny do fińskiego, a ponieważ oficerowie MF Estonia go rozumieli, w tym języku prowadzono komunikację. Natomiast rozmowa między fińskimi statkami prowadzona jest po szwedzku, gdyż kapitanowie tych statków wywodzili się ze szwedzkojęzycznej części społeczności Finlandii i łatwiej było im mówić w języku szwedzkim niż fińskim. Estońskim radiooficerem, który komunikował się z innymi promami z pokładu MF Estonii był Andres Tammes, który zginął podczas katastrofy.
Kontrowersje.
27 września 1994 roku statek wypłynął w swój ostatni rejs. Miał płynąć ze stolicy Estonii – Tallinna do Sztokholmu. Według oficjalnego raportu z 1997 powołanej do wyjaśnienia przyczyn tragedii wspólnej estońsko-szwedzko-fińskiej komisji (JAIC), przyczyną katastrofy były wady konstrukcyjne furty dziobowej, która nie wytrzymała naporu fal i została urwana, pociągając za sobą i otwierając rampę wjazdową, co spowodowało wlanie się w ciągu 5 minut ponad 1000 ton wody na pokład samochodowy i przechył, prowadzący do zatonięcia. Raport komisji wzbudził jednak wiele kontrowersji. Do nieprzekonanych należy m.in. inżynier okrętownictwa Anders Björkman, autor książki „Katastrofa Estonii: Prawda i kłamstwo”. Według niego przyczyną zatonięcia promu nie było uszkodzenie furty dziobowej, lecz dziura w burcie poniżej linii wodnej. Mogła ona powstać tylko w jeden sposób – w wyniku eksplozji podłożonej tam bomby. Dziura taka została zauważona podczas pierwszej próby dotarcia przez nurków do spoczywającego na dnie Bałtyku wraku. Badania fragmentu poszycia wyciętego z okolic furty dziobowej wraku wskazywałyby w ocenie części ekspertów na działanie materiału wybuchowego. Inne teorie spiskowe łączą zatonięcie z wykorzystywaniem promu do przewozu broni kupowanej potajemnie przez wywiad szwedzki od wojsk rosyjskich stacjonujących w Estonii. Fakt ten został ujawniony w 2004 przez byłego szwedzkiego celnika i został następnie potwierdzony przez Szwecję, która jednak zaznaczyła, iż w dniu tragedii nie było takich transportów. W oficjalnym raporcie wzmianka o dziurze i o transportach nie znalazła się. Zginęły 852 osoby. Promem dowodzili estońscy kapitanowie Arvo Andersson i Avo Piht. Wrak spoczywa na głębokościach 73 – 85 metrów – budzi to wiele zarzutów, głównie spiskowych, iż nie chce się wydobyć wraku, pomimo że jest to całkiem możliwe – przykładem jest Titanic, którego wydobycie rozważano, mimo iż leży na głębokości 3800 m. Oficjalny raport obwinia źle działającą furtę dziobową, zamykającą pokład samochodowy, która odłamała się pod uderzeniami dużych fal. Kiedy furta odłamała się, uszkodziła rampę i odsłoniła pokład samochodowy. Spowodowało to dostawanie się wody na pokład, przez co statek stracił stateczność i zaczął się tragiczny łańcuch wydarzeń (przedostanie się wody do pokładu samochodowego zatopiło MF Herald of Free Enterprise, gdzie furta była otwarta, Princess Victoria również zatonęła z prawie identycznych przyczyn podczas Wielkiej Powodzi w 1953). Ustalenia oficjalnego raportu były wielokrotnie kwestionowane, zwracano uwagę m.in. na potwierdzony fakt wykorzystywania promu do kontrabandy sprzętu wojskowego.
Niemiecka dziennikarka Jutta Rabe rozpoczęła własne śledztwo w tej sprawie – wraz z Amerykaninem Gregiem Bemisem rozpoczęła nielegalne nurkowania do wraku celem zbadania przyczyn tragedii. Wkrótce po jej artykułach rząd Szwecji przyznał się do szmuglowania broni z Rosji do Szwecji, lecz zaznaczył, że nie miało to miejsca w dniu katastrofy. Latem 2000 roku Szwecja wydała nakaz aresztowania Jutty za naruszenie deklaracji nienaruszalności miejsca spoczynku wraku, którą podpisały wszystkie państwa nadbałtyckie poza Niemcami. Od tamtego czasu Jutta nie odwiedza Szwecji. Podczas tej ekspedycji pobrano próbki metalu – trzy próbki wysłano do trzech różnych laboratoriów (Stany Zjednoczone, Wielka Brytania, Niemcy) i tylko niemieckie laboratorium zakwestionowało możliwość wybuchu, pozostałe wskazały na użycie materiałów wybuchowych. Szwedzki rząd zignorował te dowody argumentując to nielegalnym sposobem ich zdobycia. Według teorii w przewożeniu ładunków mieli uczestniczyć agenci brytyjskiego MI6, którzy na zlecenie amerykańskiego CIA, mieli umożliwić przepływ radzieckiego sprzętu wojskowego – to miałoby wyjaśniać, dlaczego Wielka Brytania przyłączyła się do aktu „Porozumienie w sprawie Estonii”
W wyniku ponownego przeanalizowania sprawy Estonii przez estoński zespół prokuratora Margusa Kurma, którego raport ujawniono 30 marca 2006, rząd estoński zakwestionował wyniki prac wspólnej komisji i zaprosił rządy Szwecji i Finlandii do wznowienia dochodzenia. Raport sugeruje, że rząd szwedzki ukrywał część, mających związek ze sprawą, dowodów. Według analizy zeznań świadków dokonanej przez zespół Kurma, rampa dziobowa była podczas katastrofy jedynie uchylona i nie mogła przez nią dostać się na pokład podawana dotychczas ilość wody, nadto nie jest jasne, skąd brała się woda na pokładzie. Komisja ustaliła, że szwedzkie służby odnalazły urwaną furtę dziobową 9 dni przed oficjalnym ujawnieniem tego faktu, a także prowadziły niejawne nurkowania badawcze, a wnętrze ładowni zostało sfilmowane przez pojazd podwodny, czego również nie ujawniono wspólnej komisji. Podczas nurkowań poszukiwano m.in. jednej walizki z nieujawnioną zawartością, którą następnie zabrano ze statku. Raport ten stwierdza również, że trójstronna komisja nie zbadała hipotezy wybuchu na pokładzie.
Ekspedycja Piotra Barasińskiego.
Jedną z ofiar katastrofy była pracująca na Estonii hostessa, Carita Charloth Barasinski. Jej mąż, Piotr Barasiński (ur. 11 marca 1956 w Gdyni, zmarły 17 września 2006 w Sztokholmie), po otrzymaniu pieniędzy z ubezpieczenia, przeznaczył je na próby odnalezienia i wydobycia ciała małżonki. Obiecał jej bowiem, że jeśli kiedykolwiek umrze przed nim, to pochowa ją na cmentarzu w rodzinnym mieście, w Uppsali. Z relacji świadków doskonale znał położenie ciała żony. Próbował legalnej ścieżki wydobycia ciała – kontaktując się ze szwedzką ambasadą, ministrem sprawiedliwości, szwedzkim premierem, ale nigdy jego wnioski nie zostały rozpatrzone pozytywnie. Wraz z Juttą Rabe oraz grupą telewizyjną wynajął polskie przedsiębiorstwo PRO (Polskie Ratownictwo Okrętowe), aby zlokalizować i wydobyć ciało żony. Ekspedycja miała miejsce w lipcu 1995 roku, jednak pomimo wysiłków ciała nie odnaleziono. Szwedzki lodołamacz ALE, którego zadaniem jest patrolować okolicę spoczynku wraku oraz uniemożliwiać wszelkie próby naruszania takowego, starał się uniemożliwić nurkowania. Gdy pogoda się pogorszyła próbowano dzięki kamerze ROV odnaleźć szczątki żony, niestety wskutek awarii sprzętu również i to nie było możliwe. Barasiński w następnych latach próbował ponownie wszcząć ekspedycję, lecz po miesiącu od penetracji wraku weszło w życie porozumienie ze stycznia uniemożliwiające nurkowania i chroniące wrak spalając na panewce wszelkie jego dyplomatyczne wysiłki. Szwecja rządowymi kanałami kontaktowała się z polską stroną napominając ją, że pozwalając na takie działania, będzie łamać szwedzko-fińsko-estońskie porozumienia o ochronie miejsca spoczynku wraku. Nigdy więcej nie udało mu się powtórzyć ekspedycji. Barasiński często przypominał historię okrętu Vasa, który zatonął w 1628 roku i który Szwedzi zdecydowali się wydobyć dopiero po 333 latach. Zmarł na raka w 2006 roku w Sztokholmie, na jego pogrzebie odczytano w czterech językach wiersz "Was es ist" („To co jest”) Ericha Frieda.
Ochrona miejsca spoczynku.
Zatonięcie promu "Estonia" nastąpiło w nocy z dnia 27 na 28 września 1994, blisko 22 mil morskich od fińskiego Utö. Rząd Szwecji wprowadził prawo, które potwierdziły wszystkie państwa nadbałtyckie poza Niemcami. Powstało, aby chronić wrak od rozgrabienia i naruszenia spoczynku pasażerów. Zabronione jest nurkowanie w okolicy wraku. Złamanie tego zakazu może skutkować karą grzywny lub pozbawienia wolności do dwóch lat. Miejsce to jest monitorowane przez fińską straż wybrzeża.
Polska.
29 marca 2000 r. Sejm przystąpił do rozpatrzenia sprawozdania Komisji Spraw Zagranicznych o rządowym projekcie ustawy o ratyfikacji przez Rzeczpospolitą Polską porozumienia między Republiką Estonii, Republiką Finlandii oraz Królestwem Szwecji w sprawie promu „Estonia”, podpisanego w Tallinnie dnia 23 lutego 1995 r.
Sprawozdawca Komisji poseł Tadeusz Iwiński (SLD) stwierdził, że rządowy projekt ustawy dotyczący wyrażenia zgody jest przejrzysty.
Przypomniał o wydarzeniach z dnia katastrofy i śmierci ponad tysiąca osób różnych narodowości, głównie obywateli estońskich.
Tadeusz Iwiński poinformował, że w kwietniu 1996 r. podpisano protokół dodatkowy do porozumienia Estonii, Finlandii i Szwecji, który otwiera możliwość przystąpienia do grona sygnatariuszy innych uczestników, akceptujących warunki dokumentu. Tę możliwość wykorzystały już Dania i Wielka Brytania.
30 marca 2000 r. Sejm jednogłośnie, 423 głosami, uchwalił ustawę o ratyfikacji przez Rzeczpospolitą Polską porozumienia między Republiką Estonii, Republiką Finlandii oraz Królestwem Szwecji w sprawie promu MF Estonia, podpisanego w Tallinnie dnia 23 lutego 1995 r.

</doc>
<doc id="881437" url="https://pl.wikipedia.org/wiki?curid=881437" title="Paul von Rennenkampf">
Paul von Rennenkampf

Paul von Rennenkampf (ros. Павел Карлович Ренненкампф; ur. w Konuvere, zm. 1 kwietnia 1918 w Taganrogu) – rosyjski wojskowy niemieckiego pochodzenia w stopniu generała kawalerii Armii Imperium Rosyjskiego. W 1918 aresztowany i rozstrzelany przez Czeka.
Życiorys.
Pochodził z rodziny Niemców bałtyckich, która przybyła w XVI wieku z Westfalii do ówczesnych Inflant.
Ukończył oficerską szkołę piechoty junkrów w Helsinkach (1873) oraz Mikołajewską Akademię Sztabu Generalnego (1882). Po ukończeniu akademii służył w sztabie Warszawskiego Okręgu Wojskowego. 7 kwietnia 1890 roku w stopniu podpułkownika został szefem sztabu twierdzy Osowiec, a 7 kwietnia 1891 roku awansowany do stopnia pułkownika i przeniesiony na szefa sztabu 14 Dywizji Kawalerii. W 1900 roku został dowódcą brygady kawalerii. Uczestniczył w likwidacji powstania bokserów w Chinach.
W czasie wojny rosyjsko-japońskiej dowodził Zabajkalską Dywizją Kawalerii. Po wybuchu rewolucji 1905 roku, jako dowódca oddziału karnego we wschodniej Syberii, w latach 1905–1907 brał udział w likwidacji ruchów rewolucyjnych. W 1910 roku został mianowany generałem kawalerii. W 1913 roku mianowano go dowódcą Wileńskiego Okręgu Wojskowego.
Na początku I wojny światowej objął dowództwo rosyjskiej 1 Armii. W czasie tzw. operacji wschodniopruskiej (1914) nie udzielił pomocy 2 Armii, co doprowadziło do jej rozbicia, a później we wrześniu 1914 roku rozbicia jego własnej 1 Armii. Podczas bitwy pod Łodzią w listopadzie 1914 roku, w wyniku nieudolnych działań dowodzonej przez niego 1 Armii, niemieckiej grupie gen. Scheffera udało się wyjść z okrążenia. Te błędy przypłacił zdjęciem ze stanowiska dowódcy armii 6 października 1914 roku. Po dymisji przeprowadzono dochodzenie, które potwierdziło jego odpowiedzialność, prócz tego wykryto defraudację pieniędzy wojskowych. Dzięki poparciu cara nie był sądzony, jedynie został zmuszony do odejścia w stan spoczynku. Po rewolucji lutowej i obaleniu caratu był aresztowany i osadzony w twierdzy Pietropawłowskiej. Rozpoczęło się przeciw niemu nowe dochodzenie prowadzone przez Nadzwyczajną Komisję Śledczą Rządu Tymczasowego. Po przewrocie bolszewickim (rewolucji październikowej) został zwolniony z więzienia, wyjechał do Taganrogu, gdzie się ukrywał.
Aresztowany 16 marca 1918 roku przez funkcjonariuszy Czeka. Na polecenie Rady Komisarzy Ludowych zaoferowano mu stanowisko dowódcze w Armii Czerwonej. Rennenkampf jednak odmówił, w rezultacie w końcu marca Władimir Antonow-Owsiejenko osobiście wydał rozkaz o jego rozstrzelaniu. Wyrok wykonano w nocy 31 marca 1918.
Prawdopodobnie został pochowany na starym cmentarzu w Taganrogu.

</doc>
<doc id="881438" url="https://pl.wikipedia.org/wiki?curid=881438" title="Harry A. Blackmun">
Harry A. Blackmun



</doc>
<doc id="881452" url="https://pl.wikipedia.org/wiki?curid=881452" title="Aktion Saybusch">
Aktion Saybusch

Aktion Saybusch (pol. Akcja Żywiec) – akcja przeprowadzona przez wojska niemieckie i hitlerowską policję w czasie okupacji Polski, polegająca na wysiedleniu od 20 września do 12 listopada 1940 roku ok. 22 tys. mieszkańców powiatu żywieckiego na tereny Generalnego Gubernatorstwa i wprowadzeniu w ich miejsce osadników niemieckich. Nazwa akcji pochodzi od niemieckiej nazwy Żywca – "Saybusch". Do 12 listopada 1940 roku wysiedlono do GG 17413 osób, była to głównie ludność wiejska oraz miejska zamieszkała na terenie powiatu żywieckiego i w mieście Żywiec, w ich miejsce sprowadzono ok. 600 rodzin górników niemieckich z Galicji.
Przyczyny wysiedleń.
Wysiedlenia z Żywiecczyzny wiązały się z niemieckimi planami germanizacji terenów wcielonych do III Rzeszy po agresji na Polskę w 1939 roku. Władze okupacyjne prowadziły tzw. politykę umacniania niemczyzny, w ramach której starano się na terenach zamieszkałych przez ludność polską osiedlać w ramach akcji Heim ins Reich kolonistów niemieckich, ściąganych na podstawie umów z Rosją i Rumunią ze wschodu Europy.
7 października 1939 roku opublikowany został tzw. Dekret fuhrera i kanclerza Rzeszy o umocnieniu niemieckości, który stanowił podstawę prawną do sprowadzenia do Rzeszy ludności niemieckiego pochodzenia z zagranicy. Zapoczątkował on wielką akcję wysiedleńczo-kolonizacyjną pod nazwą Heim ins Reich. Punkt pierwszy dekretu stawiał sobie za cel „sprowadzenie do Rzeszy tych Reichs- i Volksdeutschów mieszkających za granicą, których przewidziano do ostatecznego powrotu do kraju”.
Do połowy grudnia 1940 roku do powiatu żywieckiego przybyło ponad 3200 osadników ok. 700 rodzin, głównie niemieckich chłopów przesiedlonych z rumuńskiej Bukowiny. Bezpośrednim inicjatorem wysiedlenia z pasa wschodniego na odcinku Śląska był Gruppenführer SS Erich von dem Bach-Zelewski.
Przebieg wysiedleń.
Akcję wysiedleńczą rozpoczęto 22 września 1940 roku o 5 rano, kiedy to policja otaczała wybraną wieś, a do poszczególnych domów wchodzili policjanci, informując gospodarzy o konieczności opuszczenia domu w ciągu 20 minut. Mieszkańcom odbierano pieniądze, inwentarz i wartościowe przedmioty, pozwalając zabrać tylko odzież i jedzenie. Wysiedlonych odprowadzano do tzw. punktów zbornych w Żywcu, Rajczy lub Suchej, gdzie odbierano im pozostałe wartościowe przedmioty i poddawano selekcji pod względem „rasowym”, oddzielając osoby „wartościowe rasowo” od pozostałych. Według niemieckich przepisów wysiedleni powinni otrzymywać przez 14 dni żywność i środki do życia, w praktyce natomiast okradani byli z resztek dobytku. Z punktów zbornych prowadzono wysiedlonych grupami po 40 osób piechotą na stacje kolejowe. Czterdziestoosobowe grupy odpowiadały ilości ludzi mieszczących się w jednym wagonie, a cały transport wysiedlonych obejmował zwykle około 1000 osób.
Ludność wysiedlona z powiatu żywieckiego 1940-1941 wywożona była w okolice Biłgoraja, Nowego Targu, Nowego Sącza, Kalwarii, Radzymina, Skawiny, Wadowic, na Lubelszczyznę i Kielecczyznę. Przesiedleńcy osiedlani byli w tamtejszych wioskach. Władze niemieckie pozostawiały ich bez jakiejkolwiek pomocy.
Niemcy uprzedzali miejscową ludność, że deportowani są bandytami, co dodatkowo pogarszało ich trudną sytuację, ponieważ spotykali się często z niechętnym przyjęciem lokalnej ludności. Wysiedleń dokonał Polizei-Batalion nr 83 pod dowództwem majora Eugena Seima liczący ok. 500 osób oraz funkcjonariusze katowickiego Gestapo. W akcji użyto także wojska niemieckie składające się w dużej części z proniemiecko nastawionych Ślązaków.
Opuszczone domy były czyszczone i myte przez zmuszanych do tego jeńców, najczęściej Żydów i lokalnych gospodarzy. Na przygotowanych domach wieszano portret Hitlera i flagę ze swastyką, co oznaczało gotowość gospodarstwa do zasiedlenia przez niemieckich osadników. Mimo akcji propagandowej niemieccy gospodarze często byli rozczarowani prostymi drewnianymi chałupami, w których kazano im mieszkać oraz złej jakości ziemią uprawną.
"Saybusch Aktion" została zakończona 12 grudnia 1940 roku. Do końca wojny z Żywiecczyzny i jej okolic wysiedlono około 50 tys. osób, czyli blisko jedną trzecią mieszkańców. Polaków przejściowo umieszczano w systemie obozów przesiedleńczych i koncentracyjnych Polenlager. W obozach tych przeprowadzano m.in. selekcje rasowe na odebranych rodzicom dzieciach, które po pozytywnej weryfikacji wysyłano do ośrodków Lebensborn w celu germanizacji. Wysiedleni gospodarze mogli powrócić do swoich, często zniszczonych, gospodarstw dopiero po zakończeniu wojny.
Śledztwo IPN.
Komisja Ścigania Zbrodni przeciwko Narodowi Polskiemu przy Instytucie Pamięci Narodowej w Katowicach przeprowadziła śledztwo w sprawie Akcji. Celem śledztwa było głównie zebranie danych i materiałów i ustalenie tożsamości wysiedlonych osób, z których przesłuchano łącznie 485. Śledztwo zakończyło się w 2005 roku umorzeniem z powodu skazania sprawców wysiedleń w trakcie procesów norymberskich.

</doc>
<doc id="881453" url="https://pl.wikipedia.org/wiki?curid=881453" title="Ana Blandiana">
Ana Blandiana

Ana Blandiana (właśc. Otilia Valeria Coman, ur. 25 marca 1942 w Timișoarze) – rumuńska poetka, eseistka i osobowość polityczna. Pseudonim przybrała od nazwy miejscowości Blandiana, z której pochodzi jej matka.
Zadebiutowała w 1959 r. na łamach dziennika "Tribuna". 
W przekładzie na język polski ukazał się wybór tekstów Blandiany w tomie "Pięta achillesowa i inne wiersze" w przekładzie Zbigniewa Szuperskiego, Kraków 1984. 
W 2002 otrzymała Nagrodę Vilenica. 19 marca 2016 została uhonorowana nagrodą Europejski Poeta Wolności za tomik "Moja ojczyzna A-4" (tłum. Joanna Kornaś-Warwas).

</doc>
<doc id="881454" url="https://pl.wikipedia.org/wiki?curid=881454" title="Chudoba">
Chudoba



</doc>
<doc id="881462" url="https://pl.wikipedia.org/wiki?curid=881462" title="Theodor Bergmann">
Theodor Bergmann

Theodor Bergmann (ur. 21 maja 1850 w Sailauf, zm. 23 marca 1931 w Gaggenau) – niemiecki konstruktor broni strzeleckiej, jeden z pierwszych, który skonstruował broń samoczynną.
Z jego nazwiskiem związanych jest wiele wzorów broni:

</doc>
<doc id="881470" url="https://pl.wikipedia.org/wiki?curid=881470" title="Chudoba (województwo wielkopolskie)">
Chudoba (województwo wielkopolskie)

Chudoba – wieś w Polsce położona w województwie wielkopolskim, w powiecie kaliskim, w gminie Brzeziny. Miejscowość wchodzi w skład sołectwa Rożenno.
W latach 1975–1998 miejscowość należała administracyjnie do województwa kaliskiego.
Zobacz też: Chudoba

</doc>
<doc id="881475" url="https://pl.wikipedia.org/wiki?curid=881475" title="Taszczyn">
Taszczyn



</doc>
<doc id="881477" url="https://pl.wikipedia.org/wiki?curid=881477" title="Wilk pszczeli">
Wilk pszczeli



</doc>
<doc id="881478" url="https://pl.wikipedia.org/wiki?curid=881478" title="Philanthus triangulum">
Philanthus triangulum



</doc>
<doc id="881479" url="https://pl.wikipedia.org/wiki?curid=881479" title="Maria Komnena (królowa jerozolimska)">
Maria Komnena (królowa jerozolimska)

Maria Komnena, gr. "Μαρία Κομνηνή, Maria Komnēnē" (ok. 1154–1208/1217) – druga żona Amalryka I, króla Jerozolimy. Matka królowej Izabeli Jerozolimskiej.
Była córką Jana Dukasa Komnena, księcia Cypru i Marii Taronitissy, potomkini starożytnych armeńskich królów. Jej siostra Teodora poślubiła Boemunda, księcia Antiochii, a jej brat Aleksy w 1185 był pretendentem do tronu bizantyjskiego.
Maria poślubiła Amalryka I w Tyrze, 29 sierpnia 1167. Jej mąż był wcześniej żonaty z Agnieszką de Courtenay, ale ich małżeństwo zostało anulowane. Amalryk chcą wzmocnić przymierze Jerozolimy i Konstantynopola, poprosił cesarza Manuela I, aby oddał mu za żonę kobietę z rodziny cesarskiej. Maria była cioteczną wnuczką cesarza i ten obdarzył ją bogatym posagiem.
Maria urodziła Amalrykowi jedynie córkę - Izabelę (w 1172). Ich drugie dziecko urodziło się martwe w 1173. W 1174, na łożu śmierci, Amalryk zapisał córce i Marii (przyszłej królowej-wdowie) Nablus.
W 1177, Maria poślubiła Baliana z Ibelinu, który dowodził obroną Jerozolimy przed wojskami Saladyna, w 1187. Urodziła mu co najmniej 4 dzieci:
Maria i Balian wspierali Konrada z Montferratu (wuja króla Baldwina V) podczas jego walki o koronę z Gwidonem de Lusignan. Zaaranżowali nawet ślub córki Marii i Amalryka - Izabeli, z Konradem.
Jako babka Alicji z Szampanii (córki Izabeli i jej trzeciego męża - Henryka II z Szampanii), Maria prowadziła negocjacje dotyczące małżeństwa Alicji i króla Hugona I Cypryjskiego, w 1208. Blanka z Nawarry, regentka i hrabina Szampanii, wdowa po stryju Alicji, zapewniła jej posag. A propos tych wydarzeń Maria jest wspomniana po raz ostatni, prawdopodobnie umarła ona przed 1217.

</doc>
<doc id="881481" url="https://pl.wikipedia.org/wiki?curid=881481" title="Rezerwat przyrody Wiosło Duże">
Rezerwat przyrody Wiosło Duże

Rezerwat przyrody Wiosło Duże – leśny rezerwat przyrody na obszarze Kociewia nad zachodnim brzegiem Wisły. Znajduje się na terenie gmin Gniew w województwie pomorskim oraz Nowe w województwie kujawsko-pomorskim. Został utworzony w 1972 roku i zajmuje powierzchnię 29,88 ha (z czego 7,14 ha leży w gminie Nowe). Celem ochrony jest zachowanie ze względów naukowych i dydaktycznych stanowiska roślin kserotermicznych oraz fragmentów naturalnych zespołów leśnych. Stanowiska roślin kserotermicznych wypierane są przez roślinność krzewiastą i zielną.
Prawie całą powierzchnię rezerwatu zajmują cztery zbiorowiska roślinne: dwa podzespoły grądu subkontynentalnego (grąd typowy "Tilio-Carpinetum typicum" i grąd niski kokoryczowy "Tilio-Carpinetum corydaletosum"), zbiorowisko z "Sedum telephium" (rozchodnikiem karpackim) oraz łęg klonowy "Acer negundo-Cornus sanguinea". Niewielkie niezalesione fragmenty rezerwatu zajmują: ciepłolubna murawa ze związku "Cirsio-Brachypodion pinnati", zbiorowiska łąkowe i ziołorośla. Na terasie zalewowej Wisły znajduje się kilka płytkich stawów o mulistym dnie, w których dominującym gatunkiem jest rogatek sztywny. Ich brzegi porastają zbiorowiska szuwarowe.
W trakcie inwentaryzacji przeprowadzonej w 2012 roku stwierdzono występowanie na terenie rezerwatu 265 gatunków roślin naczyniowych, w tym 8 objętych ochroną ścisłą (pluskwica europejska, wawrzynek wilczełyko, kruszczyk szerokolistny, przylaszczka pospolita, lilia złotogłów, grzybienie północne, paprotka zwyczajna i salwinia pływająca) oraz 7 chronionych częściowo (konwalia majowa, kruszyna pospolita, przytulia wonna, bluszcz pospolity, grążel żółty, pierwiosnek lekarski i grzybienie mieszańcowe). Stwierdzono także obecność 15 gatunków mszaków, w tym 5 objętych ochroną częściową: rokiet pierzasty, widłoząb kędzierzawy, widłoząb miotłowy, skosatka zanokcicowata i brodawkowiec czysty.
Najbliższymi miejscowościami są Opalenie i Widlice.
Część rezerwatu położona w woj. pomorskim (22,74 ha) podlega ochronie czynnej, część położona w woj. kujawsko-pomorskim (7,14 ha) podlega ochronie ścisłej.

</doc>
<doc id="881483" url="https://pl.wikipedia.org/wiki?curid=881483" title="I liga paragwajska w piłce nożnej (1914)">
I liga paragwajska w piłce nożnej (1914)

Mistrzem Paragwaju został klub Club Olimpia, natomiast wicemistrzem Paragwaju został klub Cerro Porteño.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł i nikt do niej nie awansował.
Primera División.
Tabela końcowa sezonu 1914.
Ze względu na równą liczbę punktów dwóch najlepszych w tabeli klubów rozegrano mecze barażowe o tytuł mistrza Paragwaju.
Liga Centenario.
Mistrzem Paragwaju rozgrywek w ramach Liga Centenario został klub Club Libertad. Wśród uczestników ligi był także klub Atlántida SC.

</doc>
<doc id="881487" url="https://pl.wikipedia.org/wiki?curid=881487" title="Ștefan Augustin Doinaș">
Ștefan Augustin Doinaș

Ștefan Augustin Doinaș (pseudonim Ștefan Popa, ur. 26 kwietnia 1922 w Caporal Alexa, okręg Arad, zm. 25 maja 2002 w Bukareszcie) – rumuński neoklasycystyczny poeta ery komunizmu, eseista i tłumacz, studiował filologię. Doinaș opublikował swoją pierwszą książkę z wierszami, "Cartea mareelor" w 1964 roku.
Odznaczony Krzyżem Wielkim Orderu Narodowego Zasługi.

</doc>
<doc id="881493" url="https://pl.wikipedia.org/wiki?curid=881493" title="Korzeniówka (struga)">
Korzeniówka (struga)

Korzeniówka – struga, prawostronny dopływ Kobyłki o długości 9,93 km.
Struga przepływa przez Szydłowiec. Jej wody zasilają szydłowiecki zalew oraz fosę otaczającą szydłowiecki zamek. Zamek został zbudowany na wyspie w rozlewiskach Korzeniówki. Szydłowiec został zbudowany na płaskowyżu powstałym na prawym brzegu rzeki, podczas gdy lewy brzeg jest terenem mało zabudowanym ponieważ teren ten jest położony niżej i jest narażony na zalanie. 

</doc>
<doc id="881497" url="https://pl.wikipedia.org/wiki?curid=881497" title="Alain Cayzac">
Alain Cayzac

Alain Cayzac (ur. 2 czerwca 1941 w Évreux) – francuski przedsiębiorca, prezes Paris Saint-Germain od czerwca 2006 roku do kwietnia 2008 roku.
Uzyskując dyplom HEC, Alain Cayzac rozpoczął swoją karierę w firmie zajmującej się reklamą w 1969 roku. Potem obejmował liczne funkcje związane ze sportem. Jest członkiem komitetu kierowniczego Paris Saint-Germain od 1986 roku, jest także mniejszościowym udziałowcem klubu (2%) od 1991 roku do 2005.

</doc>
<doc id="881502" url="https://pl.wikipedia.org/wiki?curid=881502" title="Isengrim III">
Isengrim III



</doc>
<doc id="881503" url="https://pl.wikipedia.org/wiki?curid=881503" title="Rezerwat przyrody Opalenie Dolne">
Rezerwat przyrody Opalenie Dolne

Rezerwat przyrody Opalenie Dolne – florystyczny rezerwat przyrody na obszarze Kociewia w gminie Gniew. Został utworzony na mocy zarządzenia Ministra Leśnictwa i Przemysłu Drzewnego z dnia 1 czerwca 1965 roku i zajmował powierzchnię 1,75 ha. Powołano go w celu zachowania ze względów naukowych i dydaktycznych zespołu roślinności leśno-stepowej. Ochroną rezerwatu objęto m.in. znajdujące się na obszarze lasu mieszanego stanowiska paprotnika kolczystego.
W 2013 roku decyzją Regionalnego Dyrektora Ochrony Środowiska w Gdańsku został scalony wraz z pobliskim rezerwatem Opalenie Górne w jeden rezerwat pod nazwą Opalenie.

</doc>
<doc id="881511" url="https://pl.wikipedia.org/wiki?curid=881511" title="Mircea Dinescu">
Mircea Dinescu

Mircea Dinescu (ur. 11 listopada 1950 w Slobozi) - rumuński poeta, redaktor i dysydent. Zadebiutował w 1967 r. publikując wiersze na łamach pisma „Luceafărul”. W 1971 r. opublikował tom wierszy "Invocație nimănui" wyróżniony nagrodą Związku Pisarzy Rumuńskich.
W przekładzie na język polski ukazały się wybrane wiersze Mircei Dinescu, opublikowane na łamach „Literatury na Świecie” (nr 6/1984) oraz w "Antologii poezji rumuńskiej" pod redakcją Danuty Bieńkowskiej i Ireny Harasimowicz, Warszawa 1989. Tom "O beție cu Marx" z 1996 r. został przełożony na język polski przez Ewę Rossi i wydany nakładem wydawnictwa Pogranicze pt. "Popijawa z Marksem".

</doc>
<doc id="881512" url="https://pl.wikipedia.org/wiki?curid=881512" title="Rezerwat przyrody Opalenie Górne">
Rezerwat przyrody Opalenie Górne

Rezerwat przyrody Opalenie Górne – florystyczny rezerwat przyrody na obszarze Kociewia w gminie Gniew. Został utworzony na mocy zarządzenia Ministra Leśnictwa i Przemysłu Drzewnego z dnia 1 czerwca 1965 roku i zajmował powierzchnię 1,62 ha. Powołano go w celu zachowania ze względów naukowych i dydaktycznych zespołu roślinności leśno-stepowej. Ochroną rezerwatu objęto m.in. znajdujące się na obszarze lasu mieszanego stanowiska pluskwicy europejskiej i groszku wielkoprzylistkowego.
W 2013 roku decyzją Regionalnego Dyrektora Ochrony Środowiska w Gdańsku został scalony wraz z pobliskim rezerwatem Opalenie Dolne w jeden rezerwat pod nazwą Opalenie.

</doc>
<doc id="881513" url="https://pl.wikipedia.org/wiki?curid=881513" title="Wikipedia w języku zulu">
Wikipedia w języku zulu

Wikipedia w języku zulu – edycja językowa Wikipedii tworzona w języku zulu.
W dniu 1 kwietnia 2007 roku liczba artykułów w tej edycji wynosiła 87, co według rankingu opublikowanego także w dniu 1 kwietnia tegoż roku dawało jej 190. pozycję wśród wszystkich wersji językowych. Dnia 29 grudnia 2008 roku ta wikipedia miała 180 artykułów.

</doc>
<doc id="881517" url="https://pl.wikipedia.org/wiki?curid=881517" title="Wikipedia w języku swahili">
Wikipedia w języku swahili



</doc>
<doc id="881525" url="https://pl.wikipedia.org/wiki?curid=881525" title="Rezerwat przyrody Dolina Strzyży">
Rezerwat przyrody Dolina Strzyży

Rezerwat przyrody Dolina Strzyży (kaszb. "Lasë w Dolëzné Strzëżë") – leśny rezerwat przyrody o powierzchni 38,52 ha w Gdańsku Brętowie, na południowym skraju Trójmiejskiego Parku Krajobrazowego. Został utworzony w 2007 roku. Posiada otulinę o powierzchni 39,31 ha.
Celem ochrony przyrody w rezerwacie jest zachowanie lasów łęgowych i grądowych w dolinie strugi Strzyża oraz stanowisk roślin gatunków chronionych i rzadkich. Rezerwat został wyodrębniony z powołanego w 2001 roku zespołu przyrodniczo-krajobrazowego „Dolina Strzyży” (o powierzchni 381 ha).
Najbliższe gdańskie osiedla to Matemblewo i Niedźwiednik. Zadaniem rezerwatu jest utworzenie otuliny dla tych osiedli, które powstały na terenach uprzednio zajętych przez środowisko leśne i zarośla (dokonano wycinki). Dzięki utworzeniu rezerwatu wymienione osiedla są chronione przed dalszą zabudową i stanowią enklawy w środowisku leśno-łąkowym.
Rezerwat przyrody Dolina Strzyży znajduje się na turystycznych szlakach Kartuskim i Skarszewskim. 
Teren rezerwatu jest zarządzany przez Nadleśnictwo Gdańsk, nadzór sprawuje Regionalna Dyrekcja Ochrony Środowiska.

</doc>
<doc id="881530" url="https://pl.wikipedia.org/wiki?curid=881530" title="Reguła Zajcewa">
Reguła Zajcewa

Reguła Zajcewa – reguła w chemii organicznej dotycząca reakcji eliminacji, w której powstają nowe wiązania podwójne węgiel−węgiel. 
Regułę tę sformułował jako pierwszy rosyjski chemik Aleksander Zajcew w 1875 r. Oryginalnie dotyczyła ona reakcji β-eliminacji alkoholi. Głosi ona:
W przypadku reakcji eliminacji halogenowodorów (HX) z halogenków alkilowych, z reguły tej wynika, że jako produkt główny powstaje alken zawierający maksymalną liczbę grup alkilowych przy atomach węgla posiadających wiązanie podwójne.
Reguła ta obowiązuje dla reakcji zachodzących według mechanizmu dwucząsteczkowego (E2), o ile w substratach blisko powstającego wiązania podwójnego nie ma podstawników posiadających charakter silnie nukleofilowy oraz nie wchodzą w grę zjawiska zawady sterycznej.

</doc>
<doc id="881532" url="https://pl.wikipedia.org/wiki?curid=881532" title="Coffee shop (marihuana)">
Coffee shop (marihuana)

Coffee shop (lub coffeeshop) – eufemistyczna nazwa lokali, w których można legalnie zakupić i skonsumować marihuanę, haszysz. Podobnie jak puby i kawiarnie, są popularnym miejscem spotkań towarzyskich, głównie wśród osób zażywających dostępne w nich używki.
Najwięcej coffee shopów działa w Holandii, a najsłynniejsze z nich znajdują się w Amsterdamie, w dzielnicy De Wallen, ale są spotykane także w innych krajach.
Aspekty prawne.
Ich funkcjonowanie ma zazwyczaj na celu zmniejszenie szkód wywołanych narkomanią, ponieważ:
Coffee shopy w Holandii.
Praktycznie w każdym większym holenderskim mieście znajduje się do kilku coffee shopów i co najmniej jeden smart shop (wyłączając Amsterdam, gdzie w samym tylko centrum działa ich bardzo dużo). W mniejszych miejscowościach są one znacznie mniej spotykane. Typowy holenderski coffee shop przypomina pub, w którym po zakupie marihuany bądź haszyszu można je skonsumować na miejscu. W większości coffee shopów można zakupić również niezbędne przedmioty, takie jak np. filtry i bibułki do skręcania jointów, a także gotowe jointy. W większych sklepach nabyć można również akcesoria, takie jak bonga czy lufki. Działalność coffee shopów reguluje prawo, tak więc np. w jednym coffee shopie jednorazowo nabyć można maksymalnie pięć gramów używek (posiadanie większej ilości jest zabronione), goście sklepu zobowiązani są do odpowiedniego zachowywania się, aby nie zakłócać spokoju osób mieszkających w jego pobliżu itd. Zabroniona jest również sprzedaż osobom niepełnoletnim – część coffee shopów zamknięta jest od zewnątrz, tak więc wejść mogą do nich jedynie klienci wpuszczeni przez ochroniarza, którego obowiązkiem jest sprawdzenie dokumentów każdej osoby wchodzącej do sklepu. Standardowo wpuszczane są osoby, które ukończyły osiemnaście lat. Z kolei w innych coffee shopach nie ma ochroniarzy, jednak przy zakupie sprzedawca może poprosić o okazanie dowodu osobistego. 
Na 2012 i 2013 rok przewidziana była reforma ograniczająca działalność coffee shopów i wprowadzająca system tzw. wietpasów. Reforma spotkała się z krytyką ze strony samorządów, które po zmianie koalicji rządowej, wezwały nowy rząd do wycofania się z reform.

</doc>
<doc id="881534" url="https://pl.wikipedia.org/wiki?curid=881534" title="Armia Laponia">
Armia Laponia



</doc>
<doc id="881536" url="https://pl.wikipedia.org/wiki?curid=881536" title="Jakow Żyliński">
Jakow Żyliński

Jakow Grigorijewicz Żyliński (ros. Яков Григорьевич Жилинский, ur. w Michajłowie w guberni riazańskiej, zm. 1918) – rosyjski generał kawalerii, generał-gubernator warszawski i głównodowodzący wojsk Warszawskiego Okręgu Wojskowego od marca do 3 września 1914.
Przebieg służby.
W armii rosyjskiej od 1871 roku. Ukończył Mikołajewską Szkołę Oficerską Kawalerii w 1876 roku i Mikołajewską Akademię Sztabu Generalnego w 1883 roku.
Pełnił służbę w pułku huzarów. Od 1898 roku w Sztabie Generalnym. Obserwator na teatrze wojny amerykańsko-hiszpańskiej na Kubie. W 1899 roku reprezentował Rosję na konferencji w Hadze. Generał w 1900 roku na stanowisku generała kwatermistrza Sztabu Generalnego. W czasie wojny rosyjsko-japońskiej szef Sztabu Polowego Naczelnego Dowódcy Sił Zbrojnych na Dalekim Wschodzie admirała Jewgienija Aleksiejewa. Potem dowodził dywizją kawalerii. W latach 1907-1910 dowodził Korpusem Armijnym (Armią Konną). W 1911 roku wyznaczony na Szefa Sztabu Generalnego Armii Imperium Rosyjskiego. W czasie rokowań z Szefem Sztabu Generalnego Francji złożył nierealną obietnicę wystawienia po 15 dniach mobilizacji 800 tysięcznej armii przeciwko Niemcom. Od marca 1914 roku generał – gubernator warszawski i dowódca Warszawskiego Okręgu Wojskowego.
W początkowym okresie I wojny światowej naczelny dowódca Frontu Północno-Zachodniego. Kierował operacjami w Prusach Wschodnich. 16 września 1914 usunięty ze stanowiska za klęskę i całkowite rozbicie 2 Armii w bitwie pod Tannenbergiem i klęskę 1 Armii w bitwie nad jeziorami mazurskimi. W latach 1915–1916 przedstawiciel rosyjskiego Naczelnego Dowódcy w Radzie Sojuszniczej w Paryżu. w listopadzie 1916 odwołany z Rady i skierowany w stan nieczynny. Po przewrocie bolszewickim próbował wyjechać za granicę, ale został schwytany przez bolszewików na Krymie i rozstrzelany w nieznanych okolicznościach.

</doc>
<doc id="881542" url="https://pl.wikipedia.org/wiki?curid=881542" title="Sędziowie z Queens">
Sędziowie z Queens

Sędziowie z Queens (ang. "Queens Supreme") – komediowy serial telewizyjny przedstawiający pracę amerykańskich sędziów w nowojorskiej dzielnicy Queens. Fabuła zawiera wątki zarówno zawodowe jak i osobiste występujących w serialu postaci.

</doc>
<doc id="881548" url="https://pl.wikipedia.org/wiki?curid=881548" title="Serbia Nedicia">
Serbia Nedicia

Serbia Nedicia () – nazwa dla Serbii pod niemiecką okupacją podczas II wojny światowej. Krajowi przewodził kolaboracyjny rząd Milana Nedicia, pod niemieckim nadzorem wojskowym – oficjalna nazwa to Rząd Ocalenia Narodowego (srb.: "Влада Националног Спаса", "Vlada Nacionalnog Spasa") – który funkcjonował w latach 1941-1944. Geograficznie Serbia Nedicia pokrywała się mniej więcej z dzisiejszą Serbią Centralną ("Централна Србија"), północną częścią Kosowa (wokół Kosovskiej Mitrovicy) i z autonomicznym regionem Banat, który był rządzony przez mniejszość niemiecką.
Ówczesna Serbia graniczyła z Niezależnym Państwem Chorwackim, terenami okupowanymi przez wojska włoskie (Albania, Kosowo, Czarnogóra), bułgarskie, rumuńskie i węgierskie.
Sytuacja geopolityczna.
Po klęsce Królestwa Jugosławii po agresji III Rzeszy, terytorium znane obecnie jako Centralna Serbia znalazło się pod okupacją wojskową III Rzeszy. Niemcy 29 sierpnia 1941 (po uzyskaniu współpracy gen. Milana Nedicia – byłego ministra obrony Królestwa Jugosławii i dowódcy jednej z armii jugosłowiańskich w wojnie z III Rzeszą w kwietniu 1941) stworzyli rząd kolaboracyjny, który miał pomagać okupantowi w utrzymywaniu porządku i zapewnianiu bezpieczeństwa, będąc jednocześnie uzależnionym politycznie od Niemiec. Serbia była otoczona przez państwa związane sojuszniczo z III Rzeszą lub od niej uzależnione: Niepodległe Państwo Chorwackie na zachodzie; Czarnogórę, Kosowo i Albanię – okupowane (do września 1943) przez Włochy na południu i południowym zachodzie; Macedonię – okupowaną przez Bułgarię na południowym wschodzie. Znajdujący się na północy Banat znajdował się pod bezpośrednią kontrolą Niemiec i był zarządzany autonomicznie przez zamieszkującą tam mniejszość niemiecką, choć formalnie pozostał częścią Serbii; wreszcie zachodnia Wojwodina została anektowana przez Węgry.
Polityka wewnętrzna.
Polityka wewnętrzna Serbii była podporządkowana niemieckiemu prawu. Prawo to, oparte na rasizmie, przewidywało, że wszyscy Żydzi i Romowie zostaną uwięzieni. Dwoma głównymi więzieniami Serbii były obozy koncentracyjne Sajmište i Banjica. Rząd Milana Nedicia był wspierany przez Dymitra Ljoticia i jego partię ZBOR. Jednym z głównych celów polityki rządu było zdławienie wszelkiego oporu przeciw okupacji kraju przez siły niemieckie. Szczególny priorytet uzyskało ograniczanie ruchu oporu po masakrze w Kragujevacu, gdzie żołnierze Wehrmachtu zabili, w odwecie za atak na swój oddział, wielu mieszkańców (100 cywilów za każdego zmarłego żołnierza niemieckiego i 50 za każdego rannego). Siły Nedicia walczyły z partyzantami oraz czetnikami, którzy nie chcieli się zgodzić na podpisanie układu o współpracy. Pod rządami Nedicia Belgrad w 1942 Niemcy ogłosili "strefą wolną od Żydów" (niem. "Judenfrei"). Po tym jak Republika Užička została wyzwolona spod panowania Niemiec przez połączoną operację partyzantów komunistycznych i czetników na jesieni 1941, walki z Niemcami na terenie Serbii były sporadyczne. Partyzanci i czetnicy w Serbii byli głównie zaangażowani w walkę przeciw sobie i tylko czasami atakowali siły niemieckie.

</doc>
<doc id="881553" url="https://pl.wikipedia.org/wiki?curid=881553" title="Z (gra komputerowa)">
Z (gra komputerowa)

Z – komputerowa strategiczna gra czasu rzeczywistego, stworzona w 1996 roku przez Bitmap Brothers. Fabuła gry opisuje międzyplanetarną wojnę dwóch armii robotów (czerwonych i niebieskich). Druga część, "Z: Steel Soldiers", została wydana w 2001 roku.
Rozgrywka.
W przeciwieństwie do tradycyjnych gier RTS, w Z zbieranie surowców czy budowanie fabryk nie jest potrzebne do stworzenia armii. Zamiast tego, region i budynki w jego ramach są zajmowane poprzez przesunięcie jednostek na odpowiednią flagę. Również produkcja samych jednostek nie wymaga surowców, a jedynie czasu. Im więcej regionów jest pod kontrolą gracza, tym mniej czasu jest wymagane. Mocniejsze jednostki są produkowane dłużej.
Celem gry jest wyeliminowanie przeciwnika poprzez zniszczenie jego Fortu. Można to zrobić zarówno wysyłając jednostkę do jego wnętrza, albo zwyczajnie go ostrzeliwując. Zniszczenie wszystkich jednostek wroga również powoduje wygraną.
Na początku każdej misji, każda ze stron ma kontrolę tylko nad regionem wokół Fortu oraz kilka jednostek. Zazwyczaj na mapie są rozrzucone niezajęte przez nikogo działka i pojazdy. Wysłanie do nich robota powoduje przejęcie tej jednostki, a przydzielony robot pozostanie w działku lub pojeździe jako pilot.
Gra ta znacząco różni się od innych tego typu: na przykład kierowcy pojazdów mogą odnosić obrażenia, a jeśli zostaną zniszczeni, pojazd staje się pusty i może być ponownie zajęty.
Klimat.
Gra przepełniona jest specyficznym humorem. Kiedy roboty nie są niczym zajęte, zaczynają się opalać, grać w karty, palić cygara, polować na króliki i pingwiny (na arktycznej planecie). Reakcje i zachowania robotów są bardzo ludzkie.
Światy.
Walka rozgrywa się na kilku planetach, po 4 misje na każdej. Kiedy jedna z planet zostaje zajęta, statek transportowy przenosi armię na kolejną. Światy podzielone są na 5 poszczególnych typów:

</doc>
<doc id="881555" url="https://pl.wikipedia.org/wiki?curid=881555" title="Schemat zasilania">
Schemat zasilania

Schemat zasilania – wstępnie ustalone opcje zarządzania energią. Określony jest w nim m.in. czas bezczynności, po którym poszczególne komponenty komputera zostaną wyłączone.
Schematy zasilania w systemie Windows XP.
Do konfiguracji schematów zasilania w systemie Windows XP w trybie graficznym służy aplet Opcje zasilania w kategorii Wydajność i konserwacja w Panelu sterowania, a w trybie tekstowym – narzędzie POWERCFG. W każdym schemacie określonych jest 10 parametrów – czas, po którym nastąpi wyłączenie monitora i dysków twardych, wstrzymanie, hibernacja, a także przepustowość procesora, która może przyjmować cztery wartości:
Każdy z tych parametrów określony jest osobno dla pracy komputera zasilanego prądem przemiennym (AC) oraz stałym (DC). Domyślnie obecne w systemie schematy zostały przedstawione w poniższej tabeli razem z ich typowymi parametrami, które mogą się jednak różnić w zależności od producenta komputera (w szczególności przenośnego).

</doc>
<doc id="881558" url="https://pl.wikipedia.org/wiki?curid=881558" title="Zygmunt Zieliński (generał dywizji)">
Zygmunt Zieliński (generał dywizji)

Zygmunt Zieliński (ur. 24 kwietnia 1925 w Łodzi, zm. 27 września 2017 w Warszawie) – generał dywizji Wojska Polskiego, doktor nauk wojskowych, dyplomata. Członek Wojskowej Rady Ocalenia Narodowego.
Życiorys.
Syn Stanisława i Janiny. Jego ojciec był zawodowym wojskowym. Przed wojną mieszkał we Włodzimierzu Wołyńskim. Po napaści ZSRR na Polskę został deportowany wraz z rodziną na Syberię, gdzie pracował przy wyrębie lasu. 
W maju 1943 wstąpił do formowanej na terenie ZSRR 1 DP im. Tadeusza Kościuszki. Jako prymus ukończył Szkołę Oficerską Piechoty nr 1 w Riazaniu. W 1946 ukończył kurs dowódców batalionów w Centrum Wyszkolenia Piechoty w Rembertowie. Następnie był wykładowcą taktyki w Oficerskiej Szkole Piechoty nr 3 i starszym adiutantem batalionu. W 1946 awansował do stopnia kapitana, a w 1948 - majora. Od 1948 studiował w Akademii Sztabu Generalnego WP, którą ukończył w 1951. Następnie był wykładowcą w tej akademii - w kolejnych latach służby awansował do stanowiska zastępcy szefa katedry i szefa katedry służby sztabów ASG. Pułkownik od 1957. W maju 1962 uzyskał tytuł doktora nauk wojskowych. W 1965 został szefem Gabinetu Ministra Obrony Narodowej marszałka Mariana Spychalskiego. Od 1968 nieprzerwanie przez 18 lat sprawował funkcję szefa Departamentu Kadr MON (do 1986). 9 października 1968 na mocy uchwały Rady Państwa awansowany do stopnia generała brygady. Nominację generalską wręczył mu 12 października 1968 w Belwederze przewodniczący Rady Państwa PRL, marszałek Polski Marian Spychalski. W 1970 ukończył Wyższy Kurs Strategiczny w Wojskowej Akademii Sztabu Generalnego Sił Zbrojnych ZSRR im. Woroszyłowa w Moskwie. W październiku 1972 uchwałą Rady Państwa awansowany do stopnia generała dywizji. Nominację odebrał w Belwederze 11 października 1972 z rąk przewodniczącego Rady Państwa PRL prof. Henryka Jabłońskiego.
Był inspiratorem i jednym z twórców „Zasad działania kadrowego w Siłach Zbrojnych PRL”. W 1973 uzyskał nagrodę I stopnia MON w dziedzinie sztuki operacyjnej.
Był delegatem na VI (1971), VII (1975), VIII (1980), IX (1981) oraz X (1986) Zjazd PZPR. W latach 1963-1965 był członkiem Komitetu Uczelnianiego PZPR przy Akademii Sztabu Generalnego WP. W latach 1968-1975 członek Komitetu Partyjnego PZPR Instytucji Centralnych MON. Na VII (grudzień 1975) oraz VIII Zjeździe (luty 1980) PZPR wybierany na zastępcę członka Komitetu Centralnego PZPR (1975-1981), na IX Zjeździe (lipiec 1981) wszedł w skład Centralnej Komisji Kontroli Partyjnej PZPR (1981-1986). W latach 1974-1990 był członkiem Rady Naczelnej oraz Zarządu Głównego ZBoWiD.
W okresie stanu wojennego (1981–1983) sprawował funkcję sekretarza Wojskowej Rady Ocalenia Narodowego. W latach 1987–1990 minister pełnomocny - Szef Polskiej Misji Wojskowej w Berlinie Zachodnim. Od listopada 1990 roku w stanie spoczynku w związku z osiągnięciem granicy wieku 65 lat.
Zmarł 27 września 2017. Pochowany na cmentarzu Bródnowskim w Warszawie (kw. 9D-4-1).
Awanse.
W trakcie wieloletniej służby w Wojsku Polskim otrzymywał awanse na kolejne stopnie wojskowe:
Życie prywatne.
Mieszkał w Warszawie. Żonaty z Danutą Zielińską (1929-2017). Małżeństwo miało syna.

</doc>
<doc id="881563" url="https://pl.wikipedia.org/wiki?curid=881563" title="William Lipscomb">
William Lipscomb

William Nunn Lipscomb, Jr. (ur. 9 grudnia 1919 w Cleveland, zm. 14 kwietnia 2011 w Cambridge, Massachusetts), amerykański chemik, laureat Nagrody Nobla.
Kiedy był dzieckiem, jego rodzina przeniosła się z Cleveland do Lexington w stanie Kentucky. Tam, na University of Kentucky ukończył, w 1941 roku, studia. Dalszą naukę podjął na California Institute of Technology, początkowo na kierunku związanym z fizyką, jednak pod wpływem Linusa Paulinga po roku powrócił do chemii.
Po uzyskaniu stopnia doktora pracował w latach 1946-1959 na University of Minnesota, a w 1959 przeniósł się na Uniwersytet Harvarda.
W 1962 roku kierował badaniami prowadzonymi przez późniejszego noblistę Roalda Hoffmanna.
Prowadzone przez Lipscomba badania koncentrowały się wokół struktury boranów określonej poprzez metody rentgenostrukturalne. W latach 50. XX wieku rozwinął teorię opisującą wiązania chemiczne w boranach. W późniejszych latach rozszerzył swoje badania na karborany. Zajmował się również strukturą atomową białek i działaniem enzymów.
W 1976 roku otrzymał nagrodę Nobla w dziedzinie chemii za swoje badania nad strukturą boranów.

</doc>
<doc id="881567" url="https://pl.wikipedia.org/wiki?curid=881567" title="Dźwignia dwustronna">
Dźwignia dwustronna



</doc>
<doc id="881572" url="https://pl.wikipedia.org/wiki?curid=881572" title="EBD">
EBD



</doc>
<doc id="881573" url="https://pl.wikipedia.org/wiki?curid=881573" title="William N. Lipscomb">
William N. Lipscomb



</doc>
<doc id="881581" url="https://pl.wikipedia.org/wiki?curid=881581" title="5 Armia Pancerna (III Rzesza)">
5 Armia Pancerna (III Rzesza)

5 Armia Pancerna (5 APanc), Grupa Pancerna Zachód, niem. "5. Panzerarmee", "Panzergruppe West" – armia pancerna Wehrmachtu.
Formowania i walki.
Pierwszy raz utworzona w grudniu 1942 roku jako armia pancerna dla Afryki z przekształcenia dowództwa XC Korpusu Armijnego. Po walkach w Północnej Afryce 13 maja 1943 roku skapitulowała i 30 czerwca 1943 roku została rozwiązana. 
Ponownie stworzona w styczniu 1944 we Francji, jako Grupa Pancerna Zachód, ze sztabu dowódcy wojsk pancernych na Zachodzie. Podlegała Naczelnemu Dowódcy na Zachodzie. Z powodu "wolnej" nazwy 5 sierpnia 1944 roku została przemianowana na 5 Armię Pancerną. 9 sierpnia nastąpiła jej reorganizacja. Na potrzeby operacji „Luttich” część jej dywizji oraz dotychczasowy dowódca generał Heinrich Eberbach zostało przeniesionych do nowo powstałej Grupy Pancernej Eberbacha. Już pod nowym dowódcą Seppem Dietrichem walczyła w bitwie pod Falaise, gdzie doznała ciężkich strat. Następnie wycofano ją na tereny Niemiec, by mogła pod koniec 1944 wziąć udział w ofensywie w Ardenach. Po walkach o most przez Ren w miejscowości Remagen została zniszczona w Zagłębiu Ruhry w kwietniu 1945 roku. Podlegała wtedy Grupie Armii B.

</doc>
<doc id="881583" url="https://pl.wikipedia.org/wiki?curid=881583" title="Mongolistyka">
Mongolistyka

Mongolistyka – dziedzina nauki zajmująca się językiem, kulturą, historią, literaturą i wszystkim innym, co dotyczy Mongolii. W wąskim znaczeniu mongolistyka jest synonimem filologii mongolskiej.
Jako profesjonalna dziedzina nauki rozwinęła się w I połowie XIX wieku. Za ojca polskiej i światowej mongolistyki uznaje się Józefa Kowalewskiego, pierwszego profesora filologii mongolskiej na uniwersytecie w Kazaniu, autora m.in. gramatyki (1835) i 3-tomowego słownika mongolsko-rosyjsko-francuskiego (1844–1849).

</doc>
<doc id="881584" url="https://pl.wikipedia.org/wiki?curid=881584" title="Grupa Pancerna Zachód">
Grupa Pancerna Zachód



</doc>
<doc id="881593" url="https://pl.wikipedia.org/wiki?curid=881593" title="Operacja Tannenbaum">
Operacja Tannenbaum

Operacja Tannenbaum – niezrealizowany plan zbrojnej inwazji hitlerowskich Niemiec na Szwajcarię podczas II wojny światowej.
Niemcy zaliczali Szwajcarię do „wspólnoty germańskiej” i uważali, że prędzej czy później kraj ten znajdzie się w granicach III Rzeszy. Miały temu sprzyjać: otoczenie kraju w latach 1940–1944 przez kraje należące do Osi lub przez nie okupowane i brak możliwości udzielenia mu pomocy przez aliantów, wspólny język, lokalizacja większej części przemysłu i ludności w północnej, relatywnie płaskiej i łatwej do zdobycia części kraju. W rzeczywistości jednak Szwajcaria w latach 1939–1940 związana była tajnym układem wojskowym z Francją; obawiano się, że terytorium Szwajcarii może posłużyć Wehrmachtowi do ominięcia Linii Maginota. O planach wspólnych działań obronnych Szwajcarii i Francji ("Plan H Helvetia"), przewidującą m.in. francuską pomoc w postaci artylerii plot. i ppanc., Niemcy dowiedzieli się w czerwcu 1940 roku z tajnych dokumentów francuskich, odnalezionych przez 1 Dywizję Górską w pociągu w La Charité koło Dijon.
Plany operacji.
Plan opierał się na zastosowanym wcześniej w Austrii, Czechosłowacji i Polsce schemacie dywersyjno-propagandowym, posługującym się lokalną ludnością sprzyjającą III Rzeszy. Zaktywizowane miały zostać miejscowe bojówki niemieckie, które miały przeprowadzić zamach na władzę, a następnie zwrócić się o pomoc do Wehrmachtu. Ważną rolę przypisywano szwajcarskim ochotnikom z Wehrmachtu i SS (około 2 tys. osób), z których zamierzano utworzyć szwajcarski legion SS, a także zdelegalizowanej w 1940 roku organizacji o nazwie "Ruch Narodowy Szwajcarii" (, NBS) z dr. Maxem Leo Kellerem na czele. Kraj uzyskałby statut półautonomicznej jednostki administracyjnej ("Gau Schweiz"). Ważnym czynnikiem ekonomicznym była chęć przejęcia pochodzących niemal z całego świata aktywów bankowych. , których udział w rozbiorze Szwajcarii był m.in. przedmiotem uzgodnień Hitlera i Mussoliniego na Brennerze 2 czerwca 1941 roku.
Szwajcarzy, świadomi zagrożenia, 29 sierpnia 1939 podjęli decyzję o zwiększeniu wojsk ochrony pogranicza (Grenzschutzu) do 100 tys. żołnierzy, a 1 września przeprowadzili powszechną mobilizację, która objęła około 150 tys. żołnierzy. Poza młodymi poborowymi sięgnięto również po zasoby żołnierzy "Landwehry" i "Landsturmu" (rezerwy zwykłej i głębokiej, w której służyli mężczyźni w zaawansowanym wieku). Ponadto powołano milicję terytorialną (samoobronę lokalną) "Ortswehr" w sile niemal 302 tys. ludzi, straże przemysłowe "Betriebswehr", a także pomocniczą służbę kobiet ("Frauenhilfsdienst" – FHD); mobilizacja objęła również skautów jako łączników lub obserwatorów "Fliegerbeobachtungsdienst" (Przeciwlotniczej Służby Obserwacyjnej) w oficjalnej służbie pomocniczej armii. Większość sił zbrojnych, składających się 12.10.1939 z 9 dywizji piechoty, 9 brygad granicznych i 3 brygad górskich, ulokowano na granicy z Niemcami. Lotnictwo dysponowało zakupionymi w Niemczech myśliwcami Bf-109 oraz samolotami szturmowymi C-36 produkcji krajowej, a wojska lądowe niewielką liczbą czołgów produkcji czeskiej oraz 600 działami. Dla potrzeb armii zarekwirowano znaczną liczbę pojazdów prywatnych, a także koni. Po częściowej demobilizacji, 10 maja 1940 roku mobilizację powszechną ogłoszono po raz drugi. Pod koniec lipca 1940 roku siły szwajcarskie według szacunków Wehrmachtu miały liczyć 220 tys. żołnierzy. Ponieważ napięcie międzynarodowe osłabło, a przetrzymywanie pod bronią znacznej liczby mężczyzn było kosztowne, 3 sierpnia 1940 roku ogłoszono częściową demobilizację, zmniejszając stan armii do 200 tys. osób. Dodatkowo, zgodnie z przyjętym systemem rotacyjnym, 30% zmobilizowanych żołnierzy znajdowało się na przepustkach, co w połączeniu z koniecznością dozorowania internowanych żołnierzy francuskich i polskich powodowało, że liczebność wojsk szwajcarskich w I linii w chwili agresji spadała do 120 tys.
III Rzesza zaczęła szczegółowo planować inwazję już od 22 czerwca 1940 roku, czyli dnia upadku Francji. 24 czerwca 1940 roku agresja na Szwajcarię była przedmiotem narady u Hitlera, w toku której Ribbentrop proponował jak najszybsze rozpoczęcie działań zbrojnych, czemu przeciwstawiał się Wilhelm Keitel, uważając za wystarczającą (i przynoszącą o wiele mniej ofiar własnych) zbrojną demonstrację wobec tego kraju w postaci koncentracji Wehrmachtu na granicach. Na dowódcę akcji przewidziano feldmarszałka von Leeba, którego rozkazom podporządkowano Grupę Operacyjną "Szwajcaria". Atak miał nastąpić od zachodu, a jego przeprowadzenie miało należeć do 1, 2 i 12 Armii niemieckiej. Przedstawiony 25 czerwca 1940 roku OKH plan ataku autorstwa kpt. Otto Mengesa (zaktualizowany po raz ostatni 12 sierpnia 1940 roku) przewidywał uderzenie przez Wehrmacht zarówno od strony Niemiec, jak i Francji, gdzie siły szwajcarskie były znacząco słabsze; od południa do działań mieli przystąpić Włosi, dążący do aneksji terenów na południe od Alp Berneńskich i Glarneńskich. Za pomocą nokautujących uderzeń zamierzano uniemożliwić koncentrację 220-tys. szwajcarskiej armii (składającej się z 6 dywizji piechoty, 3 dywizji górskich, 3 brygad górskich, 1 brygady i 1 batalionu wojsk ochrony pogranicza, pozbawionej praktycznie broni pancernej i przeciwpancernej oraz ze słabym lotnictwem) i jej wycofanie w Alpy, dokonanie planowanych przez Szwajcarów zniszczeń (w tym celu przewidziano m.in. atak oddziałów szturmowych z doliny Rodanu w kierunku Przełęczy św. Gotharda) i w rezultacie uzyskać szybkie zajęcie najcenniejszych rejonów kraju, szczególnie stolicy Berna, ośrodków przemysłu zbrojeniowego w rejonie Lucerny, Solothurn i Zurychu z zakładami Oerlikon. 5 lipca niemiecka 1 Dywizja Górska obsadziła granicę szwajcarską w Jurze, bardziej na południe przesunięto zmotoryzowane jednostki Heinza Guderiana. 11 lipca Leeb wyraził wobec Sztabu Generalnego swoje wątpliwości co do możliwości zachowania tajemnicy, a także osiągnięcia dużego tempa ataku wobec zniszczenia mostów na granicy francusko-szwajcarskiej.
W drugiej połowie 1940 roku Hitler w typowy dla siebie sposób zlecił 2 różnym organom przygotowanie planów agresji na Szwajcarię, w efekcie czego powstały 2 całkowicie niezależne opracowania:
6 września 1940 roku plan ataku został przedstawiony Grupie Armii C przez 12 Armię. Faktycznie jednak przygotowania miały genezę wcześniejszą; już w połowie stycznia 1940 roku GA „C”, 7 Armia, XXV Korpus oraz 50, 96, 205 i 260 dywizje piechoty otrzymały kilkaset egzemplarzy broszury "Schweizerisches Heer", traktującej o organizacji szwajcarskiej armii, a 9 lutego 1940 roku Wydział Operacyjny 7 Armii niemieckiej przedstawił opracowanie "Fall Schweiz", przedstawiające możliwe scenariusze wydarzeń (wejście wojsk francuskich do Szwajcarii bez jej zgody lub w sojuszu z nią i przystąpienie Szwajcarii do wojny).
Operacja Tannenbaum była trzecią główną operacją, zaplanowaną w najdrobniejszych szczegółach przez niemiecki sztab generalny po upadku Francji. Pomimo tego z przyczyn do dziś niewyjaśnionych Adolf Hitler nigdy nie krył braku zainteresowania całą akcją. Przypuszcza się, iż głównymi powodami braku rozpoczęcia inwazji była postawa szwajcarskiego generała Henriego Guisana, a także przeszkody naturalne w postaci górzystego terenu Szwajcarii. Z tego m.in. powodu nie został zrealizowany opracowany w 1941 roku plan "Unternehmen W – Operacja Wartegau", przewidujący m.in. desant Wehrmachtu z wodnosamolotów lądujących na jeziorach wewnątrz Szwajcarii oraz udział w agresji Francji Vichy, czy też kolejne plany z jesieni 1942 roku. Wiosną 1943 roku na polecenie Hitlera ponownie rozpoczęto przygotowania do inwazji. pomimo tego Szwajcaria w tym miesiącu po raz kolejny ogłosiła mobilizację ("Märzalarm"), a kolejną 10 lipca 1943 roku w związku z lądowaniem aliantów na Sycylii i obawą, że dla szybszego przerzucania wojsk, broni i amunicji do Włoch Niemcy zechcą wykorzystać także dwutorowe, zelektryfikowane szlaki kolejowe biegnące przez tunele św. Gottharda i Simplon, które mogłyby być zdobyte przez oddziały spadochronowe i/lub szybowcowe (bezpośrednie jednotorowe połączenie Niemiec z Włochami przez Brenner było obsługiwane przez niskowydajną trakcję parową, a prawo tranzytu koleją węgla przez szwajcarskie tunele Niemcy posiadali na podstawie traktatów międzynarodowych z początku XX wieku). Obawy te podsycał sam Hitler, oświadczając gauleiterom 8 maja 1943 roku, że "te śmieci, które stanowią małe państwa [Kleinstaaten-Gerümpel], nadal istniejące w Europie, muszą zostać zlikwidowane najszybciej, jak to możliwe". Mobilizację ogłoszono również 6 czerwca 1944 w związku z lądowaniem w Normandii, 23 sierpnia 1944 roku oraz we wrześniu 1944 roku, kiedy oddziały amerykańskie dotarły do Alzacji i rejonu Genewy. Jeszcze 27 listopada 1944 roku w Biurze Referatu Szwajcarskiego w Głównym Urzędzie SS omawiano plany "Aktion-S", czyli organizacji nazistowskich władz okupacyjnych dla Szwajcarii, w tym korpusu SS z byłym niemieckim konsulem w Lozannie Daufeldtem na czele i z placówkami po 50-100 osób zlokalizowanymi w każdym większym mieście.
W czasie planowania operacji dla niemieckiego dowództwa zagadką pozostawało zachowanie internowanych w Szwajcarii 43 tys. żołnierzy francuskich i polskich. Konieczność ich dozorowania absorbowała bowiem znaczącą część armii szwajcarskiej (całą 3 DP i część 7 DP, razem 6 pułków piechoty) i pogłębiała problemy aprowizacyjne kraju, jednakże przyłączenie się ich do walk w przypadku agresji niemieckiej byłaby znaczącym wzmocnieniem sił obrońców. W istocie już w 1940 gen. Sikorski nakazał polskim żołnierzom wzięcie udziału w obronie Szwajcarii przed ewentualnym atakiem niemieckich, a związane z tym kwestie techniczne gen. Guisan i Bronisław Prugar-Ketling ustalili 22 kwietnia 1941 roku. Ponadto polscy żołnierze wybudowali wiele dróg (Polenwege), a nawet stanowiska obronne dla artylerii w rejonie Andermatt.
W 1940 roku w armii szwajcarskiej powstało tajne sprzysiężenie Akcja Narodowego Ruchu Oporu ("Aktion Nationaler Widerstand") z Augustem R. Lindtem z wywiadu wojskowego na czele, które miało na celu przygotowanie struktur konspiracyjnych na wypadek zajęcia kraju, a także unieszkodliwienie każdego dowódcy, wątpiącego w sens stawiania oporu. W obliczu groźby najazdu 25 lipca 1940 roku dowódca armii szwajcarskiej gen. Henri Guisan (który o istnieniu tajnej organizacji w swojej armii dowiedział się w sierpniu 1940 roku) przemawiając do oficerów zgromadzonych na łące Rütli (a więc w miejscu, w którym w 1291 powstała konfederacja) wezwał ich do absolutnego i bezkompromisowego oporu wobec zagrożenia wiszącego nad krajem. Apel ten przyczynił się do wzmocnienia woli oporu Szwajcarów i zapobiegł narastaniu postaw defetystycznych.
Oto kilka przyczyn, dla których III Rzesza nigdy nie zrealizowała swojego planu zajęcia Szwajcarii:

</doc>
<doc id="881600" url="https://pl.wikipedia.org/wiki?curid=881600" title="Ignacy Jakub Bronicki">
Ignacy Jakub Bronicki

Ignacy Jakub Bronicki herbu Ślepowron (zm. w lutym 1769 na Morawach) – skarbnik wiślicki, chorąży pancerny, podczaszy nowogrodzki (1761), marszałek ziemi sanockiej w konfederacji barskiej, regimentarz-subaltern partii małopolskiej, marszałek konfederacji sanockiej, ożeniony z Anną Gumowską, właścicielką dóbr nowotanieckich.
W 1764 roku był elektorem Stanisława Augusta Poniatowskiego z województwa sandomierskiego. W 1768 został porucznikiem chorągwi pancernej. 29 czerwca 1768 Jakub Bronicki jako marszałek ziemi sanockiej dla potrzeb konfederacji barskiej uzyskał w Lesku od Kantego Ossolińskiego milicję nadworną, amunicję, dziewięć armat, pełne oporządzenie dla 50 ludzi i "tysiąc czerwonych złotych". 6 lipca 1768 w obozie pod Sieniawą obwołany marszałkiem konfederackim. Na czele swojego oddziału w sile 1 500 przybył następnie z odsieczą przez Krosno do Krakowa. Po upadku miasta próbował dowodzić obroną Wawelu przed szturmem wojsk rosyjskich. 15 września jako generalny regimentarz partii małopolskiej wezwał szlachtę do wytrwania. Uszedł na Słowację, skąd nawiązał korespondencję z austriackim kanclerzem Wenzlem Antonem von Kaunitzem. Zmarł na wygnaniu w roku 1769 na Morawach. 
Potomstwo Jakuba Bronickiego; Tekla "primo voto" hrabianka Sas-Jaworska, żona Aleksandra, który był synem hr. Józefa i Elżbiety Dunin Łabędzkiej oraz Aniela, która wyszła za Jana Wiktora herbu Brochwicz.

</doc>
<doc id="881601" url="https://pl.wikipedia.org/wiki?curid=881601" title="Herb Zagórowa">
Herb Zagórowa

Herb Zagórowa – jeden z symboli miasta Zagórów i gminy Zagórów w postaci herbu.
Wygląd i symbolika.
Herb przedstawia w polu czerwonym różę srebrną o listkach zielonych i środku złotym.
Herb nawiązuje do herbu Poraj. Róża symbolizuje cnotę, czystość, dziewictwo i pobożność – cechy Najświętszej Marii Panny.
Historia.
Miasto zostało założone w 1407 roku dzięki staraniom Cystersów z Lądu. Najprawdopodobniej od samego początku posługiwało się wizerunkiem róży pochodzącym z herbu Poraj, z biegiem lat miasto traciło na znaczeniu i zagubiono także pieczęcie miejskie. W 1846 obmyślono herb nawiązujący do Cystersów, na białej tarczy herbowej umieszczono czerwoną basztę forteczną pośrodku szerokiego krzyża. Po odnalezieniu pieczęci miejskiej, która przystawiona została na dokumencie z dnia 23 marca 1803 porzucono ten wizerunek i przywrócono herb tradycyjny. Po ponownym nadaniu praw miejskich w 1918 roku, miasto przyjęło herb przedstawiający białą różę w białym stylizowanym wieńcu ze złotą koroną u góry. 19 listopada 2004, po konsultacjach z Komisją Heraldyczną miasto przyjęło herb z różą bez wieńca i bez korony.

</doc>
<doc id="881603" url="https://pl.wikipedia.org/wiki?curid=881603" title="Józef Latosiński">
Józef Latosiński

Józef Latosiński (ur. 31 października 1861 w Czchowie, zm. 21 grudnia 1928 w Wilamowicach) – długoletni kierownik szkoły w Wilamowicach, historyk amator, autor "Monografii Miasteczka Wilamowic".
Po przybyciu do Wilamowic, w 1884 lub 1885 roku jako młody nauczyciel zafascynował się tamtejszą kulturą. W 1908 roku napisał obszerną pracę pod tytułem "Monografia Miasteczka Wilamowic", w której spisał historię miasta i zwyczaje mieszkańców oraz zajął się zagadnieniami lingwistycznymi, m.in. kwestią pochodzenia (języka) Wilamowian. Monografię wydano w 1909 roku. W 1990 roku wydano reprint. Józef Latosiński był również założycielem i pierwszym naczelnikiem Ochotniczej Straży Pożarnej w Wilamowicach (1887).

</doc>
<doc id="881605" url="https://pl.wikipedia.org/wiki?curid=881605" title="Wojsławice (Przylaski)">
Wojsławice (Przylaski)

Wojsławice – przysiółek wsi Przylaski w Polsce, położona w województwie lubuskim, w powiecie żagańskim, w gminie Brzeźnica. Wchodzi w skład sołectwa Przylaski.
W latach 1975–1998 przysiółek należała administracyjnie do województwa zielonogórskiego.

</doc>
<doc id="881607" url="https://pl.wikipedia.org/wiki?curid=881607" title="Legalizacja">
Legalizacja

Legalizacja – zespół czynności obejmujących sprawdzenie, stwierdzenie i poświadczenie dowodem legalizacji, że przyrząd pomiarowy spełnia wymagania metrologiczne.
Legalizacja jest czynnością należącą do metrologii prawnej. Obowiązkowi legalizacji podlegają rodzaje przyrządów pomiarowych określone w Rozporządzeniu Ministra Rozwoju i Finansów z dnia 13 kwietnia 2017 r. "w sprawie rodzajów przyrządów pomiarowych podlegających prawnej kontroli metrologicznej oraz zakresu tej kontroli". Przykładowo wymóg legalizacji dotyczy m.in. przyrządów służących do rozliczeń handlowych (wagi, wodomierze, odmierzacze paliw ciekłych itp.).
Szczegółowe rodzaje przyrządów pomiarowych oraz dowodów legalizacji pierwotnej, legalizacji jednostkowej i legalizacji ponownej oraz okresy ważności tych legalizacji określa Rozporządzeniu Ministra Rozwoju i Finansów z dnia 13 kwietnia 2017 r. "w sprawie prawnej kontroli metrologicznej przyrządów pomiarowych" - tabela nr 1 załącznika 5 - strona 24. Tabela nr 2 załącznika 5 na stronie 26 określa terminy wykonania pierwszej legalizacji ponownej dla przyrządów wprowadzonych do obrotu lub użytkowania po dokonaniu oceny zgodności.

</doc>
<doc id="881612" url="https://pl.wikipedia.org/wiki?curid=881612" title="Armijna Grupa Artylerii (Grupa Artylerii Armii)">
Armijna Grupa Artylerii (Grupa Artylerii Armii)

Armijna Grupa Artylerii (Grupa Artylerii Armii) – grupa artylerii organizowana na szczeblu armii i pozostająca w dyspozycji dowódcy armii głównie w celu wzmocnienia i wydłużenia ognia artylerii poszczególnych dywizji i wykonania zadań ogniowych o znaczeniu armijnym, takich jak: zwalczanie artylerii nieprzyjaciela (przeciwnika), zabezpieczenie styków i skrzydeł armii, odparcie przeciwuderzeń itp.
W skład AGA wchodziły w okresie II wojny światowej pododdziały, oddziały, a nawet związki taktyczne (wielkie jednostki) artylerii armijnej bądź przydzielonej do armii, głównie artylerii ciężkiej i dysponującej dużą donośnością. W celu lepszego powiązania ognia AGA dzielona była w ramach współdziałania ze związkami ogólnowojskowymi na podgrupy ściśle współdziałające z dywizjami pierwszego rzutu, wykonującymi główne zadanie.
W brytyjskich wojskach lądowych, w czasie II wś armijna grupa królewskiej artylerii (AGRA – Army Groups Royal Artillery) była odpowiednikiem brygady artylerii, na czele której stał oficer w stopniu brygadiera. Występowała na szczeblu armii. Liczba grup artylerii odpowiadała liczbie korpusów wchodzących w skład armii. Grupa składała się z jednego pułku artylerii lekkiej (pułku artylerii polowej – Field Artillery Regiment), czterech pułków artylerii ciężkiej (pułków artylerii średniej – Medium Artillery Regiment) i jednego pułku artylerii najcięższej (pułku artylerii ciężkiej – Heavy Artillery Regiment). Liczba pułków artylerii ciężkiej odpowiadała liczbie dywizji wchodzących w skład korpusu plus jeden. W wyniku doświadczeń wojennych pułk artylerii lekkiej został zastąpiony pułkiem artylerii ciężkiej. Ramowy skład armijnej grupy artylerii wyglądał następująco:
Ogółem na uzbrojeniu grupy znajdowało się 96 armat, armatohaubic i haubic.
Wiosną 1943 r., w Iraku, w oparciu o etaty brytyjskiej AGRA, w składzie Armii Polskiej na Wschodzie zorganizowano 2 Grupę Artylerii.

</doc>
<doc id="881614" url="https://pl.wikipedia.org/wiki?curid=881614" title="Krakus">
Krakus



</doc>
<doc id="881617" url="https://pl.wikipedia.org/wiki?curid=881617" title="Dzelzs Vilks">
Dzelzs Vilks

Dzelzs Vilks – łotewski zespół uformowany w 1995 w miejscowości Sigulda. Początkowo zespół grał old school death metal (album Mirušās kaijas z 1995), aktualnie poruszają się w szeroko pojętej muzyce pop-rockowej.

</doc>
<doc id="881620" url="https://pl.wikipedia.org/wiki?curid=881620" title="Stefan Augustin Doinas">
Stefan Augustin Doinas



</doc>
<doc id="881621" url="https://pl.wikipedia.org/wiki?curid=881621" title="Przyborze (Wichów)">
Przyborze (Wichów)

Przyborze – przysiółek wsi Wichów w Polsce, położony w województwie lubuskim, w powiecie żagańskim, w gminie Brzeźnica. Wchodzi w skład sołectwa Wichów.
W latach 1975–1998 przysiółek należał administracyjnie do województwa zielonogórskiego.

</doc>
<doc id="881622" url="https://pl.wikipedia.org/wiki?curid=881622" title="Stefan Popa">
Stefan Popa



</doc>
<doc id="881624" url="https://pl.wikipedia.org/wiki?curid=881624" title="Międzynarodowy Festiwal Komiksu w Angouleme">
Międzynarodowy Festiwal Komiksu w Angouleme



</doc>
<doc id="881625" url="https://pl.wikipedia.org/wiki?curid=881625" title="Mamuśki">
Mamuśki

Mamuśki – polski serial komediowy w reżyserii Andrzeja Kostenki i Adka Drabińskiego, emitowany w 2007 roku przez telewizję Polsat.
Obsada.
Oraz:

</doc>
<doc id="881627" url="https://pl.wikipedia.org/wiki?curid=881627" title="Marcin Wortmann">
Marcin Wortmann

Marcin Wortmann (ur. 1 stycznia 1980 r.) – polski aktor musicalowy, wokalista jazzowy, pedagog śpiewu, skrzypek.
Doktor w dziedzinie sztuk artystycznych. Jest wykładowcą Uniwersytetu Muzycznego Fryderyka Chopina w Warszawie, na Wydziale Wokalno-Aktorskim, specjalność musical. Tytuł doktora sztuk uzyskał w 2020 roku. 
W roku 2013 ukończył z wyróżnieniem studia II stopnia na Uniwersytecie Muzycznym Fryderyka Chopina w Warszawie uzyskując tytuł magistra sztuki na wydziale wokalno-aktorskim w klasie prof. Włodzimierza Zalewskiego. Ukończył Policealne Studium Jazzu im. Henryka Majewskiego w Warszawie w klasie pani prof. Izy Zając na wydziale wokalistyki jazzowej. Jest absolwentem Państwowej Szkoły Muzycznej I i II stopnia im. Oskara Kolberga w Radomiu; wydział instrumentalny – specjalizacja skrzypce.
Swój debiut sceniczny miał w 2000 roku na scenie TM ROMA grając w premierowej obsadzie musicalu „Miss Sajgon”. Prowadzi współpracę z teatrem do dnia dzisiejszego. Od tego czasu zagrał ponad 4000 spektakli.
W roku 2002 zaczął swoją przygodę z tańcem szkoląc swoje umiejętności u wielu znanych choreografów w Polsce i za granicą m.in. u Stephana Reynoldsa, Thierry'ego Vergera, Anthony'ego Keya, Piotra Jagielskiego, Anny Godowskiej, Alasana Wata.
W roku 2005 był konsultantem muzycznym na planie filmu "Karol - człowiek, który został papieżem " w reż. Giacomo Battiato. Jest finalistą castingów do oryginalnych produkcji musicalowych : Tanz Der Vampire w Berline oraz Mamma Mia w Essen. Od roku 2007 współpracuje z Teatrem Muzycznym w Gdyni, gdzie w zagrał role Schlomo Metzenbauma w premierowej obsadzie musicalu Fame reż. i choreografia Jarosław Staniek. W październiku 2008 roku zagrał w polskiej prapremierze musicalu A Chorus Line reż. Mitzi Hamilton, który był oryginalnym przeniesieniem broadwayowskiej wersji musicalu (Mike). Współpracuje ze studiami dubbingowymi użyczając swojego głosu w serialach i bajkach Mikołajek i Czarodzieje z Waverly place.
W maju 2012 roku jako śpiewak operowy zadebiutował na scenie kameralnej Teatru Wielkiego - Opery Narodowej w Warszawie w roli Bottoma w operze Beniamina Brittena Sen Nocy Letniej. Przez cały czas kształci swój warsztat wokalny i taneczny pod okiem polskich i zagranicznych pedagogów. Brał udział w dwóch konkursach wokalnych: III Międzynarodowym Konkursie im. Giulio Perottiego w Ueckermunde i II Międzynarodowym Konkursie Wokalnym im. Andrzeja Hiolskiego w Kudowie Zdroju.
Jest wykładowcą i kierownikiem muzycznym Warsztatowej Akademii Musicalowej w Warszawie, gdzie prowadzi zajęcia z dziećmi młodzieżą w zakresie emisji głosu i prowadzenia zespołów wokalnych. Warsztatowa Akademia musicalowa organizuje swoje koncerty w Teatrze Muzycznym Roma, Teatrze Żydowskim, Teatrze Kwadrat, Hali Torwar wspierając swoimi działaniami organizacje, które skupiają się na pomocy innym dzieciom np. Centrum Zdrowia Dziecka w Warszawie.
Jego uczniowie to obecni studenci i absolwenci UMFC w Warszawie, Akademii Muzycznej w Gdańsku, Studium Wokalno-Aktorskiego przy Teatrze Muzycznym w Gdyni, Akademii Teatralnych w Łodzi, Krakowie, Warszawie oraz Wydziału Wokalnego Szkoły Muzycznej im. Fryderyka Chopina w Warszawie. Marcin Wortmann pracuje także z dziećmi i młodzieżą, kształcąc młode talenty i prowadząc ich edukację.
Ważniejsze role i spektakle.
Wszystkich spektakli zagranych od 2000 roku w swoim dorobku ma około 4000.
Gra w folkowym zespole Anam na Éireann (skrzypce, śpiew, instrumenty perkusyjne, gitara basowa).

</doc>
<doc id="881630" url="https://pl.wikipedia.org/wiki?curid=881630" title="Eliminacje do Grand Prix na Żużlu 1997">
Eliminacje do Grand Prix na Żużlu 1997

Eliminacje do Grand Prix 1997
Eliminacje polskie.
Półfinały.
Częstochowa (1).
Awans: 8 do Finału Polskiego
Grudziądz (2).
Awans: 8 do Finału Polskiego
Finał Polski.
Nominacja: 7 oraz dzika karta dla Piotra Śwista
Eliminacje kontynentalne.
Rundy wstępne.
"brak danych"
Ćwierćfinały.
Marmande (1).
Awans: 8 do półfinału kontynentalnego
Uwaga! Brytyjczyk Simon Wigg z licencją holenderską
Terenzano (2).
Awans: 8 do półfinału kontynentalnego
Pfaffenhoffen (3).
Awans: 8 do półfinału kontynentalnego
Ostrów Wielkopolski (4).
Awans: 8 do półfinału kontynentalnego
Półfinały.
Togliatti (1).
Awans: 8+1 do Finału Kontynentalnego
Uwaga! Dziewiąty Valentino Furlanetto do Finału Interkontynentalnego
Bydgoszcz (2).
Awans: 8+1 do Finału Kontynentalnego
Uwaga! Nikołaj Kokin zastąpił Rifa Saitgariejewa, który 6 czerwca tego roku miał groźny wypadek w polskiej lidze żużlowej, po 12 dniach żużlowiec zmarł
Uwaga! Dziewiąty Gerd Riss do Finału Interkontynentalnego
Finał Kontynentalny.
Awans: 2 do Grand Prix 1997
Awans: 4 do Grand Prix Challenge
Uwaga! Brytyjczyk Simon Wigg z licencją holenderską
Eliminacje interkontynentalne.
Eliminacje skandynawskie.
Eliminacje szwedzkie.
Półfinały.
Örebro (1).
Awans: 8+1 do finału szwedzkiego
Uwaga! Norweg Einar Kyllingstad z licencją szwedzką
Uddevalla (2).
Awans: 8+1 do finału szwedzkiego
Uwaga! Norweg Arnt Førland z licencją szwedzką
Finał szwedzki.
Awans: 5 do finału skandynawskiego
Uwaga! Anders Henriksson zastąpił Pierre’a Ströma
Uwaga! Norwescy zawodnicy Arnt Førland i Einar Kyllingstad z licencjami szwedzką
Finał duński.
Awans: 5 do finału skandynawskiego
Finał skandynawski.
Awans: 8 do Finału Interkontynentalnego
Uwaga! Norweg Arnt Førland z licencją szwedzką
Uwaga! Niklas Klingberg, Ronni Pedersen i Rune Holta mieli nie awansować do Finału Interkontynentalnego
Eliminacje zamorskie.
Finał Australijski.
Awans: 5 do finału zamorskiego
Uwaga! Craig Boyce, Jason Crump i Leigh Adams po zawodach zrezygnowali z dalszych eliminacji
Finał brytyjski.
Awans: 7 do finału zamorskiego
Uwaga! Joe Screen, Chris Louis, Andy Smith, Gary Havelock po zawodach zrezygnowali z dalszych eliminacji
Finał amerykański.
Awans: 4 do finału zamorskiego
Finał zamorski.
Awans: 5 do finału zamorskiego
Uwaga! Bobby Hedden zastąpił Bobby’ego Schwartza
Uwaga! Ryan Sullivan, Kelvin Tatum i Mark Lemon awansowali do Finału Interkontynentalnego
Finał Interkontynentalny.
Awans: 2 do Grand Prix 1997
Awans: 5+1 do Grand Prix Challenge
Uwaga! Vesa Ylinen zastąpił Marka Lemona
Uwaga! Norweg Arnt Førland z licencją szwedzką
Grand Prix Challenge.
Awans: 2+2 do Grand Prix 1997
Uwaga! Armando Castagna zastąpił Siergieja Darkina
Uwaga! Andy Smith zastąpił Gary’ego Havelocka
Uwaga! Brytyjczyk Simon Wigg z licencją holenderską

</doc>
<doc id="881631" url="https://pl.wikipedia.org/wiki?curid=881631" title="Phillip Noyce">
Phillip Noyce

Phillip Noyce (ur. 29 kwietnia 1950 w Griffith, w Nowej Południowej Walii) – australijski reżyser filmowy.
Życiorys.
Noyce jest australijskim filmowcem chętnie pracującym w Stanach Zjednoczonych. Od dwunastego roku życia mieszkał w Sydney. Pierwsze krótkie filmy zrealizował w wieku 18 lat, studiował w szkole filmowej. W dłuższym metrażu debiutował w 1977 ("Backroads"). Realizował filmy i seriale dla australijskiej telewizji.
Pod koniec lat 80. zaczął pracować w Hollywood, gdzie stał się specjalistą od kina sensacyjnego. Nakręcił m.in. obrazy na podstawie prozy Toma Clancy’ego: "Czas patriotów" (1992) i "Stan zagrożenia" (1994), oba z Harrisonem Fordem w roli głównej, oraz thriller erotyczny "Sliver" z Sharon Stone (1993). Był także reżyserem "Świętego", remake'u angielskiego serialu z Valem Kilmerem w roli tytułowej i dreszczowca "Kolekcjoner kości" (1999) oraz "Spokojnego Amerykanina" z Michaelem Caine'em.
Najważniejszy swój film nakręcił jednak w ojczyźnie. W 2002 wyreżyserował "Polowanie na króliki", obraz poświęcony australijskiemu skradzionemu pokoleniu. Jej bohaterkami są trzy dziewczynki, Aborygenki odebrane matkom i wychowywane w specjalnym zakładzie. Ruszają one w długą wędrówkę do domu, wzdłuż płotu powstrzymującego króliki. Fabuła filmu jest oparta na prawdziwych wydarzeniach z lat 30. XX wieku.

</doc>
<doc id="881632" url="https://pl.wikipedia.org/wiki?curid=881632" title="16 (zespół muzyczny)">
16 (zespół muzyczny)

16 (-(16)-) – amerykańska grupa muzyczna grająca sludge metal. Powstała w 1991 roku w Los Angeles w stanie Kalifornia. Formacja została rozwiązana w 2004 roku z dorobkiem czterech albumów studyjnych, pozytywnie ocenianych zarówno przez krytyków muzycznych jak i publiczność. W 2007 zespół wznowił działalność w odnowionym składzie. Powrotny album zatytułowany "Bridges to Burn" ukazał się w 2009 roku nakładem wytwórni muzycznej Relapse Records. Firma wznowiła także dwa pierwsze albumy zespołu.
Historia.
Grupa powstała w 1991 roku w Los Angeles w stanie Kalifornia. W skład zespołu weszli: gitarzysta Bobby Ferry, wokalista Cris Jerue, basista Benji Clark oraz perkusista Jason Corley. W 1992 roku ukazał się debiutancki minialbum zespołu zatytułowany "Doorprize". Nagrania na 7” płycie winylowej wydała należąca do Corleya wytwórnia Reverb Records. Z końcem roku skład opuścił Clark, którego zastąpił Mike Morris. W międzyczasie funkcję basisty pełnił także Greg Burkhart. W 1993 roku nakładem Bacteria Sour Records został wydany debiutancki album 16 pt. "Curves That Kick". Wydawnictwo zostało zarejestrowane studiu Double Time w Santee w Kalifornii. Płyta dzięki firmie Bacteria Sour ukazała się także w Japonii, która rok później umożliwiła muzykom odbycie tamże trasy koncertowej.
W latach późniejszych grupa sporadycznie koncertowała. Działalność 16 została skupiona na wydawnictwach płytowych. Jeszcze w 1994 roku ukazały się splity z zespołami Grief, Fresh American Lamb oraz The American Psycho Band. Także w 1994 roku ukazała się kompilacja nagrań zespołu pt. "Preoccupied". Z kolei ze składu został usunięty Corley, którego zastąpił Andy Hassler. W 1995 roku skład został rozszerzony o drugiego gitarzystę – Phila Verę. W 1996 roku ukazał się drugi album studyjny grupy pt. "Drop Out". Działalność promocyjna została ograniczona jedynie do lokalnych występów, pomimo pozytywnych ocen krytyków muzycznych.
W 1997 roku ukazał się trzeci album pt. "Blaze of Incompetence". Rok później muzycy odbyli trasę koncertową w USA. Wkrótce potem Hassler został usunięty ze składu. Zastąpił R.D. Davies, który pół roku później zmarł z powodu przedawkowania heroiny. Kolejnym perkusistą został Mark Sanger. Czwarty album 16 zatytułowany "Zoloft Smile" z wieloletnim opóźnieniem ukazał się w 2003 roku. Rok później grupa została rozwiązana. W 2007 roku zespół wznowił działalność w składzie: Jason Corley, Tony Baumeister, Bobby Ferry oraz Cris Jerue. Zreformowana grupa wzbudziła zainteresowanie wytwórni muzycznej Relapse Records z którą wkrótce podpisała kontrakt wydawniczy. W 2008 roku muzycy rozpoczęli prace nad piątym, powrotnym albumem. W styczniu 2009 roku ukazał się album zatytułowany "Bridges to Burn". Po nagraniach Corleya zastąpił Mateo Pinkerton. Płyta była promowana teledyskiem do utworu „Me &amp; My Shadow”.

</doc>
<doc id="881633" url="https://pl.wikipedia.org/wiki?curid=881633" title="Studnice">
Studnice

Studnice () – przysiółek wsi Chotków w Polsce, położony w województwie lubuskim, w powiecie żagańskim, w gminie Brzeźnica. Wchodzi w skład sołectwa Chotków.
W latach 1975–1998 przysiółek należał administracyjnie do województwa zielonogórskiego.

</doc>
<doc id="881634" url="https://pl.wikipedia.org/wiki?curid=881634" title="The Blackening">
The Blackening

The Blackening – szósty album studyjny zespołu Machine Head wydany 27 marca 2007 roku przez Roadrunner Records. Teksty utworów zawartych na nim dotyczą polityki, miłości, wojny, religii.
Wydania.
CD+DVD nr RR 8016-8.
CD:
DVD:

</doc>
<doc id="881635" url="https://pl.wikipedia.org/wiki?curid=881635" title="Trojanówka (Wichów)">
Trojanówka (Wichów)

Trojanówka – przysiółek wsi Wichów w Polsce, położony w województwie lubuskim, w powiecie żagańskim, w gminie Brzeźnica. Wchodzi w skład sołectwa Wichów.
W latach 1975–1998 przysiółek należał administracyjnie do województwa zielonogórskiego.

</doc>
<doc id="881636" url="https://pl.wikipedia.org/wiki?curid=881636" title="Bez dachu nad głową w Paryżu i w Londynie">
Bez dachu nad głową w Paryżu i w Londynie



</doc>
<doc id="881638" url="https://pl.wikipedia.org/wiki?curid=881638" title="Lista zawodników z RPA w polskiej lidze żużlowej">
Lista zawodników z RPA w polskiej lidze żużlowej



</doc>
<doc id="881644" url="https://pl.wikipedia.org/wiki?curid=881644" title="Daniel Paschazjusz von Osterberg">
Daniel Paschazjusz von Osterberg

Daniel Paschazjusz von Osterberg (ur. 1634 w Opawie, zm. 1711 w Wambierzycach) – właściciel wsi Wambierzyce i fundator pomysłu rozbudowy wambierzyckiego sanktuarium maryjnego i przekształcenia całej miejscowości w "śląską Jerozolimę".
Urodził się jako Daniel Paschazjusz (Paschasius) w Opawie, kształcił się na studiach prawniczych w Pradze. Po zdobyciu wykształcenia służył jako ochmistrz u rodziny hrabiów Althann w Międzylesiu, gdzie dorobił się majątku, który powiększył jeszcze przez ślub z bogatą narzeczoną. W 1674 został nobilitowany przez cesarza Leopolda I tytułem hrabiowskim i nazwiskiem "von Osterberg". Wówczas rodzina Althann podarowała mu wieś Gorzuchów, leżącą niedaleko Wambierzyc.
Osterberg postanowił, pod wpływem przeczytanych lektur opisujących dawną Jerozolimę z czasów Salomona, odtworzyć święte miasto na ziemi kłodzkiej. Prawdopodobnie wyjechał na Górne Łużyce, do Goerlitz aby zainspirować się kopią Bożego Grobu z Jerozolimy, wykonaną przez Georga Emmericha. Najlepszym miejscem były Wambierzyce, miejscowość pielgrzymkowa i sanktuarium maryjne. Podobno w dniu 30 maja 1679 nad wambierzyckim kościołem roztoczył się nieziemski blask zorzy trwający do późnych godzin nocnych. Osterberg przyjął to jako impuls do pracy nad rozbudową centrum pielgrzymkowego. Sprowadził wybitnych architektów, stworzył koncepcję inscenizacji misteriów pasyjnych i zapoczątkował budowę najdłuższej kalwarii na Śląsku (ponad 80 stacji). Również główny kościół w Wambierzycach został zbudowany z inicjatywy Osterberga i poświęcony w 1710, jednak już po jego śmierci zaczęły się walić wieże kościelne. Kościół odbudowano na nowo, pozostawiając starą fasadę, bez wież.

</doc>
<doc id="881667" url="https://pl.wikipedia.org/wiki?curid=881667" title="Indywidualne Mistrzostwa Europy Juniorów na Żużlu 1981">
Indywidualne Mistrzostwa Europy Juniorów na Żużlu 1981

Indywidualne Mistrzostwa Europy Juniorów na Żużlu 1981 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Amerykanin Shawn Moran. Oficjalnie zawody rozegrane zostały pod szyldem indywidualnych mistrzostw Europy juniorów.

</doc>
<doc id="881668" url="https://pl.wikipedia.org/wiki?curid=881668" title="Drewniane kościoły południowej Małopolski">
Drewniane kościoły południowej Małopolski

Drewniane kościoły południowej Małopolski – grupa cennych historycznie i ciekawych architektonicznie drewnianych kościołów najczęściej konstrukcji zrębowej, z których najstarsze pochodzą z XIV wieku (za najstarszy uważa się kościół w Haczowie z 1388 roku). Zachowały się w dobrym stanie do czasów współczesnych i stanowią drugie najstarsze tego rodzaju skupisko drewnianych świątyń w Europie, zaraz po norweskich kościołach klepkowych tzw. "stavkirke".
W województwach podkarpackim i małopolskim występuje duże zagęszczenie drewnianych kościołów. Prezentują style architektoniczne począwszy od gotyckiego, przez renesansowy, barokowy po nowsze style.
Są cennymi zabytkami w skali Polski, Europy i świata. Znaczna większość z nich znajduje się na turystycznym szlaku architektury drewnianej.
Kościoły na liście światowego dziedzictwa UNESCO.
Najcenniejszymi obiektami są kościoły wpisane 3 lipca 2003 na prestiżową listę UNESCO. Są to następujące świątynie:
Kościoły zgłoszone do wpisania na listę światowego dziedzictwa UNESCO.
Obecnie na liście UNESCO znajduje się 6 spośród 9 kościołów, które zostały zgłoszone. Komitet UNESCO wybrał te najstarsze (gotyckie), kościoły młodsze, pomimo iż były nominowane do wpisu, na liście się nie znalazły. Kościoły zgłoszone, ale niewpisane na listę światowego dziedzictwa UNESCO:

</doc>
<doc id="881672" url="https://pl.wikipedia.org/wiki?curid=881672" title="Henka Gustafsson">
Henka Gustafsson



</doc>
<doc id="881681" url="https://pl.wikipedia.org/wiki?curid=881681" title="Hear ’n Aid">
Hear ’n Aid

Hear ’n Aid - projekt charytatywny zorganizowany w 1985 przez Ronniego Jamesa Dio, z inicjatywy Jimmy’ego Baina i Viviana Campbella z zespołu Dio, w celu zebrania środków na pomoc głodującej Afryce. Wokalista zebrał ponad 40 znanych wykonawców heavy metalu, którzy nagrali singiel „Stars”. Utwór ten oraz osiem innych piosenek, z których kilka zostało napisanych przez artystów, którzy nie mogli uczestniczyć w sesji nagraniowej singla, wydano na płycie długogrającej pod tytułem "Hear ’n Aid".
Nagranie singla zostało dokonane w dniach 20–21 maja 1985 w Sound City Studios, płyta ukazała się 1 stycznia 1986. Do singla nagrano również teledysk. 
Singiel „Stars” osiągnął 26. miejsce na brytyjskiej liście singli w kwietniu 1986. W ciągu pierwszego roku zebrał milion dolarów. W 2017 żona Ronniego Jamesa Dio, Wendy, oszacowała, że łącznie projekt zarobił ponad 3 miliony dolarów. Środki zebrane w ramach projektu Hear 'n Aid zostały wykorzystane na zakup i wysyłkę maszyn rolniczych.
Muzycy.
Muzycy, którzy wzięli udział w nagraniu singla "Stars"

</doc>
<doc id="881684" url="https://pl.wikipedia.org/wiki?curid=881684" title="Tomasz Garlicki (duchowny)">
Tomasz Garlicki (duchowny)

Tomasz Garlicki herbu Strzemię (ur. ok. 1730, zm. po 1773) – ksiądz katolicki, kaznodzieja konfederacji barskiej w województwie krakowskim.
W młodości został deputatem do Trybunału Koronnego i burgrabią krakowskim. W niejasnych do dzisiaj okolicznościach porzucił stan świecki i przyjął święcenia kapłańskie. Został współpracownikiem biskupa kijowskiego Józefa Andrzeja Załuskiego, z inicjatywy którego, po swoim pobycie w Rzymie i Wenecji w latach 1764-1767 sprowadził transport ksiąg dla Biblioteki Załuskich. Mianowany kanonikiem kijowskim. Po porwaniu Załuskiego przez Rosjan, związał się ze spiskowcami przygotowującymi zawiązanie konfederacji barskiej.
W 1768 rozpoczął akcję agitacji wśród szlachty małopolskiej, nakłaniając ją do przystąpienia do związku w swoich licznych żarliwych kazaniach i mowach wydanych drukiem. Przepowiadał przyszłość i głosił cuda, rzucając gromy na Stanisława Augusta Poniatowskiego, którego uważał za sprawcę nieszczęść w kraju. Po zdobyciu Krakowa przez wojska rosyjskie, poseł Nikołaj Repnin rozkazał pochwycenie za wszelką cenę podburzającego masy szlacheckie księdza. Wzięty do niewoli, został zaszyty w skórzanym worku. Rosjanie grożąc mu obdarciem ze skóry, planowali uwięzić go w Kijowie, gdzie w miejscowym lochu uwięziony był już ks. Marek Jandołowicz. W czasie transportu Garlickiemu udało się zbiec i przedostać na Słowację.
Przybył następnie do Cieszyna, gdzie związał się z frakcją Jerzego Marcina Lubomirskiego. Ten wysłał go do Wiednia z listami do swojego teścia gen. Hadika. W Bratysławie przyjęty na audiencji przez cesarzową Marię Teresę, wzbudził zachwyt na dworze swymi misternie wycyzelowanymi mowami, które nawet chciano drukować. W sierpniu 1769 przedostał się na bronioną przez Kazimierza Pułaskiego Jasną Górę. 21 listopada 1771 dostał się w Bojanowie do niewoli rosyjskiej. Umieszczony w obozie przejściowym na Pradze, został prawdopodobnie zesłany w głąb Rosji. Z zesłania powrócił w 1772. Wyjechał do Rzymu. Jest to ostatnia udokumentowana informacja na jego temat.
Był autorem "Książeczki do nabożeństwa", zawierającej przypisywane Jandołowiczowi "Proroctwo księdza Marka karmelity".

</doc>
<doc id="881687" url="https://pl.wikipedia.org/wiki?curid=881687" title="Richard M. Daley">
Richard M. Daley

Richard Michael Daley – (ur. 24 kwietnia 1942 w Chicago) – amerykański polityk, w latach 1989–2011 burmistrz Chicago z ramienia Partii Demokratycznej.
Okres urzędowania.
Był najdłużej sprawującym funkcję burmistrza w Chicago. Wybrany po raz pierwszy w 1989 roku. Na burmistrza miasta Chicago wybrano go również w latach: 1991 roku, 1995 roku, 1999 roku, 2003 roku, i 2007 roku. W sierpniu 2010 roku ogłosił, że nie będzie brał udziału w wyborach na burmistrza Chicago w 2011 roku. Tygodnik "Time" (wydanie z 5 kwietnia 2005) wybrał go najlepszym burmistrzem w rankingu wielkich miast w USA. Był mocno zaangażowany w kilka projektów zakończonych sukcesem jak: rozwój turystyki w mieście, modernizacja komunikacji miejskiej CTA (problemy finansowe rozpoczęły się w 2009 roku), budowa Millennium Park prowadził starania na rzecz rozwoju północnej części miasta. Był jednocześnie krytykowany za brak zainteresowania ubóstwem i przestępczością w południowej i zachodniej części miasta oraz oskarżany o korupcję, ale nie przeszkodziło mu to zdobyć w wyborach z 1999, 2003, i 2007 około 70% poparcia.
Zapoczątkował projekt "green roof" polegający na obsadzaniu dachów budynków i domów roślinami. W pełni poparł projekt rozwijania w Chicago tras rowerowych. 
Był za przyznaniem praw społeczności LGBT (gejów i lesbijek). Opowiadał się za ograniczeniem prawa do posiadania broni.
Życiorys.
Jest czwartym z siedmiorga dzieci i najstarszym synem Richarda J. Daleya (słynnego burmistrza Chicago w latach 1955–1976) i Eleanory Delay. Ukończył prawo w De La Salle Institute ze stopniem licencjat, naukę kontynuował w DePaul University który ukończył ze stopniem doktora.
Burmistrz Daley jest żonaty z Margaret Daley, u której w 2002 został wykryty rak piersi. Mają troje dzieci: Nora, Patrick i Elizabeth. Kevin, ich czwarte dziecko (zmarło mając 33 miesiące) z powodu rozszczepu kręgosłupa.
Krytyka.
Meigs Field.
W marcu 2003 podpisał zgodę na zburzenie Meigs Field (małe lotnisko przyjmujące samoloty i helikoptery) położone na przylądku Northerly przy brzegu jeziora Michigan w centrum miasta.
Prace rozpoczęto w godzinach nocnych zaraz po tym gdy miejscowe stacje telewizyjne przestały nadawać wiadomości. W czasie rozbiórki ze względu na prace które odbyły się w nocy użyto mocnych reflektorów skierowanych w stronę jeziora Michigan aby zapobiec robieniu ewentualnych zdjęć. Jednostronna decyzja burmistrza bez zgody Chicago City Council i Federal Administration Aviation co wywołało publiczne sprzeciwy. Miasto zostało ukarane grzywną $33.000 (to maksymalna kwota na jaką pozwalał regulamin). Daley i jego zwolennicy rozbiórkę lotniska argumentowali tym, że port lotniczy był zagrożeniem dla wysokich budynków w centrum Chicago jak: Sears Tower czy John Hancock. Daley bronił swoją decyzję idąc za przykładem miast Orlando i Waszyngton, które zlikwidowały lotniska w centrum. Argumentował też, że miejsce lotniska powinno zostać otwarte dla wszystkich mieszkańców Chicago w celach rekreacyjnych. Obecnie w miejscu lotniska znajdują się trasy rowerowe.
Hired Truck Program.
Program polegał na wynajmowaniu prywatnych ciężarówek do prac miejskich. Sześciomiesięczne śledztwo prowadzone przez "Chicago Sun Times" ujawniło, że właściciele ciężarówek płacili łapówki, by wejść do tego programu; wiele ton asfaltu za które miasto zapłaciło zostało skradzione a także zarzucono inne oszustwa w związku z tym program został gruntownie zbadany w 2004 roku.
W lutym 2005 Richard M. Daley zaprzeczył jakoby miał cokolwiek wspólnego z całym skandalem. Ostatecznie nie udowodniono mu winy, a pewne osoby skazano.

</doc>
<doc id="881689" url="https://pl.wikipedia.org/wiki?curid=881689" title="Eugeniusz Błaszak">
Eugeniusz Błaszak

Eugeniusz Błaszak (ur. 25 maja 1954 w Gnieźnie) – polski żużlowiec.
Kariera sportowa.
Długoletni lider i kapitan Startu Gniezno. Brązowy medalista drużynowych mistrzostw Polski (1980). Brązowy medalista młodzieżowych indywidualnych mistrzostw Polski (Zielona Góra 1975). Brązowy medalista mistrzostw Polski par klubowych (Zielona Góra 1980). Czterokrotny finalista indywidualnych mistrzostw Polski (Gorzów Wielkopolski 1979 – V miejsce, Leszno 1980 – XI miejsce, Gdańsk 1983 – XIV miejsce, Zielona Góra 1986 – V miejsce). Zdobywca III miejsce w turnieju o "Srebrny Kask" (1975). Zdobywca II miejsca w turnieju o "Złoty Kask" (1980). Zdobywca II miejsca w Kryterium Asów Polskich Lig Żużlowych im. Mieczysława Połukarda (Bydgoszcz 1987).
Jego karierę przerwała kontuzja kręgosłupa odniesiona w czasie meczu ligowego Unia Tarnów–Stal Rzeszów 18 września 1988 roku. Od tego czasu porusza się na wózku inwalidzkim.

</doc>
<doc id="881698" url="https://pl.wikipedia.org/wiki?curid=881698" title="Kastl (powiat Amberg-Sulzbach)">
Kastl (powiat Amberg-Sulzbach)

Kastl – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach. Leży około 15 km na południowy zachód od Amberga, nad rzeką Lauterach, przy drodze B299.

</doc>
<doc id="881699" url="https://pl.wikipedia.org/wiki?curid=881699" title="Czacza">
Czacza

Czacza () – gruziński alkohol produkowany z wytłoków winogronowych. 
Czacza stanowi odpowiednik włoskiej "grappy". Napój zawiera 40–50% alkoholu (czasami do 60%).

</doc>
<doc id="881700" url="https://pl.wikipedia.org/wiki?curid=881700" title="Atzerri">
Atzerri



</doc>
<doc id="881701" url="https://pl.wikipedia.org/wiki?curid=881701" title="Rezerwat przyrody Las Mątawski">
Rezerwat przyrody Las Mątawski

Rezerwat przyrody Las Mątawski – leśny rezerwat przyrody w województwie pomorskim, w powiecie malborskim, w gminie Miłoradz oraz wąski pas w gminie Sztum. Jest izolowany wśród terenów polno-łąkowych. Został utworzony w 2005 roku na powierzchni 231,78 ha. Rezerwat obejmuje obszar przyłączonych rezerwatów Las Łęgowy nad Nogatem i Mątowy jak również nowych połaci leśnych znajdujących się poza dotychczasowymi rezerwatami (m.in. Cypel Mątowski). Leży na terenie Nadleśnictwa Kwidzyn.
Obszarem ochronnym rezerwatu objęte są deltowate kompleksy leśne rozwidlenia Wisły i Nogatu (będące jedyną pozostałością większego obszaru leśnego), oddzielone od akwenów rzecznych groblami i wałami przeciwpowodziowymi. Przez obszar chroniony przebiega szosa niebędąca częścią rezerwatu. Występujący tu drzewostan jesionowo-dębowy przekracza znacznie wiek 150 lat. Rośnie tu także grupa około 180-letnich topól białych, zwana przez okolicznych mieszkańców "Dwunastoma apostołami" (obecnie jest ich już tylko 6).
Rezerwat jest ostoją rzadkich ptaków (m.in. bielika, kani czarnej i kani rudej). Rezerwat jest największym zbiorowiskiem leśnym obszaru delty Wisły ograniczonego Mierzeją Wiślaną, Wysoczyzną Elbląską, Pojezierzem Iławskim, Pojezierzem Chełmińskim i korytem przepływu Wisły. Najbliższe miejscowości to Piekło i Pogorzała Wieś.
Rezerwat „Las Mątawski” znajduje się w granicach Środkowożuławskiego Obszaru Chronionego Krajobrazu oraz dwóch obszarów sieci Natura 2000: siedliskowego „Dolna Wisła” PLH220033 i ptasiego „Dolina Dolnej Wisły” PLB040003. Wąski płat w południowej części rezerwatu leży w granicach Obszaru Chronionego Krajobrazu Białej Góry.
Rezerwat nie posiada planu ochrony, ustanawiane są dla niego zadania ochronne. Obszar rezerwatu objęty jest ochroną czynną.
Zobacz też.
W pobliżu:

</doc>
<doc id="881702" url="https://pl.wikipedia.org/wiki?curid=881702" title="Królestwo Serbii">
Królestwo Serbii

Królestwo Serbii (, "Kraljevina Srbija") – niepodległe państwo istniejące na Półwyspie Bałkańskim w latach 1882-1918. Najdynamiczniej rozwijające się bałkańskie państwo.
Królestwo Serbii uczestniczyło m.in. w wojnie serbsko-bułgarskiej (1885), I wojnie bałkańskiej (1912-1913) oraz II wojnie bałkańskiej (1913).
Historia.
W połowie XIV wieku Imperium Osmańskie wtargnęło na Bałkany. Serbia utraciła niepodległość pod koniec XIV wieku. W 1830 uzyskała autonomię w ramach Imperium Osmańskiego, od 1883 była monarchią dziedziczną. Królestwo wykształciło się z Księstwa Serbii po kongresie berlińskim w 1878.
X wojna rosyjsko-turecka (1877–1878) zakończyła się zwycięstwem Imperium Rosyjskiego. Po pokonaniu Turcji, Rosja zajęła ogromne obszary jej terytorium, a następnie podzieliła je pomiędzy swoich sojuszników na Bałkanach. Austro-Węgry nie akceptowały zwiększania rosyjskich wpływów na Bałkanach. Na mocy postanowień kongresu berlińskiego Austro-Węgry otrzymały pod „tymczasową opiekę” (zbrojną okupację) Bośnię z Hercegowiną (anektowane później w 1908), zamieszkałe przez Słowian południowych (→okupacja Bośni i Hercegowiny przez Austro-Węgry). Spotkało się to z niezadowoleniem Serbii, która również miała ochotę na ten teren, zamieszkany przez wielu Serbów. Na kongresie została także potwierdzona niepodległość Serbii.
W 1885 na tle konfliktów granicznych wybuchła wojna serbsko-bułgarska, którą Serbia przegrała, a wojska bułgarskie wkroczyły do Serbii. Pod naciskiem Austrii, z którą król Serbii Milan I Obrenowić zawarł tajny układ, nastąpiło zawieszenie broni. W 1886 został zawarty układ pokojowy nie przynoszący zmian.
W 1883 został zawarty układ handlowy między Austro-Węgrami a Serbią. Austro-Węgry traktowały Królestwo Serbii jako kraj zależny. Wywoływało to w Serbii niezadowolenie, którego wynikiem były zawiązywane spiski. Od 1882 tron królewski Serbii zajmował Milan I Obrenowić (książę od 1868), uległy wobec Austro-Węgier. W 1881 pod przywództwem Nikoli Pašica (przeciwnika Austrii) powstała skupiająca głównie chłopów Partia Radykalna. W latach 1883-1889 Nikola Pašić przebywał na wygnaniu za działalność opozycyjną. Po powrocie do kraju wywierał decydujący wpływ na politykę serbską. Pod wpływem silnej opozycyjnej Partii Radykalnej, dążącej do ograniczenia władzy królewskiej, w 1889 Milan I Obrenowić zgodził się na wprowadzenie nowej konstytucji liberalnej. 
W kwietniu 1889 Milan I Obrenowić został zmuszony do abdykacji na rzecz swego syna, trzynastoletniego Aleksandra I Obrenowicia. Zmiana władcy nie przyniosła jednak zmiany w stosunku wobec Austro-Węgier; Aleksander I kontynuował politykę ojca. Milan I Obrenowić usiłował wpływać na trzech regentów, przedstawicieli koalicji radykalno-liberalnej, sprawujących władzę w imieniu małoletniego Aleksandra I Obrenowicia. W 1893 Aleksander I Obrenowić dokonał zamachu stanu; obalił regencję i ogłosił się pełnoletnim. W 1894 przywrócił konstytucję z 1869.
Na przełomie XIX i XX wieku Serbia była uzależniona gospodarczo od Austro-Węgier. Krajem wstrząsały częste kryzysy polityczne i walka o władzę pomiędzy konserwatystami a radykałami. Król przywrócił monarchię absolutną, aby opanować sytuację. W marcu 1903 w Belgradzie (stolicy) miała miejsce demonstracja antykrólewska, krwawo stłumiona przez policję. W końcu w nocy na Aleksander I został zamordowany wraz z żoną i ministrem wojny w trakcie zamachu stanu przeprowadzonego przez serbskich oficerów, w tym m.in. Dragutina Dimitrijevicia (→zamach majowy). Ciała królewskiej pary zostały zmasakrowane i poćwiartowane. To zabójstwo zakończyło dynastię Obrenowiciów. Zamach był potajemnie wspierany przez Austro-Węgry, które zamierzały uzyskać wpływy u nowych władz, jednak stało się dokładnie odwrotnie.
W 1903, tuż po zabójstwie, jako trzeci w kolejności tron królewski nowożytnej Serbii objął Piotr I Karadziordziewić (z konkurencyjnej dynastii Karadziordziewiciów), który powrócił z wygnania w Genewie. Żona Piotra - księżniczka Zorka z Czarnogóry – zmarła w 1890. Miał dwóch synów. Starszy, książę Jerzy, śmiertelnie pobił lokaja, co zamknęło mu drogę do tronu. Młodszym był książę Aleksander. Piotr I przywrócił konstytucję z 1889. Propagował koncepcję Wielkiej Serbii; w jego wizji wszyscy Słowianie południowi powinni żyć w jednym państwie. Zamierzał uwolnić „braci Słowian” spod władzy tureckiej i austro-węgierskiej. Serbia uzyskała nazwę: „Piemont południowych Słowian”. Tę koncepcję rozległego państwa bardzo chętnie poparł serbski rząd, armia i społeczeństwo. Piotr I oficjalnie deklarował zamiar połączenia z serbską ojczyzną Bośni i Hercegowiny, zamieszkanej przez wielu Serbów, a będącej pod kontrolą Austro-Węgier. Serbii, odnajdującej się w opozycji do Austro-Węgier, chętnie pomocy udzielała Rosja i oba kraje nawiązały ścisłe stosunki. Zacieśnianiu stosunków sprzyjały dodatkowo wspólna religia (prawosławie) i wspólne, słowiańskie korzenie. Rosja była żywotnie zainteresowana uzyskaniem jak największych wpływów na Bałkanach, dlatego była przychylna zamętowi, jaki na Bałkanach Serbia mogła wywoływać. Ponadto Rosja pragnęła uzyskać dostęp do Morza Śródziemnego. Austro-Węgry również usiłowały utrzymać swe wpływy na Bałkanach, dlatego działania Serbii wpływały na ich osłabianie i zwiększanie napięcia w tym rejonie. W działaniach Serbii wzrastało ich natężenie i intensywność. Rosjanie dodatkowo potajemnie wspierali ruchy rewolucyjne w Austro-Węgrzech, np. serbską organizację Czarna Ręka. W efekcie monarchia Austro-Węgierska była zagrożona od zewnątrz i od wewnątrz. Austro-Węgry zlekceważyły jednak wieloletnie doświadczenie wojenne niewielkiej Serbii, która stała się najważniejszym elementem rosyjskiej polityki antyaustriackiej.
Car rosyjski Mikołaj II Romanow uważał, że właśnie na Bałkanach znajdowała się prawdziwa sfera interesów Imperium Rosyjskiego. Zainteresowanie wzmagała świadomość, że kontrolujące ten region cesarstwo osmańskie chyliło się ku upadkowi i pojawiła się możliwość odebrania Turcji Dardaneli oraz uzyskania dostępu do Morza Śródziemnego. Na drodze do realizacji tych zamierzeń stały jednak Austro-Węgry, które uważały, że tylko one miały prawo do podporządkowania sobie Bałkanów.
Serbów dodatkowo drażniła polityka Habsburgów w Bośni i Hercegowinie, którzy pozyskiwali do współpracy (np. na stanowiska urzędnicze) chorwackich katolików i muzułmanów, a odsuwali prawosławnych Serbów. Serbia w końcu zaczęła już otwarcie poświęcać wszystkie swoje siły na agresję w Bośni i Hercegowinie. W latach 1906-1909 miała miejsce świńska wojna, konflikt gospodarczy (wojna celna) pomiędzy Austro-Węgrami a Serbią. Wreszcie Austro-Węgry postanowiły zaanektować Bośnię i Hercegowinę, aby armia zaprowadziła tam porządek. Po wkroczeniu w 1908 wojsk cesarskich do Bośni i Hercegowiny (kryzys bośniacki), konfliktowi z Serbią zapobiegło jedynie zaangażowanie mocarstw. Serbia została zmuszona do uznania aneksji, co spowodowało jej jeszcze ściślejszą współpracę z Rosją. Austro-Węgry wykonały przebiegły manewr, aby zająć Bośnię i Hercegowinę. Po cichu porozumiały się z Rosją, a następnie zostawiły ją z niczym. Takim postępowaniem został boleśnie upokorzony car rosyjski. Było bardzo blisko do mobilizacji obu armii, a austriacko-rosyjski konflikt doprowadził Europę na krawędź wojny.
W 1912 wykorzystując toczącą się wojnę włosko-turecką Serbia, Bułgaria, Grecja i Czarnogóra zawarły przymierze (Liga Bałkańska) i wypowiedziały wojnę Turcji. Szybko pokonały Turcję w I wojnie bałkańskiej, zakończonej pokojem zawartym 30 maja 1913 w Londynie (→traktat londyński). Bułgarii jednak nie zadowoliły jej zdobycze i w czerwcu 1913 zaatakowała Serbię. W II wojnie bałkańskiej Bułgaria została szybko pokonana przez koalicję Serbii, Grecji, Czarnogóry i Rumunii. W wyniku tych wydarzeń wzrosły dążenia Serbii do odgrywania roli regionalnego mocarstwa i powiększania swego terytorium. Po wojnach bałkańskich powstał blok słowiański, który umożliwił rozszerzenie Serbii. Rosja wspierała ambicje Serbii w budowaniu Wielkiej Serbii.
W XIX wieku Bałkany były uważane za beczkę prochu, która może wysadzić Europę. 28 czerwca 1914 został zastrzelony w zamachu w Sarajewie (na terytorium Bośni i Hercegowiny) następca tronu austro-węgierskiego Franciszek Ferdynand Habsburg, od niedawna inspektor generalny armii Austro-Węgier. Austriacy przeprowadzili w Bośni w czerwcu tego roku wielkie manewry, po zakończeniu których urządzono uroczysty wjazd Franciszka Ferdynanda do stolicy Bośni - Sarajewa, aby dodatkowo podkreślić austriacką zwierzchność nad tymi ziemiami, włączonymi niedawno do cesarstwa. Zabójcą był serbski bojownik z Bośni Gavrilo Princip, członek nacjonalistycznej organizacji Młoda Bośnia, działający w porozumieniu z serbskim wywiadem wojskowym i organizacją Czarna Ręka. Tego dnia wypadało święto patrona Serbii, św. Wita. Był to dzień święty dla Serbów, którzy odebrali ten przyjazd jako zamierzone lekceważenie, a nawet prowokację. Dodatkowo tego samego dnia (15 czerwca według kalendarza juliańskiego) przypadała rocznica klęski Serbów w bitwie na Kosowym Polu (1389), w wyniku której Serbia straciła na kilkaset lat niepodległość (→mit kosowski). Sama Bośnia kipiała od antyhabsburskich nastrojów i słowiańskiego nacjonalizmu.
Austriacy wnikliwie przeanalizowali z Niemcami, jak użyć zamachu do realizacji własnych celów i otrzymali zgodę Niemiec na działanie stanowcze. Wiedeń chciał osłabić serbski ruch separatystyczny i południowosłowiański. Wiele osób, nawet w krajach ententy było oburzonych zamachem. Zabójstwo w Sarajewie było ciosem wymierzonym w autorytet cesarstwa. Został zabity nietykalny następca tronu Habsburgów, osoba wybrana zrządzeniem Boga do kontynuowania sześciowiecznych rządów dynastii. Cesarz Franciszek Józef I musiał zmazać hańbę i pomścić królobójstwo, przykładnie karając sprawców. Władze Austro-Węgier stały na stanowisku, że najważniejsze było usunięcie serbskiego reżimu, jako głównej przyczyny intryg przeciw Austro-Węgrom. 23 lipca 1914 rządowi serbskiemu zostało doręczone ultimatum, w którym Austro-Węgry domagały się zaprzestania propagandy antywiedeńskiej, ukarania winnych zamachu i oficjalnego potępienia przez króla Serbii wielkoserbskiej agitacji. Belgradzkie poselstwo Rosji zalecało Serbom pójście na ustępstwa. Serbowie zgodzili się na wszystkie punkty, z wyjątkiem jednego - nie zgodzili się na udział austriackich prokuratorów w nadzorowaniu śledztwa dotyczącego zamachu, ponieważ byłoby to pogwałceniem suwerenności państwa. Wiedeń uznał, że to Serbia była sprawczynią konfliktu. Kolejne dni upłynęły na próbach uczynienia konfliktu jedynie lokalnym, sprowadzając go do „karnej ekspedycji”, czemu sprzeciwiła się Rosja, dążąca do umiędzynarodowienia konfliktu. Po działaniach dyplomatycznych, 28 lipca 1914 Austro-Węgry wypowiedziały wojnę Serbii. Sojusznikowi Serbii - Rosji - zostało wyłącznie jedno wyjście, wystąpienie zbrojne w obronie Serbii. Na ulice rosyjskich miast wyszli demonstranci żądający zbrojnej ochrony Serbii, głównego sojusznika Rosji; brak reakcji Rosji byłby jej kompromitacją. Po wielu rozterkach, 29 lipca 1914 rosyjski car zarządził częściową mobilizację rosyjskich sił - tylko wzdłuż granicy z Austrią. Następnego dnia rosyjski minister spraw zagranicznych przekonał cara, by ogłosił jednak powszechną mobilizację. W październiku 1914 spiskowcy stanęli przed austriackim sądem i rozpoczął się ich proces w Sarajewie.
W czasie I wojny światowej Królestwo Serbii przetrwało atak połączonych armii austro-węgierskich, niemieckich i bułgarskich. Naczelnym dowódcą armii był Aleksander I Karadziordziewić. Po wojnie włączyło w swe granice Królestwo Czarnogóry oraz połączyło się z Państwem Słoweńców, Chorwatów i Serbów (Państwo SHS) (istniejącym na terenie Chorwacji, Bośni, Slawonii, Dalmacji), oraz z Wojwodiną i utworzyło Królestwo Serbów, Chorwatów i Słoweńców (Królestwo SHS).
W 1918 Królestwo Serbii obejmowało:
1 grudnia, po przyłączeniu Państwa SHS, Królestwo Serbii przemianowano na Królestwo SHS.

</doc>
<doc id="881706" url="https://pl.wikipedia.org/wiki?curid=881706" title="Amel">
Amel

Amel (fr. "Amblève") – miejscowość i gmina we wspólnocie niemieckojęzycznej Belgii w belgijskiej prowincji Liège.
Nazwa Amel ma celtyclie pochodzenie i znaczy tyle co „woda”. Rzeka Amblève (niem. "Amel") przepływa przez miasto.

</doc>
<doc id="881707" url="https://pl.wikipedia.org/wiki?curid=881707" title="Rama (swami)">
Rama (swami)

Rama, swami Rama (ur. 1925, zm. 1996) – indyjski jogin, swami, autor wielu książek na temat jogi, zdrowia, medytacji, nauczyciel duchowych tradycji hinduizmu.
Życiorys.
Swami Rama urodził się w 1925 roku, w północnych Indiach. Od prawie najwcześniejszych lat wychowywany był przez swojego mistrza duchowego - jogina z Bengalu. Przynależał do Zakonu swamich (Dasanami) tradycji Bharati, nazwę której tak objaśnia: "Bharati -ten , kto jest kochankiem wiedzy". W młodości podróżował dużo po Himalajach, gdzie spotykał się z wieloma świętymi i filozofami (głównie hinduistycznymi), między innymi z takimi jak Mahatma Gandhi, Anandamaji Ma, Rabindranath Tagore, Ramana Mahariszi czy Śri Aurobindo Ghosh.
Swami Rama otrzymał wykształcenie wyższe na kilku indyjskich uniwersytetach oraz na Oksfordzie. W 1949 roku objął stanowisko Śankaraćarji (najwyższe kapłańskie stanowisko hinduizmu) w Karvirpitham, w północnych Indiach. Jako Śaknkaraćarja dokonał wielu reform w rytuałach hinduistycznych – między innymi umożliwił kobietom naukę medytacji oraz udostępnił mandiry dla wszystkich osób, niezależnie od pozycji społecznej. W 1952 roku zrzekł się jednak tego stanowiska i wrócił do Himalajów, gdzie praktykował medytację.
Po zakończeniu praktyk medytacyjnych, poznał również różnorodne techniki medytacji, wschodnią i zachodnią filozofię oraz wyjechał na Zachód, gdzie przez pewien czas pracował i nauczał filozofii indyjskiej.
Później wrócił do Indii i założył tam aśram w Riszikesz.
W 1969 roku ponownie pojechał do USA, aby nauczać tam wschodniej wiedzy duchowej. Założył tam również Międzynarodowy Himalajski Instytut Jogi i Filozofii.
Zmarł, co w przypadku jogina i guru zarazem, oznacza wejście w mahasamadhi, w 1996 roku.

</doc>
<doc id="881710" url="https://pl.wikipedia.org/wiki?curid=881710" title="Rieden (powiat Amberg-Sulzbach)">
Rieden (powiat Amberg-Sulzbach)

Rieden – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Amberg-Sulzbach. Leży około 15 km na południowy wschód od Amberga, nad rzeką Vils.
W związku z rozwiązaniem 1 września 2015 obszaru wolnego administracyjnie Hirschwald, do gminy Ensdorf przyłączono 4473 m2, pochodzące z terenu gminy.
Dzielnice.
W skład gminy wchodzą następujące dzielnice: Vilshofen, Rieden, Siegenhofen i Taubenbacher Forst.
Oświata.
W gminie znajduje się 100 miejsc przedszkolnych (95 dzieci) oraz szkoła podstawowa (na rok szkolny 2006/2007: 22 nauczycieli, 260 uczniów).

</doc>
<doc id="881713" url="https://pl.wikipedia.org/wiki?curid=881713" title="Doskonalenie procesów biznesowych">
Doskonalenie procesów biznesowych

Doskonalenie Procesów Biznesowych ("Business Process Improvement") – jedna z form usprawniania funkcjonowania przedsiębiorstw polegająca na:
Doskonalenie prowadzi się bez przeprowadzania zasadniczych zmian w strukturze organizacyjnej przedsiębiorstwa i sposobie jego działania.
Kierownictwo musi wypracować wizję „doskonałości przedsiębiorstwa” i przekonać do niej załogę, szczególnie poprzez wsparcie dla zespołów inicjujących przemiany. Istotne jest też, aby system motywacji na rzecz tworzenia wartości dla klienta prowadził do podejmowania przez pracowników inicjatyw doskonalenie procesów.

</doc>
