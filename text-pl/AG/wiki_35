<doc id="889127" url="https://pl.wikipedia.org/wiki?curid=889127" title="Control Data Corporation">
Control Data Corporation

Control Data Corporation (CDC) – amerykański producent komputerów i urządzeń peryferyjnych, w latach sześćdziesiątych i siedemdziesiątych XX wieku jedno z najważniejszych amerykańskich przedsiębiorstw komputerowych, producent pierwszych superkomputerów. Przedsiębiorstwo zlikwidowano, a marka zniknęła z rynku, w końcu lat osiemdziesiątych.
Historia.
Początek działalności.
Firma Control Data Corporation została założona w roku 1957 przez grupę rozczarowanych pracowników działu komputerowego korporacji Sperry-Rand, pod wodzą Williama Norrisa. Głównym projektantem i konstruktorem został Seymour Cray.
Pierwszym własnym produktem przedsiębiorstwa był komputer CDC 1604, tranzystorowa wersja ERA 1103 – maszyny produkowanej wcześniej przez poprzednią firmę Craya i Norrisa. Pierwszym odbiorcą, w roku 1960 była Marynarka Wojenna USA. Komputer przebudowany i przemianowany później na CDC seria 3000 był sprzedawany do końca lat sześćdziesiątych.
Krótko po CDC 1604 zaprezentowano także jego „miniaturową” wersję, CDC 160, później także 160A. Był to komputer 12-bitowy w nietypowej obudowie w formie zwykłego biurka. Przez niektórych jest w związku z tym uważany za protoplastę minikomputerów, opinia o tyle uzasadniona, że CDC 160 był do pewnego stopnia pierwowzorem dla PDP-8, ważnego małego komputera lat sześćdziesiątych XX w.
Seymour Cray postawił sobie w CDC ambitne zadanie: w ciągu 5 lat skonstruować najszybszy komputer świata, co najmniej 50 razy szybszy niż 1604. Realizacja tego planu wymagała radykalnej zmiany konstrukcji i kłóciła się ze strategią rozwoju linii CDC 3000. Projekt Craya długo nie przynosił efektów i powodował narastanie konfliktu z zarządem, domagającym się coraz ściślejszego nad nim nadzoru. Wreszcie Cray, za zgodą Norrisa, zebrał złożony z około 30 osób zespół i wyprowadził się z nim do swej rodzinnej miejscowości Chippewa Falls w stanie Wisconsin, gdzie dokończył pracę.
Era superkomputerów.
Seymour Cray oficjalnie zaprezentował swoje dzieło, komputer CDC 6600, w roku 1963. Uznany potem pierwszym w historii superkomputerem, CDC 6600 dzięki nowatorskim rozwiązaniom technicznym, był dziesięciokrotnie szybszy od najszybszych produktów konkurencji. Pierwsze egzemplarze tego modelu dostarczone zostały klientom w roku 1965. Obok 6600 oferowane były też: podobny technicznie, ale wolniejszy, CDC 6400 oraz CDC 6500, będący dwuprocesorową wersją 6400. W momencie, gdy pierwsze egzemplarze 6600 były dostarczane klientom, Cray pracował już nad kolejnym modelem: 6800 (później nazwanym 7600), docelowo wielokrotnie szybszym niż 6600.
Prezentacja modelu 6600 spowodowała, że nowy konkurent został zauważony przez największego wówczas producenta komputerów: IBM. Według krążącej anegdoty prezes IBM, Thomas J. Watson, Jr. miał zapytać: "„Jak to możliwe, że firma zatrudniająca 34 osoby, wliczając sprzątaczkę, jest w stanie nas pokonać, chociaż mamy tysiące ludzi?”" na co Cray odparł "„Pan Watson właśnie sam odpowiedział sobie na swoje pytanie”". Faktem jest, że IBM również sformował zespół pracujący „metodą Craya”, czyli z dala od centrali przedsiębiorstwa, nad konstrukcją superkomputera nazwanego ACS-1. Wprawdzie ostatecznie ACS nigdy nie znalazł się w sprzedaży, ale dorobek tego zespołu został przez IBM wykorzystany w późniejszych konstrukcjach.
Chcąc osłabić konkurencję, IBM uciekł się do nieczystego zagrania: ogłosił plany rychłego wprowadzenia modelu 92 z popularnej serii IBM/360, który miał szybkością dorównywać komputerowi 6600. Zapowiedź wywołała niepewność na rynku, wielu potencjalnych klientów wstrzymywało się z decyzją o zakupie. Gdy ostatecznie okazało się, że model 92 istniał wyłącznie na papierze, CDC złożyła pozew przeciwko IBM o nieuczciwą konkurencję. Proces został wygrany i CDC otrzymała ponad 600 mln. dolarów odszkodowania.
CDC 6600 utrzymał tytuł najszybszego komputera świata do roku 1969, kiedy CDC zaprezentowała model CDC 7600. Komputer ten był podobny architekturalnie do 6600, do jego jednostek arytmetycznych wprowadzono jednak zupełnie nową koncepcję przetwarzania potokowego, ponadto dzięki postępowi technologicznemu kilkakrotnie przyspieszony mógł być zegar taktujący procesor. Dzięki temu 7600 był około dziesięciokrotnie szybszy od swego poprzednika. Komputer funkcjonował jednak na granicy możliwości użytej technologii (tranzystory i pamięć ferrytowa), przez co wielu klientów skarżyło się na dużą jego zawodność.
Lata siedemdziesiąte.
W chwili prezentacji komputera 7600 Seymour Cray pracował już nad nowym modelem 8600. Miała to być czteroprocesorowa maszyna w architekturze 7600, ale zbudowana już na układach scalonych, co pozwoliłoby na istotną miniaturyzację i dalsze przyspieszenie zegara. Równolegle w CDC drugi zespół konstrukcyjny, kierowany przez Jima Thorntona, pracował nad projektem STAR, który miał być pierwszym na świecie procesorem wektorowym.
To rozdzielenie sił nie wyszło jednak firmie na dobre. Zespół pracujący nad 8600 miał poważne problemy z zawodnością prototypu, co wymusiło istotne przeprojektowanie konstrukcji. Tymczasem zarząd przedsiębiorstwa, z powodu problemów finansowych, zaczął ograniczać budżet zespołów badawczo-rozwojowych. W końcu zniesmaczony Cray, z niewielką grupą współpracowników, opuścił CDC w roku 1972 i założył własną firmę Cray Research. Projekt 8600 został skasowany. Projekt STAR zaprezentowano w roku 1974, pod nazwą CYBER-203. Jego rzeczywiste osiągi pozostawały jednak w tyle za oczekiwaniami. W tym samym roku także Jim Thornton opuścił CDC i założył własną firmę Network Systems Corporation.
Pozbawiona swych głównych projektantów CDC sprzedawała jeszcze przez kilka lat unowocześnione wersje maszyn 6400 6600, 7600 i STAR, pod nazwą CDC CYBER z różną numeracją modeli. Użyta technologia stawała się jednak coraz bardziej przestarzała, a na rynku pojawiła się silna konkurencja, ze strony Cray Research i przedsiębiorstw japońskich. CDC stopniowo znikało z rynku superkomputerów.
Produkcja dysków i upadek przedsiębiorstwa.
Ostatnią próbę powrotu na rynek superkomputerów CDC podjęło w roku 1983. Przekonany, że przedsiębiorstwo stało się zbyt duże i skostniałe na rzeczywiste innowacje, Norris utworzył spółkęę-córkę nazwaną ETA Systems. Miała ona za cel zbudowanie komputera o mocy 10 GFLOPS. Celu tego nigdy nie osiągnięto, ale produkt ETA Systems zaistniał na rynku i sprzedano kilka egzemplarzy. Ostatecznie jednak spółka upadła i została z powrotem wchłonięta przez CDC.
Wobec niepowodzeń na rynku komputerów CDC postawiła na produkty wcześniej traktowane jako uboczna produkcja przedsiębiorstwa: pamięci dyskowe. Od samego początku istnienia przedsiębiorstwa rozwijała ona produkcję własnych urządzeń peryferyjnych: czytników i dziurkarek kart, drukarek, pamięci taśmowych i właśnie dysków, które w czasach inauguracji 6600 były nowym typem pamięci, konkurującym z powszechną wówczas pamięcią bębnową. Dzięki temu przedsiębiorstwo w latach osiemdziesiątych dysponowało doświadczeniem i technologią umożliwiającą produkcję wysokiej klasy pamięci dyskowych. Dużą popularność osiągnęły, zwłaszcza wśród bardziej wymagających odbiorców, serie Wren i Sabre. CDC uczestniczyła także w opracowaniu standardu ATA.
Tym bardziej zaskakującym było wydzielenie z przedsiębiorstwa, w roku 1988, największej wytwórni dysków, jako nowej spółki, pod nazwą "Imprimis". Już po roku Imprimis została przejęta przez Seagate Technology, umożliwiając tej ostatniej wejście w segment dysków wyższej klasy. Pozostałość CDC, znana jako Control Data Systems, została wchłonięta przez BT Global Services. W ten sposób marka CDC ostatecznie zniknęła z rynku. Jedynym działem przedsiębiorstwa, który przetrwał, był dział usługowy, istniejący do dziś pod nazwą Ceridian Corporation.
Komputery CDC w Polsce.
W roku 1973 Polska zakupiła dwa komputery CDC CYBER-72, bazujące na modelu 6400. Jeden z nich stanął w Instytucie Badań Jądrowych w Świerku pod Warszawą, drugi w krakowskim centrum obliczeniowym Cyfronet. Uczelnie i instytuty naukowe obydwu miast zostały wyposażone w terminale, złożone z czytnika kart dziurkowanych i drukarki wierszowej, umożliwiające zdalne uruchamianie programów i odbiór wyników w postaci wydruku. Maszyny te służyły środowisku naukowemu do późnych lat osiemdziesiątych.
Warto wspomnieć, że w latach siedemdziesiątych CDC (i osobiście William Norris) znalazła się w USA w ogniu ostrej krytyki, w związku z planami sprzedaży do ZSRR komputerów klasy 7600, planami budowy w tym kraju zakładów produkujących sprzęt komputerowy i wcześniejszymi interesami z krajami socjalistycznymi (w tym Polską).

</doc>
<doc id="889138" url="https://pl.wikipedia.org/wiki?curid=889138" title="Nadzieja (partia polityczna)">
Nadzieja (partia polityczna)

Nadzieja (słow. "Nádej") – słowacka partia polityczna. W wyborach do parlamentu w 2006 roku nie udało jej się wejść do izby, otrzymując tylko 0,63% głosów, podczas gdy próg wyborczy wynosił 5%.

</doc>
<doc id="889141" url="https://pl.wikipedia.org/wiki?curid=889141" title="Arnold z Villanova">
Arnold z Villanova



</doc>
<doc id="889142" url="https://pl.wikipedia.org/wiki?curid=889142" title="Ted Demme">
Ted Demme

Edward Kern „Ted” Demme (wym. dɛmi, ur. 26 października 1963 w Nowym Jorku, zm. 13 stycznia 2002 w Santa Monica) – amerykański reżyser, producent filmowy i telewizyjny, także aktor. Laureat nagrody Emmy dla najlepszego filmu telewizyjnego za obraz "Lekcja przed egzekucją" (1999). Był siostrzeńcem reżysera Jonathana Demme (1944–2017).
Życiorys.
Urodził się w Nowym Jorku jako syn Gail (z domu Kern) i Fredericka Rogersa Demme. Dorastał w nowojorskim Rockville Centre na Long Island. Uczęszczał do South Side Senior High School. W 1985 ukończył State University of New York College at Cortland.
Początkowo pracował w stacji radiowej WSUC-FM. Krótka kariera Demme rozpoczęła się w połowie lat 80. XX wieku, kiedy uzyskał pracę jako asystent produkcji w sieci kablowej MTV. W 1988 pierwszym uznanym sukcesem Demme było stworzenie popularnej serii "Yo! MTV Raps". Wyreżyserował wiele teledysków, w tym dla Bruce’a Springsteena „Streets of Philadelphia” (1994), Salt-n-Pepa i Henry’ego Rollinsa, a także kilka programów telewizyjnych, takich jak "Rock the Vote" i "Denis Leary: No Cure for Cancer".
W 1992 zadebiutował jako reżyser filmu krótkometrażowego "The Bet" z Johnem B. Hickeyem. Chociaż wyreżyserował fabułę dreszczowca komediowego "Kim jest ten facet?" ("Who’s the Man?", 1993) z Denisem Leary, Ice-T i Richardem Gantem, jego reżyserski przełom nastąpił dopiero w następnym roku wraz z premierą komedii kryminalnej "Spec" ("The Ref", 1994) z Denisem Leary, Judy Davis i Kevinem Spacey. Film ten nie był sukcesem kasowym, ale otrzymał pozytywne recenzje i szybko stał się kultowym klasykiem. 
W 1996 Demme wyreżyserował "Piękne dziewczyny" ("Beautiful Girls") z Mattem Dillonem, Lauren Holly, Natalie Portman i Umą Thurman, a następnie pracował nad kilkoma projektami telewizyjnymi, w tym w serialach ABC "Gun" (1997) z Kirsten Dunst i Donalem Logue oraz HBO "Subway Stories: Tales from the Underground" (1997) z Billem Irwinem. 
W 1998 był producentem dramatu kryminalnego "Hazardziści" ("Rounders", 1998) z Mattem Damonem i Edwardem Nortonem. W tym samym roku był współproducentem i wyreżyserował film kryminalny "Monument Ave." (1998). Demme wyprodukował kilka dodatkowych projektów, w tym film HBO "Lekcja przed śmiercią" ("A Lesson before Dying", 1999) z Donem Cheadle, za którą otrzymał nagrodę Emmy oraz nagrodzony dramat "Niesione wiatrem" ("Tumbleweeds", 1999) z Janet McTeer. Ostatnim filmem Demme był "Blow" (2001) z udziałem Johnny’ego Deppa i Penélope Cruz, który wyreżyserował i wyprodukował.
Zmarł nagle 13 stycznia 2002 w Santa Monica w Kalifornii, w wieku zaledwie 38 lat, na skutek ataku serca, podczas meczu koszykówki w szkole prywatnej. Mieszkał w West Hollywood w Kalifornii. Miał żonę Amandę Scheer-Demme i dwójkę dzieci.
W 2010 powstał dokumentalny film telewizyjny, przygotowywany dla kanału Independent Film Channel "In Search of Ted Demme".

</doc>
<doc id="889144" url="https://pl.wikipedia.org/wiki?curid=889144" title="Kosmos 7">
Kosmos 7

Kosmos 7 – druga udana radziecka misja satelity zwiadowczego. Był to statek Zenit-2 No. 4 należący do programu Zenit, którego konstrukcja została oparta na załogowych kapsułach Wostok. Prócz zdjęć wywiadowczych, satelita wykonywał również badania górnych warstw atmosfery, w tym promieniowania jonizującego. Kapsuła z negatywami opadła na terytorium ZSRR po 4 dniach, 130 km od miasta Uralsk.

</doc>
<doc id="889146" url="https://pl.wikipedia.org/wiki?curid=889146" title="With Love... Hilary Duff">
With Love... Hilary Duff

With Love... Hilary Duff – perfumy firmy Elizabeth Arden sygnowane przez Hilary Duff.
Zgodnie z oficjalną stroną zapachu, buteleczka została zaprojektowana przez samą Duff, ale miała doradców, którzy wiedzieli jak to powinno pachnieć. Powiedziała "Houston Chronicle", że jest zadowolona z dobrze rozwijającego się zapachu tak bardzo, że w przyszłości chciałaby tworzyć perfumy.
With Love... Hilary Duff był jednym z trzech najlepiej sprzedających się zapachów w USA pod koniec 2006 r. Firma Brean Murray, Carret &amp; Co. doniosła, że poinformowali o niezadowalającej sprzedaży zapachu "dla zysku".
W oświadczeniu dla prasy Elizabeth Arden zdementowała plotki o niższej niż się spodziewano sprzedaży detalicznej zapachu porównując je do plotek o sezonie wakacyjnym. Zapach jest dostępny w większych sklepach w Wielkiej Brytanii.
Zapach jest reklamowany przez multi-milionową kampanię, do której zaliczają się reklamy w telewizji, teledysk do nowego singla Duff "With Love" i występy Duff w talk-show'ach. Reklama With Love... Hilary Duff pokrywa się z reklamą najnowszego singla Duff poprzez teledysk do niego, który jest bardzo często puszczany w MTV od lutego 2007. Sama reklama trwa 67 sekund, a skrócona wersja tylko 15 sekund. Pokazuje Duff ściganą przez mężczyznę (Kellan Lutz), później widzimy Duff wkładająca perukę w windzie. Mężczyzna idzie za nią do windy i zaczynają się obejmować, ale kable od windy się przerywają i winda spada. Ekran staje się biały z czarnym napisem "To Be Continued..." (Ciąg Dalszy Nastąpi...) i to koniec.

</doc>
<doc id="889147" url="https://pl.wikipedia.org/wiki?curid=889147" title="Öskjuvatn">
Öskjuvatn

Öskjuvatn – jezioro w górskiej części Islandii o głębokości 220 m (najgłębsze jezioro na wyspie) i powierzchni 11 km².
Jezioro leży w kraterze wulkanu Askja w północno-wschodniej części lodowca Vatnajökull. Krater powstał w 1875 na skutek ogromnej erupcji wulkanu. 
10 lipca 1907 dwóch niemieckich uczonych, Walter von Knebel i Max Rudloff, zaginęło podczas badania jeziora w małej łodzi. Narzeczona Knebela, Ina von Grumbkow, zorganizowała ekspedycję poszukiwawczą, która jednak nie znalazła żadnych śladów.

</doc>
<doc id="889148" url="https://pl.wikipedia.org/wiki?curid=889148" title="Republika (słowacka partia polityczna)">
Republika (słowacka partia polityczna)

Republika (słow. "Republika"; zapis stylizowany "REPUBLIKA") – słowacka partia polityczna, która powstała w 2002 roku w wyniku rozłamu w Ruchu dla Demokratycznej Słowacji pod nazwą Ruch dla Demokracji ("Hnutie za demokraciu"). Jej pierwszym liderem był Ivan Gašparovič, były prezydent Słowacji. Kolejnym przywódcą został Jozef Grapa. W wyborach z 17 czerwca 2006 ugrupowanie to uzyskało 0,6% głosów i utraciło swą reprezentację parlamentarną. W kolejnych latach partia zmieniała swoją nazwę: w 2018 przyjęła nazwę Głos Ludu, a w 2021 – Republika. Ponownie startowała w wyborach od 2019, biorąc udział w wyborach do Europarlamentu i Rady Narodowej, uzyskiwała jednak poparcie poniżej 1 procenta.

</doc>
<doc id="889152" url="https://pl.wikipedia.org/wiki?curid=889152" title="I Liceum Ogólnokształcące im. E. Romera">
I Liceum Ogólnokształcące im. E. Romera



</doc>
<doc id="889162" url="https://pl.wikipedia.org/wiki?curid=889162" title="Demografia Malty">
Demografia Malty

Religie:
chrześcijanie: 90%, w tym katolicy 83%. Ateiści i osoby niereligijne: 4% (dane z 2019 roku).
Języki:
maltański, angielski (oba urzędowe)
Liczba ludności na przestrzeni lat.
W ciągu 100 lat liczba ludności na Malcie się podwoiła. W 1911 roku Maltę zamieszkiwało 228 534 osób, w 2011 roku - 416 055 osób.
W ciągu prawie 200 lat liczba ludności na Malcie zwiększyła się czterokrotnie, w ciągu ostatnich 100 lat liczba ludności na Malcie się podwoiła. W 1842 roku Maltę zamieszkiwało 114 499 osób, w 1911 roku – 211 564 osób, w 1957 roku – 319 620 osób natomiast w 2011 roku Maltę zamieszkiwało 416 055 osób. Około 2020 roku, populacja Malty przekroczyła 500 000. Maltańczycy stanowią ok. 79% społeczeństwa (411 000 osób), obcokrajowcy stanowią ok. 21% (103 000 osób, 1/5 populacji) i ta liczba cały czas wzrasta, de facto Malta stała się państwem kosmopolitycznym. Populacja Malty gwałtownie wzrosła w porównaniu z 2010 rokiem, kiedy obcokrajowcy liczyli zaledwie 19 tysięcy osób. Ponad 80 000 pełnoletnich osób to obywatele Unii Europejskiej (nie były liczone osoby poniżej 16 roku życia i osób, które nie zarejestrowały się jako rezydenci).
Inne statystyki.
Według danych Eurostatu z 2019 roku, Malta ma jeden z najniższych odsetek populacji w Unii Europejskiej zgłaszającej przewlekłą depresję.
Wyznania religijne.
Zgodnie z danymi z 2019 roku, około 90% Maltańczyków to chrześcijanie (97% w 2010 roku), z czego katolicy stanowią 83% populacji (duży spadek, z 95,8%). Według raportu z 2005 roku w niedzielnych mszach uczestniczyło około 52,6% mieszkańców Malty, natomiast według danych arcybiskupa archidiecezji maltańskiej w 2015 roku w niedzielnej mszy uczestniczy 40% mieszkańców. Metropolia maltańska to metropolia obrządku łacińskiego obejmująca swoim zasięgiem Maltę. Podzielona jest na archidiecezję maltańską i diecezję Gozo. Na Malcie istnieje 359 kościołów oraz 78 parafii.
Pozostałe grupy wyznaniowe to inne odłamy chrześcijaństwa jak np. protestantyzm (2%, wzrost z 1,1% w 2010 roku), prawosławie (2%), inne odłamy chrześcijaństwa (3%), w tym Świadkowie Jehowy (0,15%). Mniejsze grupy imigrantów wyznające islam stanową 2%, społeczność żydowska oscyluje na poziomie &lt;0,1%. Wzrost nastąpił wśród ateistów i osób niereligijnych, z 2,5% w 2010 roku do 4% w 2019 roku, stanowiąc drugą po Katolikach grupę.

</doc>
<doc id="889163" url="https://pl.wikipedia.org/wiki?curid=889163" title="Partia Demokratycznej Lewicy (Słowacja)">
Partia Demokratycznej Lewicy (Słowacja)

Partia Demokratycznej Lewicy (słow. "Strana demokratickej ľavice", SDĽ) – słowacka partia polityczna istniejąca od 1990. 
Historia.
Ugrupowanie zostało założone w 1990 w wyniku przekształcenia Komunistycznej Partii Słowacji. Od wyborów w 2002 nie miało ono reprezentacji parlamentarnej. Było członkiem Partii Europejskich Socjalistów i Międzynarodówki Socjalistycznej. W latach 1998–2002 partia wchodziła w skład koalicji rządzącej tworzącej rząd Dzurindy. W 2002 część członków ugrupowania założyła partię pod nazwą Socjaldemokratyczna Alternatywa. 
Sama SDL w wyborach krajowych 2002 uzyskała 1,36% głosów. 4 grudnia 2004 członkowie partii ustalili, iż połączą się z ugrupowaniem Kierunek – Socjalna Demokracja, co nastąpiło to 1 stycznia 2005. Część działaczy partyjnych, która nie pogodziła się z tą decyzją kontynuowała jednak działalność pod starą nazwą. W wyborach 2006 partia uzyskała 0,12% głosów, zaś w wyborach do Parlamentu Europejskiego w 2009 0,62% głosów. 
Ugrupowanie wystawiło swych kandydatów w wyborach 2010. Z jego list startowali również kandydaci Partii Zielonych, Partii Agrarnej i Partii Solidarności Obywatelskiej. Lista ta uzyskała 2,41% poparcia. 
Obecnie na czele ugrupowania stoi Marek Blaha, absolwent Uniwersytetu Ekonomicznego w Bratysławie. Jego pierwszym zastępcą jest prof. Ján Kyselovič.

</doc>
<doc id="889169" url="https://pl.wikipedia.org/wiki?curid=889169" title="Mariano Gonzalvo">
Mariano Gonzalvo

Mariano Gonzalvo (ur. 22 marca 1922 w Mollet del Vallès, zm. 7 kwietnia 2007 w Barcelonie) – piłkarz i kapitan zespołu FC Barcelona. Szesnastokrotny reprezentant Hiszpanii. W barwach Barcelony grał przez 13 sezonów pięciokrotnie zdobywając wraz z drużyną mistrzostwo kraju. W 1950 roku zagrał w 5 meczach mistrzostw świata w Brazylii, gdzie zdobył wraz z drużyną 4. miejsce. Dwa lata później został kapitanem "Barcelony pięciu tytułów", zdobył wraz z drużyną mistrzostwo i Puchar Króla Hiszpanii, Puchar Łaciński, Puchar Evy Duarte i Puchar Martini.

</doc>
<doc id="889173" url="https://pl.wikipedia.org/wiki?curid=889173" title="1960 NBA Draft">
1960 NBA Draft

1960 NBA Draft - w 21 rundach, wybrano 100 graczy. W przyszłości trzej zawodnicy wybrani w pierwszej rundzie zostali wpisani do Basketball Hall of Fame (polskie:Galeria sław koszykówki), byli to Oscar Robertson, Jerry West i Lenny Wilkens który znajduje się w gronie 10 najlepszych trenerów w historii.

</doc>
<doc id="889180" url="https://pl.wikipedia.org/wiki?curid=889180" title="Giancarlo Giannini">
Giancarlo Giannini

Giancarlo Giannini (ur. 1 sierpnia 1942 w La Spezia) – włoski aktor, nominowany do Oscara.
Studiował na rzymskiej Accademia Nazionale d’Arte Drammatica. Debiut filmowy zaliczył niewielką rolą Gerarda Lemaire w dramacie kryminalnym "I criminali della metropoli" ("Fango sulla metropoli", 1965) u boku Tony’ego Kendalla. Pojawiał się w drugoplanowych rolach w "Anzio" oraz "The Secret of Santa Vittoria". Wystąpił też w jednej z głównych ról w filmie "Swept Away".
W 1976 wystąpił w filmie "Siedem piękności Pasqualino". Za tę rolę został nominowany do Oscara w kategorii najlepsza rola męska, co było ciekawe ze względu na to, że jego występ nakręcony był wyłącznie w języku włoskim. Dubbingował również głos Jacka Nicholsona we włoskiej wersji "Lśnienia", za co aktor ów przesłał mu gratulacje.
Biegła znajomość języka angielskiego Gianniniego zaowocowała wieloma rolami w Hollywood, zwłaszcza inspektora Pazziego w "Hannibalu". Aktor ukazał się też w "A Walk in the Clouds" i "Man on Fire".
Najbardziej znane role Gianniniego miały miejsce w filmach reżyserowanych przez Linę Wertmüller. Oprócz "Swept Away" i "Siedem piękności Pasqualino" zagrał również w "The Seduction of Mimi", "Love and Anarchy", "A Night Full of Rain", a także "Francesca e Nunziata".
Wcielił się w postać Imperatora Padishah Shaddama IV w trzyczęściowej, telewizyjnej wersji "Dune" (2000), zrealizowanej na podstawie powieści Franka Herberta. W 2002 roku pojawił się w horrorze "Darkness". Wystąpił również w "Casino Royale" i "007 Quantum of Solace", 21. i 22 części przygód Jamesa Bonda, odgrywając rolę René Mathisa.

</doc>
<doc id="889181" url="https://pl.wikipedia.org/wiki?curid=889181" title="Społeczeństwo przeciw Przemocy">
Społeczeństwo przeciw Przemocy

Społeczeństwo Przeciwko Przemocy (sł. "Verejnosť proti násiliu", VPN) było ruchem politycznym założonym w Bratysławie 20 listopada 1989 roku. Było słowackim odpowiednikiem czeskiego Forum Obywatelskiego (VPN powstało 2 godziny wcześniej niż Forum).
VPN odegrało ważną rolę podczas aksamitnej rewolucji.
Na nadzwyczajnym kongresie partii, zwołanym na 27 kwietnia 1991 roku, od VPN odłączyła się nowa partia – Ruch dla Demokratycznej Słowacji. Zwyciężyła ona w wyborach w 1992 roku. VPN szybko utraciło popularność, a większość jego członków powołało do życia Obywatelską Unię Demokratyczną ("Občianska demokratická únia", ODÚ), która jednakże zakończyła swą działalność w listopadzie 1992 roku.

</doc>
<doc id="889183" url="https://pl.wikipedia.org/wiki?curid=889183" title="The More Things Change...">
The More Things Change...

The More Things Change... – drugi studyjny album Machine Head, groove metalowego zespołu z Oakland. Płyta została wydana przez wytwórnię Roadrunner Records 15 marca 1997 roku. Producentem płyty był Colin Richardson.
Materiał rejestrowano w dwóch studiach, w "The Plant" w Sausalito oraz w "Hyde Street" w San Francisco. Płyta trwa 63 minuty i 32 sekundy (digipack). Na płycie znajduje się 13 utworów (w tym trzy utwory dodatkowe). Wszystkie teksty (oprócz coverów) napisał Robb Flynn.
Według danych z kwietnia 2002 album sprzedał się w nakładzie 115,104 egzemplarzy na terenie Stanów Zjednoczonych.

</doc>
<doc id="889184" url="https://pl.wikipedia.org/wiki?curid=889184" title="Walenty Gagatkiewicz">
Walenty Gagatkiewicz

Walenty Maciej Gagatkiewicz (Gagatowicz) (ur. 10 lutego 1750 w Warszawie, zm. 10 stycznia 1805 w Warszawie), polski lekarz.
Studiował w Paryżu, stopień doktora otrzymał w Reims. W 1770 powrócił do Warszawy, gdzie założył szkołę chirurgiczną. W 1784 został nadwornym lekarzem króla Stanisława Augusta. W 1786 został uhonorowany medalem "Bene merentibus". W 1801 roku jako pierwszy lekarz został członkiem Towarzystwa Przyjaciół Nauk. Był współzałożycielem szkoły chirurgicznej w Warszawie, powstałej w 1789 roku

</doc>
<doc id="889185" url="https://pl.wikipedia.org/wiki?curid=889185" title="Port lotniczy Hurghada">
Port lotniczy Hurghada

Port lotniczy Hurghada – międzynarodowy port lotniczy położony niedaleko Hurghady, centrum turystycznego Egiptu. Ma wiele połączeń czarterowych, m.in. z Krakowa, Wrocławia, Gdańska, Łodzi i Katowic-Pyrzowic oraz dwa regularne połączenia do Polski do Warszawy i Katowic.

</doc>
<doc id="889193" url="https://pl.wikipedia.org/wiki?curid=889193" title="Objaw Saegessera">
Objaw Saegessera

Objaw Saegessera (ang. Saegesser's sign) – objaw, wywoływany przez naciśnięcie punktu przeponowego (przy krawędzi lewego mięśnia mostkowo-obojczykowo-sutkowego, 3–4 cm ponad krawędzią obojczyka). Powoduje to gwałtowny skurcz przepony po tej samej stronie i silny ból wzdłuż krawędzi mięśnia prostego brzucha. Objaw wskazuje na pęknięcie śledziony, zarówno przebiegające z rozerwaniem torebki i krwawieniem do jamy otrzewnej, jak i przebiegające z utworzeniem krwiaka podtorebkowego.
Objaw został opisany przez szwajcarskiego chirurga, Maxa Saegessera.

</doc>
<doc id="889194" url="https://pl.wikipedia.org/wiki?curid=889194" title="Joe Johnson (snookerzysta)">
Joe Johnson (snookerzysta)

Joe Johnson (ur. 29 lipca 1952 w Bradford, West Yorkshire) – angielski snookerzysta.
Po udanej karierze amatorskiej – w 1978 był finalistą mistrzostw Anglii i mistrzostw świata – rozpoczął występy w gronie zawodowców w 1979. Przez kilka lat nie osiągał większych sukcesów, zyskał nawet opinię gracza, który nie potrafi grać przy kamerze telewizyjnej. W 1986 odniósł sensacyjne zwycięstwo na mistrzostwach świata, pokonując w finale mistrza lat 80., Steve'a Davisa 18:12. W kolejnym sezonie nie uzyskiwał dobrych rezultatów, jednak ponownie dotarł do finału mistrzostw świata; tym razem Davis wygrał 18:14.
Sukcesy te pozwoliły Johnsonowi awansować na piąte miejsce w rankingu światowym. Wygrał jeszcze m.in. Scottish Masters (1987) i European Grand Prix (1989). W kolejnych latach osiągał znacznie słabsze rezultaty, na co wpływ miały m.in. kłopoty ze wzrokiem.
Obecnie pracuje jako komentator snookera w stacji Eurosport.

</doc>
<doc id="889201" url="https://pl.wikipedia.org/wiki?curid=889201" title="Dog Island (Gambia)">
Dog Island (Gambia)

Dog Island – niewielka wyspa, położona na rzece Gambia w Republice Gambii około 13 kilometrów od ujścia rzeki do Oceanu Atlantyckiego. Powierzchnia wyspy wynosi niecałe 3,5 ha. Podczas odpływu wyspa połączona jest ze stałym lądem, natomiast podczas przypływu dzieli ją ok. 150 metrów od cypla Dog Island Point przy północnym brzegu rzeki. Obecna nazwa wyspy ("Psia Wyspa") pochodzi od odgłosu wydawanego przez zamieszkujące ją pawiany, który z daleka przypomina nieco szczekanie psów.
Historia.
Pierwszymi Europejczykami, którzy zasiedlili wyspę, byli w latach sześćdziesiątych XVII wieku Anglicy, kiedy na polecenie ówczesnego majora, a późniejszego admirała Roberta Holmesa wzniesiono tu fort dla ochrony angielskiej działalności handlowej w tej części świata. Wyspę nazwano wówczas Charles Island na cześć króla Karola II Stuarta, zaś fort otrzymał nazwę Fort Charles. Opuszczono go w roku 1816 po założeniu nowego fortu na St. Mary’s Island u samego ujścia rzeki. Fort na Dog Island wówczas rozebrano. Od tamtej pory wyspa pozostaje niezamieszkana.
Obecnie czasami organizuje się dla turystów wycieczki łodzią z Bandżulu w okolice wyspy, skąd można obserwować delfiny pływające w estuarium rzeki Gambia.

</doc>
<doc id="889206" url="https://pl.wikipedia.org/wiki?curid=889206" title="Ezechiel (imię)">
Ezechiel (imię)

Ezechiel – imię męskie pochodzenia biblijnego. Wywodzi się od hebrajskiego imienia "Jechezkel" (hebr. יחזקאל) oznaczającego "Bóg umacnia".
Ezechiel był jednym z najważniejszych proroków Starego Testamentu. Kościół katolicki notuje kilku świętych lub błogosławionych o tym imieniu.
Ezechiel imieniny obchodzi 10 kwietnia i 19 sierpnia.
Znane osoby o imieniu Ezechiel:

</doc>
<doc id="889207" url="https://pl.wikipedia.org/wiki?curid=889207" title="Tusz do rzęs">
Tusz do rzęs

Tusz do rzęs (ang. "mascara") – kosmetyk służący do podkreślenia i malowania rzęs, dopełniający makijażu oka. Nadaje rzęsom wyrazistość – stają się dłuższe i grubsze. Tusz nakłada się na rzęsy lub także brwi za pomocą specjalnej szczoteczki do rzęs. Sklejone maskarą rzęsy rozdziela się plastikowym grzebykiem do rzęs. Tusz występuje najczęściej w kolorach: czarnym, brązowym i szarym lub rzadziej w kolorze niebieskim, zielonym, różowym i innych ostrych barwach, które są popularne szczególnie u nastolatek. Może zawierać brokat.
Historia.
Rzęsy farbowano już w starożytności. Aby usztywnić i uwydatnić kolor i gęstość rzęs, starożytne Egipcjanki stosowały mieszaninę sadzy, oliwy i białka. Pomysł został potem przejęty przez Greczynki i rozpowszechniony w kulturze śródziemnomorskiej. 
Pierwsze próby stworzenia dzisiejszej maskary zapoczątkował francuski przedsiębiorca Eugene Rimmel w 1860 roku. Zrobił tusz do rzęs, oparty na sproszkowanym węglu, rozcieńczanym zwykłą wodą i nakładanym na rzęsy za pomocą szczoteczki. Jego nazwisko szybko zostało skojarzone z produkcją tego specyfiku. Określenie "rimmel" na tusz do rzęs było stosowane w wielu językach. 
Prawdziwa mascara powstała w 1913 roku, dzięki chemikowi T.L. Williamsowi. Wiąże się z nią historia nieszczęśliwej miłości Maybeli, siostry Williamsa, która była zdradzana przez swojego narzeczonego. Williams pragnął pomóc swojej siostrze, więc wymyślił produkt do codziennego użytku, który nadałby jej spojrzeniu głębi i zarazem przyciągnął zainteresowanie mężczyzny. W tym celu wymieszał wazelinę z pyłem węglowym. Specyfik stosowany przez Maybelę musiał wywrzeć na jej narzeczonym ogromne wrażenie, bo po roku wyszła za mąż. W 1915 Williams założył firmę Maybelline. Jej nazwa pochodzi od połączenia słów: Maybel i "vaseline".
Rodzaje tuszu i funkcje.
Wodoodporny tusz do rzęs rozprowadzony szczoteczką na rzęsach tworzy trwałą, odporną na zmywanie wodą, łzy i ścieranie się warstwę. Tusz wodoodporny zawiera często oprócz pigmentów i składników nadających wodoodporność, woski i inne dodatki: przedłużające, pogrubiające i podkręcające rzęsy. Można go zmyć wodą z dodatkiem środka powierzchniowo czynnego (detergentu), mydła lub specjalnym zmywaczem.
Są także tusze wielofunkcyjne: wydłużająco-podkręcający, pogrubiająco-wydłużający itp.

</doc>
<doc id="889215" url="https://pl.wikipedia.org/wiki?curid=889215" title="Jarret">
Jarret



</doc>
<doc id="889221" url="https://pl.wikipedia.org/wiki?curid=889221" title="Ogórek kiwano">
Ogórek kiwano

Ogórek kiwano, kiwano, ogórek kolczasty, ogórek afrykański ("Cucumis metulifer" E. Mey. ex Naud.) – gatunek ogórka. W naturze występuje w Afryce od Kraju Przylądkowego po Senegal i Sudan na północy, także Jemen na Półwyspie Arabskim.
Etymologia.
Nazwę kiwano nadano mu w Nowej Zelandii, pochodzi ona od słów "kiwi" i "banan", gdyż przypomina pod względem smaku i aromatu te owoce. W anglojęzycznych krajach nazywany jest też rogatym ogórkiem lub rogatym afrykańskim melonem.
Zastosowanie.
Roślina uprawna. Jest uprawiane w niektórych krajach jako warzywo. Jak przystało na roślinę pochodzącą z tropików jest gatunkiem wybitnie ciepłolubnym. Jego wzrost ustaje przy temperaturze poniżej +15 °C, a gdy utrzymuje się temperatura poniżej +5 °C zamiera. W Polsce może być uprawiane pod folią lub w szklarniach z nasion otrzymanych z dojrzałych owoców. W optymalnych warunkach rośnie bardzo szybko – nawet 20 cm na dzień. Z jednej rośliny można otrzymać kilka-kilkanaście owoców.
Sztuka kulinarna: Miąższ o orzeźwiającym smaku, wraz ze znajdującymi się w środku nasionami spożywa się na surowo. Jego smak jest zbliżony do kiwi, melona i ogórka, a zapach do banana. Kiwano można dodawać do sałatek owocowych, deserów, ryb i owoców morza. Jest niskokaloryczny. Owoce bardzo dobrze przechowują się w mieszkaniu (do 6 miesięcy), stanowiąc oryginalny element zdobniczy i zachowując przez cały czas przydatność do spożycia.

</doc>
<doc id="889226" url="https://pl.wikipedia.org/wiki?curid=889226" title="Andres Rodriguez">
Andres Rodriguez



</doc>
<doc id="889229" url="https://pl.wikipedia.org/wiki?curid=889229" title="Charles Island">
Charles Island



</doc>
<doc id="889232" url="https://pl.wikipedia.org/wiki?curid=889232" title="Andrés Rodríguez (ujednoznacznienie)">
Andrés Rodríguez (ujednoznacznienie)



</doc>
<doc id="889235" url="https://pl.wikipedia.org/wiki?curid=889235" title="Grusza chińska">
Grusza chińska

Grusza chińska ("Pyrus pyrifolia"), nashi – gatunek drzewa z rodziny różowatych. Pochodzi z Azji Wschodniej, rośnie w Nowej Zelandii, Australii, Chile oraz na Tajwanie. Drzewo owocowe. Owoce zwane "nashi" jada się najczęściej surowe, cenione zwłaszcza schłodzone. W smaku przypominają owoce gruszy pospolitej, ale są bardziej kwaskowate i orzeźwiające. Miąższ mają chrupiący i nieco ziarnisty, dlatego bywają nazywane "gruszkami piaskowymi". Owoce wykorzystywane są do produkcji marmolad i sałatek. W uprawie rozpowszechniona jest odmiana 'Chojuro'.

</doc>
<doc id="889236" url="https://pl.wikipedia.org/wiki?curid=889236" title="Roman Hoppe">
Roman Hoppe

Roman Hoppe (ur. 9 października 1908 w Gniewaniu na Podolu, zm. 1 lutego 1979 w Warszawie) – lekarz weterynarii, naukowiec, profesor Szkoły Głównej Gospodarstwa Wiejskiego.
Edukacja.
Ukończył gimnazjum w Tomaszowie Mazowieckim (matura 1927). W 1928 rozpoczął studia matematyczne na Uniwersytecie Warszawskim. Rok później przeniósł się na Wydział Weterynaryjny tegoż uniwersytetu. W 1935 uzyskał dyplom lekarza weterynarii. Po studiach pracował w Katedrze Patologii i Anatomii Patologicznej jako st. asystent. Tam też (1937) doktoryzował się na podstawie pracy "O zmianach histologicznych w nerkach płodu przy brucellozie bydła". 
Pobyt w Przasnyszu.
W latach 1937–1939 pracował w Przasnyszu jako powiatowy lekarz weterynarii. Po odbyciu kampanii wrześniowej wrócił do pracy w Przasnyszu, by w 1945 ponownie objąć stanowisko powiatowego lekarza weterynarii (do 1948).
Praca naukowa.
W 1946 odbył w Warszawie przewód habilitacyjny na podstawie pracy "Wpływ ułożenia głowy i szyi na kształtowanie się czaszki płodów końskich i płynące stąd wskazania dla rozwiązywania ciężkich porodów u klaczy". W 1947 uzyskał tytuł docenta położnictwa zwierząt. Prowadził z tego zakresu wykłady zlecone. W latach 1948–1953 był konsultantem Ministerstwa PGR do spraw niepłodności klaczy. W 1950 został kierownikiem Katedry Położnictwa i Patologii Rozrodu Zwierząt (od 1952 w strukturze Wydziału Weterynaryjnego SGGW). W 1954 otrzymał tytuł profesora nadzwyczajnego, a w 1965 – profesora zwyczajnego. Za swą działalność naukowo-dydaktyczną i społeczno-zawodową był wielokrotnie odznaczany i nagradzany. Jego dorobek naukowy i publicystyczny obejmuje 110 pozycji.
Działalność organizacyjna.
W latach 1956–1958 był prodziekanem, a następnie w latach 1958–1960 dziekanem Wydziału Weterynaryjnego SGGW. W latach 1962–1965 pełnił funkcję prorektora ds. nauki SGGW. Był zastępcą redaktora naczelnego "Życia Weterynaryjnego", a w 1955 i 1957 prezesem Polskiego Towarzystwa Nauk Weterynaryjnych. Członek Komitetu Nauk Weterynaryjnych PAN. 
Uhonorowanie.
Odznaczony między innymi Złotym Krzyżem Zasługi i Krzyżem Kawalerskim Orderu Odrodzenia Polski.
Został pochowany na cmentarzu w Marysinie Wawerskim. 25 czerwca 1983 odbyła się uroczystość nadania imienia prof. dr hab. Romana Hoppe lecznicy specjalistycznej w Przasnyszu. Na ścianie budynku odsłonięto tablicę pamiątkową (w październiku 2003 przeniesioną do dawnej siedziby starostwa powiatowego). Jego imię nosi też jedna z przasnyskich ulic.

</doc>
<doc id="889237" url="https://pl.wikipedia.org/wiki?curid=889237" title="Jan Wigura">
Jan Wigura

Jan Wigura (ur. 15 stycznia 1880 w Suchedniowie, zm. 10 sierpnia 1937 w Ostrowcu Świętokrzyskim) – adwokat, działacz Ligi Narodowej i Narodowego Związku Robotniczego, polityk lewicy niepodległościowej, piłsudczyk i polityk sanacyjny.
Życiorys.
Dzieciństwo spędził w Suchedniowie. Po ukończeniu szkoły elementarnej uczył się w IV Gimnazjum w Warszawie (1891-93) i Gimnazjum Męskim w Kielcach (1893–1899), gdzie był założycielem i przewodniczącym narodowego koła samokształceniowego. W latach 1899–1903 odbył studia prawnicze na Uniwersytecie Warszawskim, gdzie wstąpił do Zetu (1899) i Ligi Narodowej (1900), wchodząc do kierownictwa Ligi na gubernię radomską. Za udział w prezydium wiecu wszechakademickiego w sprawie Wrześni (1901) został pozbawiony świadectwa prawomyślności. Działał też w Towarzystwie Bratniej Pomocy, którego prezesem został w 1902. W 1903 osiadł w Radomiu, studiując jeszcze przez rok na UW lokalne prawo cywilne guberni bałtyckich. Dyplom ukończenia prawa (kandydata praw) uzyskał w 1904.
W latach 1904–1906 był aplikantem adwokackim przy Sądzie Okręgowym w Radomiu, a następnie od 1906 adwokatem przysięgłym. W Radomiu kontynuował także swoją działalność w ruchu narodowym, stając się jego niekwestionowanym liderem. Był członkiem Centralizacji LN (1903-1909) i komisarzem Ligi na gubernie radomską i kielecką. Pełnił także funkcję przewodniczącego Stronnictwa Demokratyczno-Narodowego w gub. radomskiej. Organizator kolportażu „Polaka” i „Przeglądu Wszechpolskiego”. Wraz z Jadwigą Marcinowską zorganizował a następnie w latach 1904–1905 kierował pracami Towarzystwa Oświaty Narodowej w gub. radomskiej. W latach 1905–1907 koordynował z ramienia Ligi akcją polonizacji szkół, urzędów i sądów w Radomskiem, stał także na czele radomskiej organizacji Związku Unarodowienia Szkół. Był założycielem Towarzystwa Gimnastycznego „Sokół” w Radomiu (1906) a także Polskiej Macierzy Szkolnej w gub. radomskiej. W maju 1906 został wybrany na najmłodszego posła do I Dumy Państwowej. W izbie wystąpił tylko raz uzasadniając jedną z interpelacji wniesionych przez Koło Polskie. Sekretarz okręgowego komitetu wyborczego SD-N w Radomiu przed wyborami do II Dumy. Wybory do II Dumy przegrał na rzecz kandydata postępowców. W październiku 1906 elektor z kurii miejskiej w Radomiu do III Dumy. W latach 1906–1908 był także redaktorem „Gazety Radomskiej”.
Założył radomski oddział Związku im. Jana Kilińskiego (1904) a na jego bazie Narodowy Związek Robotniczy w Radomiu (1905). W 1907 był inicjatorem i organizatorem Polskich Związków Zawodowych w gub. radomskiej. W latach 1905–1908 był przewodniczącym Zarządu Okręgu NZR i organizatorem Związku Bojowego NZR w Radomiu (stworzył w tym czasie sieć składów broni i amunicji oraz nielegalnej „bibuły” i uczestniczył w udanym zamachu na Naczelnika Dyrekcji Naukowej w Radomiu Stankiewicza). Rozczarowany kursem politycznym endecji orientującej się na współpracę z władzami rosyjskimi w 1909 wystąpił z Ligi Narodowej wraz z tzw. Secesją. Dwukrotnie więziony przez władze rosyjskie (w 1909 i 1910) podczas śledztwa przebywał w więzieniach w Kielcach, Radomiu i X Pawilonie Cytadeli w Warszawie. Z braku dowodów winy jego sprawę umorzono, ale został skreślony z lisy adwokatów i oddany pod roczny nadzór policji
Od 1911 należał do ścisłego kierownictwa Związku Niepodległości. Zorganizował radomską organizację ZN a także Konfederacji Narodowej Polskiej. W kontakcie z Mieczysławem Norwidem-Neugebeuerem stworzył w Radomiu oddział ćwiczebny najpierw Polskiego Związku Wojskowego potem tajnej Armii Polskiej (1911), a od 1912 Polskich Drużyn Strzeleckich. Z ramienia Konfederacji uczestniczył od 1912 w pracach Komisji Tymczasowej Skonfederowanych Stronnictw Niepodległościowych, stąd często w tym czasie odbywał podróże z Królestwa do Galicji, zajmując się m.in. przerzutem nielegalnej „bibuły” na teren Kongresówki. W 1911 mimo poparcia zaraniarzy i postępowców przegrał wybory z Józefem Świerzyńskim o mandat do IV Dumy z guberni radomskiej. Od 1913 do 1933 był prezesem Rady Nadzorczej Kasy Rzemieślniczej w Radomiu (późniejszego Banku Spółdzielczego).
Wybuch I wojny światowej zastał go w Krakowie, gdzie uczestniczył w naradach kierownictwa Konfederacji Polskiej. W sierpniu 1914 wstąpił do I Brygady LP skąd oddelegowany do prac politycznych. Był komisarzem Komisariatu Wojskowego Rządu Narodowego w Kielcach na gminę Suchedniów (X 1914). Następnie w Polskiej Organizacji Narodowej (październik – listopad 1914), był m.in. komisarzem Ziemi Radomskiej i członkiem Rady Politycznej PON. Po opuszczeniu Królestwa w listopadzie 1914 znalazł się w Jabłonkowie (Śląsk Cieszyński). Uczestniczył w wiedeńskim zjeździe PON (29–30 XI 1914). Członek Komisji ds. PON (1914–1915). Od stycznia 1915 współpracował z Naczelnym Komitetem Narodowym, gdzie był członkiem komisji organizacyjnej do spraw Królestwa Polskiego w Wiedniu a następnie członkiem Delegacji Departamentu Organizacyjnego i emisariuszem Departamentu Wojskowego. Działał m.in. na terenie Zagłębia Dąbrowskiego, Kieleckiego i Radomskiego, wielokrotnie przekraczając linie frontu. Od VII 1915 roku mieszkał na stale w Radomiu, gdzie na krótko został aresztowany przez austriackie władze okupacyjne. W tym czasie był działaczem i członkiem Zarządu Okręgu NZR (1915–1918), PZZ (1916–1918) w Radomiu oraz prezesem Robotniczego Klubu Narodowego w Radomiu (1916–1818). Był także członkiem Polskiej Organizacji Wojskowej (1915–1917). Należał do czołówki polityków lewicy niepodległościowych na Ziemi Radomskiej. Był działaczem Komitetu Narodowego w Radomiu (1915), a następnie członkiem kierownictwa Wydziału Narodowego Radomskiego (1915–1917). Jako reprezentant WNR uczestniczył w zjazdach polityków Królestwa Polskiego mających na celu wyłonienie reprezentacji politycznej Król. Polskiego (1915–1917). Członek Centralnego Komitetu Narodowego w Warszawie (XII 1915 – XI 1916). Od XI 1916 do V 1917 uczestniczył w zjazdach Rady Narodowej w Warszawie. CKN i WNR opuścił wraz z innymi przedstawicielami nurtu narodowo-niepodległościowego w lutym 1917 roku. W 1917 członek władz kielecko-radomskiego okręgu Centrum Narodowego, a następnie działacz Związku Budowy Państwa Polskiego. Od lutego 1918 działał głównie w NZR. Wtedy także powrócił do działalności w miejscowej POW. 3 listopada 1918 został członkiem Komitetu Pięciu – który przejął z rąk okupantów austriackich władzę w Radomiu. W Komitecie odpowiadał za sprawy gminne, a potem za formowanie Milicji Miejskiej i Straży Obywatelskiej.
W okresie międzywojennym prowadził kancelarię adwokacką i notarialną w Radomiu. W latach 1919–1923 delegat do Sejmiku Powiatowego w Radomiu. Należał wówczas do Narodowego Zjednoczenia Ludowego. Podczas wojny polsko-bolszewickiej 1920 roku wchodził w skład komitetu Obrony Państwa w Radomiu i prowadził z jego ramienia akcję propagandową. Od 1921 członek Związku Legionistów Polskich. Nadal działał także w NZR, a w latach 1920–1923 w Narodowej Partii Robotniczej, z której wystąpił gdy ta związała się z prawicą. W czasie wyborów parlamentarnych w 1922 zorganizował w Radomiu komitet Polskiego Centrum – ugrupowania propiłsudczykowskiego które jednak poniosło klęskę wyborczą. W tym czasie czołowy piłsudczyk w Radomiu, po zabójstwie Gabriela Narutowicza zerwał wszelkie kontakty towarzyskie z przedstawicielami endecji oskarżanej o moralne sprawstwo tej zbrodni.
Redagował i wydawał w latach 1924–1926 tygodnik „Głos” (wzorowany na warszawskim „Głosie Prawdy”) w którym zwalczał endecję, partyjnictwo, komunistów i międzynarodowy kapitał. Opowiadał się za solidaryzmem społ., wzmocnieniem władzy wykonawczej i gospodarczą samowystarczalnością Polski. Od 1926 organizator i działacz Klubu Inteligencji Demokratycznej, potem członek władz okręgowych Związku Naprawy Rzeczypospolitej (1926–1929). Po przewrocie majowym opowiedział się po stronie sanacji. Od 1928 reprezentował ZNR w strukturach radomskiego Bezpartyjnego Bloku Współpracy z Rządem. Członek prezydium Rady Grodzkiej BBWR (1928–1933) i przewodniczący jej sekcji prasowej. Członek zarządu Federacji Polskich Związków Obrony Ojczyzny oraz innych organizacjach kombatanckich w Radomiu. Stopniowo po 1928 roku nabierał krytycznego stosunku do sanacji, ale nie zerwał z nią.
W styczniu 1934 roku przeniósł się do Ostrowca Świętokrzyskiego, gdzie zaczął prowadzić notariat. Działał nadal w BBWR m.in. członkiem prezydium Rady Grodzkiej w Ostrowcu Świętokrzyskim. Od 1934 był prezesem Stowarzyszenia byłych Więźniów Politycznych w Ostrowcu, od 1937 także prezesem Ochotniczej Straży Pożarnej. Zmarł na raka krtani. Pochowany w rodzinnym grobowcu w Suchedniowie.
Rodzina.
Urodził się w rodzinie lekarza górniczego, syn Józefa Krystyna (1852–1909) i Wandy z Kamińskich (zm. 1929). Miał dwóch braci: Władysława (1889–1947) i leśnika Witolda (1891–1966). Był żonaty dwukrotnie, pierwszy raz w 1910 z Marią z Mierzejewskich. Mieli córkę Krystynę, dziennikarkę i więźniarkę KL Auschwitz, żonę dziennikarza warszawskiego Andrzeja Kobyłeckiego. Jesienią 1929 rozszedł się z pierwszą żoną. Ożenił się powtórnie w maju 1930 roku w kościele ewangelicko-reformowanych w Wilnie z Malwiną ze Stynków, 1 v. Stróżewską.

</doc>
<doc id="889239" url="https://pl.wikipedia.org/wiki?curid=889239" title="Ezechiel">
Ezechiel

Ezechiel (, "Jechezkel", "Bóg umacnia") – jeden z proroków większych Starego Testamentu, przez część chrześcijan uważany za świętego, jeden z proroków islamu, autor biblijnej Księgi Ezechiela.
Życie i nauczanie.
Prorok Ezechiel pochodził najprawdopodobniej z rodziny kapłańskiej i sam był kapłanem. Data i miejsce urodzenia nie są znane. Mieszkał w Jerozolimie lub w jej okolicach, a więc prawdopodobnie w młodości spotykał proroka Jeremiasza lub przynajmniej znał jego naukę. Wprawdzie w swojej księdze nigdzie nie wspomina Jeremiasza, ale niektóre rysy jego nauczania wykazują wpływ proroka z Anatot, a poprzez niego wpływ Ozeasza. Ezechiel był osobą zaangażowaną w sprawy polityczne i religijne Izraela, o czym może świadczyć fakt, iż w 597 p.n.e. został uprowadzony wraz z dworem króla Jojakima do Babilonii, gdzie osiadł w Tell-Abib. Data i miejsce jego śmierci nie są znane.
Ok. 592 r. p.n.e. został powołany na proroka i swój urząd sprawował do ok. 570 r. p.n.e. Ezechiel, jak i jego poprzednicy prorocy, śledził wydarzenia polityczne. Odnotowuje to w swym dziele: ze sceny politycznej ustąpiła Asyria (Ez 32,22 n.), a Księstwo Północnego Izraela znalazło się w strefie wpływów Babilonii i Egiptu. Królestwo Judy, zagrożone przez Babilończyków szukało bezskutecznie pomocy u Egipcjan (Ez 17, 1 nn.; 30,20 nn.). W tym czasie, czyli w pierwszym okresie działalności (aż do 598 r. p.n.e.), prorok krytykował i piętnował wady ziomków i zapowiadał kary Boże aż do zniszczenia Królestwa Judzkiego włącznie. Na wygnaniu pocieszał i zapowiadał odrodzenie Izraela (Ez 34-37), a także mówił o nadejściu nowej rzeczywistości w czasach eschatologicznych (Ez 38-48).
Posiadał wiedzę z zakresu historii i zagadnień społeczno-politycznych. Odnotował ruchy wojsk Nabuchodonozora (Ez 21,23 nn.). Wiedział również o wrogim nastawieniu i postępowaniu narodów ościennych, Ammonitów (Ez 25,2 nn.) i Edomitów (Ez 25, 12 nn.) Śledził na bieżąco wydarzenia zachodzące w ojczyźnie. Obok tej wiedzy o charakterze historycznym, stykamy się u niego ze znajomością tradycji o charakterze mitologicznym czy baśniowym (Ez 16,1 nn.; 28,11 nn.; 31,1 nn.) Wykorzystanie tego materiału i połączenie go z innymi elementami przepowiadania są charakterystyczne dla Ezechiela i świadczą o jego wielkiej sile twórczej. Znał także przekazy dotyczące tradycji historiozbawczej i sakralno-prawnej.
Największy wpływ wywarł na jego myśl i nauczanie pobyt na wygnaniu. Przywiązany całym sercem i umysłem do tradycji narodowych i rodzinnych, myślał i pisał o swojej ojczyźnie. Wywodząc się z rodziny kapłańskiej, Ezechiel z wielką czcią odnosił się do kultu świątynnego, którego jednak nie mógł sprawować na obczyźnie. Uważał się za stróża Izraela i duszpasterza, którego posługiwanie i cierpienie miały być znakiem dla Izraelitów. Jego idee wywarły wpływ na hagiografów Starego i Nowego Testamentu oraz na wspólnotę z Kumran. Uważa się go za ojca judaizmu, bo Żydzi przejęli wiele z jego idei, np. troskę o kult świątyni i Tory, o świętość itp. Jego wspomnienie obchodzone jest zgodnie z "Martyrologium Rzymskim" 10 kwietnia.
Księga Ezechiela.
Księga Ezechiela powstała już po przesiedleniu. Została napisana w języku hebrajskim, głównie prozą. Odróżnia ją od innych ksiąg prorockich Starego Testamentu logiczny i chronologiczny układ treści.
Mimo iż prorok nie mógł służyć w świątyni z powodu niewoli, Księga Ezechiela ma bardzo kapłański charakter – znajdują się w niej liczne widzenia i proroctwa związane z samą świątynią. Prorok piętnuje w księdze niewierność Izraela i zapowiada karę za jego grzechy. Jednocześnie księga zawiera treści mesjańskie i zapowiedź nowego przymierza.
Księga Ezechiela jest zaliczana do kanonu Biblii przez wyznawców judaizmu i chrześcijaństwa.
Ezechiel w chrześcijaństwie.
Izydor z Sewilli w pracy zatytułowanej „"De ortu et obitu patrum"” pisze o męczeńskiej śmierci Ezechiela. W tradycji chrześcijańskiej uchodzi za trzeciego z wielkich proroków. W Kościele Grecji wspomnienie liturgiczne przypadało w różnych okresach na 20, 21 lub 23 lipca, w Kościele łacińskim 10 kwietnia, za czym wierni modlą się do Boga za jego wstawiennictwem. Zgodnie z konwencją, mimo iż brak dowodów historycznych, Martyrologium Rzymskie prócz męczeństwa informuje też o miejscu pochówku.
Ezechiel w Koranie.
Prorok Ezechiel jest utożsamiany z Dhu'l-Kiflem (Dulkefl, Dhul-Kifl, różnice wynikające z transkrypcji), jednym z dwudziestu czterech biblijnych proroków uznawanych przez Islam. Wspomina o nim 21 Sura Koranu:
"Przypomnij Izraela, Enocha, Dulkefla, oni w pokorze cierpieli. Dozwoliłem im cieszyć się mojemi względami, ponieważ cnotliwi byli." (21:85-86)

</doc>
<doc id="889241" url="https://pl.wikipedia.org/wiki?curid=889241" title="Hans Christoph Ernst von Gagern">
Hans Christoph Ernst von Gagern

Hans Christoph Ernst von Gagern (ur. 25 stycznia 1766 w Kleinniederheim, zm. 22 października 1852 w Hornau) – baron, niemiecki publicysta i polityk.
Od 1787 r. służył dynastii nassausko-weilburskiej. W 1814 jako ministrowi stanu powierzono mu administrację księstw orańskich. Jako minister domu orańskiego, pracował nad przyłączeniem Belgii do Holandii. Był posłem holenderskim na kongres wiedeński (1814–1815) i w 1818 posłem luksemburskim na Sejm Rzeszy przy radzie związkowej we Frankfurcie. W 1848 usunął się z życia publicznego. Wydał dzieła: „Die Nationalgeschichte Der Deutschen” i „Meine Anteil na der Politik” (1823–1844, 5 tomów).
Miał 3 synów: Friedricha, Heinricha i Maximiliana.

</doc>
<doc id="889242" url="https://pl.wikipedia.org/wiki?curid=889242" title="Klasyfikacja skazanych">
Klasyfikacja skazanych

Klasyfikacja skazanych – podział na grupy mający zapewnić właściwe skierowanie skazanych do rodzaju i typu zakładu karnego, systemu odbywania kary. Podział ułatwia również rozmieszczenie więźniów wewnątrz placówki penitencjarnej i ma na celu zapobieganie wzajemnej demoralizacji skazanych, zapewnienie więźniom bezpieczeństwa, stosowanie odpowiednich dla każdej grupy metod i środków oddziaływania.
Klasyfikacji skazanych dokonuje się ze względu na (art. 82 § 2 kkw):
Podstawą klasyfikacji są badania osobopoznawcze.
Klasyfikację skazanych stanowią również:
Organami klasyfikującymi skazanych są:
Sąd, wydając wyrok skazujący na karę pozbawienia wolności, może określić w wyroku rodzaj i typ zakładu karnego oraz system terapeutycznego wykonania kary.
Zmiana określonego w wyroku rodzaju i typu zakładu, a także orzeczonego systemu terapeutycznego wykonania kary może być orzeczona tylko przez sąd penitencjarny (art. 74 § 1 kkw).
Grupy i podgrupy klasyfikacyjne.
Według regulaminu wykonania kary pozbawienia wolności – rozdział 8, § 53:
Rodzaje zakładów karnych oznacza się literami
Typy zakładów karnych oznacza się cyframi
System wykonania kary oznacza się literami
Skazany, który powinien być skierowany do zwykłego systemu odbywania kary, ale przez szczególne okoliczności został skierowany do innego systemu (regulaminu wykonania kary pozbawienia wolności § 52 ust. 2) – U.

</doc>
<doc id="889243" url="https://pl.wikipedia.org/wiki?curid=889243" title="Zakład Karny w Chełmie">
Zakład Karny w Chełmie

Zakład Karny w Chełmie – zakład karny typu zamkniętego, przeznaczony dla skazanych mężczyzn recydywistów penitencjarnych (z grupą i podgrupą klasyfikacyjną R-1/z, R-1/p, R-1/t), z oddziałami:
Zakład karny w Chełmie zajmuje obszar ok. 40 tys. m², na którym jest 6 budynków (4 pawilony mieszkalne dla osadzonych).
Historia.
Od połowy XIX wieku do 1915 r. funkcjonował tu rosyjski areszt miejski sądowo-policyjny, w którym przetrzymywano Powstańców Styczniowych z 1863 r. i skazańców skierowanych na zsyłkę na Syberię. W latach 1915–1918 był tu austriacki wojskowy areszt polowy dla legionistów dezerterów.
Władze polskie przejęły obiekt w listopadzie 1918 r.
Od 1934 do 1939 r. służył on jako izolacyjne więzienie karno-śledcze.
W latach 1939–1944 więzienie było aresztem niemieckiej policji bezpieczeństwa, w którym więziono m.in. żołnierzy WP, AK i Służby Bezpieczeństwa.
Od lipca 1944 przejęły je ponownie władze polskie. Do 1956 r. w więzieniu byli osadzeni żołnierze AK, Armii Andersa, uciekinierzy z ZSRR i opozycjoniści.
Natomiast od 1954 do 1965 r. placówka miała status więzienia centralnego (rola selekcyjno-transportowa, rozbudowa terytorialna, oddziały zewnętrzne). Stało się tak ponieważ zlikwidowano więzienie na Zamku w Lublinie.
Zarządzeniem Nr 83/67 CZW MS z dnia 28 marca 1967 r. w sprawie przekształcenia Aresztu Śledczego w Prudniku, Krasnymstawie i Chełmie Lubelskim więzienie w Chełmie zostało przekształcone na zakład karny.
Współpraca.
Zakład Karny w Chełmie współpracuje z (art. 38 kkw):

</doc>
<doc id="889244" url="https://pl.wikipedia.org/wiki?curid=889244" title="Fort Charles">
Fort Charles



</doc>
<doc id="889245" url="https://pl.wikipedia.org/wiki?curid=889245" title="Orsztyn">
Orsztyn

Orsztyn - forma konkrecji występująca w silnie zbielicowanych glebach bielicowych, bielicach i glejobielicach. Jest to scementowana ciemnobrunatna forma poziomu iluwialnego, powstała przy szczególnie intensywnym i długotrwałym procesie bielicowania. Wytrącenia amorficznych form glinu, żelaza i próchnicy tworzą warstwę trudną do sforsowania dla wody i korzeni drzew.

</doc>
<doc id="889249" url="https://pl.wikipedia.org/wiki?curid=889249" title="Gawain">
Gawain

Sir Gawain (nazywany również: "Gwalchmei", "Gawan", "Gavein", "Gauvain" lub "Walewein") – jeden z bohaterów Legendy Arturiańskiej, rycerz Okrągłego Stołu i wierny towarzysz króla Artura.
Gawain w legendach arturiańskich jest siostrzeńcem Króla Artura (synem Morgause i Lota, króla Orkadów i Lothian – późniejszego wroga Artura). Jego braćmi byli: Agravain, Gaheris, Gareth i Mordred. W niektórych opowieściach Gawain miał również siostry. Sam często jest przedstawiany jako wspaniały rycerz, oddany swojemu królowi i rodzinie. Jest przyjacielem młodych rycerzy, obrońcą biednych i ulubieńcem dam. W niektórych opowieściach jego siły słabną razem ze wschodem słońca. Gawain znał się na ziołach i to uczyniło z niego sławnego uzdrowiciela.
Miał przynajmniej troje dzieci: Florence, Lovell i Gingalain, znanego również jako "Libeaus Desconus" lub "Le Bel Inconnu" ("Piękny Nieznajomy"). Sir Lancelot zabił w walce wszystkich braci Gawaina po tym, gdy odkryli jego romans z królową Ginewrą. Gawain, szukając zemsty, wyzwał Lancelota na pojedynek i zginął w wyniku odniesionych ran.

</doc>
<doc id="889255" url="https://pl.wikipedia.org/wiki?curid=889255" title="Kainit">
Kainit

Kainit – minerał z gromady siarczanów. Należy do grupy minerałów bardzo rzadkich, rozpowszechnionych tylko w niektórych regionach Ziemi. 
Nazwa pochodzi od gr. "kainos" = współczesny (świeży) i nawiązuje do stosunkowo niedawnego powstania minerału.
Chemicznie jest to sól podwójna o wzorze KCl·MgSO4·3H2O lub KMg(SO4)Cl·3H2O, zawierająca kationy magnezu i potasu oraz aniony chlorkowe i siarczanowe.
Charakterystyka.
Właściwości.
Tworzy kryształy o pokroju tabliczkowym. Występuje w skupieniach ziarnistych. Łatwo rozpuszcza się w wodzie (ma nieprzyjemny gorzko-słony smak), jest silnie higroskopijny (rozpuszcza się nawet pod wpływem pary wodnej zawartej w powietrzu).
Teoretycznie zawiera: 
Występowanie.
Składnik morskich ewaporatów solnych. Występuje tylko wśród ewaporatów powstałych z wód morskich. Współwystępuje z takimi minerałami jak: sylwin, karnalit, kizeryt, anhydryt, halit.
Miejsca występowania:

</doc>
<doc id="889258" url="https://pl.wikipedia.org/wiki?curid=889258" title="Cień do powiek">
Cień do powiek

Cień do powiek – kosmetyk nakładany na powieki. Jego głównymi składnikami są: talk, tlenek tytanu(IV), kaolin oraz mieszanina pigmentów, perły kosmetyczne (do cieni perłowych), a także substancje zapachowe.
Rodzaje.
Ze względu na konsystencję można wyróżnić:
Można też wyróżnić cienie:
Jasne, pastelowe kolory cieni do powiek optycznie powiększają oczy, ciemne – pomniejszają. Ogólna zasada mówi, iż używając więcej niż jednego cienia, najciemniejszy kolor powinno się nakładać wzdłuż linii rzęs lub po zewnętrznej stronie powieki, do wewnątrz zaś kolor jaśniejszy. Bardzo jasne cienie powinny być używane na całą powiekę przed nałożeniem ciemniejszych cieni, jako podkład pod nie i rozświetlacz.

</doc>
<doc id="889260" url="https://pl.wikipedia.org/wiki?curid=889260" title="Duna Televízió">
Duna Televízió

Duna TV albo Duna Televízió – jeden z dwóch państwowych kanałów telewizyjnych na Węgrzech. „Duna” to węgierska nazwa rzeki Dunaj.
Duna TV rozpoczęło nadawanie 24 grudnia 1992 roku. Od początku on pełni rolę kanału satelitarnego i jest adresowany głównie do Węgrów mieszkających poza krajem (pełni więc rolę podobną do polskiej TVP Polonia).
Duna TV był opłacany z abonamentu telewizyjnego aż do lipca 2002 roku, kiedy to państwo zlikwidowało system. Dzisiaj 80% funduszów kanału jest publicznych, a reszta pochodzi z reklamy.
16 kwietnia 2006 roku uruchomiono siostrzaną stację o nazwie Duna II Autonómia. 3 października 2011 roku zmieniła ona nazwę na Duna 2, 1 stycznia 2012 roku po raz kolejny zmieniono nazwę tym razem na Duna World.
Kanał jest dostępny z kilku satelitów, a także poprzez Internet. W Europie niekodowany przekaz – cyfrowy jest dostępny na satelicie Thor.
1 lipca 2015 r. Duna Televízió połączono z Magyar Televízió, Magyar Rádió i Magyar Távirati Iroda (agencja informacyjna), tworząc Duna Médiaszolgáltató Zártkörűen Működő Nonprofit Részvénytársaság – publicznego skonsolidowanego nadawcę mediów. Nowy podmiot został członkiem EBU.

</doc>
<doc id="889261" url="https://pl.wikipedia.org/wiki?curid=889261" title="Andreas Hadik von Futak">
Andreas Hadik von Futak

Hrabia (Graf) Andreas Hadik von Futak (ur. 16 października 1710, zm. 12 marca 1790) – węgierski hr. Futak, austriacki marszałek polny, dowódca korpusu austriackiej armii podczas wojny siedmioletniej (służył pod księciem Karolem Aleksandrem Lotaryńskim). Gubernator Galicji i Lodomerii od stycznia do czerwca 1774. Przewodniczący Nadwornej Rady Wojennej (Hofkriegsrat) od 1774 do 1790 (do śmierci). Jego synem był Karl Joseph Hadik, a córką Anna Maria, żona Jerzego Marcina Lubomirskiego.
Życiorys.
1710-1756.
Urodził się w Kőszeg w słowackiej rodzinie pochodzącej z drobnej szlachty. Dobrowolnie zaciągnął się do regimentu huzarów Ghilányi, gdy miał 20 lat. W wieku lat 22 zyskał rangę oficerską w austriackim regimencie huzarów Dessewffy. Hadik walczył w wojnie o sukcesję polską (1733-1738) i w wojnie z Turcją (1735-1739). W 1738 Hadik został kapitanem.
Gdy toczyła się wojna o sukcesję austriacką (1740-1748) zyskał sławę dzięki swym śmiałym akcjom przeciw Prusakom w Nysie. Maria Teresa Habsburg nadała mu rangę pułkownika-adiutanta. W 1744 został pułkownikiem dowodzącym własnym regimentem huzarów. Pod koniec wojny w 1747 został generałem i dowódcą brygady kawalerii.
1756-1763.
Gdy wybuchła wojna siedmioletnia (1756-1763) Fryderyk Wielki, król Prus maszerował na południe. Hadik z siłą zaledwie 5000 huzarów wymanewrował Prusaków i zdobył na pewien czas Berlin. Zabił około 800 obrońców miasta i uprowadził 400 jeńców. Miasto zapłaciło mu kontrybucję w wysokości 200 000 talarów. Hadik przywłaszczył sobie (i dla swych żołnierzy) część tej sumy – 25 000 talarów. Później, gdy Hadik był już szefem Hofkriegsratu, Fryderyk nigdy doń się nie odezwał ani nie napisał nie mogąc mu zapomnieć zajęcia Berlina.
W roku 1758 zdobył miasto Pirna z twierdzą Sonnenstein za co otrzymał 19 grudnia stopień gen. kawalerii. W 1762 Hadik przejął dowództwo naczelne nad armią I Rzeszy, z którą odniósł wiele sukcesów. Jednak w bitwie pod Freibergiem w Saksonii (29 października) został doszczętnie rozbity przez oddziały, którymi dowodził brat króla Prus, książę Henryk Pruski.
1764-1790.
Hadik został w 1764 gubernatorem Siedmiogrodu (Siebenbürgen), był przewodniczącym kongresu w Karłowicach. Po wycofaniu się konfederatów barskich, przez Barwinek przekroczył granicę Polski razem z oddziałami gen. Esterházyego dokonującymi rozbioru Polski w imieniu Cesarstwa Austrii, a w końcu w styczniu 1774 został gubernatorem Galicji, gdzie stacjonował z armią od lipca 1772. 14 maja 1774 został mianowany marszałkiem polnym.
Urząd gubernatora złożył już w czerwcu 1774. Później został "Präsident des Hofkriegsrates" w Wiedniu, i był nim aż do śmierci z małą przerwą, kiedy to w 1789 cesarz Józef II Habsburg powołał go na głównodowodzącego armii walczącej z Turcją. Zachorował jednak podczas oblężenia Belgradu i złożył dowództwo w ręce gen. Laudona. Hadik von Futak stał jednak przy łożu umierającego Józefa II, kilka tygodni przed własną śmiercią.
Andreas Hadik von Futak zmarł 12 marca 1790 w Wiedniu i został pochowany w Futak. Pozostawił dziennik (Tagebuch), który stanowi cenne źródło historyczne.
W 1758 Hadik von Futak otrzymał odznaczenie: krzyż wielki Orderu Marii Teresy. W 1769 otrzymał od cesarzowej posiadłość Futak, a 26 maja 1771 otrzymał tytuł szlachecki von Futak.

</doc>
<doc id="889263" url="https://pl.wikipedia.org/wiki?curid=889263" title="Komisja penitencjarna">
Komisja penitencjarna

Komisja penitencjarna - powoływana jest w każdym zakładzie karnym przez dyrektora zakładu. W skład komisji wchodzą funkcjonariusze i pracownicy tego zakładu. W pracach komisji mogą uczestniczyć również inne osoby np. przedstawiciele stowarzyszeń, fundacji, organizacji i instytucji, kościołów i innych związków wyznaniowych (art. 75 kkw).
Komisja dokonuje klasyfikacji skazanych, gdy nie uczynił tego sąd w wyroku. 
Zakresu działania komisji penitencjarnej.
Podstawa – art. 76 § 1 kkw.

</doc>
<doc id="889265" url="https://pl.wikipedia.org/wiki?curid=889265" title="Plac Gabriela Narutowicza w Warszawie">
Plac Gabriela Narutowicza w Warszawie

Plac Gabriela Narutowicza – plac w warszawskiej dzielnicy Ochota wytyczony w 1923 roku, jego układ urbanistyczny został wpisany do rejestru zabytków nieruchomych województwa mazowieckiego.
Układ.
Zaprojektowany w kształcie półkola plac przylega prostym bokiem do stanowiącej oś komunikacyjną dzielnicy ulicy Grójeckiej. Zbiegają się tam ulice:
Element placu stanowi obiegająca go po wschodniej stronie ulica Akademicka.
Opis.
Plac został wytyczony w 1923. Nazwę, upamiętniającą zamordowanego w grudniu 1922 pierwszego Prezydenta Rzeczypospolitej Polskiej Gabriela Narutowicza, nadano w styczniu 1923.
Pierwotnie był planowany jako miejsce targowe. Jego powstanie dało impuls do rozbudowy dzielnicy. Centralną budowlą placu jest neoromański kościół Niepokalanego Poczęcia Najświętszej Maryi Panny, którego budowę rozpoczęto jeszcze w 1911.
W latach 1925–1930 po wschodniej stronie placu wzniesiono zespół monumentalnych budynków Domu Akademickiego. W latach 20. i 30. w tej części miasta powstało wiele domów spółdzielczych, z których większość przetrwała II wojnę światową. Przed 1939 rokiem w rejonie placu i ulicy Filtrowej działało 35% wszystkich warszawskich spółdzielni mieszkaniowych, co wynikało z dostępności placów budowlanych. W 1930 na placu Narutowicza zbudowano pętlę tramwajową.
31 lipca 1944 w kwaterze swego sztabu mieszczącej się w domu dochodowym Pocztowej Kasy Oszczędności Antoni Chruściel „Monter” podpisał rozkaz o rozpoczęciu następnego dnia powstania warszawskiego. 1 sierpnia powstańcy usiłowali zdobyć Dom Akademicki, jednak polski atak załamał się. Niemcy podpalili później większość budynków. Spłonął m.in. pokryty miedzianą blachą dach kościoła, wypalone zostało również wnętrze świątyni.
W kwietniu 1945 roku Państwowy Urząd Samochodowy uruchomił linię stałej komunikacji pasażerskiej obsługiwaną przez ciężarówki, łączącą śródmieście z Pragą. Samochody kursowały od ul. Targowej do pl. Narutowicza cztery razy dziennie w każdą stronę. 
3 października 1957 na placu miały miejsce studenckie protesty przeciwko zamknięciu tygodnika „Po prostu”; w starciach z milicją zostało rannych 50 osób.
W latach 60. w ramach modernizacji ulicy Grójeckiej powstała jezdnia po wschodniej stronie placu oraz nowy układ torów i pętli tramwajowej.
W grudniu 2002 na placu odsłonięto pomnik Gabriela Narutowicza.
W 2016 układ architektoniczny placu wraz z okolicą ograniczoną ulicami Kaliską, Mochnackiego, Filtrową i Słupecką został wpisany do rejestru zabytków. W lutym 2017 ta decyzja została uchylona przez generalnego konserwatora zabytków. W marcu 2017 układ urbanistyczny placu po raz kolejny został wpisany do rejestru zabytków.
Do 2018 była planowana przebudowa placu, zakładająca m.in. likwidację liczącej pięć torów postojowych pętli tramwajowej.
W sierpniu 2022 wyburzono stojący w centralnej części placu budynek ekspedycji tramwajowej, w miejsce którego ma zostać ustawiony przeniesiony pomnik Gabriela Narutowicza.

</doc>
<doc id="889270" url="https://pl.wikipedia.org/wiki?curid=889270" title="Plac Narutowicza">
Plac Narutowicza



</doc>
<doc id="889271" url="https://pl.wikipedia.org/wiki?curid=889271" title="Plac Gabriela Narutowicza">
Plac Gabriela Narutowicza

Plac Gabriela Narutowicza:

</doc>
<doc id="889281" url="https://pl.wikipedia.org/wiki?curid=889281" title="Carcinoid">
Carcinoid



</doc>
<doc id="889282" url="https://pl.wikipedia.org/wiki?curid=889282" title="Skrzydło Lotnicze Sił Zbrojnych Malty">
Skrzydło Lotnicze Sił Zbrojnych Malty

Maltańskie siły powietrzne - skrzydło powietrzne (Air Wing), w którym zgrupowane są wojskowe śmigłowce i samoloty w składzie Sił Zbrojnych Malty (Armed Forces of Malta). Malta nie posiada wyodrębnionych sił powietrznych do prowadzenia walki, samoloty i śmigłowce pełnią następujące role: nadzór morski, ratownictwo, ewakuacje, transporty wojskowe, eskorty, rekonesans.
Baza Skrzydła Lotniczego Sił Zbrojnych Malty jest zlokalizowana przy porcie lotniczym Malta. Centrala dowodzenia (Air Wing Headquarters) ma za zadanie dowodzenie, kontrolę i koordynację działów jednostki, aby zapewnić gotowość jednostki do reagowania w różnych wymogach operacyjnych, zarówno lokalnie jak i za granicą. Dowódcą lotnictwa jest ppłk Clinton O'Neil.
Historia.
Maltańskie Siły Zbrojne rozpoczęły swoją działalność lotniczą w 1971 roku, kiedy to rząd RFN podarował wyspie cztery śmigłowce Bell 47G do których w 1973 roku dołączył śmigłowiec Agusta-Bell AB-206A Jet Ranger będący podarunkiem rządu libijskiego. 
Wyposażenie.
W 2014 roku maltańska flota lotnicza wygląda następująco:
Skrzydło Lotnicze Sił Zbrojnych Malty jest wspomagane przez dwa śmigłowce Bell UH-1N Twin Huey (AB-212) z włoskich sił zbrojnych (Italian Military Mission).

</doc>
<doc id="889283" url="https://pl.wikipedia.org/wiki?curid=889283" title="Zabiegi sanitarne">
Zabiegi sanitarne



</doc>
<doc id="889284" url="https://pl.wikipedia.org/wiki?curid=889284" title="Argentaffinoma">
Argentaffinoma



</doc>
<doc id="889288" url="https://pl.wikipedia.org/wiki?curid=889288" title="Luksemburskie Siły Powietrzne">
Luksemburskie Siły Powietrzne



</doc>
<doc id="889289" url="https://pl.wikipedia.org/wiki?curid=889289" title="Suwa">
Suwa



</doc>
<doc id="889291" url="https://pl.wikipedia.org/wiki?curid=889291" title="Citroën Xsara Picasso">
Citroën Xsara Picasso

Citroën Xsara Picasso − samochód osobowy typu minivan klasy kompaktowej produkowany przez francuską markę Citroën w latach 1998 - 2012.
Historia i opis modelu.
Auto zadebiutowało po raz pierwszy podczas targów motoryzacyjnych w Paryżu w 1998 roku. Pojazd został zbudowany na zmodyfikowanym podwoziu modelu Xsara. W 2000 roku auto otrzymało tytuł "Złotej Kierownicy". W 2002 roku auto poddano face liftingowi. Do oferty dodano kilka nowych opcji wyposażenia, a dla poprawy bezpieczeństwa przeprojektowano nietrwały układ hamulcowy.
W 2004 roku przeprowadzono kolejne modyfikacje. Zmieniono m.in. zderzaki, atrapę chłodnicy oraz materiały wykończenia wnętrza.
Xsara Picasso osiągnęła bardzo duży sukces rynkowy, przez co nawet po wprowadzeniu następcy w 2006 roku, była w dalszym ciągu z powodzeniem sprzedawana i produkowana na różnych rynkach aż do 2012 roku.

</doc>
<doc id="889292" url="https://pl.wikipedia.org/wiki?curid=889292" title="Monrowia">
Monrowia



</doc>
<doc id="889294" url="https://pl.wikipedia.org/wiki?curid=889294" title="Belizeńskie Siły Powietrzne">
Belizeńskie Siły Powietrzne

Siły powietrzne Belize składają się z garnizonu o liczebności około 2 tys. osób. Na wyposażeniu mają między innymi śmigłowce Aérospatiale SA 330 Puma i Aérospatiale SA 341 Gazelle, które stacjonują w międzynarodowym porcie lotniczym Belize im. Filipa S. W. Goldsona. Do ich głównych zadań należy powstrzymywanie sił sąsiedniej Gwatemali przy wsparciu lokalnych sił obronnych. Na swoim wyposażeniu armia Belize ma 2 samoloty Britten Norman BN-2B Defender i 1 Dornier Do 27 pełnią one funkcje porządkowo-łącznikowe, a także poszukiwawczo-ratownicze.

</doc>
<doc id="889296" url="https://pl.wikipedia.org/wiki?curid=889296" title="Mirosław Dakowski">
Mirosław Dakowski

Mirosław Andrzej Dakowski ps. "„Andrzej Pomorski”, „Szary”" (ur. 3 lutego 1937 w Toruniu) – polski fizyk, profesor doktor habilitowany. Autor około siedemdziesięciu prac naukowych, głównie z fizyki jądrowej oraz Poszanowania Energii i Energii Odnawialnych. Były kierownik Zakładu Energii Odnawialnych w Akademii Podlaskiej w Siedlcach. W latach 1940–1946 przebywał na zesłaniu na Syberii. Działacz opozycji antykomunistycznej w PRL w latach 1976–1989, podziemny wydawca i drukarz, od 1992 działacz „Ruchu Obywatelskiego na rzecz Jednomandatowych Okręgów Wyborczych”, przeciwnik ewolucjonizmu i specjalista energetyki jądrowej.
Działalność naukowa.
Studia na Wydziale Fizyki Uniwersytetu Warszawskiego ukończył w 1959, stopień doktora nauk fizycznych w zakresie fizyki uzyskał 22 stycznia 1968 na Wydziale Matematyki i Fizyki Uniwersytetu Warszawskiego na podstawie rozprawy „Widma energetyczne lekkich cząstek naładowanych emitowanych przy potrójnym rozszczepieniu 235U”, a w 1973 otrzymał stopień doktora habilitowanego za pracę „Wpływ efektów powłokowych na rozkłady mas i energii fragmentów w rozszczepieniu”. W 1997 nadany mu został tytuł profesora nauk fizycznych za badania z fizyki jądrowej (rozszczepienie i zderzenia ciężkich jonów).
W latach 1957–1959 był pracownikiem naukowym Wydziału Fizyki Uniwersytetu Warszawskiego, a od 1959 do 1986 pracował w Instytucie Badań Jądrowych w Świerku. Osiem lat pracował jako fizyk za granicą – w Zjednoczonym Instytucie Badań Jądrowych w Dubnej w ZSRR (1970-1972), w Centrum Badań Jądrowych Komisariatu Energii Jądrowej (Commissariat à l'energie atomique) w Saclay, w Instytucie Fizyki Jądrowej (Institut de Physique Nucleaire) w Orsay we Francji, w Instytucie Badań Ciężkich Jonów (Gesellschaft für Schwerionenforschung) w Darmstadt w Niemczech. Po zwolnieniu za działalność opozycyjną z IBJ w Świerku, był w latach 1986–1991 „pracownikiem naukowo-technicznym” Uniwersytetu Warszawskiego, a w latach 1990–1991 pracował jako główny specjalista w Państwowej Agencji Atomistyki. Następnie, w latach 1991–1997, pracował jako główny specjalista w Centralnym Urzędzie Planowania w Warszawie. Od 1996 do 2007 był wykładowcą w Wyższej Szkole Rolniczo-Pedagogicznej (od 1999 Akademii Podlaskiej) w Siedlcach oraz prowadził tam Zakład Energii Odnawialnych. W latach 2000–2001 był głównym specjalistą w Agencji Techniki i Technologii w Warszawie. Od 2006 jest na emeryturze. Wykładał potem w Wyżsej Szkole w Ciechanowie [obecnie https://puzim.edu.pl/ ]
Działalność opozycyjna i represje.
W 1980 pod pseudonimem „Andrzej Pomorski” wspólnie z Michaiłem Nazarowem opracował książkę „Solidarnost': o raboczem dwiżenii v Polsze i o raboczem dwiżenii w Rossii”, która w 1980 została wydana we Frankfurcie nad Menem i miała później jeszcze dwa wydania znaczenie przerobione i poszerzone (w 1981 i w 1982) [wyd. POSSEV, Narodno Trudowoj Sojuz]. Była ona kolportowana w ZSRR i w garnizonach Armii Radzieckiej na terytorium Polski, m.inn. przez Solidarność Walczącą.
Od wiosny 1981 był członkiem NSZZ „Solidarność”. Po wprowadzeniu stanu wojennego już 14 grudnia 1981 włączył się w nielegalną działalność, był organizatorem fotografowania i mikrofilmowania prasy podziemnej oraz jej przemycania za granicę, dla Wolnej Europy, do Andrzeja J. Chileckiego, dziennikarza współtworzącego emigracyjny miesięcznik „Kultura” wydawany w Paryżu.
W latach 1982–1983 był kolporterem dużej części nakładu wydawnictw podziemnych wydawnictwa Krąg, a następnie w latach 1983–1985 współzałożycielem (z Andrzejem Urbańskim), organizatorem druku i drukarzem własnego wydawnictwa podziemnego „Wydawnictwo”, które opublikowało ponad sześćdziesiąt pozycji z ekonomii i najnowszej historii przeznaczonych głównie dla młodych robotników oraz studentów. Był też autorem publikacji w podziemnym czasopiśmie Instytutu Badań Jądrowych „W okopach” i w innej prasie podziemnej, a w latach 1986–1990 zamieszczał teksty na łamach paryskiej „Kultury”.
Od września 1960 do września 1973 znajdował się w operacyjnym zainteresowaniu Służby Bezpieczeństwa, ze względu na działalności w Sekcji Kultury warszawskiego Klubu Inteligencji Katolickiej. W 1964 SB planowała pozyskać go do współpracy przy okazji ubiegania się o paszport w związku z wyjazdem służbowym.
Z powodów politycznych odmawiano mu wydania paszportu w latach 1960 i 1970 (m.in. w 1960 i dwukrotnie w 1964). W okresie od 26 lutego 1966 do 14 października 1969 wobec M. Dakowskiego obowiązywało zastrzeżenie wyjazdów zagranicznych do Krajów Kapitalistycznych i poza Europę ze względu na „reakcyjne poglądy”, działalność w Klubie Inteligencji Katolickiej oraz kontakty z księżmi katolickimi.
Od 9 czerwca 1982 był rozpracowywany przez Służbę Bezpieczeństwa jako figurant w Sprawie Obiektowej „Atom”, w ramach której SB „kontrolowała operacyjnie” Instytut Badań Jądrowych w Świerku, powodem rejestracji było jego „destrukcyjne oddziaływanie na środowisko naukowe Instytutu”. 2 marca 1983 SB zmieniła charakter zainteresowania Dakowskim na Sprawę Operacyjnego Sprawdzenia o kryptonimie „Willa”, która dotyczyła jego „wrogiej działalności w środowisku”, a 13 czerwca 1984 zarejestrowano Sprawę Operacyjnego Rozpracowania o kryptonimie „Fizyk”, która dotyczyła jego „działalności antypaństwowej naruszającej porządek prawno-publiczny”. W 1984 odmówiono mu wydania paszportu na wyjazd nawet do NRD. Dostał go dopiero po odwołaniu.
Otrzymał status pokrzywdzonego w IPN. Kopie dokumentów przekazał do Ośrodka Karta w Warszawie inicjując „ Archiwum Otwarte dla wszystkich”.
W 2019 otrzymał Krzyż Wolności i Solidarności [BU-IV-11906(8)/17].
W 2019 "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej" otrzymał Krzyż Komandorski Orderu Odrodzenia Polski.
Działalność społeczna.
Ruch Poszanowania Energii.
Od 1985 jest inicjatorem w Polsce „Ruchu Poszanowania Energii i Energetyki Użytkownika”. W 1990 był projektodawcą Agencji Poszanowania Energii podległej premierowi Polski. W latach 2000–2005 był członkiem Komitetu ds Gospodarki Energetycznej FSNT-NOT.
Jest przeciwnikiem energii jądrowej: uważa, że nacisk na budowę elektrowni jądrowych wynika głównie z interesów przemysłu jądrowego, który nie jest zainteresowany rozwiązaniami zmniejszającymi zużycie energii. Wykazuje też, że po katastrofie elektrowni jądrowej w Czarnobylu doszło do zafałszowania skali skutków tej awarii. Polegało to zarówno na zaniżaniu liczby ofiar, jak i na zafałszowaniu mapy oraz skali skażeń. Jest to wynikiem przyjętej fałszywej interpretacji pomiarów promieniowania, polegającej na oszustwach przy uśrednianiu skażeń przejawiających się m.in. w uśrednianiu wyników dla olbrzymich obszarów (np. uśrednianie Syberii i okolic Czarnobyla). Przeciwko tej błędnej jego zdaniem interpretacji protestował wraz z kolegami z IBJ w Świerku już w 1986 m.in. w podziemnej prasie. W 1991 był współautorem „Raportu w sprawie następstw katastrofy w Czarnobylu” opracowanej przez Zespół Prezesa Państwowej Agencji Atomistyki do spraw Elektrowni Jądrowej „Żarnowiec”.
Opracował podstawy „Poszanowania Energii i Energii Odnawialnych dla Polski”, które przedstawił w książce "O energetyce dla użytkowników i sceptyków" napisanej wspólnie ze Stanisławem Wiąckowskim (2005).
Ruch Obywatelski na rzecz Jednomandatowych Okręgów Wyborczych.
Od 1992 jest jednym z animatorów „Ruchu Obywatelskiego na rzecz Jednomandatowych Okręgów Wyborczych” (JOW). W kwietniu 1996 na pierwszym ogólnopolskim spotkaniu Ruchu Obywatelskiego JOW na Uniwersytecie Wrocławskim został ustanowiony jednym z czterech Koordynatorów Krajowych tego ruchu. Propaguje idee JOW zarówno w mediach, jak i w czasie setek konferencji i spotkań organizowanych na terenie całej Polski.
Udział w nagłośnieniu „afery FOZZ”.
Był także zaangażowany w ujawnienie tzw. afery FOZZ dotyczącej Funduszu Obsługi Zadłużenia Zagranicznego. W czerwcu 1991, razem z prof. Jerzym Przystawą z Wrocławia, w oparciu m.in. o materiały urzędowe uzyskane od inspektora głównego specjalisty w Najwyższej Izby Kontroli Michała Falzmanna, wystąpił do Prokuratora Generalnego z powiadomieniem o tym przestępstwie. Następnie wraz z J. Przystawą, mimo że nastąpiła zadziwiająca i nieoczekiwania śmierć Falzmanna (18 lipca 1991) i odczuwali atmosferę „pewnego zastraszenia” (m.in. poprzez serię nagłych wypadków śmiertelnych – ówczesny prezes NIK Walerian Pańko zginął w wypadku samochodowym, a kilka miesięcy później zmarł zarówno kierowca z Biura Ochrony Rządu, jak i policjanci, którzy jako pierwsi przybyli na miejsce tego wypadku), opracował (na podstawie dokumentów urzędowych oraz publikacji prasowych) i w 1992 opublikował książkę „Via bank i FOZZ”, w której „przedstawiono mechanizmy rabunku finansów publicznych”. Zareagował na to Dariusz Przywieczerski, szef, a potem właściciel Universalu przedstawiany w książce jako osoba zamieszana w te operacje i jej autorom wytoczył cywilny proces sądowy. Proces, decyzją sądu utajniony, trwał ponad 13 lat i zakończył się w 2006 uniewinnieniem pozwanych (M. Dakowskiego i J. Przystawę), choć Przywieczerski na początku 2005 został skazany za wyprowadzenie z FOZZ znacznych środków, na karę 3,5 roku więzienia oraz grzywnę. Przez pewien czas w wyniku wyroku sądowego obowiązywał zakaz wznawiania książki „Via bank i FOZZ”.
Udział w analizowaniu katastrofy w Smoleńsku.
Latem 2010 zakwestionował oficjalną wersję przebiegu katastrofy polskiego Tu-154 w Smoleńsku, m.in. stwierdzając w oparciu o dokonane przez siebie obliczenia, że niemożliwe było, „przy ewentualnej utracie kawałka skrzydła znanej wielkości na wysokości paru metrów wykonanie przez płatowiec półbeczki nad gruntem”, a także powstanie tak dużych uszkodzeń tylko z powodu uderzenia w ziemię. 3 października 2010 złożył do Prokuratora Generalnego RP zawiadomienie o popełnieniu przestępstwa. Był w tej sprawie przesłuchiwany jako świadek przez Prokuraturę Wojskową, której przedstawił m.in. swoje obliczenia, a złożone zeznanie opublikował w internecie. Artykuły analizujące katastrofę zamieszczał na swojej stronie [ciągle aktywna www.dakowski.pl ], a także w wydawnictwie „Zeszyty Smoleńskie” (np. opracowanie „Prawa zachowania fizyki a oficjalna dezinformacja”), jak również na portalach Salon24.pl, Niepoprawni.pl, Wirtualna Polonia, Nowy Ekran i innych. Obecnie (2019 r.) skłania się do teorii, iż katastrofa smoleńska została sfingowana.
Twórczość.
Jest autorem ok. 70 recenzowanych publikacji naukowych z zakresu fizyki jądrowej, ogłaszanych m.in. na łamach czasopism zagranicznych, takich jak np.: „Earth and Planetary Science Letters”, „Nuclear Instruments and Methods in Physics Research”, „Nuclear Physics”, „Nuclear Track Detection”, „Nukleonik”, „Nuovo Cimento”, „Physics Letters”, „Physical Review Letters” (wyd. American Physical Society), „Zeitschrift für Physik”, „Yadernaja Fizika”, a także w polskich wydawnictwach, np. „Acta Physica Polonica”, „Bulletin de l’Academie Polonaise des Sciences, Série de les Sciences de la Terre”, „Raport IBJ”, „Biuletyn Instytutu Budownictwa Mieszkaniowego”, miesięcznik „Gospodarka Paliwami i Energią”, „Przegląd Przemysłowy”. Jest autorem licznych publikacji dotyczących energetyki, m.in. pracy „Poza wiek ropy, węgla i rozszczepienia (Jaka energetyka do końca XXI wieku?” (1995). Był w Radzie Programowej kwartalnika „Rurociągi” i przewodniczącym Rady Naukowej oraz publikował tam artykuły o strategiach energetycznych.
Ponadto swoje publikacje zamieszczał, poza wspomnianą wyżej prasą podziemną i emigracyjnym miesięcznikiem „Kultura”, również na łamach różnych polskich tygodników i gazet, m.in. „Gazety Polskiej”, „Głosu”, „Myśli Polskiej”, „Naszego Dziennika” „Naszej Polski” i „Tygodnika Solidarność”. Zajmował się w nich m.in. kwestiami energetycznymi, jak np. w artykułach „Energia a sprawa polska”, „Katastrofa w Czarnobylu a rzetelność naukowa”, „Kto ociepla ziemię”, „Kryzys energetyczny wywołano sztucznie”, ale także inną problematyką, np. „Czy ewolucjonizm jest nauką?”, „Sprawa Boniego – dwadzieścia lat później”. Liczne publikacje ogłasza również w internecie, głównie na swojej stronie internetowej, a także na blogach na portalach salon24.pl, nowyekran.pl i innych.
Prowadzi też działalność wykładową na terenie całej Polski, występując z referatami m.in.: "Stan świata – oraz: gdzie są nadzieje dla Polski", "Niezależność energetyczna: naszego domu, wsi, Polski"; "Głosowanie a wybory – różnice, cele (nasze a polityków)"; "Ewolucjonizm wobec logiki i matematyki. „Religia” neo-darwinizmu", "Czy globalizm to nowa (ew. przyszła) cywilizacja?", a także na temat katastrofy polskiego Tu-154 w Smoleńsku.
Na te tematy wydał książki: „O to, co najważniejsze. Krzaczek na drodze lawiny”, 2017, wyd. ANTYK, oraz jako jeden z autorów: „MASKIROWKA SMOLEŃSKA”, Wyd. Bolinari, 2018
Nagrody.
Trzykrotnie otrzymał nagrodę Państwowej Rady ds. Wykorzystania Energii Jądrowej (w tym zespołowa II stopnia) w 1963, 1965 i 1967. Dostał także w 1975 nagrodę Sekretarza Naukowego Polskiej Akademii Nauk.

</doc>
<doc id="889297" url="https://pl.wikipedia.org/wiki?curid=889297" title="Minstrel">
Minstrel

Minstrele (ang. "minstrel", fr. "ménestrel") – popularyzatorzy i wykonawcy (śpiewacy, recytatorzy) poezji, działający w XIII–XIV w. w Europie Zachodniej. Przebywali na dworach lub wędrowali z miasta do miasta. Wywodzili się z uprawiających sztukę poetycką trubadurów albo spośród zawodowych „zabawiaczy” dworskich: grajków, śpiewaków, żonglerów, akrobatów. Obok popularyzacji pieśni miłosnych trubadurów i truwerów prezentowali też własną zróżnicowaną twórczość literacką, podejmującą tradycyjne motywy legend i ballad ludowych. W Niemczech minnesingerzy, w Polsce rybałci.

</doc>
<doc id="889298" url="https://pl.wikipedia.org/wiki?curid=889298" title="Tipheret">
Tipheret



</doc>
<doc id="889300" url="https://pl.wikipedia.org/wiki?curid=889300" title="Tipharet">
Tipharet



</doc>
<doc id="889305" url="https://pl.wikipedia.org/wiki?curid=889305" title="Francisco Coloane">
Francisco Coloane

Francisco Coloane Cárdenas (ur. 19 lipca 1910 w Quemchi, zm. 5 sierpnia 2002 w Santiago) – chilijski pisarz.
Zarys biografii.
Urodził się na wyspie Chiloé. W młodości pływał na statkach wielorybniczych, często na wodach wokół Antarktydy. Zdobyte doświadczenia wykorzystywał w swojej prozie – akcja jego utworów rozgrywa się na południowych krańcach Chile, ich bohaterami są z reguły ludzie morza. Ważną rolę w dziełach Coloane odgrywają opisy surowej przyrody pampy i wybrzeży Oceanu Spokojnego. Jego książki były tłumaczone na wiele języków, kilkakrotnie je filmowano. W 1964 otrzymał za swą twórczość nagrodę państwową (Premio Nacional de Literatura de Chile).
W języku polskim ukazały się dwie książki Chilijczyka – powieść "Szlakiem wieloryba" i zbiór opowiadań "Opowieści z dalekiego południa". Na drugi z tomów składają się zbiory: "Cabo de Hornos", "Golfo de Penas" i "Tierra del Fuego".

</doc>
<doc id="889306" url="https://pl.wikipedia.org/wiki?curid=889306" title="Chmielniki (powiat bydgoski)">
Chmielniki (powiat bydgoski)

Chmielniki () – osada położona nad Jeziorem Jezuickim w woj. kujawsko-pomorskim, w pow. bydgoskim, w gminie Nowa Wieś Wielka, w sołectwie Brzoza.
W latach 1950–1998 miejscowość administracyjnie należała do województwa bydgoskiego.
Położenie.
Chmielniki są miejscowością niesołecką usytuowaną na południowo-zachodnim skraju Puszczy Bydgoskiej, między linią kolejową nr 131, a drogą krajową nr 25 Bydgoszcz – Inowrocław. Miejscowość na południowo-wschodnim krańcu przylega do Jeziora Jezuickiego, a od zachodu do łąk nadnoteckich.
Pod względem fizycznogeograficznym Chmielniki leżą w obrębie Pradoliny Toruńsko-Eberswaldzkiej w mezoregionie Kotlina Toruńska na pograniczu mikroregionu Dolina Kanału Noteckiego.
Charakterystyka.
Chmielniki są niewielką osadą położoną w zasięgu oddziaływania aglomeracji Bydgoszczy. Zabudowa rozciąga się wzdłuż drogi krajowej nr 25 Bydgoszcz - Inowrocław. Przy linii kolejowej położona jest stacja Chmielniki Bydgoskie, która w sezonie letnim już od początku XX wieku służy udającym się na wypoczynek nad Jezioro Jezuickie. Przy jeziorze położony jest ośrodek wypoczynku świątecznego, urządzony już w okresie międzywojennym, rozbudowany w latach 60. i 70. oraz po 2000 r. Znajduje się tam m.in. plaża, pomosty, kąpielisko, obiekty sportowe, place zabaw, wypożyczalnia sprzętu wodnego, baza gastronomiczna, noclegowa itp.
Miejscowość otoczona jest obszarami cennymi przyrodniczo: Puszczą Bydgoską z Obszarem Chronionego Krajobrazu Wydm Kotliny Toruńsko-Bydgoskiej oraz łąkami nadnoteckimi, chronionymi w OCK „Łąki Nadnoteckie”. W odległości ok. 1 km na zachód od Chmielnik znajduje się rezerwat leśny Dziki Ostrów, chroniący dąbrowę świetlistą.
Do Chmielnik dociera szlak turystyczny „Relaks” wiodący z Bydgoszczy poprzez Puszczę Bydgoską.
Na terenie wsi zlokalizowane są trzy nieczynne cmentarze ewangelickie oraz Sala Królestwa zboru Świadków Jehowy.
Historia.
Na mapie Schröttera z końca XVIII wieku miejscowość oznaczono "Hopfengarten". W przybliżeniu po dzisiejszym śladzie przebiegała droga łącząca Bydgoszcz z Inowrocławiem. Na skraju łąk nadnoteckich znajdowały się pojedyncze zabudowania oraz karczma nad Jeziorem Jezuickim. W 1872 r. zbudowano linię kolejową Bydgoszcz-Inowrocław (tzw. kolej poznańsko-bydgoską) wraz ze stacją Chmielniki Bydgoskie.
Spis miejscowości rejencji bydgoskiej z 1833 r. podaje, że we wsi Chmielniki (niem. "Hopfengarten") w powiecie bydgoskim mieszkało 50 osób (45 ewangelików, 5 katolików) w 8 domach. Przy wsi znajdowała się karczma zwana "Seekrug", którą zamieszkiwało 5 ewangelików. Według opisu Jana Nepomucena Bobrowicza z 1846 r. Chmielniki należały do rządowej domeny bydgoskiej. Kolejny spis z 1860 r. podaje, że we miejscowości "Hopfengarten" znajdowała się kolonia osadnicza, osada "Mochelberg" i karczma "Seekrug". Łącznie mieszkało tu 121 osób (120 ewangelików, 1 katolik) w 13 domach. Najbliższa szkoła elementarna znajdowała się w Dobromierzu. Miejscowość należała do parafii katolickiej i ewangelickiej w Bydgoszczy.
Słownik geograficzny Królestwa Polskiego dla roku 1884 podaje, że Chmielniki były kolonią w powiecie bydgoskim, położoną nad Jeziorem Jezuickim. Mieszkało tu w 16 domach 112 osób, w tym 111 ewangelików i tylko 1 katolik. Na gruntach wsi Brzoza znajdowała się natomiast stacja kolejowa Chmielniki, gdzie mieszkało 28 osób (urzędnicy kolejowi i pocztowi z rodzinami).
W 1898 r. odnotowano, że na linii Bydgoszcz-Chmielniki kursowały piętrowe wagony kolejowe, przeznaczone dla wyjazdów rekreacyjnych w okresie wiosenno-letnim.
Podczas powstania wielkopolskiego Chmielniki znalazły się na linii walk oddziałów polskich usiłujących zbliżyć się do Bydgoszczy. W nocy z 21 na 22 stycznia 1919 r. oddziały Pawła Cymsa i Jana Tomaszewskiego zajęły Brzozę, lecz późniejsza kontrofensywa niemiecka zepchnęła oddziały polskie na południe od Nowej Wsi Wielkiej. Miejscowość znalazła się w granicach odrodzonej Polski 20 stycznia 1920 roku na mocy traktatu wersalskiego.
W okresie międzywojennym przystanek kolejowy Chmielniki znalazł się razem z wsią Brzoza w obrębie powiatu bydgoskiego w gminie Bydgoszcz-wieś. W latach 1945–1954 Chmielniki należały do wsi Brzoza. Po reformie administracyjnej z 25 września 1954 r. miejscowość znalazła się w gromadzie Brzoza, a po jej likwidacji w 1961 roku w gromadzie Nowa Wieś Wielka. W skład sołectwa Brzoza wchodziły wówczas: wieś Brzoza, leśnictwa Brzoza i Zielonka, stacja kolejowa Chmielniki oraz osady Piecki i Stryszek.
W 1968 r. urządzono kąpielisko nad Jeziorem Jezuickim, które w sezonie letnim odwiedzało naraz nawet kilka tysięcy osób. Od 2003 roku w Chmielnikach nad jeziorem funkcjonuje prywatny ośrodek wypoczynkowy.
5 sierpnia 2020 rozpoczęto przebudowę biegnącego przez miejscowość 1140-metrowego odcinka drogi krajowej nr 25, w ramach której do końca października 2020 kosztem ponad 3,6 mln zł toruńskie Przedsiębiorstwo Budownictwa Drogowo-Inżynieryjnego dokona poszerzenia poboczy, wykona nową nawierzchnię z pasem lewoskrętu, wysepkami i przejściem dla pieszych, wyremontuje dwie zatoki autobusowe i chodniki oraz przebuduje zjazdy na posesje.
Zobacz też.
Inne miejscowości o nazwie Chmielniki: Chmielniki. Około 1 km na zachód od Chmielnik znajduje się zabytkowy pałac myśliwski Skórzewskich w Brzozie-Mochyłku.

</doc>
<doc id="889309" url="https://pl.wikipedia.org/wiki?curid=889309" title="David Hodges">
David Hodges

David Hodges – (ur. 5 grudnia 1978 roku w Little Rock w Arkansas, USA) – amerykański wokalista. Były klawiszowiec i wokalista zespołu Evanescence (do grudnia 2002 roku). Aktualnie wokalista i współzałożyciel zespołu The Age of Information (dawniej Trading Yesterday).
Evanescence.
Latem 1998 roku, przez wspólnych znajomych David poznał Bena Moodego. Ben pomagał przy nagrywaniu solowego albumu Davida - Musical Demonstrations Pt.1. Półtora roku później David dołączył do Bena Moodego i Amy Lee, którzy wspólnie zabrali się za pisanie i nagrywanie albumu demo Origin jako zespół Evanescence.
David brał również udział przy tworzeniu pierwszego studyjnego albumu Evanescence – Fallen. Pisał wraz z Benem i Amy teksty, grał na instrumentach klawiszowych i był tłem wokalu.
19 grudnia 2002 roku David zdecydował się opuścić Evanescence, ponieważ chciał, by zespół grał chrześcijański rock, jednak Ben i Amy nie byli do tego przekonani. W kwietniu 2003 roku Davida nie było już w zespole, kiedy wybuchł spór na temat tego, czy zespół powinien być określany jako chrześcijański. Ben i Amy ogłosili, bez żadnych konkretnych argumentów, że zespół nie ma powiązań z chrześcijańską sceną muzyczną.
Solo.
W 2000 roku David Hodges stworzył swój pierwszy solowy album: Musical Demonstrations Pt.1. W tworzeniu tego minialbumu pomagali m.in. były członek i współzałożyciel zespołu Evanescence – Ben Moody, Josh Hartzler (który współtworzył teksty) oraz siostra Davida, Hannah Hodges, która jest tłem wokalu i śpiewa wraz z bratem w utworze "Thursday", a Penny Hodges gra na flecie.
W tym samym roku David napisał śpiewy dla konferencji Kościoła . Było to sześć utworów, z czego najbardziej znany jest "Breathe", gdzie David śpiewa wraz z wokalistką zespołu Evanescence, Amy Lee. W 2003 roku David po raz drugi tworzy utwory dla Kościoła, które zapisuje na CD o nazwie . Są to trzy utwory: "You Are the Light", "Make Us Whole" i "For You Only". Teksty dla stworzyli Will Reedy, Leslie Harper wraz z Davidem i innymi.
14 grudnia 2003 roku większość utworów Davida została włączona do soundtracku o nazwie The Light dla programu Bożego Narodzenia, który został stworzony dla Kościoła. Rok później utwór z The Light - "World on Fire" trafił na debiutancką płytę zespołu Trading Yesterday - The Beauty and the Tragedy.
Trading Yesterday.
To amerykański zespół grający rock alternatywny czy też pop/rock, uformowany w 2003 roku.
W maju 2003 roku David i Mark Colbert podczas obiadu w IHOP zdecydowali o powstaniu zespołu. Razem wykupili apartament, w którym zaczęli tworzyć muzykę. Później dołączył Steven McMorran, który miał podobne plany.
15 maja 2004 roku Trading Yesterday nagrali swoją pierwszą płytę - The Beauty and the Tragedy, która została nagrana w apartamencie Davida. Potem podpisali umowę z Epic Records, który latem 2005 roku wydał ich pierwszy singel - "One Day".
Pod koniec 2005 roku zespół rozwiązał kontrakt z amerykańską wytwórnią muzyczną Epic Records.
27 czerwca 2006 roku odszedł współzałożyciel zespołu Mark Colbert z powodu kariery w audio inżynierii.
W październiku 2006 roku Trading Yesterday zagrał na otwarcie pokazu dla ważnego dla chrześcijańskiej muzyki Chrisa Tomlina.
Druga płyta zespołu Trading Yesterday - More Than This nigdy nie oficjalnie nie pojawiła się na rynku, jednak w grudniu 2006 roku ukazała się w internecie. Na płycie pojawiło się siedem utworów z debiutanckiej płyty The Beauty and the Tragedy, które zostały nieco zmienione. Są to takie utwory jak: "One Day", "She Is the Sunlight", "Love Song Requiem", "For You Only", "World on Fire", "The Beauty &amp; the Tragedy" i "Shattered". Głównym przesłaniem płyty, tak jak pierwszej (debiutanckiej) jest miłość, która zabija i ratuje.
W lipcu 2007 roku zespół Trading Yesterday zmienił nazwę na The Age of Information.
The Age of Information.
Zespół Trading Yesterday w lipcu 2007 roku zmienił nazwę na The Age of Information.
11 września 2007 roku, wyszedł pierwszy album EP zespołu The Age of Information o nazwie Everything Is Broken. Nie tylko zmieniła się nazwa zespołu, ale również zaszła zmiana w brzmieniu. Jest więcej akustyki i elektroniki.
Współpraca.
Razem z wokalistką Evanescence – Amy Lee nagrali dwa duety - "Fall Into You" i "Breathe".
W 2004 roku David wraz z Benem Moodym pracowali wspólnie przy piosence dla płyty soundtrack zwany "Only Human, Only God". Jednak przez WindUp's LostKey Records w sierpniu 2004 roku, soundtrack nie został włączony do CD.
W 2005 roku David pomagał Bif Naked przy jej albumie Superbeautifulmonster. David grał na fortepianie w utworze: "Nothing Else Matters".
W 2006 roku David współpracował z Hacken Lee w Korei Południowej przy koncercie "Concert Hall II". David grał na bandoneonie.
W 2006 roku David wraz z Treyem Grahamem nagrali cover utworu "Comedown" zespołu Bush.
W 2006 roku David pomagał Charliemu Hallowi przy jego nowej płycie Flying Into Daybreak. Ulubionymi kawałkami Davida są "All My Love", "Bravery" i "Come For Me".
Pod koniec 2006 roku Jon Shirley wyprodukował swój nowy album pt. Heaven Hear Us. Przy produkcji albumu pracowali David Hodges i Steven McMorran, a zmiksowany został przez Marka Colberta.
W 2007 wokal Davida pojawił się na albumie Bethany Dillon Waking Up, w utworach "Beggar's Heart" i "Change" (gdzie grał również na fortepianie), a w "You Are On Our Side" zagrał na fortepianie i instrumentach klawiszowych.

</doc>
<doc id="889310" url="https://pl.wikipedia.org/wiki?curid=889310" title="Przełom przelewowy">
Przełom przelewowy

Przełom przelewowy – typ przełomu rzecznego powstający na skutek rozcięcia przez rzekę wzniesienia spiętrzającego wodę (wzniesieniem może być np. osuwisko lub wał morenowy).

</doc>
<doc id="889320" url="https://pl.wikipedia.org/wiki?curid=889320" title="Styl izabeliński">
Styl izabeliński

Styl izabeliński – odmiana późnogotyckiego stylu w Hiszpanii, który wyodrębnił się za panowania Izabeli I Katolickiej i jej męża Ferdynanda.
Zjednoczenie Hiszpanii, ostateczne wyparcie Maurów z Półwyspu Iberyjskiego (1492 r. – zdobycie Grenady), pomyślnie zakończone wyprawy Krzysztofa Kolumba, żeglarza popieranego przez królową Izabelę stworzyły podstawy budowy silnego państwa. Bogactwo sprzyjało rozwojowi architektury. Popierany przez parę królewską program budowy szeregu katedr w okresie od połowy XV wieku do końca XVI wieku zaowocował ukształtowaniem stylu nazywanego od imienia królowej, stylem izabelińskim. Charakteryzuje go połączenie elementów stylu mudejar z flamandzkimi motywami dekoracyjnymi. Widoczne są w nim także pewne cechy wspólne ze schyłkowym okresem architektury gotyckiej Anglii (czasy panowania Henryka VIII, męża Katarzyny Aragońskiej, córki Izabeli i Ferdynanda) i późnogotyckim stylem flamboyant. W okresie schyłkowym pojawiają się elementy charakterystyczne dla renesansu.
Jest to architektura stworzona przez miejscowych budowniczych i mistrzów sprowadzonych z Niemiec, Flandrii i Francji. Najważniejsi twórcy tego okresu i ich przykładowe dzieła:

</doc>
<doc id="889321" url="https://pl.wikipedia.org/wiki?curid=889321" title="Robert Holmes">
Robert Holmes

Robert Holmes (ur. ok. 1622, zm. 18 listopada 1692) – angielski admirał, brał udział w II i III wojnie angielsko-holenderskiej. Przez pewien czas gubernator wyspy Wight. Znany szczególnie ze swoich ekspedycji do Afryki, m.in. do Gwinei (1664) oraz do Gambii, gdzie odbił pierwotnie kurlandzki fort na Wyspie James oraz założył nowy fort na Dog Island dla ochrony brytyjskich przedsięwzięć handlowych w tym regionie.

</doc>
<doc id="889322" url="https://pl.wikipedia.org/wiki?curid=889322" title="Siły Powietrzne Koreańskiej Republiki Ludowo-Demokratycznej">
Siły Powietrzne Koreańskiej Republiki Ludowo-Demokratycznej

Siły Powietrzne Koreańskiej Republiki Ludowo Demokratycznej (kor. 조선인민군 공군) – wojska lotnicze, będące jednym z rodzajów Koreańskiej Armii Ludowej.
Charakterystyka.
Wojska lotnicze Korei Północnej przewyższają Koreę Południową pod względem ilości sprzętu wojskowego, ale jego niska jakość równoważy tę różnicę. Kwaterą główną Sił Powietrznych jest Pjongjang. Same siły lotnicze posiadają 15 baz na terenie całego kraju. Kilka z nich znajduje się w pobliżu strefy zdemilitaryzowanej. Poza samolotami MiG-29 i MiG-23, siły powietrzne Korei Północnej dysponują samolotami MiG-21 "Fishbed", w tym myśliwcami przechwytującymi typu MiG-21F, MiG-21PF i MiG-21PFM. Na ich wyposażeniu znajdują się także chińskie myśliwce Shenyang J-5, Shenyang J-6 i Chengdu J-7. Flotę samolotów myśliwsko-bombowych uzupełniają maszyny Su-25, Su-7 i Ił-28. Trzon floty śmigłowców stanowią maszyny McDonnell Douglas MD-500. Śmigłowce te zostały przerobione na bojowe i każdy z nich uzbrojony jest w cztery kierowane rakiety przeciwpancerne. Korea Północna dysponuje starszymi pociskami lotniczymi przeciwpancernymi 9M14 Malutka, równie starszymi "Trzmiel" oraz nowszymi "Fagot" i "Kokon". Flota samolotów transportowych, po wycofaniu maszyn An-2 została ograniczona niemal do minimum. Dwa samoloty Ił-62M przejęte od linii Air Koryo zostały przerobione na salonki do przewozu VIP-ów. Do dyspozycji północnokoreańskiego wojska pozostaje także flota samolotów transportowych Ił-76 linii Air Koryo.
Mimo izolacji politycznej Korei Północnej we wrześniu 2016 na lotnisku w Wŏnsanie zorganizowano pierwsze w historii tego kraju międzynarodowe pokazy lotnicze – Wŏnsan International Friendship Air Festival. Pokazy oglądało około piętnastu tysięcy obywateli tego kraju i kilkuset gości zagranicznych. Na ziemi i w powietrzu zaprezentowano wiele typów statków powietrznych użytkowanych przez tamtejsze wojska lotnicze, w tym MiG-21, Su-25 i MiG-29. Dwa pokazowe Migi-21 były pilotowane przez kobiety.

</doc>
<doc id="889324" url="https://pl.wikipedia.org/wiki?curid=889324" title="Trading Yesterday">
Trading Yesterday

Trading Yesterday - amerykański zespół grający rock alternatywny czy też pop-rock, uformowany w 2003 roku.
Historia.
W maju 2003 roku David i Mark Colbert podczas obiadu w IHOP zdecydowali o powstaniu zespołu. Razem wykupili apartament, w którym zaczęli tworzyć muzykę. Później dołączył Steven McMorran, który miał podobne plany.
15 maja 2004 roku, Trading Yesterday stworzył swoją pierwszą płytę - "The Beauty and the Tragedy", która została nagrana w apartamencie Davida. Potem podpisali umowę z firmą Epic Records, która latem 2005 roku wypuściła ich pierwszy singel - "One Day".
Pod koniec 2005 roku zespół rozwiązał kontrakt z amerykańską wytwórnią muzyczną Epic Records.
27 czerwca 2006 roku odszedł współzałożyciel zespołu Mark Colbert z powodu kariery w audioinżynierii.
W październiku 2006 roku Trading Yesterday zagrał na otwarcie pokazu Chrisa Tomlina.
Druga płyta zespołu Trading Yesterday - More Than This nigdy nie została oficjalnie wypuszczona, a w grudniu 2006 roku pojawiła się w internecie. Na płycie pojawiło się siedem utworów z debiutanckiej płyty The Beauty and the Tragedy, które zostały nieco zmienione. Są to takie utwory jak: "One Day", "She Is the Sunlight", "Love Song Requiem", "For You Only", "World on Fire", "The Beauty &amp; the Tragedy" i "Shattered". Głównym przesłaniem płyty tak jak pierwszej (debiutanckiej) jest miłość, która zabija i ratuje.
W lipcu 2007 roku, zespół Trading Yesterday zmienił nazwę na The Age of Information.

</doc>
<doc id="889327" url="https://pl.wikipedia.org/wiki?curid=889327" title="Richard Ramirez">
Richard Ramirez

Richard Ramirez, zwany Nocnym Prześladowcą (ur. 29 lutego 1960 w El Paso, zm. 7 czerwca 2013 w Greenbrae w stanie Kalifornia) – amerykański seryjny morderca, który zamordował 14 osób. Większość zbrodni dokonał w miasteczkach położonych w aglomeracji Los Angeles. 
Dzieciństwo.
Pochodził z wielodzietnej rodziny (był piątym i ostatnim dzieckiem w rodzinie Ramirezów). Surowi rodzice nie rozpieszczali swoich dzieci – w domu panowała atmosfera terroru. Pomimo tego Richard dobrze się uczył (był pupilkiem nauczycieli i dyrekcji), sprawiał wrażenie przyjaznego, miał powodzenie u dziewczyn, nie sprawiał kłopotów. Jego spokojne życie zostało zakłócone w roku 1971, kiedy to kuzyn Richarda – Mike, wrócił z wojny w Wietnamie, wyniszczony psychicznie przeżyciami wojennymi. Opowiadał on Richardowi historie pełne okrucieństw, gwałtów i przemocy, nauczył go posługiwać się nożami, a także bronią małego kalibru. Na jego oczach zamordował on własną żonę, co spowodowało drastyczne zmiany w psychice jedenastoletniego wówczas Richarda.
Początek działalności kryminalnej.
W wieku 11–12 lat zaczął kraść, wpadł w środowisko narkomanów, wyrzucono go ze szkoły. Zatrudnił się w hotelu, gdzie pracował na nocną zmianę. Tam po raz pierwszy dopuścił się gwałtu, za co został aresztowany (jednakże nie postawiono mu zarzutów) i przekazany rodzicom. Ci jednak wyrzucili go z domu. Wyjechał do Los Angeles, gdzie żył z kradzieży. Interesował się również satanizmem.
Pierwszą zbrodnię Ramirez popełnił w roku 1984. Krążąc skradzionym samochodem w poszukiwaniu ofiary, trafił do domu 79-letniej Jenni Vincow, którą wielokrotnie ugodził nożem.
Kolejny mord miał miejsce 17 marca 1985 roku. Richard wkradł się do garażu, w czasie gdy ofiara – Maria Hermandez (25 lat) – parkowała samochód. Strzelił do niej, lecz jej nie zabił. Dziewczyna upadła na podłogę, udając, że nie żyje. Zabójca wszedł do domu, gdzie znalazł przyjaciółkę Marii – Dayle Okazaki (33 lata), którą postrzelił w środek głowy. Ocalała Hermandez podała policji ogólny rysopis sprawcy – zaatakował ją wysoki mężczyzna o czarnych włosach i latynoskiej urodzie. W garażu znaleziono również czapkę z logo hardrockowej grupy AC/DC.
Rozpoczęło się śledztwo prowadzone przez Gila Carrillo, śledczego Wydziału Zabójstw, który po kolejnym popełnionym morderstwie poprosił o pomoc wybitnego i doświadczonego śledczego Franka Salerno.
„Nocny Prześladowca”.
Dnia 27 marca 1985 roku Ramirez zamordował kolejne dwie osoby. Byli to Vincent (zginął od strzału w głowę) oraz Maxine Zazzara (również została zastrzelona, a jej oczy wydłubane).
Pod koniec maja tego samego roku Nocny Łowca włamał się do domu 83-letniej staruszki i jej o trzy lata młodszej niepełnosprawnej siostry. Obie zgwałcił i zabił znalezionym w domu młotkiem. W czasie śledztwa znaleziono narysowany na ścianie pentagram.
30 maja Ramirez zgwałcił i pobił 42-letnią kobietę. 27 czerwca 28-letnia Patty Higgins została zasztyletowana (morderca niemalże odciął jej głowę). 2 lipca 75-letnia Mary Cannon została pobita i zasztyletowana. Natomiast trzy dni później 16-letnia dziewczyna została pobita łyżką do opon – była bliska śmierci, założono jej 478 szwów. 7 lipca 63-letnia kobieta została pobita i zgwałcona w swoim domu. Tej samej nocy 61-letnia Joyce Nelson została pobita i uduszona. 19 lipca zgwałcił 29-letnią Sakimę Assawahen.
Ta ostatnia ofiara psychopaty pomogła policji utworzyć dokładny portret pamięciowy sprawcy, który został rozesłany do wszystkich policjantów w LA.
Na początku sierpnia napięcie wśród społeczeństwa zaczęło maleć – policja była dosłownie wszędzie. 
Śledztwo stawało się coraz trudniejsze. Ostatecznie do znalezienia Ramireza przyczynił się nastoletni chłopiec, który zobaczywszy poszukiwanego w pojeździe, spisał numer rejestracyjny. Ramirez porzucił samochód i wyjechał autobusem do Arizony. W porzuconym aucie policja znalazła odcisk palca, który – dzięki nowo powstałemu skomputeryzowanemu archiwum – doprowadził śledczych do mordercy.
Wykaz ofiar śmiertelnych Ramireza:
Koniec koszmaru.
Nocnego Prześladowcę aresztowano 31 sierpnia 1985 roku. Prokuratura oskarżyła go o dokonanie 43 przestępstw, w tym 13 zabójstw. Podczas procesu Ramirez powiedział „Nie muszę wyglądać z tego pomieszczenia, by zobaczyć wszystkich kłamców, nienawidzących, morderców, świrów. Sprawiacie, że jestem chory... Jestem poza waszą wyobraźnią, poza dobrem i złem...” Jego zachowanie nie było zaskoczeniem, już wcześniej jego wypowiedzi budziły kontrowersje np. gdy okazywał swoje oddanie szatanowi.
20 września 1989 roku, po 55 dniach zeznań i przesłuchaniu 165 świadków, sąd skazał Ramireza na 196 lat pozbawienia wolności oraz dziewiętnastokrotną karę śmierci w komorze gazowej. Podczas pobytu w więzieniu poślubił zafascynowaną nim kobietę, Doreen Lioy, która była przekonana, że łączy ich niekończące się koło miłości i zamierzała popełnić samobójstwo w momencie wykonania kary śmierci na Ramirezie. Został osadzony w celi śmierci w Więzieniu Stanowym San Quentin, gdzie do śmierci czekał na wykonanie wyroku.
Ramirez zmarł z powodu niewydolności wątroby we wczesnych godzinach porannych 7 czerwca 2013 roku w Marin General Hospital w Greenbrae w Kalifornii. Miał 53 lata.

</doc>
<doc id="889328" url="https://pl.wikipedia.org/wiki?curid=889328" title="Liga Mistrzów piłkarzy ręcznych">
Liga Mistrzów piłkarzy ręcznych

Liga Mistrzów piłkarzy ręcznych (ang. EHF Champions League) – międzynarodowe, klubowe rozgrywki piłki ręcznej, utworzone z inicjatywy Europejskiej Federacji Piłki Ręcznej (EHF) w 1993 i regularnie (co sezon) prowadzone przez tę organizację od edycji 1993/1994 w ramach europejskich pucharów, przeznaczone dla najlepszych męskich drużyn klubowych (zajmujących czołowe miejsca w europejskich ligach krajowych). Najważniejsze oraz najbardziej prestiżowe klubowe zmagania piłki ręcznej na „starym kontynencie”, które zastąpiły – rozgrywany od sezonu 1956/1957 do 1992/1993 – Puchar Europy Mistrzów Krajowych (PEMK).
Historia.
Reorganizacja rozgrywek PEMK – która doprowadziła do utworzenia Ligi Mistrzów – stała się możliwa na początku lat 90. XX wieku, po założeniu EHF. Gruntowną reformę rozpoczęto w 1993 i od sezonu 1993/1994 impreza nosi nazwę Ligi Mistrzów. System rozgrywek oraz liczba uczestniczących w nich drużyn ulegała – na przestrzeni lat – kilku zmianom, jednak najważniejszą cechą pozostaje do dziś ich cykliczność. Wcześniej zdarzało się, że zmagania w ramach Pucharu Mistrzów były zawieszane na czas Mistrzostw Świata (w latach 1958, 1961 i 1964). PEMK nieobce były również zawirowania polityczne, bowiem w 1968 federacje odmówiły współzawodnictwa z powodu wydarzeń praskiej wiosny. W latach 1993-2003 w rozgrywkach o Ligę Mistrzów uczestniczyło 32 zespołów. Od sezonu 2003-2010 do rozgrywek przystępowało łącznie 40 drużyn, z których do fazy grupowej przystępowały 32 drużyny. Od sezonu 2009/2010 nastąpiła reorganizacja rozgrywek i w fazie grupowej uczestniczyły 24 drużyny. Od sezonu 2015/2016 nastąpiła kolejna reorganizacja rozgrywek i udział bierze maksymalnie 41 drużyn (29 z rankingu EHF oraz do 12 drużyn, którym przyznawane są "dzikie karty"), w fazie grupowej uczestniczy 28 drużyn.
Od sezonu 2019/2020 nastąpiła kolejna reorganizacja rozgrywek w związku ze zmianą przydziału miejsc w poszczególnych rozgrywkach dla poszczególnych pozycji Rankingu EHF. Prawo wystawienia drużyny do gry w Lidze Mistrzów przysługiwało 27. krajom z czołówki rankingu oraz obrońcy tytułu. W przypadku rezygnacji mistrzów krajowych ze startów w Lidze Mistrzów na ich miejsce mogą zostać włączone drużyny, które otrzymały tzw. "dzikie karty". EHF mogła również powiększać listę drużyn startujących w danej edycji Ligi Mistrzów wprowadzając formułę turniejów kwalifikacyjnych.
Od sezonu 2020/2021 nastąpi całkowita reorganizacja rozgrywek piłki ręcznej w Europie. W Lidze Mistrzów występować będzie 16 drużyn podzielonych na dwie grupy po 8 zespołów. Prawo gry uzyska pierwszych 9 drużyn z rankingu EHF, 10 drużyną będzie zwycięzca Ligi Europejskiej (zastępującej obecny Puchar EHF). Pozostałe 6 drużyn zostanie wskazanych przez EHF (odpowiednik obecnej "dzikiej karty").
Występy polskich klubów w finale PEMK i Ligi Mistrzów.
Polskie kluby pięciokrotnie występowały w finale rozgrywek odnosząc jedno zwycięstwo.

</doc>
<doc id="889331" url="https://pl.wikipedia.org/wiki?curid=889331" title="Erick Elías">
Erick Elías

Erick Elías (ur. 23 czerwca 1980 w Guadalajarze) – meksykański aktor, piosenkarz i model.
Życiorys.
Wczesne lata.
Pochodzi z rodziny Żydów. W młodym wieku uczył się gry aktorskiej, muzyki i tańca. Po ukończeniu szkoły średniej, wyjechał do Meksyku. 
Kariera.
Zanim spróbował swoich sił jako aktor, był wokalistą popularnej w Meksyku grupy Tierra Cero, podróżując przez całą Centralną i Południową Amerykę. Owocem trzyletniej współpracy z zespołem były dwie płyty: "Volverá a Sentir" (1997) i "Tiempos Nuevos" (2000). Wystąpił w programach "Otro Rollo" i "Al Fin de Semana" oraz telenowelach "Przyjaciele na zawsze" ("Amigos X Siempre", 2000) i "DKDA" ("DKDA: Sueños de juventud", 2000). Zagrał postać Antonio Domíngueza w kolumbijskiej telenoweli Telemundo "Prawo pożądania" ("El Cuerpo del deseo", 2005) z Mario Cimarro.
Życie prywatne.
Spotykał się z Elizabeth Gutiérrez (2003) i Aną de la Reguerą (2004-2005). W 2008 poślubił Karlę Guindi. Mają dwie córki: Penélope (ur. 2011) i Olivię (ur. 2013).

</doc>
<doc id="889332" url="https://pl.wikipedia.org/wiki?curid=889332" title="Mistrzostwa Europy U-18 w Piłce Nożnej 1995">
Mistrzostwa Europy U-18 w Piłce Nożnej 1995

Mistrzostwa Europy U-18 w piłce nożnej 1995- odbywały się w dniach 15 - 22 lipca 1995 roku w Grecji. 
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-18 1995 została reprezentacja Hiszpanii.

</doc>
<doc id="889334" url="https://pl.wikipedia.org/wiki?curid=889334" title="Ede">
Ede



</doc>
<doc id="889335" url="https://pl.wikipedia.org/wiki?curid=889335" title="Grihastha">
Grihastha



</doc>
<doc id="889338" url="https://pl.wikipedia.org/wiki?curid=889338" title="Gryhasta">
Gryhasta



</doc>
<doc id="889339" url="https://pl.wikipedia.org/wiki?curid=889339" title="Obraz fotograficzny">
Obraz fotograficzny



</doc>
<doc id="889340" url="https://pl.wikipedia.org/wiki?curid=889340" title="Keter">
Keter

Keter (hebr. כתר - "korona") - sefira w kabalistycznym Drzewie Życia.
Kabała.
Keter, jako pierwsza i najwyższa sefira, jest źródłem całego światła przepływającego przez Drzewo Życia. Połączona jest z Biną i Chochmą, którym przesyła swoje światło i z Tiferet, przez którą światło wraca z powrotem do góry. Jest ostatnią sefirą przed Nieskończonością (אין סוף). Nazywana bywa nicością, bo zawiera tajemnicę stworzenia z niczego. Opiekunem Keter jest archanioł Metatron.
Tarot.
W tarocie jest odpowiednikiem jedynki i asy (Małe Arkana). Symbolami dróg łączących Keter z pozostałymi sefirami są Wielkie Arkana:

</doc>
<doc id="889341" url="https://pl.wikipedia.org/wiki?curid=889341" title="Luis Galván">
Luis Galván

Luis Adolfo Galván (ur. 24 lutego 1948 w Fernandez, Santiago del Estero) – piłkarz argentyński grający na pozycji środkowego obrońcy.
Kariera klubowa.
Galván jest wychowankiem klubu Talleres Córdoba, a w jego barwach zadebiutował w 1970 roku w rozgrywkach Primera División. W zespole tym grał aż przez 12 sezonów, jednak nie wywalczył z nim żadnego trofeum, ale w 1977 z Talleres został wicemistrzem fazy Nacional, w 1980 roku zajął 3. miejsce w fazie Metropolitano, a w latach 1976 i 1978 dochodził do półfinałów Nacional. W 1983 roku Galván odszedł z zespołu i najpierw grał w ligowym średniaku Loma Negra Olavarría, następnie w miejscowym rywalu Talleres, Belgrano Córdoba, a potem w Central Norte Salta. W 1986 roku Luis wyjechał do Boliwii i grał w tamtejszym Club Bolívar. Grał tam jednak tylko przez półtora roku i latem 1987 wrócił do ojczyzny, do swojego macierzystego klubu Talleres. W 1988 roku Galván wrócił do rodzinnej miejscowości Fernández i przez sezon grał w tamtejszym klubie Sportivo. Ostatnim przystankiem w karierze był prowincjonalny zespół Talleres de Jesus Maria, a w 1989 roku Luis zakończył karierę w wieku 41 lat.
Kariera reprezentacyjna.
W reprezentacji Argentyny Galván zadebiutował w 1975 roku. W 1978 roku został powołany przez selekcjonera Césara Luisa Menottiego do kadry na Mistrzostwa Świata, których gospodarzem była Argentyna. Zagrał tam we wszystkich 7 meczach w pełnym wymiarze czasowym i był podporą obrony swojej drużyny. Wystąpił także w wygranym 3:1 po dogrywce finale z Holandią i został z kolegami mistrzem świata.
W 1982 roku Galván ponownie znalazł się w kadrze "Albicelestes" na mistrzostwa świata, tym razem był to mundial w Hiszpanii. Tam podobnie jak 4 lata wcześniej był podstawowym zawodnikiem kadry i grał we wszystkich meczach, jednak Argentyna nie obroniła mistrzostwa i odpadła już w drugiej rundzie przegrywając 1:2 z Włochami oraz 1:3 z Brazylią. Po tym turnieju Galván zakończył reprezentacyjną karierę. W kadrze przez 8 lat wystąpił łącznie w 34 meczach.

</doc>
<doc id="889342" url="https://pl.wikipedia.org/wiki?curid=889342" title="Anak Krakatau">
Anak Krakatau



</doc>
<doc id="889344" url="https://pl.wikipedia.org/wiki?curid=889344" title="Luis Galvan">
Luis Galvan



</doc>
<doc id="889346" url="https://pl.wikipedia.org/wiki?curid=889346" title="Brygady Tygrysa">
Brygady Tygrysa

Brygady Tygrysa (franc. "Les brigades du Tigre") – francuski serial kryminalno-sensacyjny. Liczy 36 odcinków po 55 minut każdy. Emitowany był we Francji w latach 1974–1983 przez telewizję Antenne 2 oraz w Polsce w wersji zdubbingowanej.
„Tygrys” to przydomek Georges'a Clemenceau (1841–1929), francuskiego polityka, który postanowił zreformować niesprawną i posługującą się przestarzałymi metodami policję francuską z początku XX wieku, aby dopasować ją do walki ze współczesnymi przestępcami, tworząc m.in. elitarne brygady zmotoryzowane, których śledztwa są tematem serialu.
Piosenka z czołówki, "Apaszowska skarga" (oryg. "„La complainte des Apaches”"), wyjaśnia, jak policjanci zaczęli się posługiwać metodami naukowymi, działać incognito, porzucając rowery i konie. Powieściową naiwnością stało się przekonanie, że można jeszcze dokonać napadu na bank dla zabicia czasu, nie ryzykując 20 lat więzienia.
Serial składa się z 6 cyklów po 6 odcinków, które obemują okres od roku 1907 do roku 1929. Siódma, odpowiadająca latom 1930–1935, nigdy nie została sfilmowana wskutek zmiany kierownictwa telewizji Antenne 2.
Wszystkie odcinki serialu zostały we Francji wydane na DVD w sześciu kolekcjach odpowiadających cyklom.
Wersja polska.
Obsada:
i inni

</doc>
<doc id="889349" url="https://pl.wikipedia.org/wiki?curid=889349" title="Kether">
Kether



</doc>
<doc id="889353" url="https://pl.wikipedia.org/wiki?curid=889353" title="Medvědín">
Medvědín

Medvědín (niem. "Schüsselberg", 1235 m n.p.m.) – wzniesienie w Sudetach Zachodnich, w czeskiej części pasma Karkonoszy.
Położenie.
Wzniesienie położone na północny zachód od miejscowości Szpindlerowy Młyn (czes. "Špindlerův Mlýn") na obszarze czeskiego Karkonoskiego Parku Narodowego ("Krkonošský národní park, KRNAP"), w środkowej części Karkonoszy, w zachodniej części Czeskiego Grzbietu.
Jest to jedno ze wzniesień grzbietu Karkonosza w zachodniej części Czeskiego Grzbietu, które nie osiąga dolnej granicy kosodrzewiny (1250 m n.p.m.). Góra o kopulastym kształcie z wyraźnie podkreślonym płaskim szczytem o dość stromych zboczach, górująca nad Doliną Łaby ("Labský důl"). Szczyt i zbocza w większości porośnięte są lasem świerkowym regla górnego. Zbocza: południowe, północne i wschodnie opadają stromo w dół, zbocze północno-zachodnie łagodnie schodzi w kierunku grzbietu "Zlaté Návrší", tworząc w grzbiecie Karkonosza niewielkie siodło. Na południowo-wschodnim zboczu schodzącym w kierunku Szpindlerowego Młyna i południowym zboczu schodzącym w kierunku ośrodka narciarskiego "Horní Mísečky" położone są ośrodki i trasy narciarskie. Ze Szpindlerowego Młyna na szczyt prowadzi wyciąg krzesełkowy. Na szczycie stoi żelazna wieża telekomunikacyjna. Znajduje się tam też restauracja.

</doc>
<doc id="889354" url="https://pl.wikipedia.org/wiki?curid=889354" title="Liga Mistrzów piłkarzy ręcznych 2006/2007">
Liga Mistrzów piłkarzy ręcznych 2006/2007

Liga Mistrzów EHF piłkarzy ręcznych w sezonie 2006/2007:

</doc>
<doc id="889356" url="https://pl.wikipedia.org/wiki?curid=889356" title="Medvédín">
Medvédín



</doc>
<doc id="889358" url="https://pl.wikipedia.org/wiki?curid=889358" title="Dmitri Jaroszenko">
Dmitri Jaroszenko



</doc>
<doc id="889361" url="https://pl.wikipedia.org/wiki?curid=889361" title="Cadiz (Ohio)">
Cadiz (Ohio)

Cadiz – wieś w hrabstwie Harrison, w stanie Ohio, w Stanach Zjednoczonych.
W 2000 roku liczba mieszkańców miejscowości wynosiła 3308.
Pozostałe informacje.
W 1901 roku w tej miejscowości urodził się amerykański aktor Clark Gable (zm. 1960).

</doc>
<doc id="889363" url="https://pl.wikipedia.org/wiki?curid=889363" title="Cairo (Ohio)">
Cairo (Ohio)

Cairo – wieś w USA, Hrabstwo Allen (Ohio) w stanie Ohio. 
Wieś wliczana jest statystycznie do miasta Lima (Ohio). Nazwa miejscowości została przyjęta w roku 1875. W tej miejscowości urodził się Robert Franklin Jones, kongresmen USA w latach 1939/47.
W roku 2010, 28,2% mieszkańców było w wieku poniżej 18 lat, 7,7% było w wieku od 18 do 24 lat, 24,1% było od 25 do 44 lat, 27,2% było od 45 do 64 lat, a 13% było w wieku 65 lat lub starszych. We wsi było 46,6% mężczyzn i 53,4% kobiet.
Liczba mieszkańców w 2010 roku wynosiła 524, a w 2012 wynosiła 541.

</doc>
<doc id="889364" url="https://pl.wikipedia.org/wiki?curid=889364" title="Karabin SWU">
Karabin SWU

SWU (ros. "Снайперская Винтовка Укороченная (СВУ)" – Snajperski Karabin Skrócony) – rosyjski samopowtarzalny karabin wyborowy zbudowany w układzie bullpup, skrócona wersja karabinu SWD.
Historia.
Karabin SWU powstał na przełomie lat 80. i 90. XX wieku. Według planów miał zastąpić SWD w wojskach powietrznodesantowych, jednak ostatecznie nie został przyjęty do uzbrojenia armii rosyjskiej. Zainteresowanie tą bronią wykazało MWD Federacji Rosyjskiej, które zakupiło pierwsze karabiny tego typu w 1993 roku. Pierwsza publiczna prezentacja tej broni miała miejsce rok później w 1994 roku. Jednocześnie z SWU powstała jego wersja automatyczna oznaczona jako SWU-A. Może ona strzelać seriami, a do jej zasilania stosowane są większe 20-, 30- i 40-nabojowe magazynki. Istnieje również wersja SWU-AS ze zintegrowanym dwójnogiem.
Karabiny SWU i SWU-A znajdują się na uzbrojeniu jednostek MWD i FSB.
Opis.
SWU jest bronią samopowtarzalną. Automatyka broni działa na zasadzie odprowadzania gazów prochowych, z krótkim skokiem tłoka gazowego. Zamek ryglowany przez obrót. Rękojeść przeładowania po prawej stronie broni, związana z suwadłem. Mechanizm spustowy umożliwia prowadzenie wyłącznie ognia pojedynczego. Skrzydełko bezpiecznika po prawej stronie komory zamkowej, za oknem wyrzutowym łusek, po prawej stronie znajduje się mniejsze skrzydełko bezpiecznika obsługiwane kciukiem ręki spoczywającej na chwycie. Przyrządy celownicze mechaniczne, składają się z muszki i celownika przeziernikowego (nastawy do 1300 m), podstawowym celownikiem jest celownik optyczny PSO-1.

</doc>
<doc id="889365" url="https://pl.wikipedia.org/wiki?curid=889365" title="Eric Elias">
Eric Elias



</doc>
<doc id="889367" url="https://pl.wikipedia.org/wiki?curid=889367" title="Santa Claus Lane (singel Hilary Duff)">
Santa Claus Lane (singel Hilary Duff)

Santa Claus Lane to drugi singel aktorki i piosenkarki Hilary Duff. Został wydany 2 grudnia 2002 jako drugi singel z debiutanckiego albumu Duff, "Santa Claus Lane". Singel nie został wydany na płytach, jedynie dla radia. Emitowany m.in. w Radiu Disney. Singel był użyty w filmie "Śnięty Mikołaj 2". "Santa Claus Lane" napisali Charlie Midnight, Matthew Gerrard i Jay Landers.
Jako teledysk do utworu "Santa Claus Lane" wykorzystywany był występ Duff w disneyowskim programie "Movie Surfers".

</doc>
<doc id="889369" url="https://pl.wikipedia.org/wiki?curid=889369" title="Lubrykant">
Lubrykant

Lubrykant – ogólnie jest to substancja zmniejszająca tarcie pomiędzy dwiema dowolnymi, znajdującymi się w ruchu powierzchniami, inaczej smar.
W języku polskim lubrykantami najczęściej nazywane są substancje (najczęściej żele) nawilżające pochwę lub odbyt i odbytnicę w celu ułatwienia stosunków płciowych, szczególnie w przypadku występowania suchości tych miejsc. Oprócz nawilżania lubrykant może także działać przeciwzapalnie i stymulująco. Lubrykanty służą również do nawilżania akcesoriów erotycznych, takich jak wibrator i masturbator.
Ponieważ substancje na bazie olejów uszkadzają prezerwatywy, najczęściej lubrykanty są na bazie wody oraz na bazie silikonu.
Używanie do zmniejszenia zbyt dużego tarcia podczas stosunku zwykłych kremów, oliwek do ciała, masła – oprócz ewidentnej wady w postaci niszczenia prezerwatyw, ma także inną – często niemiły smak. Tej wady w większości są pozbawione specjalne lubrykanty, zatem ich używanie nie ma pod tym względem nieprzyjemnego efektu ubocznego podczas seksu oralnego. 
Funkcję nawilżającą spełnia też ślina pozostawiana podczas cunnilingus (seks oralny) lub anilingus albo umieszczona na genitaliach specjalnie w celu nawilżającym.
Specjalne lubrykanty można kupić w aptekach, drogeriach, itp. W handlu lubrykanty występują również pod nazwami typu: „żel intymny”, „żel nawilżający".

</doc>
<doc id="889370" url="https://pl.wikipedia.org/wiki?curid=889370" title="Tractatus de Musica">
Tractatus de Musica

Tractatus de Musica - dzieło z XIII w. poświęcone teorii śpiewu liturgicznego autorstwa bliżej nieznanego mnicha nazywanego Hieronimem z Moraw. Traktat ten został odkryty w drugiej połowie XIX w. przez francuskiego muzykologa Edmonda de Coussemakera. Zawiłość tekstu sprawiała, że przez długi czas nie traktowano odkrycia poważnie i zapomniano o nim. W końcu XX w. pracę nad rozszyfrowaniem odnalezionego traktatu rozpoczął francuski muzyk, muzykolog i tradycjonalista Marcel Pérès. Z jego badań wyłonił się zupełnie nieznany współcześnie sposób wykonywania średniowiecznego śpiewu liturgicznego mającego elementy wspólne z tradycyjnymi śpiewami koptyjskimi, greckimi i syryjskimi. 

</doc>
<doc id="889371" url="https://pl.wikipedia.org/wiki?curid=889371" title="SWU-A">
SWU-A



</doc>
<doc id="889372" url="https://pl.wikipedia.org/wiki?curid=889372" title="Jillifri">
Jillifri



</doc>
<doc id="889373" url="https://pl.wikipedia.org/wiki?curid=889373" title="Caldwell (Ohio)">
Caldwell (Ohio)

Caldwell – wieś w USA, w stanie Ohio, hrabstwie Noble.
Liczba mieszkańców w 2000 roku wynosiła 1 956. Powierzchnia wynosi 2,5 km².

</doc>
<doc id="889374" url="https://pl.wikipedia.org/wiki?curid=889374" title="Lubrykanty">
Lubrykanty



</doc>
<doc id="889375" url="https://pl.wikipedia.org/wiki?curid=889375" title="Andreas Kapp">
Andreas Kapp

Andreas "Andy" Kapp (ur. 8 grudnia 1967 w Sonthofen) - praworęczny niemiecki curler z Unterthingau, obecnie trener. Zakończył karierę sportową w kwietniu 2011. Był zawodnikiem klubu curlingowego z Füssen, 12-krotny zwycięzca mistrzostw kraju. Jest synem Charliego i starszym bratem Ulricha. Z zawodu manager, w curling gra od 1981. 
Uprawia także wspinaczkę górską i piłkę siatkową.
Drużyna.
Przed zakończeniem kariery drużyna Kappa składała się z aż sześciu zawodników, którzy grali w różnych kombinacjach. Herberg i Messenzehl dołączyli do drużyny w 2010 i są zawodnikami Eissport Club Oberstorf. Od sezonu 2011/2012 funkcję kapitana objął Andreas Lang.

</doc>
<doc id="889376" url="https://pl.wikipedia.org/wiki?curid=889376" title="Jillifree">
Jillifree



</doc>
<doc id="889378" url="https://pl.wikipedia.org/wiki?curid=889378" title="Caledonia (Ohio)">
Caledonia (Ohio)

Caledonia – wieś w USA, w hrabstwie Marion, w stanie Ohio.
W roku 2010, 24,1% mieszkańców było w wieku poniżej 18 lat, 6,6% było w wieku od 18 do 24 lat, 26% od 25 do 44 lat, 27,2% miało od 45 do 64 lat, a 16,3% było w wieku 65 lat lub starszych. We wsi było 47,5% mężczyzn i 52,5% kobiet.
Liczba mieszkańców w 2010 roku wynosiła 577, a w roku 2012 wynosiła 565.
W Caledonii jest zabytkowy metalowy most zbudowany w roku 1870.

</doc>
<doc id="889381" url="https://pl.wikipedia.org/wiki?curid=889381" title="Camden (Ohio)">
Camden (Ohio)

Camden – wieś w USA, w stanie Ohio, w hrabstwie Preble.
Liczba mieszkańców w 2000 roku wynosiła 2 302.

</doc>
<doc id="889382" url="https://pl.wikipedia.org/wiki?curid=889382" title="Ede (Holandia)">
Ede (Holandia)

Ede () – miasto i gmina we wschodniej Holandii w prowincji Gelderland. Miasto Ede ma 105 994 mieszkańców (2012).

</doc>
<doc id="889383" url="https://pl.wikipedia.org/wiki?curid=889383" title="Canal Fulton">
Canal Fulton

Canal Fulton – miasto w Stanach Zjednoczonych, w stanie Ohio, w hrabstwie Stark. Miejscowość powstała w roku 1832. 
Liczba mieszkańców w 2010 roku wynosiła 5479, a w roku 2012 wyniosła 5484.

</doc>
<doc id="889384" url="https://pl.wikipedia.org/wiki?curid=889384" title="Laurin &amp; Klement 150">
Laurin &amp; Klement 150

Laurin &amp; Klement 150 (od 1925 roku Laurin &amp; Klement - Škoda 150) – samochód osobowy wytwarzany w latach 1923 - 1926 w zakładach Laurin &amp; Klement w Mladá Boleslav, które w 1925 roku zostały przejęte przez firmę Škoda
Model 150 był siostrzanym projektem samochodu Laurin &amp; Klement 105. Pojazd wyposażony był w silnik o pojemności 1460 cm³ i mocy maksymalnej 19,1 kW (26 KM). Napęd przenoszony na tylną oś pozwalał osiągnąć prędkość 85 km/h. 
Łącznie wyprodukowano 52 egzemplarze tego modelu w następujących wersjach nadwozia: phaéton, limuzyna, coupé, dwumiejscowy roadster.

</doc>
<doc id="889386" url="https://pl.wikipedia.org/wiki?curid=889386" title="Canal Winchester">
Canal Winchester

Canal Winchester – miasto w Stanach Zjednoczonych, w stanie Ohio, w hrabstwie Fairfield. Miejscowość założono w roku 1828, a oficjalna nazwa obowiązuje od roku 1841. Obecnie (2014) burmistrzem miejscowości jest Michael Ebert.
Liczba mieszkańców w 2010 roku wynosiła 7 101, a w roku 2012 wynosiła 7 393.

</doc>
<doc id="889389" url="https://pl.wikipedia.org/wiki?curid=889389" title="Cardington (Ohio)">
Cardington (Ohio)

Cardington – wieś w USA, w stanie Ohio, w hrabstwie Morrow.
Liczba mieszkańców w 2010 roku wynosiła 2 047, a w roku wynosiła 2 046.

</doc>
<doc id="889390" url="https://pl.wikipedia.org/wiki?curid=889390" title="Carey (Ohio)">
Carey (Ohio)

Carey – wieś w USA, w hrabstwie Wyandot, w stanie Ohio. Miejscowość Carey została założone w roku 1843 według projektu Williama M. Buell i R. M. Shulera. Miasto zostało nazwane na cześć Judge John Careya, znaczącego pioniera, osadnika.
W roku 2010, 26,4% mieszkańców było w wieku poniżej 18 lat, 8,2% było w wieku od 18 do 24 lat, 25,4% było od 25 do 44, 27% było od 45 do 64 lat, a 13% było w wieku 65 lat lub starszych. We wsi było 49,3% mężczyzn i 50,7% kobiet.
Liczba mieszkańców w 2010 roku wynosiła 3 674 .

</doc>
<doc id="889392" url="https://pl.wikipedia.org/wiki?curid=889392" title="Carroll (Ohio)">
Carroll (Ohio)

Carroll – wieś w USA, w stanie Ohio, w hrabstwie Fairfield. Wieś została założona w roku 1829, a oficjalnie nazwę przyjęto w roku 1858. Aktualnie (2014) burmistrzem wsi jest Tammy D. Drobina.
Liczba mieszkańców w 2010 roku wynosiła 524, a w roku 2012 wynosiła 524.

</doc>
<doc id="889393" url="https://pl.wikipedia.org/wiki?curid=889393" title="Joseph Erlanger">
Joseph Erlanger

Joseph Erlanger (ur. 5 stycznia 1874 w San Francisco w Kalifornii, zm. 5 grudnia 1965 w St. Louis w Missouri) – amerykański fizjolog, laureat nagrody Nobla w dziedzinie fizjologii i medycyny (wraz z H. S. Gasserem), za badania nad zróżnicowaniem czynności (funkcji) włókien nerwowych, które doprowadziły do odkrycia 3 grup neurytów o różnym progu pobudliwości i prędkości przewodzenia.
Życiorys.
Erlanger urodził się jako szóste z siedmiu dzieci Hermana Erlangera i Sary Galinger - oboje byli imigrantami z południowych Niemiec.
W 1891, po ukończeniu szkoły średniej, rozpoczął studia na wydziale Chemii na Uniwersytecie Kalifornijskim, które ukończył w 1895 roku. W 1899 uzyskał wykształcenie medyczne na Uniwersytecie Johna Hopkinsa w Baltimore.
W 1904 roku Erlanger zaprojektował i skonstruował Sfigmomanometr - urządzenie do pomiaru ciśnienia krwi.
W 1906 Erlanger zrezygnował z pracy na uczelni Hopkinsa i przeniósł się na Uniwersytet w Wisconsin, gdzie został pierwszym profesorem fizjologii na wydziale medycznym.
Na początku lat dwudziestych Erlanger zaczął zajmować się Neurofizjologią.
W 1944 roku wraz z H. S. Gasserem otrzymał nagrodę Nobla.
Zmarł 5 grudnia 1965 roku w wyniku niewydolności serca.

</doc>
<doc id="889397" url="https://pl.wikipedia.org/wiki?curid=889397" title="Boral">
Boral

Boral - spiek aluminium z węglikiem boru B4C (35–55%). Bardzo silnie pochłania neutrony nie wytwarzając przy tym wtórnego promieniowania gamma. Z tego powodu używa się go przy budowie reaktorów jądrowych do wytwarzania prętów regulacyjnych i kompensacyjnych oraz osłon przed neutronami. Jest dobrym przewodnikiem ciepła. Ze względów chemicznych i mechanicznych obustronnie pokrywany blachą aluminiową.
Właściwości:

</doc>
<doc id="889399" url="https://pl.wikipedia.org/wiki?curid=889399" title="Carrollton (Ohio)">
Carrollton (Ohio)

Carrollton – wieś w USA, w stanie Ohio, w hrabstwie Carroll.
Liczba mieszkańców w 2000 roku wynosiła 3 241, a w roku 2012 wynosiła 3 221.

</doc>
<doc id="889400" url="https://pl.wikipedia.org/wiki?curid=889400" title="Casstown">
Casstown

Casstown – wieś w USA, w stanie Ohio, w hrabstwie Miami.
W roku 2010, 24% mieszkańców było w wieku poniżej 18 lat, 11,2% było w wieku od 18 do 24 lat, 27,7% miało od 25 do 44 lat, 23,6% miało od 45 do 64 lat, a 13,5% było w wieku 65 lat lub starszych. We wsi było 46,8% mężczyzn i 53,2% kobiety.
Liczba mieszkańców w 2010 roku wynosiła 267, a w 2012 wynosiła 269.

</doc>
<doc id="889401" url="https://pl.wikipedia.org/wiki?curid=889401" title="Wojn Wojnow">
Wojn Wojnow

Wojn Wojnow Jordanow (, ur. 7 września 1952 w Czepitsi) – bułgarski piłkarz występujący na pozycji pomocnika, reprezentant Bułgarii w latach 1973–1979, trener piłkarski.
Kariera piłkarska.
Jako zawodnik przez całą karierę związany był z jednym klubem, z Lewskim Sofia. W ciągu dziesięciu sezonów zdobył z nim trzy tytuły mistrza kraju, tyleż Pucharów Armii Sowieckiej. Ponadto z zespołem prowadzonym wówczas przez Iwana Wucowa oraz Wasiła Spasowa dwukrotnie dotarł do ćwierćfinałów europejskich rozgrywek - Pucharu UEFA w sezonie 1975-1976 oraz Pucharu Zdobywców Pucharów rok później. W bułgarskiej ekstraklasie rozegrał łącznie 226 meczów.
Kariera reprezentacyjna.
Chociaż jest młodszy o blisko dekadę od przedstawicieli jednego z lepszych pokoleń w historii bułgarskiej piłki nożnej (Dimityr Penew, Christo Bonew, Georgi Asparuchow, Dobromir Żeczew i Petyr Żekow), to razem z nimi znalazł się w kadrze reprezentacji Bułgarii na Mundial 1974. Podopieczni Christo Mładenowa odpadli już po fazie grupowej, a Wojnow wystąpił we wszystkich trzech spotkaniach ('72 minuty w meczu ze Szwecją oraz po '90 przeciwko Urugwajowi i Holandii).
Kariera szkoleniowa.
Po zakończeniu piłkarskiej kariery pracował w zespołach juniorskich i młodzieżowych Lewskiego. Samodzielną działalność trenerską rozpoczął w Akademiku Sofia, a kontynuował w Iskarze Pazardżik, Bełasicy Petricz, Marku Dupnica, Miniorze Pernik, Rodopie Smolan oraz w klubach z Cypru i Arabii Saudyjskiej.
W sierpniu 2009 zastąpił Georgiego Todorowa na stanowisku trenera pierwszoligowego Łokomotiwu Mezdra. Chociaż pracował przez cały sezon, nie zdołał uchronić klubu przed spadkiem z ligi. Po tym niepowodzeniu odszedł z Łokomotiwu do drugoligowego FK Bansko.

</doc>
<doc id="889403" url="https://pl.wikipedia.org/wiki?curid=889403" title="Castalia (Ohio)">
Castalia (Ohio)

Castalia – wieś w USA, w stanie Ohio, w hrabstwie Erie. W miejscowości odbywa się od roku 1976 Cold Creek Festiwal gdzie np. wybiera się Miss Cold Creek.
W roku 2010, 23,1% mieszkańców było w wieku poniżej 18 lat, 7,2% było w wieku od 18 do 24 lat, 26,7% miało od 25 do 44 lat, 29,6% miało od 45 do 64 lat, 13,3% było w wieku 65 lat lub starszych. We wsi było 49,1% mężczyzn i 50,9% kobiet.
Liczba mieszkańców w 2010 roku wynosiła 852, a w 2012 wynosiła 842.

</doc>
<doc id="889405" url="https://pl.wikipedia.org/wiki?curid=889405" title="Inspektor Leclerc">
Inspektor Leclerc

Inspektor Leclerc (franc. "L'inspecteur Leclerc" albo "L'inspecteur Leclerc enquête") – francuski serial telewizyjny w 39 odcinkach po 26 minut, emitowany od 1962 roku we Francji, a od 1963 roku w Polsce.
Główny bohater, Leclerc, celowo został wystylizowany na Humphreya Bogarta.

</doc>
<doc id="889406" url="https://pl.wikipedia.org/wiki?curid=889406" title="Feliks Stramik">
Feliks Stramik

Feliks Michał Stramik (ur. 20 listopada 1924 w Sanoku, zm. 5 kwietnia 2007 w Warszawie) – generał dywizji Wojska Polskiego, dowódca Wojsk Ochrony Pogranicza (1983-1990).
Życiorys.
Syn Józefa i Marii. Do 1939 uczeń lwowskiego gimnazjum. W czasie wojny obronnej w 1939, uczestniczył jako harcerz w obronie Lwowa. W okresie okupacji niemieckiej do 1942 uczęszczał do szkoły handlowej "Polnische Öffentliche Handelsschule" (obecnie Zespół Szkół nr 1 im. Karola Adamieckiego w Sanoku). Od sierpnia 1944, współorganizator posterunku milicji w Sanoku, we wrześniu wstąpił do Wojska Polskiego. Po ukończeniu Oficerskiej Szkoły Piechoty nr 2 w Lublinie 31 stycznia 1945 promowany na stopień podporucznika, objął dowództwo plutonu moździerzy w 9 zapasowym pułku piechoty 2 Armii WP stacjonującym w Rzeszowie. Uczestnik walk z Ukraińską Powstańczą Armią na Rzeszowszczyźnie.
W maju tego samego roku objął dowództwo pododdziałów szkolnych w 12 szkolnym pułku piechoty w Skierniewicach, a następnie 62 pułku piechoty w Ełku. W marcu 1947, odbył kurs oficerów sztabów wielkich jednostek w Centrum Wyszkolenia Piechoty w Rembertowie, który ukończył z wyróżnieniem w listopadzie, otrzymał również w tym okresie awans na kapitana.
Od początku lat 50. związany z WOP, początkowo jako pracownik Wydziału Operacyjnego Departamentu Wojsk Ochrony Pogranicza, od 1957 do 1960 w Akademii Sztabu Generalnego, następnie po awansie na pułkownika (1960) został zastępcą Szefa Wojsk Ochrony Pogranicza, od 1971 sprawował funkcję szefa sztabu Dowództwa WOP, a od 1983 dowódcy WOP. W 1974 mianowany generałem brygady, a w 1985 generałem dywizji (obie nominacje wręczał w Belwederze przewodniczący Rady Państwa prof. Henryk Jabłoński). Uczestnik reorganizacji WOP w Straż Graniczną.
W Wojsku Polskim służył formalnie od 25 stycznia 1945 do 31 lipca 1990. Od kwietnia 1991 w stanie spoczynku, pożegnany przez ministra spraw wewnętrznych Krzysztofa Kozłowskiego. Zmarł 5 kwietnia 2007. Został pochowany Cmentarzu Wojskowym na Powązkach w Warszawie (kwatera FII-6-10).
Jego żoną była Elżbieta, z domu Zambrzycka, znana także jako Elżbieta Augustyn (1938-2007), która była pracownikiem Ministerstwa Spraw Wewnętrznych PRL.

</doc>
<doc id="889408" url="https://pl.wikipedia.org/wiki?curid=889408" title="Jerzy Kurczewski (muzyk)">
Jerzy Kurczewski (muzyk)

Jerzy Kurczewski (ur. 13 października 1924 w Poznaniu, zm. 9 września 1995 w Puszczykowie) – polski dyrygent, kompozytor, twórca i kierownik Poznańskiego Chóru Chłopięcego w latach 1961–1991.
Życiorys.
Syn Czesława Kurczewskiego i Franciszki z domu Kaszyńskiej. Mąż Danuty Feld. Ojciec Aliny Kurczewskiej, dziennikarki muzycznej Radia Merkury.
Przed wybuchem II wojny światowej ukończył 2 klasy w Gimnazjum św. Jana Kantego. W czasie okupacji pracował jako robotnik w niemieckim szpitalu wojskowym, prowadząc jednocześnie tajną działalność artystyczną. Kierował grupą muzyczną „Flimoni”, do której należeli: Stefan Stuligrosz, Kornel Szymanowski, Jarosław Maciejewski, Aleksander Schmidt, Andrzej Matuszewski i Bolesław Mieczysław Bilewicz. Wtedy też zaczął uczyć się grać na fortepianie u swojego wuja. Działał czynnie w harcerstwie do 1950.
Po wojnie zdał przyspieszoną maturę, a następnie rozpoczął studia na muzykologii, oraz teorii specjalnej i dyrygenturze w PWSM. W latach 1949–1950 pracował jako etnolog i zbieracz muzycznej kultury ludowej w Państwowym Instytucie Sztuki, pod kierunkiem Mariana i Jadwigi Sobieskich brał udział w ekspedycjach naukowych. Był również muzykiem w poznańskim Teatrze Polskim, reżyserem muzycznym w poznańskiej Rozgłośni Polskiego Radia. Od 1957 należał do PZPR. Członek Rady Krajowej PRON w 1983.
W 1945 założył chór chłopięcy „Miniaturka” przy 21 Drużynie Harcerskiej w Gimnazjum im. św. Jana Kantego, działający następnie pod różnymi nazwami, ostatecznie jako Poznański Chór Chłopięcy. Prowadził go jako dyrektor i kierownik artystyczny do 1990. Po nim obowiązki te przejął Wojciech Aleksander Krolopp. W 1957 założył jedyną w Polsce „Szkołę Chóralną”. W 1967 zainicjował Międzynarodowy Festiwal Chórów Chłopięcych.
Chór Jerzego Kurczewskiego koncertował ponad 2200 razy w wielu krajach na 4 kontynentach. Brał udział w wielu prestiżowych festiwalach muzycznych, występował w najważniejszych salach koncertowych świata, jak Carnegie Hall, Filharmonii Berlińskiej, wiedeńskiej Musikverein. Jerzy Kurczewski występował z chórem przed takimi osobami jak królowa Fabiola, Richard Nixon czy Jan Paweł II. Zespół zarejestrował kilkanaście płyt (m.in. pierwszą polską płytę kompaktową – w 1984. Dokonywał wielu światowych prawykonań utworów kompozytorów współczesnych.
Jest twórcą wielu opracowań utworów, kolęd na chór a cappella. Napisał muzykę do spektakli teatralnych zrealizowanych w poznańskim Teatrze Lalki i Aktora "Marcinek", m.in.:
oraz trzech oper dla dzieci:
a także muzyki filmowej („Koniec nocy”). Kurczewski skomponował dzieła instrumentalne, wokalno-instrumentalne. Otrzymał liczne nagrody i wyróżnienia, m.in. Nagrodę Prezesa Rady Ministrów (1955, 1975), Nagrodę Województwa Poznańskiego (1959), Nagrody resortowe (1968, 1972 - nagroda I stopnia), Nagrodę Trybuny Ludu, Krzyż Komandorski z Gwiazdą Orderu Odrodzenia Polski (1994), Krzyż Komandorski, Oficerski i Kawalerski tego orderu, Złoty Krzyż Zasługi, Medal 10-lecia Polski Ludowej, Medal 30-lecia Polski Ludowej, Medal 40-lecia Polski Ludowej, Medal Komisji Edukacji Narodowej, Odznakę tytułu honorowego „Zasłużony Nauczyciel Polskiej Rzeczypospolitej Ludowej”, Odznakę „Zasłużony Działacz Kultury” oraz Krzyż „Za Zasługi dla ZHP”.
Z zamiarem upamiętnienia postaci Jerzego Kurczewskiego corocznie wręcza się nagrody jego imienia osobom zasłużonym dla muzyki chóralnej. Laureatami są m.in.:
Jan Łukaszewski, Anna Szostak, Stanisław Adamczyk, Andrzej Koszewski, Henryk Wojnarowski, Stefan Stuligrosz, Henryk Mikołaj Górecki, Affabre Concinui, Wojciech Kilar, Krzysztof Penderecki, Violetta Bielecka, Krzysztof Szydzisz
W skład kapituły wybierającej laureatów wchodzą m.in. Krzysztof Meyer, Agnieszka Duczmal, Jan Szyrocki, Henryk Wojnarowski, Jan Łukaszewski, Edmund Kajdasz, Stanisław Gałoński oraz córka dyrygenta Alina Kurczewska.
Został pochowany w Alei Zasłużonych na poznańskim Junikowie, wraz ze swoją żoną, matką i ojcem. Upamiętnia go skwer Kurczewskiego na Wildzie.

</doc>
<doc id="889413" url="https://pl.wikipedia.org/wiki?curid=889413" title="Laotańskie Siły Powietrzne">
Laotańskie Siły Powietrzne

Siły powietrzne armii Laosu wyposażone są w sprzęt dostarczony jeszcze za czasów istnienia ZSRR. W skład wyposażenia wchodzą samoloty myśliwsko szturmowe MiG-21 "Fishbed" koło 30 sztuk i kilka samolotów szkoleniowych typu MiG-21U "Mongol", które stacjonują w Wattay nieopodal Wientianu. Flotę transportową reprezentuje:
Z kolei samoloty typu Jak-40 "Codling" służą do przewozu osobistości. Flota śmigłowców to 10 sztuk Mi-8 "Hip" i 1 Mi-6 "Hook". Amerykańskie uzbrojenie zostało wycofane z użytku poza kilkoma samolotami transportowymi Fairchild C-123K Provider i Douglas C-47 Dakota, które są używane przez linię Leo Aviaton.

</doc>
<doc id="889414" url="https://pl.wikipedia.org/wiki?curid=889414" title="Škoda 4 R">
Škoda 4 R

Škoda 4 R − model tylnonapędowego samochodu osobowego wytwarzany w latach 1928–1930 przez przejęte przez firmę Škoda zakłady Laurin &amp; Klement w Mladá Boleslav 
Umieszczony nad przednią osią czterosuwowy rzędowy czterocylindrowy dolnozaworowy silnik o pojemności skokowej 1944 cm³ i mocy maksymalnej 23,5 kW (32 KM) przy 2800 obr./min pozwalał rozpędzić pojazd do prędkości 90 km/h.
Gama wersji nadwoziowych modelu 4 R obejmowała cztero- lub sześciomiejscowy phaéton, dwudrzwiowy sedan (tzw. "tudor"), czterodrzwiowy sedan oraz czteromiejscową limuzynę.
Łącznie wyprodukowano 975 egzemplarzy tego modelu.

</doc>
<doc id="889416" url="https://pl.wikipedia.org/wiki?curid=889416" title="Thug Life Vol. 1">
Thug Life Vol. 1



</doc>
<doc id="889423" url="https://pl.wikipedia.org/wiki?curid=889423" title="Negatywna selekcja">
Negatywna selekcja

Negatywna selekcja () – sytuacja, w której asymetria informacji prowadzi do zawodności rynku i powoduje wypieranie produktu lepszego przez gorszy. 
Jeden z pierwszych formalnych modeli negatywnej selekcji został wprowadzony do teorii ekonomii przez amerykańskiego ekonomistę George'a A. Akerlofa, który za swój wkład w analizę rynków cechujących się asymetrią informacji otrzymał w 2001 roku Nagrodę Nobla w dziedzinie ekonomii.
Przykład.
George Akerlof analizował sytuację negatywnej selekcji, która może wystąpić na rynku używanych samochodów. Warunkiem koniecznym, aby mogła mieć miejsce negatywna selekcja, jest asymetria informacji. W przypadku rynku używanych samochodów Akerlof założył, że sprzedawca zna stan techniczny pojazdu lepiej niż kupujący. Aby przedstawić idee Akerlofa w uproszczeniu można założyć, że istnieją tylko dwa rodzaje samochodów: "w dobrym stanie", za który kupujący jest skłonny zapłacić 20 tysięcy złotych oraz "w złym stanie", za które kupujący jest skłonny zapłacić tylko 10 tysięcy złotych. Jeżeli połowa samochodów jest w dobrym stanie, a połowa w złym, wówczas z pewnością kupujący, który nie zna stanu technicznego pojazdu, jest skłonny zapłacić nie więcej niż 15 tysięcy złotych za samochód, co stanowi jego wartość oczekiwaną. Jeżeli sprzedający samochody w dobrym stanie oczekują więcej niż 15 tysięcy złotych za swoje pojazdy (o wartości 20 tysięcy złotych dla kupujących), wówczas, jak zauważył Akerlof, wycofają się oni z rynku. Na rynku pozostaną wyłącznie "cytryny", za które kupujący zapłacą 10 tysięcy złotych, zaś sprzedawcy "wiśni" nie będą w stanie sprzedać swoich pojazdów.
Model przedstawiony przez Akerlofa ilustruje zawodność mechanizmu rynkowego na rynku, który poza asymetryczną informacją jest doskonale konkurencyjny. Zawodność rynku prowadzi do tego, że na rynku dominują samochody niskiej jakości i nie jest osiągnięte optimum Pareta. Dzieje się tak wówczas, gdy rynek nie jest doskonały i przez asymetrię informacji dobra o różnych cechach są wymieniane na tym samym rynku, a zatem - mimo że różne - mają jednakową cenę.
Inne przykłady.
Negatywna selekcja może mieć miejsce na wielu innych rynkach, w których występuje asymetria informacji, szczególnie na rynku ubezpieczeń. Na przykład na rynku ubezpieczeń na życie firma ubezpieczeniowa może mieć gorszą informację na temat zdrowia i stylu życia niż klienci wykupujący jej polisę. W tej sytuacji, inaczej niż w modelu Akerlofa, kupujący mają więcej informacji niż sprzedający. Jeżeli wszystkie sprzedawane polisy muszą być w jednakowej cenie, wówczas mogą one być zbyt drogie dla osób zdrowych i rynek będzie zdominowany przez osoby o gorszym zdrowiu.
Sytuację podobną do negatywnej selekcji opisuje również prawo Kopernika-Greshama, które mówi, że "waluta gorsza wypiera lepszą".

</doc>
<doc id="889425" url="https://pl.wikipedia.org/wiki?curid=889425" title="Zakład Karny w Białej Podlaskiej">
Zakład Karny w Białej Podlaskiej

Zakład Karny w Białej Podlaskiej – jest to jednostka typu półotwartego dla recydywistów z oddziałami dla:
Na terenie zakładu znajdują się:
Niektórzy skazani zatrudnieni są w:
Zakład współpracuje z:
19 października 2012 roku w Zabłociu otwarto filię Zakładu Karnego w Białej Podlaskiej, składającą się z budynków byłej szkoły i ośrodka zdrowia.

</doc>
<doc id="889427" url="https://pl.wikipedia.org/wiki?curid=889427" title="Bilibińska Elektrownia Atomowa">
Bilibińska Elektrownia Atomowa

Bilibińska Elektrownia Atomowa (ros. Билибинская АЭС) – czynna elektrociepłownia jądrowa uruchomiona za kołem podbiegunowym nieopodal Bilibina w latach 1974-1976.
Składa się z 4 reaktorów typu LWGR wytwarzających łącznie energię elektryczną o mocy 48 MW i ciepło do kopalni złota, ołowiu i rtęci oraz dla pobliskich osiedli.
W 2016 roku zapowiedziano zamknięcie elektrowni w roku 2019 i zastąpienie jej pływającą elektrownią "Akademik Łomonosow".

</doc>
<doc id="889429" url="https://pl.wikipedia.org/wiki?curid=889429" title="Simeon Simeonow">
Simeon Simeonow

Simeon Simeonow (ur. 26 kwietnia 1946 w Sofii, zm. 2 listopada 2000 tamże) – bułgarski piłkarz, występujący na pozycji bramkarza. Jako zawodnik większą część kariery - dziewięć lat (1964–1973) - spędził w Slawii Sofia, z którą zdobył wicemistrzostwo kraju w 1967 roku, Puchar Armii Sowieckiej w 1966 oraz dotarł do półfinału Pucharu Zdobywców Pucharów (1966–1967). W tym czasie - w 1968 roku - został, jako drugi bramkarz w historii, wybrany na najlepszego piłkarza w Bułgarii. W 1974 roku przeszedł do CSKA Sofia, ale niedługo po tym transferze doznał poważnej kontuzji, która zmusiła go do przedwczesnego zakończenia piłkarskiej kariery. Łącznie w bułgarskiej ekstraklasie rozegrał 148 meczów. Z reprezentacją Bułgarii, w której barwach od 1964 do 1974 roku wystąpił 34 razy, brał udział w trzech turniejach o Puchar Świata - w mundialu 1966 (jeden mecz), 1970 (dwa mecze) i 1974 (jako rezerwowy).

</doc>
<doc id="889430" url="https://pl.wikipedia.org/wiki?curid=889430" title="Eugenijus Gentvilas">
Eugenijus Gentvilas

Eugenijus Gentvilas (ur. 14 marca 1960 w Želvaičiai w rejonie telszańskim) – litewski polityk i samorządowiec, minister gospodarki od marca do lipca 2001, od czerwca do lipca 2001 pełniący obowiązki premiera, poseł do Parlamentu Europejskiego VI kadencji, poseł na Sejm Republiki Litewskiej. Od 2017 do 2019 przewodniczący Ruchu Liberalnego Republiki Litewskiej.
Życiorys.
W 1983 ukończył studia geograficzne na wydziale przyrodniczym Uniwersytetu Wileńskiego. W 1993 uzyskał stopień naukowy doktora.
Po ukończeniu studiów był pracownikiem naukowym Litewskiej Akademii Nauk, zatrudniony w instytutach geografii (1983–1987) oraz matematyki i cybernetyki (1987–1990). W latach 1993–1996 wykładał na Uniwersytecie w Kłajpedzie. Od 2005 członek Klubu Rotary.
W 1988 zaangażował się w działalność Sąjūdisu. W latach 1988–1990 był radnym Kłajpedy. W 1990 został wybrany do Rady Najwyższej Litewskiej SRR, był jednym z sygnatariuszy Aktu Przywrócenia Państwa Litewskiego z 11 marca 1990.
W latach 1993–2003 członek Litewskiego Związku Liberałów, w latach 1996–1999 i 2001–2003 jego przewodniczący. Od 2003 pierwszy wiceprzewodniczący Związku Liberałów i Centrum. W 2006 został członkiem Ruchu Liberalnego Republiki Litewskiej, objął funkcję przewodniczącego oddziału partii w Kłajpedzie.
W latach 1997–2004 pełnił funkcję radnego, a do 2001 sprawował urząd mera Kłajpedy. Od lutego do lipca 2001 zajmował stanowisko ministra gospodarki w rządzie Rolandasa Paksasa. Był pełniącym obowiązki premiera od 20 czerwca do 3 lipca 2001.
W 2004 został wybrany do Parlamentu Europejskiego, zasiadał w grupie parlamentarnej Porozumienia Liberałów i Demokratów na rzecz Europy. W 2009 nie ubiegał się o reelekcję. Objął funkcję dyrektora generalnego portu morskiego w Kłajpedzie. W 2011 uzyskał mandat radnego miasta. W 2012 i 2016 ponownie był wybierany do Sejmu. W grudniu 2017 został przewodniczącym Ruchu Liberalnego Republiki Litewskiej. Partią kierował do września 2019. W 2020 utrzymał mandat poselski na kolejną kadencję.
Brat Virginiji Baltraitienė oraz ojciec Simonasa Gentvilasa.

</doc>
<doc id="889433" url="https://pl.wikipedia.org/wiki?curid=889433" title="Harkebuz">
Harkebuz



</doc>
<doc id="889435" url="https://pl.wikipedia.org/wiki?curid=889435" title="Ławica Dogger">
Ławica Dogger



</doc>
<doc id="889436" url="https://pl.wikipedia.org/wiki?curid=889436" title="D.N.Angel">
D.N.Angel

 – manga stworzona przez , zaadaptowana później na serial anime. Nie jest jednak dokładną jej adaptacją, jest to połączenie fantasy z komedią romantyczną. Nadaje się dla młodszych widzów – brak jakichkolwiek elementów ecchi lub scen bardzo brutalnych.
Fabuła.
Główny bohater to 14-letni Daisuke Niwa. Jest on potomkiem rodu złodziei dzieł sztuki, w której z pokolenia na pokolenie przechodzi tajemnicze alter ego Dark Mousy. Jest to doświadczony złodziej, który kradnie aby niszczyć demony ukryte w obrazach, rzeźbach itd. Posiada w swoim wyposażeniu demona With, który podczas wypraw zamienia się w czarne skrzydła. 
Zasadniczo występują dwa wątki. Wątek złodziejski, gdzie mamy do czynienia z przeróżnymi demonami oraz tajemniczym bohaterem o imieniu Krad. Oraz wątek szkolny, a zarazem romantyczny. Przedstawia on życie uczuciowe głównego bohatera i jego życie szkolne, oba w dość brutalny sposób zakłócone pojawieniem się Darka i przyprawiające głównemu bohaterowi sporo problemów.
Manga.
Manga autorstwa Yukiru Sugisaki miała swoją premierę w Japonii w listopadzie 1997, w magazynie „Gekkan Asuka” wydawanym przez Kadokawa Shoten. Kolejne rozdziały ukazywały się co miesiąc aż do roku 2005, po którym nastąpiła przerwa. 
Następnie po trzech latach, w numerze wydanym 24 stycznia 2008 ogłoszono, że manga zostanie wznowiona w kolejnym numerze czasopisma, wydanym 24 lutego 2008. Jakiś czas później wydawanie mangi ponownie zostało zawieszone.
W 2018 roku w czerwcowym numerze czasopisma „Gekkan Asuka” ogłoszono, że wydawanie mangi zostanie ponownie wznowione w jego lipcowym numerze. Numer ukazał się 24 maja 2018 roku. W listopadowym numerze „Gekkan Asuka” w 2020 roku autorka oświadczyła, że manga weszła już w swój finałowy etap i pozostało już tylko kilka rozdziałów do końca. W listopadzie 2020 roku na stronie wydawnictwa Kadokawa w spisie treści dla styczniowego numeru czasopisma „Gekkan Asuka” (wydanego 24 listopada 2020) podano, że manga zakończy się w trzech nadchodzących rozdziałach. Ostatni rozdział mangi ukazał się 22 stycznia 2021 roku w marcowym numerze tego czasopisma.
Tomy od szesnastego do dwudziestego zostały wydane wyłącznie w wersji elektronicznej.
W Polsce tomy zostały wydane przez wydawnictwo J.P.Fantastica.
W listopadowym numerze „Gekkan Asuka” w 2020 roku ogłoszono, że od stycznia do maja 2021 roku wydana zostanie nowa, 10-tomowa edycja mangi w powiększonym formacie, która będzie tym razem zawierała wszystkie wydane rozdziały.

</doc>
<doc id="889439" url="https://pl.wikipedia.org/wiki?curid=889439" title="DNAngel">
DNAngel



</doc>
<doc id="889440" url="https://pl.wikipedia.org/wiki?curid=889440" title="Port lotniczy Manchester Airport">
Port lotniczy Manchester Airport



</doc>
<doc id="889443" url="https://pl.wikipedia.org/wiki?curid=889443" title="Marcin Kozłowski (poeta)">
Marcin Kozłowski (poeta)

Marcin Jakub Kozłowski (ur. 13 kwietnia 1966 w Stopnicy) – polski poeta.
Życiorys.
Kozłowski ukończył II LO im. Jana III Sobieskiego w Krakowie oraz Wydział Weterynarii Akademii Rolniczej w Lublinie (1992). Od 1993 roku prowadził prywatną lecznicę dla zwierząt „Marwet” w Stopnicy.
Dyrektor Biura Bezpieczeństwa Żywności Pochodzenia Zwierzęcego, w Głównym Inspektoracie Weterynarii, w Warszawie. Obecnie urzędowy lekarz weterynarii w Akureyri – Islandia.
Od 1999 r. jest członkiem kieleckiego oddziału Związku Literatów Polskich.
Debiutował wierszami: *** (gasną lampy), *** (do ciszy, do snu), *** (Wracając do domu) w kieleckim "„Słowie Ludu”" (1983, nr 110). Utwory poetyckie i recenzje drukował w "„Słowie Ludu”", "„Radarze”", "„Przemianach”", "„Życiu Literackim”", "„Próbie”", "„Życiu Weterynaryjnym”", "„Teście”", "„Gońcu Staszowskim”", „Świętokrzyskim Kwartalniku Literackim” oraz wygłaszane były w na antenie stacji radiowych: Radia Białystok, Leliwa, Kielce, Lublin.
W roku 2000 redagował dział literacki w miesięczniku Społeczno-Kulturalnym "„Zdrój”" (ISSN 1641-23-97), w 2001 roku redaktor naczelny Miesięcznika Kulturalno-Społecznego "„Klimaty”" ()., gdzie m.in. w kąciku "Okiem Judasza" pisał felietony pod pseudonimem Jakub Sobieraj.
Nagrody.
Otrzymał nagrody artystyczne:
Twórczość.
Publikacje zwarte
Publikacje w edycjach zbiorowych
Ważniejsze opracowania
Prace redakcyjne
Przekłady i tłumaczenia
Reportaże
Polemiki
Opracowania historyczne
Autor o sobie

</doc>
<doc id="889445" url="https://pl.wikipedia.org/wiki?curid=889445" title="Euklides (ujednoznacznienie)">
Euklides (ujednoznacznienie)



</doc>
<doc id="889446" url="https://pl.wikipedia.org/wiki?curid=889446" title="Euklides z Aleksandrii">
Euklides z Aleksandrii



</doc>
<doc id="889447" url="https://pl.wikipedia.org/wiki?curid=889447" title="Vladimir Kragić">
Vladimir Kragić

Vladimir Kragić (ur. 8 czerwca 1910 w Splicie, zm. 17 września 1975 tamże) – chorwacki piłkarz, występujący na pozycji napastnika. Kragić przy niskim wzroście, odznaczał się dużą siłą i szybkością.
Przez całą karierę związany był z klubem Hajduk Split. Na początku zaczynał jako lewy obrońca, a zanim zaczął być ustawiany jako napastnik, grał jako lewy skrzydłowy, lewy pomocnik i lewy napastnik. Był jednym z członków złotej generacji zawodników Hajduka zwanej "Majstori snad mora" (Mistrzowie znad morza), którą zbudował trener Luka Kaliterna, mając w ataku takich partnerów jak Leo Lemešić czy Miroslav Dešković. W Hajduku grał do roku 1939, a w tym czasie w 354 spotkaniach strzelił aż 266 goli. W sezonie 1932/1933 kiedy Hajduk zdobył mistrzostwo, Kragić był także królem strzelców ligi z 21 bramkami na koncie. Do historii przeszło osiągnięcie Kragicia, kiedy strzelił 7 goli w meczu przeciwko HAŠK-owi Zagrzeb, który Hajduk wygrał 7:1.
W reprezentacji Jugosławii wystąpił 6 razy i zdobył 4 gole. Zadebiutował jako lewy obrońca w rozgrywanym 4 maja 1930 w Belgradzie spotkaniu przeciwko Rumunii wygranym 2:1, gdzie Kragić strzelił swojego pierwszego gola w kadrze. Ostatni raz w reprezentacji Kragić zagrał w starciu przeciwko Rumunii rozgrywanym 29 kwietnia 1934 w Bukareszcie w spotkaniu eliminacji do MŚ 1934 we Włoszech, do których Jugosławia się nie zakwalifikowała.
Kragić zmarł 17 września 1975 i został pochowany na cmentarzu w rodzinnym Splicie.

</doc>
<doc id="889453" url="https://pl.wikipedia.org/wiki?curid=889453" title="F-1 (reaktor)">
F-1 (reaktor)

F-1 (ros. ф-1 lub reaktor radziecki) – pierwszy w Związku Radzieckim i Europie reaktor jądrowy.
Reaktor zbudowano pod kierunkiem Igora Kurczatowa w "Laboratorium nr 2" należącym do IAE. Kurczatow uznał, że łatwiej będzie wytworzyć bombę atomową przez oddzielenie chemicznie uzyskanego w reaktorze jądrowym plutonu niż przez wzbogacanie uranu.
Projekt zaczęto realizować w 1943 roku, w grudniu tego roku udało się uzyskać pierwszy kilogram uranu. Uran formowano w cylindry o średnicy 32 mm i długości 100 mm.
Reaktor zbudowano jako blok grafitu w kształcie walca z kopułą o średnicy 7,5 m, pełniący rolę moderatora. W grafitowym bloku w licznych otworach, w centralnej części bloku o średnicy około 6 m umieszczono paliwo zawierające niewzbogacony metaliczny uran, pręty regulacyjne zawierały kadm. Reaktor nie miał chłodzenia. Reaktor mógł uzyskać moc od 0,1 do 100 kW.
Budowa budynku z dołem o głębokości i średnicy 7 m na reaktor zakończyła się w lipcu 1946 roku. Cały reaktor układano ręcznie, na dole same bloki grafitu, w listopadzie rozpoczęto układać bloki z otworami na paliwo i pręty sterujące. Bloki grafitu reaktora miały wymiary 100×100×60 mm, te umieszczane w rdzeniu reaktora miały po 3 otwory na paliwo, pręty regulacyjne oraz urządzania pomiarowe. Układanie reaktora zakończono 25 grudnia, sprawdzono działanie urządzeń i rozpoczęto podnoszenie prętów regulacyjnych. Stan krytyczny osiągnął 25 grudnia 1946 roku około godziny 18 czasu lokalnego.
Reaktor służył do doświadczeń nad sterowaniem reaktorem, szkolenia obsługi reaktorów, badania i kalibracji mierników promieniowania, oraz produkcji plutonu.
W 1949 roku z przereagowanego uranu uzyskano 4 kg plutonu, który posłużył do eksperymentów z bombą atomową w sierpniu 1949 roku.

</doc>
<doc id="889454" url="https://pl.wikipedia.org/wiki?curid=889454" title="Szaława">
Szaława

Szaława ("Saława, Salava, Sielawa") – polski herb szlachecki, używany przez kilkadziesiąt rodzin, z których największe znaczenie uzyskali Ledóchowscy i Świrscy.
Opis herbu.
Opis herbu z wykorzystaniem zasad blazonowania, zaproponowanych przez Alfreda Znamierowskiego:
W polu błękitnym toczenica złota z trzema takimiż krzyżami kawalerskimi zaćwieczonymi wewnątrz, ułożonymi w rosochę. 
Klejnot: zbrojne ramię z mieczem, barwy naturalnej.
Historia.
Najwcześniejsze wzmianki.
Według Alfreda Znamierowskiego herb znany od 1354. Franciszek Piekosiński podaje, że znane są dwie bezimienne pieczęcie z tym herbem z roku 1464. Średniowieczny klejnot tego herbu nie był znany, pojawił się dopiero w źródłach XVI-wiecznych: "Herbach rycerstwa polskiego" i "Gnieździe cnoty" Paprockiego oraz w "Kronice" Bielskiego.
Legenda herbowa.
Według legendy, przytaczanej przez Paprockiego i Niesieckiego, początek tego herbu powiązany jest z chrystianizacją Rusi. Książę Włodzimierz, zapragnąwszy przyjąć chrzest, wyprawił swych posłów do Bizancjum, aby tam zapoznali się z zasadami obrządku prawosławnego. Posłowie tak przekonali się do greckich ceremonii, że przyjęli chrzest i powróciwszy do kraju bardzo entuzjastycznie wypowiadali się o chrześcijaństwie. To słysząc, poganie z otoczenia księcia szydzili z nich i z nowej religii. Nie mogąc znieść obelg, jeden z posłów wyzwał trzech adwersarzy na pojedynek w zakreślonym przez siebie kręgu i wszystkich pokonał. Dla szaleńczej odwagi przezwano posła szalonym, a na pamiątkę wydarzenia, książę nadał mu herb z trzema krzyżami w kręgu.
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Zwracamy jednak szczególną uwagę na częste zjawisko przypisywania rodom szlacheckim niewłaściwych herbów, nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Podkreślamy także, że identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Lista nazwisk herbownych znajdująca się w artykule pochodzi z "Herbarza polskiego" Tadeusza Gajla. Zawiera 40 pozycji:
Alkiewicz, Chalkowski, Figurski, Gałko, Gałkowski, Gołajkowski, Hajkowski, Halk, Halka, Hałajkowski, Hałko, Kociełło, Korotyński, Kuczyński, Ledochowicz, Ledóchowski, Leduchowski, Ludochowski, Łopata, Nawojski, Nawratyński, Nawrocki, Nawrotyński, Puciłowski, Romanowski, Strzesz, Strzyż, Strzyżewski, Syratowicz, Syriatowicz, Syryjatowicz, Szalewicz, Szamlicki, Szapka, Szaputowicz, Szatkowski, Świerski, Świrkowski, Świrski, Wigura.

</doc>
<doc id="889455" url="https://pl.wikipedia.org/wiki?curid=889455" title="Peter Lenne">
Peter Lenne



</doc>
<doc id="889457" url="https://pl.wikipedia.org/wiki?curid=889457" title="Rosyth">
Rosyth

Rosyth (gael. "Ros Saidhe" lub "Ros Saoithe") – miasto w Szkocji, w hrabstwie Fife, położone nad zatoką Firth of Forth, ok. 1,6 km na południe od Dunfermline i ok. 19 km na północ od Edynburga. Jako jedyne szkockie miasto posiada bezpośrednie połączenie promowe z kontynentem (z Zeebrugge w Belgii).
Jest znane głównie ze stoczni, która została założona w 1909 i należała do Royal Navy do czasu prywatyzacji w 1997 (zarząd stocznią oddano w ręce prywatne w 1987). 
Rosyth było znane jako baza Royal Navy. Podczas II wojny światowej stacjonowały tam także polskie jednostki (m.in. niszczyciele "Burza", "Błyskawica" i "Grom" po wykonaniu Planu Peking oraz ORP Orzeł po ucieczce z Tallinna). Obecnie w bazie przebywa jedenaście atomowych okrętów podwodnych wycofanych ze służby.

</doc>
<doc id="889459" url="https://pl.wikipedia.org/wiki?curid=889459" title="Opiłki Płoskie">
Opiłki Płoskie

Opiłki Płoskie – przysiółek wsi Stara Wieś w Polsce, położony w województwie mazowieckim, w powiecie przasnyskim, w gminie Chorzele.
W latach 1975–1998 przysiółek administracyjnie należał do województwa ostrołęckiego.
Wierni kościoła rzymskokatolickiego należą do parafii św. Rocha w Janowie.

</doc>
<doc id="889461" url="https://pl.wikipedia.org/wiki?curid=889461" title="Jarzynny Kierz">
Jarzynny Kierz

Jarzynny Kierz – osada leśna w Polsce położona w województwie mazowieckim, w powiecie przasnyskim, w gminie Chorzele.
Wierni Kościoła rzymskokatolickiego należą do parafii św. Rocha w Janowie.
W latach 1975–1998 miejscowość administracyjnie należała do województwa ostrołęckiego.

</doc>
<doc id="889464" url="https://pl.wikipedia.org/wiki?curid=889464" title="Annowo (Duczymin)">
Annowo (Duczymin)

Annowo – przysiółek wsi Duczymin w Polsce, położony w województwie mazowieckim, w powiecie przasnyskim, w gminie Chorzele.
W latach 1975–1998 przysiółek administracyjnie należał do województwa ostrołęckiego.

</doc>
<doc id="889465" url="https://pl.wikipedia.org/wiki?curid=889465" title="Papa Smerf">
Papa Smerf



</doc>
<doc id="889467" url="https://pl.wikipedia.org/wiki?curid=889467" title="Pan Samochodzik i Nieśmiertelny">
Pan Samochodzik i Nieśmiertelny



</doc>
<doc id="889470" url="https://pl.wikipedia.org/wiki?curid=889470" title="Szkoła Baletowa w Krakowie">
Szkoła Baletowa w Krakowie

Szkoła Baletowa w Krakowie – szkoła artystyczna powstała na bazie założonego w 1949 roku Społecznego Ogniska Baletowego funkcjonującego w Krakowie przy ul. Reya 23, od roku 1976/77 będącego Społeczną Szkołą Baletową Towarzystwa Muzycznego. Od roku 1998 zarejestrowana w Ministerstwie Kultury i Sztuki Warszawie, jako samodzielna szkoła niepubliczna o profilu artystycznym pod nazwą Szkoła Baletowa. Od roku 2000 szkoła funkcjonuje jako Fundacja Edukacji Artystycznej pod kierownictwem Ewy Hełbickiej i Marty Mirockiej.
Z wcześniejszej swej siedziby na ul. Łobzowskiej 22 szkoła przeniosła się w 2002 na ul. Łąkową 31.
Szkoła od września 2017 roku została przeniesiona na ul. Jachowicza 5 (Budynek Gimnazjum numer 7).

</doc>
<doc id="889472" url="https://pl.wikipedia.org/wiki?curid=889472" title="RIM-116 Rolling Airframe Missile">
RIM-116 Rolling Airframe Missile

RIM-116 RAM, SeaRAM (ang. "Rolling Airframe Missile", pocisk z wirującym kadłubem) – rakietowy system bliskiego zasięgu przeznaczony do zwalczania pocisków przeciwokrętowych i samolotów. Został opracowany na początku lat osiemdziesiątych XX wieku przez amerykańską firmę General Dynamics i niemiecką RAM GmbH. Obecnie produkowany przez Raytheona.
Historia.
Prace nad systemem przeciwrakietowym mającym uzupełnić artyleryjskie zestawy przeciwrakietowe Phalanx CIWS rozpoczęły się w 1976. Dostawy pojedynczych próbnych pocisków RAM, wczesnej serii produkcyjnej rozpoczęły się we wrześniu 1981. Z powodu kłopotów finansowych prace nad systemem przedłużały się i dopiero w marcu 1987 amerykański sekretarz obrony Caspar Weinberger zatwierdził pocisk do produkcji seryjnej. W 1992 zamontowano pierwszą wyrzutnię na okręcie desantowym USS "Peleliu" (LHA 5). Najnowszą wersją systemu jest SeaRAM.
Opis.
RAM to naprowadzany na podczerwień pocisk przeciwlotniczy przeznaczony głównie do zwalczania pocisków przeciwokrętowych. Charakterystyczną cechą RIM-116 jest to, że w celu stabilizacji podczas lotu wiruje on wokół własnej osi. Do jego konstrukcji wykorzystano elementy z pocisku powietrze-powietrze AIM-9 Sidewinder (silnik, głowica i zapalnik) i FIM-92 Stinger (detektor podczerwieni).
SeaRAM to najnowsza wersja systemu doposażona w urządzenia radarowe i optoelektroniczne. System SeaRAM jest samodzielny, bo autonomicznie wykrywa zagrożenia okrętu i je likwiduje.

</doc>
<doc id="889474" url="https://pl.wikipedia.org/wiki?curid=889474" title="Bobry (Niskie Wielkie)">
Bobry (Niskie Wielkie)

Bobry – przysiółek wsi Niskie Wielkie w Polsce, położony w województwie mazowieckim, w powiecie przasnyskim, w gminie Chorzele.
W latach 1975–1998 przysiółek administracyjnie należał do województwa ostrołęckiego.

</doc>
<doc id="889478" url="https://pl.wikipedia.org/wiki?curid=889478" title="Bogdany Małe">
Bogdany Małe

Bogdany Małe – przysiółek wsi Bogdany Wielkie w Polsce, położony w województwie mazowieckim, w powiecie przasnyskim, w gminie Chorzele.
W latach 1975–1998 przysiółek administracyjnie należał do województwa ostrołęckiego.

</doc>
<doc id="889479" url="https://pl.wikipedia.org/wiki?curid=889479" title="Bugzy-Jarki">
Bugzy-Jarki

Bugzy-Jarki – część wsi Bugzy Płoskie w Polsce, położona w województwie mazowieckim, w powiecie przasnyskim, w gminie Chorzele.
W latach 1975–1998 Bugzy-Jarki administracyjnie należały do województwa ostrołęckiego.

</doc>
<doc id="889480" url="https://pl.wikipedia.org/wiki?curid=889480" title="Markku Uusipaavalniemi">
Markku Uusipaavalniemi

Markku Uusipaavalniemi (ur. 23 listopada 1966 w Karkkila) – praworęczny fiński curler i polityk, brat Jussiego Uusipaavalniemi. Curling uprawia od 1982. Mieszka w Hyvinkää. Wielokrotny skip reprezentacji kraju.
W przeszłości uprawiał także pesäpallo ("fiński baseball") i nurkowanie. Na co dzień zarządza halą curlingową w Oulunkylä. W 2007 roku został wybrany do fińskiego parlamentu z ramienia Partii Centrum.
W 2008 był trenerem polskiej drużyny curlingowej Media Curling Team z Warszawy. W sezonie 2009/2010 był selekcjonerem kobiecej reprezentacji Polski.
Drużyna.
W sezonie 2011/2012:
Dawni zawodnicy:

</doc>
<doc id="889481" url="https://pl.wikipedia.org/wiki?curid=889481" title="Bugzy-Święchy">
Bugzy-Święchy

Bugzy-Święchy – część wsi Bugzy Płoskie w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.

</doc>
<doc id="889482" url="https://pl.wikipedia.org/wiki?curid=889482" title="Czaplice-Furmany">
Czaplice-Furmany

Czaplice-Furmany – część wsi Czaplice Wielkie w Polsce, położona w województwie mazowieckim, w powiecie przasnyskim, w gminie Chorzele.
W latach 1975–1998 Czaplice-Furmany administracyjnie należały do województwa ostrołęckiego.

</doc>
<doc id="889484" url="https://pl.wikipedia.org/wiki?curid=889484" title="Czaplice-Piłaty">
Czaplice-Piłaty

Czaplice-Piłaty – część wsi Czaplice Wielkie w Polsce, położona w województwie mazowieckim, w powiecie przasnyskim, w gminie Chorzele.
W latach 1975–1998 Czaplice-Piłaty administracyjnie należały do województwa ostrołęckiego.

</doc>
<doc id="889486" url="https://pl.wikipedia.org/wiki?curid=889486" title="Czarzaste Małe">
Czarzaste Małe

Czarzaste Małe – kolonia w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.

</doc>
<doc id="889487" url="https://pl.wikipedia.org/wiki?curid=889487" title="Stadnina">
Stadnina



</doc>
<doc id="889488" url="https://pl.wikipedia.org/wiki?curid=889488" title="Czarzaste Wielkie">
Czarzaste Wielkie

Czarzaste Wielkie – przysiółek wsi Liwki w Polsce, położony w województwie mazowieckim, w powiecie przasnyskim, w gminie Chorzele.
W latach 1975–1998 przysiółek administracyjnie należał do województwa ostrołęckiego.

</doc>
<doc id="889491" url="https://pl.wikipedia.org/wiki?curid=889491" title="Gadomiec-Peronie">
Gadomiec-Peronie

Gadomiec-Peronie – kolonia w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.
Linki zewnętrzne.
 

</doc>
<doc id="889492" url="https://pl.wikipedia.org/wiki?curid=889492" title="Grąd Rycicki">
Grąd Rycicki

Grąd Rycicki – przysiółek wsi Przysowy położony w Polsce, w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.
Wierni wyznania rzymskokatolickiego należą do parafii Zmartwychwstałego Chrystusa w Połoniu.

</doc>
<doc id="889495" url="https://pl.wikipedia.org/wiki?curid=889495" title="RMS Queen Elizabeth">
RMS Queen Elizabeth

RMS Queen Elizabeth – brytyjski liniowiec pasażerski Cunarda zbudowany w 1938 roku przez szkocką stocznię John Brown &amp; Company w Clydebank, który obsługiwał linię Southampton – Nowy Jork. Do roku 1996 był największym zbudowanym statkiem pasażerskim na świecie. Ze swym tonażem 83.673 BRT wszedł do historii żeglugi, jako największy kiedykolwiek zbudowany transatlantyk. Stępkę pod kadłub statku położono w grudniu 1936 roku (na tej samej pochylni, na której wcześniej zbudowano kadłub „Queen Mary”). We wrześniu 1938 roku kadłub nr 552 gotów był do wodowania. 27 września 1938 roku odbyła się uroczystość wodowania statku. Swoje imię - „Queen Elizabeth” - nadała mu żona Króla Jerzego VI - Elżbieta (Lady Bowes-Lyon), w towarzystwie obu księżniczek - Elżbiety i Małgorzaty.
W porównaniu do sławnej poprzedniczki „Queen Elizabeth” odznaczała się bardziej dopracowaną architektonicznie sylwetą tylko z dwoma kominami, bez dziobówki na kadłubie i budek (docking wings) na końcach obu skrzydeł mostku.
Podróż dziewicza statku planowana była na marzec 1940 roku. W tym czasie przypadała setna rocznica założenia Cunard Line. Wybuch II wojny światowej we wrześniu 1939 roku sprawił, że statek odbył swój pierwszy rejs w niecodziennych okolicznościach. Prowadzony przez komodora Johna C. Townleya, został na początku marca 1940 roku, niemal wprost ze stoczni, w tajemnicy i bez regularnych prób odbiorczych - wysłany za Atlantyk. Po kilku dniach żeglugi z najwyższą prędkością dotarł do Nowego Jorku, dołączając do stojących tam już burta w burtę „Aquitanii”, „Queen Mary” i „Normandie”.
Podczas II wojny światowej wykorzystywano statek do transportu wojska (amerykańskie i kanadyjskie wojska ekspedycyjne) ze względu na dużą prędkość statek pływał poza konwojami wyłącznie w eskorcie szybkich okrętów liniowych i krążowników. Według niektórych źródeł (np. Morze 1972 nr 5) to właśnie na „Queen Elizabeth” miano przewieźć podczas wojny największą w historii liczbę ludzi - ponad 24 tys. osób. Po wojnie przywrócono go do obsługi ruchu pasażerskiego. Między innymi - nie będąc już „dziewicą” - mogła wreszcie „Królowa Elżbieta” popłynąć w prawdziwy rejs dziewiczy na starym szlaku. Pływała do 1969 r. Po wycofaniu zamierzano początkowo ustawić statek w Ft. Lauderdale na Florydzie, gdzie miał służyć, jako centrum rozrywkowe i hotel. Został ostatecznie sprzedany do Hongkongu i służył jako pływający uniwersytet (pod nazwą „Seawise University”) aż do pożaru 8 stycznia 1972 roku. 
Wrak statku został wykorzystany jako kulisy podczas sesji zdjęciowych do filmu o Jamesie Bondzie "Człowiek ze złotym pistoletem".

</doc>
<doc id="889496" url="https://pl.wikipedia.org/wiki?curid=889496" title="Łapiszewo">
Łapiszewo



</doc>
<doc id="889498" url="https://pl.wikipedia.org/wiki?curid=889498" title="Łazy (powiat przasnyski)">
Łazy (powiat przasnyski)

Łazy – część wsi Dąbrowa w Polsce, położona w województwie mazowieckim, w powiecie przasnyskim, w gminie Chorzele.
W latach 1975–1998 Łazy administracyjnie należały do województwa ostrołęckiego.

</doc>
<doc id="889499" url="https://pl.wikipedia.org/wiki?curid=889499" title="Przątalina">
Przątalina

Przątalina – przysiółek wsi Bagienice w Polsce, położony w województwie mazowieckim, w powiecie przasnyskim, w gminie Chorzele.
W latach 1975–1998 przysiółek administracyjnie należał do województwa ostrołęckiego.
Wierni kościoła rzymskokatolickiego należą do parafii św. Mikołaja w Chorzelach.

</doc>
<doc id="889500" url="https://pl.wikipedia.org/wiki?curid=889500" title="Rapaty-Górki">
Rapaty-Górki

Rapaty-Górki – przysiółek wsi Duczymin w Polsce, położony w województwie mazowieckim, w powiecie przasnyskim, w gminie Chorzele.
W latach 1975–1998 przysiółek administracyjnie należał do województwa ostrołęckiego.

</doc>
<doc id="889502" url="https://pl.wikipedia.org/wiki?curid=889502" title="Rapaty-Sulimy">
Rapaty-Sulimy

Rapaty-Sulimy – przysiółek w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.

</doc>
<doc id="889503" url="https://pl.wikipedia.org/wiki?curid=889503" title="Sosnówek">
Sosnówek

Sosnówek – przysiółek wsi Łaz w Polsce, położony w województwie mazowieckim, w powiecie przasnyskim, w gminie Chorzele.
Do 10 listopada 1924 wieś Sosnówek nosiła nazwę: Kopiejka (gmina Zaręby, powiat przasnyski). W latach 1975–1998 przysiółek administracyjnie należał do województwa ostrołęckiego.
W okresie międzywojennym w miejscowości stacjonowała placówka Straży Celnej „Sosnówek” a następnie placówka Straży Granicznej I linii „Sosnówek”.
Wierni kościoła rzymskokatolickiego należą do parafii św. Mikołaja w Chorzelach.

</doc>
<doc id="889505" url="https://pl.wikipedia.org/wiki?curid=889505" title="Rapaty-Żachy">
Rapaty-Żachy

Rapaty-Żachy – przysiółek wsi Dąbrówka Ostrowska położony w Polsce, w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.

</doc>
<doc id="889508" url="https://pl.wikipedia.org/wiki?curid=889508" title="Luboń koło Poznania">
Luboń koło Poznania

Luboń koło Poznania − stacja kolejowa w Luboniu, leżąca na południe od dębieckiego przystanku osobowego, na szlaku kolejowym Wrocław – Poznań. Według klasyfikacji PKP ma kategorię dworca aglomeracyjnego.
W roku 2017 stacja obsługiwała 300–499 pasażerów na dobę.
Historia.
W 1853 roku władze pruskie przyznały Towarzystwu Kolei Górnośląskiej koncesję na budowę linii kolejowej Wrocław Główny − Leszno i Leszno − Poznań Główny. Prace zakończono 29 października 1856 roku uroczystym oddaniem do eksploatacji jednotorowej linii kolejowej z Wrocławia przez Leszno do Poznania. W Luboniu Kolej Górnośląska wykupiła tereny pod budowę linii od Augusta Cieszkowskiego, właściciela żabikowskiego majątku ziemskiego. Granice tego majątku obejmowały część wsi Luboń i stąd w 1904 roku pierwotna nazwa stacji "Żabikowo" została zmieniona zgodnie ze swym położeniem na stację "Luboń" (niem. "Luban"). Budynek dworca w Luboniu powstał prawdopodobnie równocześnie z otwarciem linii kolejowej. Wzniesiony z czerwonej cegły, piętrowy, z użytkowym poddaszem mieścił poczekalnię i pomieszczenia służbowe, a główne wejście znajdowało się od strony ul. Dworcowej. 1 lipca 1909 roku otwarto nowo wybudowaną linię lokalną (Poznań) − Luboń − Grodzisk, wyprowadzoną ze stacji Luboń, którą w tym celu przebudowano tworząc z peronu drugiego peron dwukrawędziowy. Oba perony połączono podziemnym tunelem, a zejścia osłonięto wiatami. W czasie I wojny światowej lubońska stacja była już ważnym punktem strategicznym, przez który przejeżdżały transporty wojskowe. Ekspediowano stąd także produkowane w tym czasie w Luboniu materiały wybuchowe i proch. 29 listopada 1918 roku powstał w Poznaniu Związek Kolejarzy Polskich, który stopniowo przejmował kontrolę nad kolejami w Wielkopolsce, zapobiegając wywożeniu do Niemiec mienia kolejowego, żywności i sprzętu wojskowego. Jeden z epizodów powstania wielkopolskiego miał miejsce na dworcu w Luboniu, gdzie 30 grudnia 1918 roku powstańcy zdobyli niemiecki pociąg wojskowy z sześcioma armatami i piętnastoma wagonami mąki. Po odzyskaniu niepodległości służbę na poznańskich kolejach objęli polscy kolejarze. Część z nich znalazła pracę i osiedliła się w Luboniu (Bocianówko). W czasie II wojny światowej Niemcy przejęli zarząd nad całym transportem kolejowym. Większość lubońskich kolejarzy została zmuszona do pracy na kolei III Rzeszy. Po wyzwoleniu przystąpiono do odbudowy infrastruktury kolejowej. W lutym 1945 roku naprawiono tory z Poznania do Lubonia, gdzie istniało jedyne niezniszczone ujęcie wody dla parowozów, a wiosną uruchomiono linię Poznań Główny − Leszno, którą zelektryfikowano (na całym odcinku) 20 grudnia 1969 roku. Przez następne 40 lat nastąpił ogromny rozwój kolejowego transportu osobowego i towarowego. Do końca lat 80. ubiegłego wieku Luboń był znaczącą stacją rozrządową, zatrudniającą około 300 kolejarzy.
Katastrofa.
23 października 1945 przy semaforze wjazdowym od strony Poznania zdarzyła się katastrofa kolejowa. Pociąg osobowy nadjeżdżający od strony Dębca około godziny 17.30 wjechał na stojący pod semaforem w stronę Poznania skład transportujący niemieckich jeńców wojennych. Maszynista pociągu poznańskiego zginął na miejscu, a palacz zmarł następnego dnia w szpitalu.
Współczesność.
W związku z planowaną modernizacją linii E 59 w ramach Poznańskiego Węzła Kolejowego oraz projektowaną od lat szybką koleją w aglomeracji poznańskiej, lubońska stacja stoi przed szansą powrotu do dawnej świetności.

</doc>
<doc id="889509" url="https://pl.wikipedia.org/wiki?curid=889509" title="Zagaty (Przysowy)">
Zagaty (Przysowy)

Zagaty – przysiółek wsi Przysowy w Polsce, położony w województwie mazowieckim, w powiecie przasnyskim, w gminie Chorzele.
W latach 1975–1998 Zagaty administracyjnie należały do województwa ostrołęckiego.
Wierni wyznania rzymskokatolickiego należą do parafii Zmartwychwstałego Chrystusa w Połoniu.

</doc>
<doc id="889511" url="https://pl.wikipedia.org/wiki?curid=889511" title="Biskupiak">
Biskupiak



</doc>
<doc id="889513" url="https://pl.wikipedia.org/wiki?curid=889513" title="Alexander Steen">
Alexander Steen

Alexander Steen (ur. 1 marca 1984 w Winnipeg, Manitoba) – szwedzki hokeista, reprezentant Szwecji, olimpijczyk.
Życie prywatne.
Jego ojciec Thomas Steen był hokeistą grającym w Winnipeg Jets w latach 1981-1995, później został kanadyjskim politykiem. Podczas występów ojca w Kanadzie urodził się tam Alexander. Jego brat Hamilton (ur. 1993). Jego drugi brat Amadeus, zmarł w wieku dwóch miesięcy z powodu choroby serca. Rodzina założyła fundację Amadeus Steen Foundation wspierającą zdrowie niemowląt.
Został ambasadorem fundacji Right to Play, zajmującej się pomocą dzieciom potrzebującym.
Kariera.
Wychowanek kanadyjskiego klubu Winnipeg Monarchs. Od 2008 roku zawodnik St. Louis Blues. W lipcu 2010 roku przedłużył kontrakt z klubem o cztery lata. Od września 2012 do stycznia 2013 roku na okres lokautu w sezonie NHL (2012/2013) związany kontraktem z poprzednim klubem MODO. W grudniu 2013 przedłużył kontrakt z Blues o trzy lata, a we wrześniu 2016 o cztery lata. W grudniu 2020 ogłosił zakończenie kariery wskutek kontuzji.
Uczestniczył w turniejach mistrzostw świata w 2007 oraz zimowych igrzysk olimpijskich 2014.

</doc>
<doc id="889514" url="https://pl.wikipedia.org/wiki?curid=889514" title="Castine (Ohio)">
Castine (Ohio)

Castine – wieś w USA, Hrabstwo Darke w stanie Ohio. Na mapach wieś pojawiła się w roku 1832.
W roku 2010, 23,8% mieszkańców było w wieku poniżej 18 lat, 5,5% było w wieku od 18 do 24 lat, 31,6% było od 25 do 44 lat, 23,1% było od 45 do 64 lat, a 16,2% było w wieku 65 lat lub starszych. We wsi było 49,2% mężczyzn i 50,8% kobiet.
Liczba mieszkańców w 2010 roku wynosiła 130.

</doc>
<doc id="889516" url="https://pl.wikipedia.org/wiki?curid=889516" title="Bryan McCabe">
Bryan McCabe

Bryan McCabe (ur. 8 czerwca 1975 w St. Catharines, Ontario, Kanada) – kanadyjski hokeista.
Kariera klubowa.
Został wybrany przez New York Islanders w drugiej rundzie draftu NHL w 1993 roku. Poza Toronto Maple Leafs i New York Islanders, McCabe grał także w Chicago Blackhawks, Vancouver Canucks oraz ostatnio w zespole Florida Panthers, gdzie był kapitanem.
Podczas lokautu w sezonie 2004-05 McCabe podpisał kontrakt w szwedzkiej Elitserien z HV71, lecz został zwolniony po 10 meczach, gdyż nie spełnił oczekiwań (zaliczył w tym czasie 1 asystę i przesiedział 30 minut na ławce kar). 26 lutego 2011 roku został graczem New York Rangers (w wymianie z Timem Kennedym oraz trzecią rundą draftu dla zespołu Panter). W lutym 2012 poinformował o zakończeniu kariery zawodniczej.

</doc>
<doc id="889517" url="https://pl.wikipedia.org/wiki?curid=889517" title="Catawba (Ohio)">
Catawba (Ohio)

Catawba – wieś w USA, Hrabstwo Clark (Ohio) w stanie Ohio. Nazwa miejscowości związana jest z nazwą plemienia Indian zamieszkujących ten teren.
W roku 2010, 30,5% mieszkańców było w wieku poniżej 18 lat, 5,6% było w wieku od 18 do 24 lat, 28,3% było od 25 do 44 lat, 24,3% było od 45 do 64 lat, a 11,4% było w wieku 65 lat lub starszych. We wsi było 51,8% mężczyzn i 48,2% kobiet.
Liczba mieszkańców w 2010 roku wynosiła 272.

</doc>
<doc id="889518" url="https://pl.wikipedia.org/wiki?curid=889518" title="Cedarville (Ohio)">
Cedarville (Ohio)

Cedarville – wieś w USA, w stanie Ohio, w hrabstwie Greene.
Liczba mieszkańców w 2010 roku wynosiła 3828, a w roku 2012 wynosiła 4032.

</doc>
<doc id="889519" url="https://pl.wikipedia.org/wiki?curid=889519" title="Tell Me a Story (About the Night Before)">
Tell Me a Story (About the Night Before)

Tell Me a Story (About the Night Before) to pierwszy singel Hilary Duff z jej debiutanckiego albumu "Santa Claus Lane". Singel został wydany 14 października 2002 nie do sprzedaży detalicznej, lecz jako singel radiowy. Początkowo piosenka miała być nagrana razem z raperem Lil’em Bowem Wowem, ale z powodu komplikacji została nagrana w duecie z raperem Lil’em Romeo.
Teledysk do piosenki został nagrany niemalże jedynie dla kanału Disney Channel i został dobrze przyjęty. Teledysk pokazuje Duff i Romeo podczas śpiewania "Tell Me a Story", na duet pada śnieg. Następnie są pokazani, jak śpiewają w długim korytarzu, pod koniec piosenki otacza ich mnóstwo tańczących ludzi.

</doc>
<doc id="889520" url="https://pl.wikipedia.org/wiki?curid=889520" title="Mirabilit">
Mirabilit

Mirabilit (sól glauberska) – minerał z gromady siarczanów. Należy do grupy minerałów bardzo rzadkich, rozpowszechnionych tylko w niektórych regionach Ziemi. Nazwa pochodzi od "sal mirabile Glauberi" = niezwykła, cudowna sól Glaubera.
Charakterystyka.
Właściwości.
Zazwyczaj tworzy kryształy o pokroju tabliczkowym, słupkowym, igiełkowym, włosowym. Występuje w skupieniach ziemistych, ziarnistych, zbitych, włóknistych. Tworzy naloty, naskorupienia i wykwity. Jest krucha, przezroczysta, doskonale rozpuszcza się w wodzie (słono-gorzki lub słono-kwaśny smak).
Występowanie.
Składnik morskich i jeziornych ewaporatów solnych. Najczęściej współwystępuje z takimi minerałami jak: gips, halit. Czasami powstaje w procesie ekshalacji wulkanicznej lub tworzy się w osadach niektórych źródeł.
Miejsca występowania:

</doc>
<doc id="889521" url="https://pl.wikipedia.org/wiki?curid=889521" title="Centerburg">
Centerburg

Centerburg – wieś w USA, w stanie Ohio, w hrabstwie Knox.
Liczba mieszkańców w 2010 roku wynosiła 1 773, a w roku 2012 wynosiła 1 861.

</doc>
<doc id="889522" url="https://pl.wikipedia.org/wiki?curid=889522" title="Cała Góra Barwinków">
Cała Góra Barwinków

Cała Góra Barwinków, CGB – polski zespół muzyczny grający muzykę reggae i ska.
Cała Góra Barwinków (CGB) działa w obecnym składzie od 2002 roku, choć korzenie grupy sięgają roku 1997. Należy do wykonawców polskiej sceny ska/reggae. Znakiem rozpoznawczym CGB jest wysunięta na pierwszy plan, rozbudowana sekcja dęta.
Grupa nagrała pięć płyt długogrających. Ostatnia z nich – "Sposoby" – ukazała się w 2018 roku. W 2008 roku ukazał się winylowy singiel z piosenką "Ta ostatnia niedziela".
W 2004 roku zespół został zaproszony przez Jurka Owsiaka do studia telewizyjnej Dwójki, gdzie wystąpił podczas XII Finału Wielkiej Orkiestry Świątecznej Pomocy. Cała Góra Barwinków zaprezentowała się również w programach "Kuba Wojewódzki", "Poplista", "Kawa czy herbata", "Regiony kultury" czy też w programie "Taper", w którym zespół podkładał muzykę pod niemy film Charliego Chaplina "Charlie ucieka". 
W 2014 roku Cała Góra Barwinków wzięła udział w 4 edycji programu X Factor w TVN, odpadając dwa odcinki przed finałem.
CGB trzykrotnie wystąpili na Przystanku Woodstock – w 2003, 2013 i 2018 roku oraz raz Heineken Opener Festiwalu 2007 w Gdyni.
W 2018 roku zespół opuścił Tomek Kaczmarek, który dołączył do zespołu Darii Zawiałow. W 2019 Pawła Tyrałę zastąpił na saksofonie Maciek Mazurek.

</doc>
<doc id="889524" url="https://pl.wikipedia.org/wiki?curid=889524" title="Neustadt an der Waldnaab">
Neustadt an der Waldnaab

Neustadt an der Waldnaab, Neustadt a.d.Waldnaab – miasto powiatowe w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, siedziba powiatu Neustadt an der Waldnaab, oraz wspólnoty administracyjnej Neustadt an der Waldnaab, do której jednak miasto nie należy. Leży w Lesie Czeskim, około 180 km na północny wschód od Monachium, nad rzeką Waldnaab, przy autostradzie A9, drodze B15, B22 i linii kolejowej Monachium – Berlin.

</doc>
<doc id="889527" url="https://pl.wikipedia.org/wiki?curid=889527" title="Zakład Karny w Barczewie">
Zakład Karny w Barczewie

Zakład Karny w Barczewie – jednostka typu zamkniętego. Pojemność liczy 781 miejsc. Przeznaczona dla mężczyzn odbywających karę po raz pierwszy z dodatkowymi oddziałami:
Oddział Zewnętrzny Zakładu Karnego w Barczewie znajduje się w Kikitach – placówka jest typu półotwartego i otwartego, przeznaczona dla skazanych mężczyzn młodocianych i odbywających karę po raz pierwszy. Skazani zatrudnieni są w Ośrodku Doskonalenia Kadr Służby Więziennej w Kikitach oraz pracują na rzecz samorządów lokalnych Barczewa i Jezioran.
Historia.
Więzienie znajduje się na terenie byłych ogrodów klasztornych zakonu franciszkanów.
W 1810 roku władze pruskie po sekularyzacji majątku zakonu powołały tam dom karny. Budynki zostały przeznaczone na więzienie w 1812 roku.
W styczniu 1945 roku zakład przejęły wojska sowieckie. 9 marca 1946 roku obiekt przeszedł w ręce władz polskich. W latach 80. XX wieku przetrzymywano tu działaczy antykomunistycznych (m.in. Władysława Frasyniuka, Adama Michnika, Stefana Niesiołowskiego, Leszka Moczulskiego, Romualda Szeremietiewa i Józefa Szaniawskiego). W barczewskim zakładzie karnym 12 listopada 1986 roku zmarł w wieku 90 lat zbrodniarz wojenny, były gauleiter i nadprezydent Prus Wschodnich, Erich Koch.
W ostatnich latach zmodernizowano i przebudowano kotłownię oraz całkowicie przebudowano i zmodernizowano kuchnię, którą oddano do użytku w 2005 roku. Wiosną 2007 roku na terenie zakładu rozpoczęto przebudowę starego budynku poprodukcyjnego na nowoczesny ponad 200 miejscowy budynek aresztu śledczego.
Współpraca.
Zakład Karny w Barczewie współpracuje z:

</doc>
<doc id="889528" url="https://pl.wikipedia.org/wiki?curid=889528" title="Lech Królikowski">
Lech Królikowski

Lech Wojciech Królikowski (ur. 23 kwietnia 1944 w Czyżowie Szlacheckim) – polski varsavianista i samorządowiec, burmistrz Mokotowa (1990–1992), radny Ursynowa i przewodniczący Rady Dzielnicy (od 2010), profesor i rektor Wyższej Szkoły Komunikowania i Mediów Społecznych im. Jerzego Giedroycia.
Życiorys.
Ukończył studia na Politechnice Warszawskiej, następnie zaś studiował podyplomowo na Uniwersytecie Warszawskim. Uzyskał stopień doktora nauk humanistycznych, a w 2009 habilitację na podstawie pracy "Szkolnictwo dawnej Warszawy. Rzecz o korelacji pomiędzy rozwojem miasta a szkolnictwem. Od połowy XVII wieku do wybuchu drugiej wojny światowej".
W okresie PRL współpracował m.in. ze „Stolicą”. W latach 1993–2013 prezes Towarzystwa Przyjaciół Warszawy. Był pracownikiem Instytutu Historii Polskiej Akademii Nauk im. Tadeusza Manteuffla, następnie zatrudniony w Najwyższej Izbie Kontroli. Autor wielu publikacji związanych z Warszawą. 1 marca 2010 został rektorem Wyższej Szkoły Komunikowania i Mediów Społecznych im. Jerzego Giedroycia. 
Od 20 lat związany z warszawskim samorządem. W latach 1990–1992 sprawował urząd burmistrza Mokotowa jako przedstawiciel Komitetu Obywatelskiego. W wyborach w 1991 i 1993 bez powodzenia ubiegał się o mandat posła na Sejm z listy Kongresu Liberalno-Demokratycznego. W latach 1994–2002 zasiadał w radzie Ursynowa z ramienia Unii Wolności. W wyborach w 2002 bezskutecznie kandydował do Rady Warszawy z listy Platformy Obywatelskiej. W wyborach w 2006 i 2010 uzyskiwał mandat radnego Ursynowa z rekomendacji komitetu „Nasz Ursynów”. Przystąpił także do Stronnictwa Demokratycznego, gdzie zasiadał w Radzie Naczelnej. 1 grudnia 2010 został wybrany na przewodniczącego rady dzielnicy Ursynów głosami PiS i „Naszego Ursynowa”. 9 grudnia 2010 rada Warszawy przyjęła uchwałę o unieważnieniu głosowania z powodów błędów proceduralnych i o jego powtórzeniu na następnej sesji rady. 13 grudnia został ponownie wybrany na przewodniczącego Rady. 
Jest członkiem zarządu stowarzyszenia „Nasz Ursynów”, zasiadł również we władzach krajowych Ruchu Społeczno-Samorządowego „Nasza Metropolia”.

</doc>
<doc id="889529" url="https://pl.wikipedia.org/wiki?curid=889529" title="SS France (1960)">
SS France (1960)

SS France – francuski statek pasażerski – transatlantyk o napędzie turbinowym armatora Compagnie Générale Transatlantique, zbudowany w 1960 roku przez francuską stocznię Chantiers de l'Atlantique w St Nazaire, obsługujący linię Hawr – Nowy Jork. Dziewiczą podróż w rejsie turystycznym na Wyspy Kanaryjskie rozpoczął 11 stycznia 1962 roku. Pierwszy rejs transatlantycki odbył w lutym 1962. Do 1974 pływał pod banderą Francji, po czym w 1980 sprzedany Norwegii i przebudowany na wycieczkowiec, pod nazwą Norway. Mimo olbrzymiej prędkości statek nigdy nie podjął próby zdobycia Błękitnej Wstęgi Atlantyku.
Historia.
Geneza.
Francuski armator Compagnie Générale Transatlantique (CGT) jeszcze przed pierwszą wojną światową dołączył do czołówki operatorów transatlantyków, wprowadzając do służby zbudowany w 1912 w St. Nazaire parowiec pasażerski "France" (23 666 BRT). Był to jedyny francuski oceaniczny statek pasażerski o czterech kominach. Zapoczątkował on serię wybitnych transatlantyków tego armatora. Rozpoczynając swą służbę w aurze katastrofy "Titanica", w czasie swej służby na tzw. starym Szlaku między Europą a Ameryką Północną, był drugim najszybszym liniowcem na oceanie (rozwijał prędkość ponad 24 w.). Przed II wojną światową największym francuskim transatlantykiem był statek "Normandie", który 9 lutego 1942 zatonął w nowojorskim porcie wskutek pożaru, który wybuchł na jego pokładzie i nieumiejętnej akcji gaśniczej. Po wojnie w dyspozycji CGT pozostawały dwa statki obsługujące połączenie z Nowym Jorkiem: "Ile de France" i otrzymany w 1946 roku ze Stanów Zjednoczonych w ramach rekompensaty za "Normandie", poniemiecki statek "Liberté". Taka sytuacja w żaden sposób nie satysfakcjonowała francuskiego armatora. Nie były to jednostki mogące konkurować z głównym rywalem, jakim były linie Cunard-White Star Line i jego linowce "Queen Elizabeth" i "Queen Mary".
Projekt.
Przystąpiono do projektowania nowego liniowca pasażerskiego, dla którego wybrano nazwę "France". Jego konstrukcja w dużej mierze opierać się miała na doświadczeniach zebranych podczas eksploatacji "Normandie". Statek miał powstać w stoczni Chantiers de l’Atlantique mieszczącej się w Saint-Nazaire. W marcu 1953 stocznia przyjęła wstępne założenia nowego projektu, który miał być nadzorowany przez Alfreda Lafonta ze strony stoczni i Jeana-Paula Ricarda i Antoine Barthélemy ze strony armatora. Zakładano, że nowa jednostka będzie przewoziła około 2 tysięcy pasażerów z prędkością około 30 węzłów, czyli mniej więcej tyle co "Normandie", ale będzie miała o 25% mniejszą wyporność. Dużą wagę przykładano do ekonomicznych aspektów wykorzystania nowego statku. Zamierzano zastosować wydajniejsze i oszczędniejsze systemy napędowe, zmniejszające zużycie paliwa nawet o około 40% w stosunku do poprzednika. W dużo większym stopniu niż przy wcześniejszych konstrukcjach zamierzano wykorzystać lżejsze materiały konstrukcyjne – stopy metali lekkich. Wstępne prace zakończyły się zaprojektowaniem trzech wariantów statku, oznaczonych literami A, B i C, o pojemności około 65 000 BRT. Projekt A zakładał wybudowanie jednostki dla 1300 pasażerów i prędkości 25 węzłów, projekt B zakładał zwiększenie liczby miejsc do 2 tysięcy przy tej samej prędkości, w projekcie C statek miał osiągać 31 węzłów, zabierając na pokład 2 tysiące pasażerów. Powstało czternaście różnych wersji planów nowego liniowca, ale do budowy zakwalifikowano pochodną projektu „C”.
Budowa.
26 lipca 1956 prezes GTC Jean Marie podpisał ze stocznią kontrakt na budowę nowego transatlantyku. Niejako nawiązując do tradycji swojego poprzednika, budowa miała się odbywać na tej samej pochylni, na której powstał "Normandie". 7 października 1957 położono stępkę statku o symbolu budowy G 19. Szybki postęp prac zaowocował tym, że już po 32 miesiącach "France" był gotowy do wodowania. 11 maja 1960 o godzinie 16:15, w obecności prezydenta Francji Charles’a de Gaulle’a oraz 100 tysięcy widzów, żona prezydenta Yvonne de Gaulle rozbiła butelkę szampana o gruszkę dziobową statku dokonując chrztu liniowca. Po wodowaniu, statek został odholowany do nabrzeża stoczniowego gdzie kontynuowano dalsze prace wyposażeniowe. 19 listopada 1961 rozpoczęto próby odbiorcze a 5 stycznia 1962 statek został odebrany przez armatora. W tamtym czasie był najdłuższym transatlantykiem (pierwszeństwo stracił w 2004 ustępując długością Queeen Mary 2 - 345 m długóści). Portem macierzystym "France" został Hawr.
Eksploatacja.
We Francji.
W pierwszy próbny rejs, jeszcze bez pasażerów, "France" wypłynął z Hawru do Southampton i z powrotem, zaś 19 stycznia 1962 wyruszył w pierwszy rejs z pasażerami na Wyspy Kanaryjskie. Transatlantycka służba rozpoczęła się 3 lutego 1962, kiedy "France" wypłynął z Hawru przez Southampton w swój pierwszy rejs do Nowego Jorku. Wśród pierwszych pasażerów były gwiazdy francuskiego kina, arystokracja i biznesmeni. Wśród ryków syren okrętowych i strumieni wody z armatek wodnych, z całą pompą "France" weszła do nowojorskiego portu i zacumowała przy nabrzeżu 88 (Pier 88), tym samym, przy którym spłonął "Normandie".
Przez 10 miesięcy w roku statek pływał pomiędzy Europą a Ameryką, a w sezonie zimowym odbywał dwu, trzytygodniowe rejsy wycieczkowe z Nowego Jorku na Karaiby. 14 grudnia 1962 na pokładzie liniowca do Nowego Jorku przybył obraz Leonarda da Vinci „Mona Lisa”, który rozpoczynał swoją podróż po wystawach w USA. W 1965 święta Bożego Narodzenia i Nowy Rok statek spędził u wybrzeży Afryki Zachodniej.
W maju 1967 "France" cumował w Montrealu goszcząc na wystawie Expo 67, gdzie był częścią pawilonu francuskiego. 13 lipca 1967 statek wyruszył w pierwszy z trzech rejsów na trasie Hawr – Southampton – Quebec – Nowy Jork. 28 maja 1968 zamiast powrócić do swojego macierzystego portu, z powodu strajku francuskich dokerów "France" zawinął do Southampton. 4 października tego samego roku statek wypłynął w ostatni rejs do Nowego Jorku płynąc przez Quebec. Na początku lat 70. coraz większa liczba transatlantyckich połączeń lotniczych oraz wzrastające ceny paliwa na światowych rynkach wymusiły na GTC zwiększenie liczby bardzo popularnych rejsów wycieczkowych. Z powodów prestiżowych francuski rząd dofinansowywał GTC, ale kiedy w 1970 straty sięgnęły sumy 3 mln dolarów, ograniczono rejsy atlantyckie. W 1972 w porcie w Hongkongu spłonął "Queen Elizabeth", tym samym "France" stał się największym pływającym statkiem pasażerskim na świecie. W tym samym roku liniowiec wypłynął w swój pierwszy z trzech rejsów dookoła świata. Najdroższy bilet na tę podróż kosztował 99 340 USD; wszystkie miejsca zostały wykupione. Wypłynąwszy z Hawru, poprzez Southampton, statek udał się do Nowego Jorku. Dalej poprzez Martynike i przylądek Horn "France" popłynął na Pacyfik. Statek opłynął Amerykę Południową, jako że był za duży aby płynąć przez Kanał Panamski. "France" odwiedził Tahiti, Nową Zelandię, Tasmanię, Australię, wyspy Indonezji, Hongkong, Malezję, Singapur, Sri Lankę, Indie, Seszele. Po opłynięciu przylądka Dobrej Nadziei (również z powodu swoich rozmiarów statek nie mógł płynąć przez Kanał Sueski), statek zawinął na Wyspę Świętej Heleny. Następnie poprzez Dakar i Maderę statek powrócił do Nowego Jorku. Rejs był ogromnym sukcesem, który przyniósł "France" znaczny rozgłos i przyczynił się do zorganizowania kolejnego rejsu dookoła świata w 1974, na który również wykupiono wszystkie miejsca.
Pomimo sukcesu medialnego i prestiżowego, z powodu stale wzrastających cen paliwa do budżetu transatlantyku trzeba było dołożyć 5 mln USD. W 1974 francuski rząd ogłosił, że nie będzie więcej dofinansowywał armatora, w konsekwencji tej decyzji GTC ogłosił, że zamyka połączenie z Nowym Jorkiem. W swój ostatni rejs do Nowego Jorku "France" wypłynął 6 września 1974.
Decyzja armatora wywołała we Francji falę wielkich protestów, których wyrazem było opanowanie statku przez marynarzy związkowców w nocy z 11 na 12 września 1974 podczas wejścia jednostki do Hawru. Chcieli oni zablokować port i zmusić armatora do pozostawienia statku w aktywnej eksploatacji. Uwięzionych na pokładzie pasażerów wraz z bagażami przejął prom pasażerski. Akcja na niewiele się zdała, blokada była iluzoryczna, a zbliżający się sztorm zmusił zbuntowaną załogę do wprowadzenia "France" na redę Hawru. 9 października statek wszedł do portu, a 25 października został oficjalnie wycofany ze służby. 7 grudnia tego samego roku "France" wraz z załogą szkieletową trafił do ujścia Sekwany, gdzie miał czekać na nadejście lepszych czasów. 24 października 1977 liniowiec został kupiony przez szwajcarską firmę Techniques d’Avant-Garde Finances Internationales SA reprezentującą saudyjskiego finansistę Akrama Ojjeha. Według jego planów "France" miał być pływającym hotelem na Florydzie, lecz plany się następnie zmieniały i były coraz bardziej nietypowe. Statek miał być pływającym muzeum sztuki francuskiej, hotelem na Morzu Czarnym, w Bejrucie ostatecznie 26 czerwca 1979 statek został odkupiony za sumę 18 mln USD przez Kloster Rederei A/S z zamiarem przerobienia jednostki na statek wycieczkowy, którego operatorem miała być firma-córka – Norwegian Caribbean Line. 18 sierpnia 1979 statek już pod nową nazwą "Norway" wypłynął z Hawru do niemieckiej stoczni HAPAG Lloyd Werft w Bremerhaven, gdzie kosztem 80 mln USD miał zostać przebudowany. W trakcie przebudowy zainstalowano dodatkowe kabiny i statek mógł zabierac 2400 pasażerów przy zmniejszonej prawie o połowę załodze. Przedłużono słoneczne pokłady rufowe i w celu zmniejszenia zużycia paliwa zmniejszono siłownię, ograniczając szybkość eksploatacyjną do 16 węzłów. W celu zwiększenia manewrowości w portach zainstalowano tzw. stery strumieniowe na dziobie i rufie statku.
"Norway".
14 kwietnia 1980 (w dniu zakończenia prac na statku) nastąpiła oficjalna zmiana nazwy. 30 kwietnia "Norway" opuścił Niemcy i popłynął do swojego nowego portu macierzystego, Oslo. 3 maja w obecności króla Olafa V na statku uroczyście wciągnięto flagę Narodów Zjednoczonych co miało symbolizować międzynarodową załogę jednostki.
Trzy dni później statek wypłynął w swój pierwszy rejs jako "Norway", udając się na Florydę do Miami. Z Miami statek wykonywał regularne, tygodniowe rejsy wycieczkowe, podczas których odwiedzano Wyspy Dziewicze, Bahamy oraz Wyspy Nawietrzne. Statek bardzo szybko odniósł sukces komercyjny; nastawiony głównie na obsługę bogatych obywateli amerykańskich, uzyskał zapełnienie sięgające 90-100%. Po raz pierwszy w swojej karierze statek zaczynał przynosić dochód podczas swojej eksploatacji. W sierpniu 1984 linie wykupiły innego armatora obsługującego karaibskie połączenia, norweski Royal Viking Cruise Line, stając się największą firmą żeglugową zajmującą się rejsami wycieczkowymi na świecie. Również w tym samym roku "Norway" przeszedł remont w Hamburgu, podczas którego zainstalowano na jednostce prądnice spalinowe zamiast dotychczas używanych turbogeneratorów.
W 1987 portem macierzystym statku zostało Nassau, a nad pokładem zawisła bandera Wysp Bahama. Norwegian Caribbean Line zmieniła swoją nazwę na Norwegian Cruise Line. We wrześniu 1990 statek przeszedł kolejny remont w Bremerhaven (zainstalowano 124 nowe kabiny "De luxe"), który zakończono 2 października tego samego roku i po raz drugi w swojej historii nie było na świecie większego statku pasażerskiego niż "Norway". 2 maja 1998 roku na karty historii powrócił "France". Na czas ośmiu rejsów po Morzu Śródziemnym z francuskimi pasażerami armator nieoficjalnie powrócił do dawnej nazwy. Rok później podczas cumowania w Barcelonie na pokładzie wybuchł pożar, który wyłączył "Norway" z normalnej służby na trzy tygodnie. W 2001 statek przeszedł ostatni w swojej historii remont. 9 września tego samego roku jednostka opuściła Nowy Jork i popłynęła do Hawru, dwa dni później miał miejsce atak na World Trade Center. Po powrocie na Florydę "Norway" dalej odbywał wycieczkowe rejsy po Karaibach. 25 maja 2003 na pokładzie statku cumującego w Miami miał miejsce wybuch kotła, który spowodował poważne zniszczenia na pokładzie, zginęło czterech członków załogi a dalszych trzech (czterech) zmarło w wyniku odniesionych obrażeń. Po prowizorycznym naprawieniu zniszczeń, 27 czerwca statek wypłynął z Miami udając się na holu w rejs do Bremerhaven, gdzie miano oszacować straty i podjąć niezbędne działania w celu przywrócenia pełnej sprawności jednostki.
Na miejscu okazało się, że czas oczekiwania na nowy kocioł waha się w przedziale od 7 do 12 miesięcy. 17 marca 2004 norweski armator ogłosił, iż z powodu ogromnych kosztów remontu statku cała inwestycja jest już nieopłacalna i rezygnuje z dalszej eksploatacji statku. Sześć dni później skreślono "Norway" ze stanu floty Norwegian Cruise Line. Właścicielem statku został główny udziałowiec norweskiej firmy, malezyjski armator Star Cruises. Plany nowego armatora zakładały wykorzystanie "Norway" w rejsach u wybrzeży Australii, lecz nie doszło do tego i ostatecznie sprzedano statek na złom. 23 maja 2005 jednostka opuściła Niemcy na holu chińskiego holownika i popłynęła do Port Klang w Malezji, do którego dotarła 10 sierpnia. W kwietniu 2006 statek został sprzedany liberyjskiej firmie Bridgend Shipping Limited, który nadał nową nazwę "Blue Lady". Pod tą nazwą, miesiąc później statek kolejny raz został sprzedany, tym razem nabywcą był Haryana Ship Demolition Pvt. Ltd. 
5 maja 2006 "Blue Lady" wyszła z Port Klang na holu kierując się ku indyjskim wodom terytorialnym. 14 maja statek stanął na redzie portu Pipavav.
Tam dokonano oględzin statku pod kątem możliwości bezpiecznej utylizacji toksycznych substancji znajdujących się na pokładzie. Pozytywna opinia została wydana 2 sierpnia, 15 sierpnia statek wprowadzono na mieliznę w pobliżu indyjskiego miasta Alang. 4 grudnia 2007 rozpoczęto złomowanie jednostki. Pod koniec 2008 statek przestał istnieć.
W lutym 2009 przeprowadzono aukcję pozostałości po transatlantyku (szpica dziobu statku zostanie ustawiona we francuskim miasteczku w Normandii).

</doc>
<doc id="889530" url="https://pl.wikipedia.org/wiki?curid=889530" title="Eschenbach in der Oberpfalz">
Eschenbach in der Oberpfalz

Eschenbach in der Oberpfalz, Eschenbach i.d.OPf. – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, siedziba wspólnoty administracyjnej Eschenbach in der Oberpfalz. Leży w Jurze Frankońskiej, około 24 km na zachód od Neustadt an der Waldnaab, przy drodze B470.
Współpraca.
Miejscowość partnerska:

</doc>
<doc id="889531" url="https://pl.wikipedia.org/wiki?curid=889531" title="Katastrofa lotu Air China 129">
Katastrofa lotu Air China 129

Katastrofa lotu Air China 129 – 15 kwietnia 2002 roku Boeing 767 linii Air China (nr lotu 129) ze 166 osobami na pokładzie rozbił się na wzgórzu w Pusan w Korei Południowej. Zginęło 129 osób.
Przebieg lotu.
Samolot linii Air China ze 166 osobami na pokładzie wyruszył z portu lotniczego w Pekinie do lotniska Gimhae w Pusan w Korei Południowej. Lot trwający dwie godziny przebiegał pomyślnie, jednak w Pusan pogoda pogorszyła się. Samolot podchodził do lądowania, pierwsza próba była nieudana. Gęsta mgła, opady deszczu oraz silny wiatr zmusiły kontrolerów do wysłania lotu 129 do Seulu, gdzie warunki pogodowe były lepsze. Samolot do Seulu jednak nie dotarł. O godz. 11:21 czasu miejscowego rozbił się o gęsto zalesione wzgórze niedaleko Pusan, w pobliżu osiedli mieszkaniowych. Po upadku na ziemię samolot eksplodował. Śmierć poniosło 129 osób, reszta pasażerów była ciężko ranna. Ocalało 37 osób.
Narodowości pasażerów i załogi.
Samolot należał do chińskich linii Air China. Na pokładzie znajdowali się obywatele trzech państw: Korei Południowej, Chin oraz Uzbekistanu. Była to pierwsza katastrofa linii Air China od początku istnienia linii, czyli od roku 1988.

</doc>
<doc id="889534" url="https://pl.wikipedia.org/wiki?curid=889534" title="Statut Wiślicki">
Statut Wiślicki



</doc>
<doc id="889535" url="https://pl.wikipedia.org/wiki?curid=889535" title="Ludwika Nitschowa">
Ludwika Nitschowa

Ludwika Nitschowa z Kraskowskich (ur. 6 grudnia 1889 w Radłowie, zm. 28 marca 1989 w Warszawie) – polska rzeźbiarka.
Życiorys.
Była córką Jerzego Kraskowskiego (powstańca 1863) i Marii z Wendorffów (artystki malarki), żoną Romana Nitscha (serologa i bakteriologa, profesora Uniwersytetu Jagiellońskiego i Warszawskiego). 
Po ukończeniu liceum przez dwa lata pracowała w pracowni Leona Wyczółkowskiego w Krakowie. W latach 1909–1912 uczyła się w Szkole Sztuk Pięknych dla Kobiet Marii Niedzielskiej, którą ukończyła z medalem. W latach 1923–1926 studiowała rzeźbę w Warszawskiej Szkole Sztuk Pięknych w pracowni Tadeusza Breyera. 
W 1929 z grupą uczniów Breyera założyła spółdzielnię „Forma”, realizującą zamówienia na nagrobki, rzeźby kościelne i architektoniczne. Pierwsze wystawy prac malarskich i rzeźbiarskich artystka miała w galerii Zachęta Narodowa Galeria Sztuki w 1929 i 1930. Później wystawiała m.in. w Instytucie Propagandy Sztuki (w latach 1930–1937) oraz w Brukseli i Paryżu.
W latach 30. była członkiem zarządu Związku Zawodowego Artystów Rzeźbiarzy, od 1945 członkiem Związku Polskich Artystów Plastyków. 
Lata II wojny światowej Ludwika Nitschowa spędziła w Warszawie. 
W 1950 rozpoczęła pracę na Wydziale Rzeźby Akademii Sztuk Pięknych w Warszawie. W 1956 została mianowana profesorem nadzwyczajnym. Była kierownikiem katedry rzeźby oraz prodziekanem wydziału. Jej uczniami byli m.in. Kazimierz Gustaw Zemła i Stanisław Kulon. Pracę w ASP zakończyła w 1962 przechodząc na emeryturę.
Zmarła w Warszawie. Pochowana na cmentarzu Powązkowskim (kwatera 345 wprost-1-5).

</doc>
<doc id="889537" url="https://pl.wikipedia.org/wiki?curid=889537" title="Asłanczerij Tchakuszynow">
Asłanczerij Tchakuszynow

Asłanczerij Kitowicz Tchakuszynow (ros. Асланчерий Китович Тхакушинов, ur. 12 lipca 1947 w Uliap, w rejonie krasnogwardiejskim w Adygei) – rosyjski polityk, działacz państwowy, socjolog, prezydent Adygei od 13 grudnia 2007.
Życiorys.
W 1970 ukończył studia na Wydziale Filologicznym, a siedem lat później na Wydziale Wychowania Fizycznego Adygejskiego Państwowego Instytutu Pedagogicznego. W 1995 uzyskał stopień doktora nauk socjologicznych na Moskiewskim Uniwersytecie Państwowym.
Od 1971 do 1983 pracował na kierowniczych stanowiskach w systemie sportu i kultury fizycznej w Adygei. W kolejnych latach pełnił funkcje: dyrektora szkoły zawodowo-technicznej w Majkopie oraz generalnego dyrektora Zjednoczenia Zawodowo-Technicznych i Średnich-Specjalnych Instytucji Oświatowych. W 1993 objął funkcję rektora Państwowego Instytutu Technologicznego w Majkopie.
W latach 80. zasiadał w Miejskiej Radzie Deputowanych Ludowych w Majkopie. W 1990 został wybrany na deputowanego Obwodowej Rady Deputowanych Ludowych Adygei. W latach 90. zasiadał w Radzie Najwyższej Adygei, przewodniczył Komisji ds. Nauki, Oświaty, Kultury i Młodzieży.
W 2002 kandydował w wyborach na urząd prezydenta Adygei. Uzyskał 2,6% głosów. 6 grudnia 2006 prezydent Rosji Władimir Putin przedstawił Radzie Państwowej Adygei jego kandydaturę na stanowisko prezydenta republiki. 13 grudnia Rada zaakceptowała jego kandydaturę. Obowiązki prezydenta objął 13 stycznia 2007. 7 grudnia 2011 prezydent Rosji Dmitrij Miedwiediew przedstawił Radzie Państwowej Adygei jego kandydaturę na stanowisko prezydenta republiki. Obowiązki prezydenta objął 13 stycznia 2012.

</doc>
<doc id="889538" url="https://pl.wikipedia.org/wiki?curid=889538" title="Gladwyn Jebb">
Gladwyn Jebb

Sir Hubert Miles Gladwyn Jebb (ur. 25 kwietnia 1900 w Firbeck Hall, zm. 24 października 1996 w Halesworth) – polityk brytyjski, pełniący obowiązki sekretarza generalnego ONZ od 24 października 1945 do 2 lutego 1946 roku.
Początkowo uczęszczał do Eton College, następnie rozpoczął studia z historii na Uniwersytecie Oksfordzkim. W 1924 roku wstąpił do brytyjskiej służby dyplomatycznej. Służył w Teheranie i Rzymie.
W latach 30. rozpoczął pracę w brytyjskim Ministerstwie Spraw Zagranicznych. W trakcie i po zakończeniu II wojny światowej brał udział w konferencjach w Teheranie, Jałcie i Poczdamie. Pełnił obowiązki sekretarza generalnego ONZ od 24 października 1945 do 2 lutego 1946 roku.
Pod koniec lat 40. rozpoczął pracę w Biurze Spraw Zagranicznych, będąc najpierw ambasadorem Wielkiej Brytanii przy Traktacie brukselskim, następnie ambasadorem przy Organizacji Narodów Zjednoczonych. Od roku 1954 do 1960 był ambasadorem we Francji. W roku 1960 uzyskał tytuł Barona Gladwyn z Bramfield. Od roku 1960–1988 roku był przewodniczącym frakcji Partii Liberalna w Izbie Lordów. W latach 1973–1978 był deputowanym do Parlamentu Europejskiego. Na początku lat 90. przeszedł na emeryturę.
Od roku 1929 roku jego żoną była Cynthia Noble. Mieli dwie córki i syna.

</doc>
<doc id="889540" url="https://pl.wikipedia.org/wiki?curid=889540" title="Dworzec kolejowy w Luboniu">
Dworzec kolejowy w Luboniu



</doc>
<doc id="889541" url="https://pl.wikipedia.org/wiki?curid=889541" title="Heinrich Institoris">
Heinrich Institoris



</doc>
<doc id="889543" url="https://pl.wikipedia.org/wiki?curid=889543" title="Petyr Aleksandrow">
Petyr Aleksandrow

Petyr Aleksandrow Aleksandrow (ur. 7 grudnia 1962 w Karłowie) – bułgarski piłkarz występujący na pozycji napastnika, oraz trener piłkarski.
Kariera piłkarska.
Kariera klubowa.
Jest wychowankiem klubu Lewski Karłowo, z którego w 1982 roku odszedł do Sławii Sofii. W zespole ze stolicy Bułgarii występował przez siedem lat, a najbardziej udany sezon - 1985–1986 - zakończył na podium ekstraklasy (Sławia zajęła 3. miejsce) oraz z Pucharem Bałkanów.
W 1989 roku, po upadku komunizmu, wyjechał za granicę. Najpierw przez rok grał w Belgii (z KV Kortrijk zajął siódmą lokatę w tabeli Jupiler League), a następnie w występującym wówczas w 2. Bundeslidze Energie Cottbus.
W 1991 roku trafił do ligi szwajcarskiej, z którą związany był już do końca piłkarskiej kariery. Największe sukcesy odniósł z FC Aarau: w sezonie 1992-1993 zdobył z tym klubem mistrzostwo kraju (pierwsze od osiemdziesięciu lat) oraz został wicekrólem strzelców ekstraklasy, ustępując tylko o jednego gola Brazylijczykowi Sonny'emu Andersonowi. Jednak w końcu i do niego trafiła nagroda dla najskuteczniejszego napastnika ligi, i to dwukrotnie - w rozgrywkach 1994-1995 (24 bramki) i 1995-1996 (19, ex-aequo z Viorelem Moldovanem). Kiedy przed Mundialem 1994 stracił miejsce w podstawowej jedenastce FC Aarau, aby zakwalifikować się do reprezentacji na mistrzostwa na pół roku przeniósł się do Lewskiego Sofia, z którym w tym czasie zdobył mistrzostwo i Puchar Bułgarii.
W Szwajcarii grał w latach 1991-2001 (z krótką przerwą w 1994 roku) w następujących zespołach: FC Aarau, Neuchâtel Xamax, FC Lucern, FC Basel, Kickers Lucern (gdzie występował z Ryszardem Komornickim) i Blue Stars Zurych.
Kariera reprezentacyjna.
W reprezentacji Bułgarii zadebiutował 10 września 1986 roku w spotkaniu ze Szkocją (0:0) i był podstawowym graczem zespołu walczącego - nieskutecznie - o awans do Euro 1988. Potem na kilka lat stracił miejsce w drużynie narodowej.
Powrócił do niej na początku 1991 roku, ale aż do 1994, kiedy zdecydował się zakończyć karierę reprezentacyjną, był tylko rezerwowym, zmiennikiem Christo Stoiczkowa, Nasko Sirakowa lub Bonczo Genczewa. Znalazł się w kadrze na Mundial 1994, na którym podopieczni Dimityra Penewa dotarli do półfinału, jednak na turnieju nie zagrał ani minuty.
Kariera szkoleniowa.
Po zakończeniu kariery piłkarskiej rozpoczął pracę szkoleniową. Na początku był trenerem drużyny rezerw FC Aarau, jednak później poświęcił się wyłącznie pracy w charakterze asystenta pierwszego trenera.
Najdłużej współpracował z Rolfem Fringerem, szkoleniowcem, który poprowadził FC Aarau do mistrzostwa kraju w 1993 roku (2004-2007 i 2008-2011); wspólnie prowadzili PAOK FC, FC Sankt Gallen i FC Luzern.
Ponadto pomagał także rodakom, Krasimirowi Bałykowowi (2007, Grasshoppers Zurych) i Płamenowi Markowowi (2008, reprezentacja Bułgarii).

</doc>
<doc id="889544" url="https://pl.wikipedia.org/wiki?curid=889544" title="Henricus Institoris">
Henricus Institoris



</doc>
<doc id="889551" url="https://pl.wikipedia.org/wiki?curid=889551" title="Tunedae">
Tunedae

Jezioro Tuendae – małe jezioro w Zzyzx w Kalifornii, jedna z ostoi zagrożonej wyginięciem ryby "Gila bicolor mohavensis".

</doc>
<doc id="889554" url="https://pl.wikipedia.org/wiki?curid=889554" title="Otton III (margrabia brandenburski)">
Otton III (margrabia brandenburski)

Otton III Pobożny (ur. 1215, zm. 9 października 1267 w Brandenburgu) – margrabia brandenburski w latach 1220-1267.
Był młodszym synem Albrechta II z rodu Askańczyków i bratem Jana I. 
W 1239 usiłował wraz z bratem zająć ziemię lubuską, lecz doznał klęski z rąk księcia polskiego Henryka Pobożnego w bitwie pod Lubuszem. W 1243 poślubił Bożenę (Beatrycze), córkę Wacława I Przemyślidy, króla Czech, w rezultacie czego Łużyce Górne jako jej posag przeszły we władanie Brandenburgii. Jego córka Matylda została trzecią żoną księcia pomorskiego Barnima I. 

</doc>
<doc id="889558" url="https://pl.wikipedia.org/wiki?curid=889558" title="Bressanon">
Bressanon



</doc>
<doc id="889560" url="https://pl.wikipedia.org/wiki?curid=889560" title="Forty w Gambii">
Forty w Gambii



</doc>
<doc id="889562" url="https://pl.wikipedia.org/wiki?curid=889562" title="Historyczne forty w Gambii">
Historyczne forty w Gambii



</doc>
<doc id="889574" url="https://pl.wikipedia.org/wiki?curid=889574" title="RMS Empress of Britain (1930)">
RMS Empress of Britain (1930)

RMS Empress of Britain – kanadyjski liniowiec pasażerski Canadian Pacific Steamship Company zbudowany w 1931 roku przez szkocką stocznię John Brown &amp; Company w Clydebank, obsługujący linię Southampton – Québec. Podczas II wojny światowej statek został wcielony jako transportowiec do brytyjskiej marynarki handlowej, zatopiony 28 października 1940 roku przez niemiecki okręt podwodny, po uszkodzeniu w ataku lotniczym.
Budowa.
Statek „Empress of Britain” został zamówiony przez kanadyjskiego armatora Canadian Pacific Steamship Company dla zastąpienia poprzedniego, znacznie mniejszego statku o tej nazwie (przemianowanego w 1924 na „Montroyal”), na trasie transatlantyckiej do Wielkiej Brytanii. Stępkę pod budowę położono 28 listopada 1928 roku w szkockiej stoczni John Brown &amp; Company w Clydebank. Kadłub wodowano 11 czerwca 1930 roku, z udziałem księcia Walii, a uroczystość była po raz pierwszy transmitowana przez radio do Kanady i USA. Wbrew panującym trendom konstrukcyjnych późnych lat 20. statek zachował staroświecki wygląd z trzema charakterystycznymi wysokimi kominami, i wystrój wewnętrzny w konserwatywnym stylu staroangielskim. Na skutek rozwiązań konstrukcyjnych, okazał się jednak najbardziej ekonomicznym w eksploatacji z ówczesnych dużych liniowców. Mógł pomieścić 465 pasażerów w I klasie, 260 w klasie turystycznej i 470 w III klasie. Używany był przez większość roku na trasie z Southampton do Quebecu, a w zimie, gdy Rzeka Świętego Wawrzyńca zamarzała, eksploatowany był zgodnie z projektem jako luksusowy wycieczkowiec dla 700 pasażerów I klasy. Był on najszybszym liniowcem na tej trasie, z przeciętną prędkością 24 węzły. Dla rejsów wycieczkowych, w których prędkość nie była istotna, demontowane były dla zwiększenia ekonomiki dwie zewnętrzne śruby napędowe. Był on pierwszym statkiem zaprojektowanym specjalnie z myślą o używaniu jako luksusowy wycieczkowiec, m.in. szerokość jego kadłuba umożliwiała przechodzenie przez Kanał Panamski. 
Eksploatacja.
W dziewiczy rejs do Kanady statek wyruszył 27 maja 1931 roku, do końca roku odbył jeszcze 8 rejsów. 3 grudnia 1931 roku wyruszył z Nowego Jorku w pierwszy rejs wycieczkowy na wschód, dookoła świata, przez m.in. Morze Śródziemne, Indie, Chiny, Japonię, Hawaje i Karaiby. Do wybuchu wojny w 1939 roku takie wycieczki przeprowadzano co roku. Liczbę miejsc zmniejszano wtedy do 700, a w celu zmniejszenia zużycia paliwa na czas tych rejsów demontowano dwie zewnętrzne śruby. Eksploatacja statku jako liniowca nie była jednak rentowna, m.in. z powodu większej popularności linii transatlantyckiej z Nowego Jorku. W czerwcu 1939 statkiem podróżował z Halifaxu do St. John's król Jerzy VI Windsor, w ramach jego podróży po Kanadzie.
Po wybuchu II wojny światowej, 25 listopada 1939 roku statek został zarekwirowany przez Admiralicję brytyjską i przystosowany do roli transportowca wojennego. Otrzymał uzbrojenie w postaci armaty 152 mm i działa przeciwlotniczego 76 mm na rufie, oraz 4 karabinów maszynowych Lewis. 10 grudnia 1939 r. po raz pierwszy w tej roli wyruszył z 1303 żołnierzami kanadyjskimi z Halifaxu do Wielkiej Brytanii, w konwoju TC-1. Od 30 stycznia do 7 lutego brał udział w konwoju TC-3, po czym został skierowany do Wellington w Nowej Zelandii, skąd w dniach 2 maja − 16 czerwca 1940 r. przetransportował ponad 2000 żołnierzy do Wielkiej Brytanii w składzie konwoju US-3, składającego się z innych dużych liniowców. Między 6 sierpnia a połową września „Empress of Britain” brał udział w konwoju WS-2 do Suezu, a następnie SW-1 do Durbanu, skąd samotnie popłynął do Kapsztadu.
Zatopienie.
12 października 1940 r. statek opuścił Kapsztad, płynąc samotnie do Wielkiej Brytanii, zabierając 419-osobową załogę i tylko 224 pasażerów − w większości cywili, w tym kobiety i dzieci. Oprócz tego zabierał ładunek, m.in. 300 ton cukru. Kapitanem był wówczas Charles H. Sapsworth. 26 października 1940 roku o 9.30 czasu lokalnego, 50 mil na północny zachód od zatoki Donegal w Irlandii, płynący na Wyspy Brytyjskie liniowiec został zbombardowany przez niemiecki samolot Focke-Wulf Fw 200, należący do dywizjonu II./KG40. Pilotem był por. Bernhard Jope, dla którego był to pierwszy lot bojowy nad Atlantykiem. Trafiona dwoma 250-kilogramowymi bombami i paląca się jednostka została opuszczona przez załogę i pasażerów – zginęło tylko 25 członków załogi (dwóch dalszych zmarło z ran) i 20 pasażerów. Rozbitkowie zostali uratowani przez dwa niszczyciele, odłączone przed godziną 11 od konwoju płynącego z Gibraltaru, które dotarły na miejsce ok. godz. 16, płynąc z dużą szybkością – brytyjski HMS „Echo” i polski ORP „Burza”. O 17.50 na miejsce dotarły także trzy trawlery uzbrojone („Drangey”, „Cape Agona”, „Paynter”). Rozbitkowie zostali podjęci z wody i trawlerów na pokłady obu niszczycieli, które odeszły następnie do Greenock, przy tym na pokładzie „Burzy” znalazło się 254 rozbitków. Przypłynęły też w dalszej kolejności na miejsce dwa starsze niszczyciele HMS „Broke” i „Sardonyx” z Londonderry. Ponieważ płonący statek nie tonął, rano 27 października rozpoczęto jego holowanie do Wielkiej Brytanii przez holowniki „Marauder” i „Thames”. Mimo osłony dwóch niszczycieli, o 2.05 w nocy 28 października, celna torpeda wystrzelona z prześladującego zespół U-Boota U-32 zatopiła statek w ciągu niespełna 4 minut z 45 członkami załogi.
„Empress of Britain” był największym statkiem zatopionym podczas wojny.

</doc>
<doc id="889580" url="https://pl.wikipedia.org/wiki?curid=889580" title="Mesolongion">
Mesolongion



</doc>
<doc id="889586" url="https://pl.wikipedia.org/wiki?curid=889586" title="Diedowszczyna">
Diedowszczyna

Diedowszczyna (ros. дедовщина) – zorganizowany i rytualny system znęcania się nad żołnierzami młodszych roczników w Siłach Zbrojnych Federacji Rosyjskiej. Diedowszczyna jest odpowiednikiem znanej w polskiej armii fali.
Fizyczna przemoc i ciężkie warunki służby są głównym powodem samobójstw i dezercji w rosyjskiej armii. Żołnierze starszych roczników powszechnie wykorzystują swoją silniejszą pozycję. Wcieleni do służby nowi żołnierze poddawani są zwykle tradycyjnym w armii rosyjskiej, często okrutnym „otrzęsinom”, polegającym na poniżaniu i biciu. Często w diedowszczynie uczestniczą oficerowie lub odbywa się ona za ich przyzwoleniem.
W Armii Radzieckiej, a obecnie również rosyjskiej, szykanowani przez starszych kolegów młodzi żołnierze często dezerterują, nie mogąc znieść warunków służby. Liczne są również przypadki, kiedy zdesperowani dezerterzy przed ucieczką z jednostki zabijają prześladujących ich „dziadków”. Obławy za dezerterami-zabójcami kończą się często ich zastrzeleniem przez służby bezpieczeństwa.
Diedowszczyna do dziś jest praktykowana w armii rosyjskiej, pomimo zapewnień władz o zlikwidowaniu tego zjawiska.

</doc>
<doc id="889587" url="https://pl.wikipedia.org/wiki?curid=889587" title="Sławomir Sulej">
Sławomir Sulej

Sławomir Sulej (ur. 6 września 1949 we Wrocławiu) – polski charakterystyczny aktor filmowy, telewizyjny oraz teatralny.
Życiorys.
W roku 1977 ukończył studia na Wydziale Lalkarskim wrocławskiej filii Państwowej Wyższej Szkoły Teatralnej. Aktor Teatru Nowego w Łodzi. Współpracował także z łódzkim Teatrem Studyjnym.
Teledysk.
W 2013 roku wystąpił w teledysku Słonia &amp; Miksera do utworu pt. „D2B4” z płyty "Demonologia II".
W 2020 roku wystąpił w teledysku Sobela do utworu pt. „Biznes”.
W 2022 roku wystąpił w teledysku Chivasa do utworu pt. „Narcyz”.

</doc>
<doc id="889588" url="https://pl.wikipedia.org/wiki?curid=889588" title="Romska Inicjatywa Obywatelska">
Romska Inicjatywa Obywatelska

Romska Inicjatywa Obywatelska (sł. "Romská občanská iniciativa", ROI) – słowacka partia polityczna reprezentująca mniejszość etniczną Romów.
Początkowo partia ta została założona w Czechosłowacji 21 listopada 1989 roku, zaraz po rozpoczęciu aksamitnej rewolucji. Była ona częścią Forum Obywatelskiego, a jej liderem był prawnik Emil Ščuka. Zapewniła ona sobie siedem mandatów w pierwszych wolnych wyborach w 1990 roku. Po podziale kraju, podobny los spotkał i to ugrupowanie, jednak później nastąpiły kolejne rozłamy i partia w końcu samorozwiązała się. W Czechach Ščuka zachował natomiast przywództwo do 2001 roku, będąc jednocześnie sekretarzem generalnym Międzynarodowej Unii Romskiej. Partia w Czechach zakończyła swą działalność w 2005 roku.
Na Słowacji ugrupowanie to wznowiło swą działalność i zarejestrowało się ponownie w 2005 roku, przyłączając się do innych romskich partii, takich jak "Rómska inteligencia za spolunažívanie v Slovenskej republike", "Strana ochrany práv Rómov na Slovensku", "Strana demokratickej jednoty Rómov" i "Strana rómskych demokratov v Slovenskej republike".

</doc>
<doc id="889590" url="https://pl.wikipedia.org/wiki?curid=889590" title="Ljubosław Penew">
Ljubosław Penew

Ljubosław Mładenow Penew (, ur. 31 sierpnia 1966 w Dobriczu) – bułgarski piłkarz występujący na pozycji napastnika, reprezentant Bułgarii w latach 1987–1998, trener piłkarski.
Kariera piłkarska.
Jest wychowankiem CSKA Sofia. W pierwszej drużynie tego klubu zadebiutował w wieku osiemnastu lat, a przez kolejnych pięć występował na boisku pod trenerskim okiem swojego wujka Dimityra Penewa u boku m.in. Christo Stoiczkowa, Trifona Iwanowa i Emiła Kostadinowa.
W 1989 wyjechał za granicę, do hiszpańskiego Valencia CF. Podczas jednego z treningów został trafiony piłką w krocze, a ból był tak poważny, że Penewem musiała się zaopiekować klubowa służba medyczna. Rutynowe badania wykryły u niego raka lewego jądra (nasieniak). Dzięki szybkiej interwencji lekarzy oraz długiej chemioterapii w końcu wyzdrowiał. Mimo iż jego wujek, który wówczas był selekcjonerem reprezentacji Bułgarii, namawiał go na wyjazd na Mundial 1994, piłkarz odmówił, tłumacząc, że nie czuje się jeszcze na siłach. Na turnieju jego rodacy doszli do półfinału i jest to jak do tej pory najlepszy wynik w historii bułgarskiej piłki nożnej.
W 1995 Penew został zawodnikiem Atlético Madryt, z którym jeszcze w tym samym sezonie wywalczył mistrzostwo i Puchar Hiszpanii. Był jednym z najskuteczniejszych graczy Atlético; w 44 meczach (liga + Puchar) zdobył 22 gole.
Po zakończeniu rozgrywek przeszedł do SD Composteli, która jednak szybko spadła do Segunda División. Niedługo potem znalazł zatrudnienie w Celcie Vigo, gdzie utrzymał wysoką formę. W Celcie, zespole prowadzonym wówczas przez Víctora Fernándeza, tworzył linię ofensywną z Izraelczykiem Chajjimem Rewiwo, Hiszpanem Juanem Sánchezem lub Rosjanami Walerijem Karpinem i Aleksandrem Mostowojem. W sezonie 1998–1999 zespół jakiś czas zajmował pierwszą pozycję w lidze, ostatecznie zakończył rozgrywki na miejscu piątym. W Pucharze UEFA zaś po wyeliminowaniu m.in. Liverpoolu i Aston Villa dotarł do ćwierćfinału, gdzie uległ późniejszemu finaliście Olympique Marsylia. Celta, obok RCD Mallorca, była nazwana największą rewelacją sezonu w lidze hiszpańskiej. Z okresu gry w Vigo Bułgarowi kojarzą się nie tylko wspomnienia dobrych występów, ale także oskarżenia o nieuregulowane sprawy finansowe
Po udanym sezonie w Hiszpanii, Penew w 1999 powrócił do ligi bułgarskiej po tym, jak wygrał wybory na prezesa CSKA Sofia. W związku z tym na jakiś czas zawiesił karierę piłkarską. Na początku klub borykał się z problemami finansowymi, dlatego zdarzało się, że Penew musiał płacić piłkarzom z własnej kieszeni. W sezonie 2000–2001 ściągnął do klubu swojego kolegę z kadry Jordana Leczkowa, zatrudnił włoskiego trenera Enrika Catuzziego oraz sam zaczął ponownie występować na boisku jako kapitan drużyny. Jednak po słabym sezonie w lidze i europejskich pucharach Włoch powrócił na Półwysep Apeniński, a Penew zrezygnował z funkcji prezesa. Odszedł z klubu pół roku później, po konflikcie z ówczesnym trenerem, Luigim Simonim.
Piłkarską karierę zakończył w 2002 w Łokomotiwie Płowdiw.
Z reprezentacją Bułgarii, w której barwach rozegrał 63 mecze, brał udział w Euro 1996 (faza grupowa) i Mundialu 1998 (faza grupowa). Po tej pierwszej imprezie został na jakiś czas wykluczony z kadry za publiczne obrażanie kibiców.
Kariera szkoleniowa.
Działalność szkoleniową rozpoczął na początku 2008, kiedy nowy selekcjoner reprezentacji Bułgarii Płamen Markow zaproponował mu funkcję jednego z dwu swoich asystentów (drugim został Petyr Aleksandrow). Jednak tercet Markow-Penew-Aleksandrow pracował tylko do jesieni tego roku: został zdymisjonowany po słabym początku eliminacji do Mundialu 2010.
2009–2010: CSKA Sofia.
Penew pozostawał bez pracy do marca 2009. Niedługo po tym, jak CSKA Sofia odpadł z ćwierćfinału Pucharu Bułgarii po porażce z Pirinem 1922 Błagojewgrad, władze tego klubu postanowiły zatrudnić na stanowisku pierwszego trenera właśnie jego. Szkoleniowcem, którego zastąpił, był jego wuj Dimityr Penew. Kiedy rozpoczynał pracę z CSKA, klub był liderem ekstraklasy. Jednak pod koniec sezonu dał się wyprzedzić Lewskiemu Sofia i ostatecznie zdobył wicemistrzostwo kraju. W kolejnych rozgrywkach CSKA, po wyeliminowaniu Derry City oraz Dinama Moskwa, awansował do fazy grupowej Ligi Europy.
Penew złożył dymisję 7 listopada po tym, jak kierownictwo klubu przywróciło do gry odsuniętych przez niego graczy, których prasa przyłapała na piciu alkoholu w nocnych klubach. CSKA zajmował wówczas trzecie miejsce w lidze. Jednakże, władze CSKA odrzuciły rezygnację i Penew pozostał na swoim stanowisku. Do podobnej sytuacji doszło trzy miesiące później, w styczniu 2010. Tym razem jednak dymisja została przyjęta. Penew zostawił klub na drugiej pozycji w lidze.
2010–2011: Liteks Łowecz.
Przez osiem miesięcy wyłącznie komentował życie piłkarskie, chociaż prasa wiązała go m.in. ze stanowiskiem trenera hiszpańskiej Recreativo Huelvy. Do pracy szkoleniowej powrócił we wrześniu 2010; zastąpił Angeła Czerwenkowa w Liteksie Łowecz. W pierwszym sezonie swojej pracy dotarł z nim do półfinału Pucharu Bułgarii oraz zdobył – pierwsze w karierze szkoleniowej – mistrzostwo kraju. Kilka tygodni po tym osiągnięciu prowadził Liteks w meczach III rundy eliminacji Ligi Mistrzów z Wisłą Kraków. Po dwu spotkaniach lepsi okazali się podopieczni Roberta Maaskanta (2:1 i 3:1). Piłkarze Liteksu nie poradzili sobie także w rozgrywkach Ligi Europy, gdzie w rundzie play off ulegli Dynamu Kijów (1:2 i 0:1).
Po zwolnieniu Lothara Matthäusa z funkcji selekcjonera reprezentacji Bułgarii nazwisko Penewa pojawiło się w kontekście jego najbardziej prawdopodobnego następcy. Według mediów głównymi konkurentami szkoleniowca Liteksu byli: selekcjoner kadry U-21 Michaił Madanski i trener Hajduka Split Krasimir Bałykow, pojawiły się także kandydatury trenerów zagranicznych Rumuna Gheorghe Hagiego i Szweda Larsa Lagerbäcka. Za kandydaturą Penewa opowiedziała się większość członków zarządu Bułgarskiego Związku Piłki Nożnej (z Jordanem Leczkowem na czele) oraz były selekcjoner (i prywatnie wuj) Dimityr Penew, ale wątpliwości zgłaszał prezes Borisław Michajłow, który nie chciał, aby nowy selekcjoner łączył swoje obowiązki z pracą w klubie. W czasie negocjacji z Michajłowem, pod koniec października 2011, Penew zrezygnował więc ze stanowiska trenera Liteksu.
2011–2014: reprezentacja Bułgarii.
Oficjalną nominację na selekcjonera kadry otrzymał 2 listopada 2011 roku. Listopadowy remis z Maltą w eliminacjach do ME 2016 roku spowodował, że został zwolniony z posady selekcjonera.

</doc>
<doc id="889601" url="https://pl.wikipedia.org/wiki?curid=889601" title="Socjaldemokratyczna Alternatywa (Słowacja)">
Socjaldemokratyczna Alternatywa (Słowacja)

Socjaldemokratyczna Alternatywa (słow. "Sociálnodemokratická alternatíva", SDA) – słowacka lewicowa partia polityczna, działająca w latach 2002–2005.
Powstała 21 lutego 2002 na skutek rozłamu w Partii Demokratycznej Lewicy. W wyborach parlamentarnych w tym samym roku partia otrzymała około 1,8% głosów i nie przekroczyła wyborczego progu. 1 stycznia 2005 Socjaldemokratyczna Alternatywa przyłączyła się do partii Kierunek – Socjalna Demokracja. Przez cały okres funkcjonowania partią kierował Milan Ftáčnik.

</doc>
<doc id="889603" url="https://pl.wikipedia.org/wiki?curid=889603" title="Lars Gunnestad">
Lars Gunnestad

Lars Gunnestad (ur. 18 lutego 1971 w Drammen) – norweski żużlowiec, ojciec Larsa Daniela Gunnestada – również żużlowca, złoty medalista indywidualnego Pucharu Mistrzów w 1991 roku oraz brązowy mistrzostw świata par w 1991 roku.
Wielokrotny reprezentant Norwegii w eliminacjach indywidualnych mistrzostw świata (m.in. dziewięciokrotny uczestnik finałów skandynawskich: 1989 – XI miejsce, 1991 – VI miejsce, 1992 – XI miejsce, 1993 – XV miejsce, 1995 – V miejsce, 1997 – XII miejsce, 1998 – VII miejsce, 2000 – II miejsce i 2001 – IV miejsce). Uczestnik turniejów o Grand Prix (Vojens 1995 – XI miejsce, Vojens 1998 – XVIII miejsce, Linköping 1998 – XIV miejsce, Hamar 2002 – XIII miejsce i Hamar 2003 – XVIII miejsce). Finalista drużynowych mistrzostw świata (Bydgoszcz 1995 – VII miejsce), indywidualnych mistrzostw Europy (Rybnik 2002 – VIII miejsce), indywidualnych mistrzostw świata na długim torze (Herxheim 1996 – XVII miejsce), mistrzostw świata par (Poznań 1991 – III miejsce), indywidualnych mistrzostw świata juniorów (Lwów 1990 – VI miejsce i Pfaffenhofen 1992 – IV miejsce) oraz indywidualnego Pucharu Mistrzów (Natschbach-Loipersbach 1989 – VIII miejsce, Elgane 1991 – I miejsce i Tampere 1993 – V miejsce).
Dziesięciokrotnie złoty (1988, 1990–1993, 1995, 1998–1999, 2001, 2003) i dwukrotnie srebrny medalista (1989, 2000) indywidualnych mistrzostw Norwegii. Złoty medalista mistrzostw Norwegii par klubowych (1989). Złoty medalista indywidualnych mistrzostw Norwegii na długim torze (1989). Dwukrotnie złoty medalista (1990, 1999) drużynowych mistrzostw Norwegii.
Startował w ligach norweskiej, szwedzkiej (w barwach klubów: Piraterna Motala, Indianerna Kumla – mistrzostwo w 1990 i 1991 roku, oraz Valsarna Hagfors), angielskiej (w barwach klubów: Sheffield Tigers i Poole Pirates – mistrzostwo w 1994 roku) i polskiej (w barwach klubów: Morawski Zielona Góra – mistrzostwo w 1991 roku, Polonia Bydgoszcz, RKM Rybnik oraz KM Ostrów Wielkopolski).

</doc>
<doc id="889610" url="https://pl.wikipedia.org/wiki?curid=889610" title="Neverwinter">
Neverwinter

Neverwinter – otoczone murem duże miasto elfów i półelfów liczące 23 192 mieszkańców na północy Wybrzeża Mieczy w fikcyjnym świecie Forgotten Realms.
Neverwinter zwykle określa się jako kulturalne, lecz nie aroganckie, ruchliwe, choć pozbawione chciwości, czarujące, a przy tym nie staromodne. Miasto słynie przede wszystkim z mistrzów rzemieślników wyrabiających lampy z wielokolorowego szkła, precyzyjne zegary wodne i wymyślną biżuterię. Sławę zawdzięcza również ogrodom, które podgrzewają nienaturalnie ciepłe wody rzeki Neverwinter. Latem z ogrodów na targi trafiają owoce, zaś zimą ich kwiaty ożywiają panoramę miasta. Neverwinter posiada także architektoniczne cuda - trzy mosty: Delfin, Skrzydlaty Wywern i Śpiący Smok - które wyrzeźbiono na podobieństwo stworzeń występujących w ich nazwie.
Neverwinter i jego władca, lord Nasher Alagondar, niemal zawsze stoją po stronie Waterdeep, kiedy dochodzi do konfliktów z Luskan bądź orkami. 
Miasto to jest centrum wydarzeń w serii gier "Neverwinter Nights".

</doc>
<doc id="889612" url="https://pl.wikipedia.org/wiki?curid=889612" title="Grupa sulfonylowa">
Grupa sulfonylowa

Grupa sulfonylowa – grupa funkcyjna występująca w wielu organicznych związkach chemicznych. 
Otrzymywanie.
Otrzymywanie związków zawierających grupę sulfonylową jest stosunkowo łatwe np. benzen można przeprowadzić w chlorek benzenosulfonowy w następujący sposób:
Sulfonowanie benzenu
Reakcja powstałego kwasu benzenosulfonowego z wodorotlenkiem sodu:
Synteza chloreku benzenosulfonowego
Otrzymany związek można użyć do dalszej syntezy np. sulfonamidów.

</doc>
<doc id="889614" url="https://pl.wikipedia.org/wiki?curid=889614" title="Citroen Xsara Picasso">
Citroen Xsara Picasso



</doc>
<doc id="889615" url="https://pl.wikipedia.org/wiki?curid=889615" title="Genowefa Torres Morales">
Genowefa Torres Morales

Genowefa Torres Morales (ur. 3 stycznia 1870 roku w Almenara (Castellón) w Hiszpanii, zm. 5 stycznia 1956 w Saragossie) – hiszpańska zakonnica, założycielka Zgromadzenia Sióstr od Najświętszego Serca Jezusa, święta Kościoła katolickiego.
U Genowefy, jako dziecka, stwierdzono nowotwór następstwem czego była amputacja zaatakowanej przez chorobę nogi. Od 13 roku życia poruszała się o kulach. Z powodu kalectwa nie została przyjęta do klasztoru. W 1911 roku założyła w Walencji zgromadzenie, Stowarzyszenie Anielskie (popularnie zwane angelikami), którego celem było ulżenie osobom, z różnych powodów mieszkającym samotnie i potrzebującym miłości, pociechy i troski o ciało i duszę. W 1925 roku zgromadzenie uzyskało uznanie ze strony arcybiskupa Saragossy, który też przyjął śluby od Genowefy i jej towarzyszek. W roku 1953 zgromadzenie zostało zatwierdzone przez Stolicę Apostolską pod nazwą Córki Najświętszego Serca Jezusa i Świętych Aniołów.
Genowefa Torres Morales została beatyfikowana w dniu 29 stycznia 1995 roku, a kanonizowana 4 maja 2003. Obu aktów dokonał papież Jan Paweł II.
W 2003 roku konferencja episkopatu Hiszpanii miała poprosić Stolicę Apostolską o ogłoszenie św. Genowefy patronką osób niepełnosprawnych.
Święta Genowefa przedstawiana jest w stroju zakonnym, podpartą laską.

</doc>
<doc id="889632" url="https://pl.wikipedia.org/wiki?curid=889632" title="Wstrząsy">
Wstrząsy

Wstrząsy (ang. "Tremors") – amerykański film z gatunku: horror, czarna komedia, Sci-Fi wyreżyserowany w 1990 roku przez Rona Underwooda. W Polsce znany jest również pod tytułem „Wężoidy”.
Kolejne części.
W późniejszych latach zostały wydane kolejne części filmu:
Nagrody i nominacje.
Nagrody Saturn 1989/90

</doc>
<doc id="889633" url="https://pl.wikipedia.org/wiki?curid=889633" title="Zakład Karny w Medyce">
Zakład Karny w Medyce

Zakład Karny w Medyce – jednostka typu półotwartego, z oddziałem otwartym dla skazanych recydywistów.

</doc>
<doc id="889636" url="https://pl.wikipedia.org/wiki?curid=889636" title="Neustadt am Kulm">
Neustadt am Kulm

Neustadt am Kulm – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab.
Neustadt wchodzi w skład wspólnoty administracyjnej Eschenbach in der Oberpfalz. Leży w Jurze Frankońskiej, około 27 km na północny zachód od Neustadt an der Waldnaab, przy linii kolejowej Weiden in der Oberpfalz – Bayreuth.
Dzielnice.
W skład miasta wchodzą następujące dzielnice: 
Miasta partnerskie.
Miejscowości partnerskie:

</doc>
<doc id="889641" url="https://pl.wikipedia.org/wiki?curid=889641" title="Socjaldemokratyczna Partia Słowacji">
Socjaldemokratyczna Partia Słowacji

Socjaldemokratyczna Partia Słowacji (słow. "Sociálnodemokratická strana Slovenska", SDSS) – słowacka partia polityczna o profilu socjaldemokratycznym, działająca w latach 1990–2005.
Historia.
Partia powstała po aksamitnej rewolucji w 1990. Zadeklarowano, iż będzie ona nawiązywać do działalności Słowackiej Socjal-Demokratycznej Partii (Królestwa) Węgier (1905–1918) i innych socjaldemokratycznych partii, których działalność została zakazana w 1948 przez komunistów.
W 1990 socjaldemokraci uzyskali 1,8% głosów, a w 1992 dostali 4,0% głosów, nie uzyskując jakiejkolwiek reprezentacji w Radzie Narodowej. W 1992 partii udało się natomiast zdobyć 5 miejsc (6,1% głosów na Słowacji) w izbie narodów, będącej częścią federalnego parlamentu Czechosłowacji.
Od 1994 SDSS weszła w skład koalicji Wspólny Wybór, która uzyskała 10,4% głosów w wyborach. Socjaldemokraci wprowadzili 5 posłów do parlamentu, pozostając w opozycji. Przed wyborami w 1998 SDSS weszła w skład Słowackiej Koalicji Demokratycznej. SDK współtworzyła rząd Mikuláša Dzurindy, przedstawiciele SDSS nie objęli żadnego z resortów. W 2002 część działaczy przeszła do Socjaldemokratycznej Alternatywy, zaś socjaldemokraci nie wystawili własnej listy wyborczej.
W 2003 partia zawarła porozumienie z ugrupowaniem SMER dotyczące bliskiej współpracy. 1 stycznia 2005 SDSS ostatecznie przyłączyła się do SMER-u.
Jej przewodniczącymi byli m.in. Boris Zala, Alexander Dubček i Jaroslav Volf.

</doc>
<doc id="889643" url="https://pl.wikipedia.org/wiki?curid=889643" title="Bitwa pod Pułtuskiem (1703)">
Bitwa pod Pułtuskiem (1703)

Bitwa pod Pułtuskiem – starcie zbrojne, które miało miejsce 2 maja 1703 roku podczas Wielkiej Wojny Północnej.
Korpus saski feldmarszałka von Steinaua liczący około 4 000 jazdy zajmował pozycje obserwacyjne nad Bugo-Narwią. W końcu kwietnia, po opanowaniu Warszawy, Szwedzi zbudowali most pontonowy w pobliżu Nowego Dworu Mazowieckiego i po rozbiciu posterunków saskich przeprawili się na drugi brzeg Narwi. O świcie 2 maja Karol XII mający przy sobie 2 000 jazdy dotarł pod Pułtusk i uderzył na zaskoczonych Sasów. Korpus saski został rozbity i zmuszony do odwrotu. Straty Szwedów wyniosły zaledwie 18 żołnierzy, podczas gdy saskie – ok. 200 zabitych i 800 jeńców.

</doc>
<doc id="889646" url="https://pl.wikipedia.org/wiki?curid=889646" title="Mercury Falling">
Mercury Falling

Mercury Falling – piąty studyjny album Stinga. Płyta rozpoczyna się i kończy słowami: "mercury falling".
Album w Polsce osiągnął status złotej płyty.

</doc>
<doc id="889650" url="https://pl.wikipedia.org/wiki?curid=889650" title="Gwiazdonos amerykański">
Gwiazdonos amerykański

Gwiazdonos amerykański ("Condylura cristata") – gatunek owadożernego ssaka z rodziny kretowatych (Talpidae).
Systematyka.
Takson po raz pierwszy opisany przez K. Linneusza w 1758 roku pod nazwą "Sorex cristatus" w jego dziele "Systema Naturae". Jako miejsce typowe autor wskazał Pensylwanię. Jedyny żyjący współcześnie przedstawiciel plemienia gwiazdonosów (Condylurini) utworzonego przez T. Gilla w 1875 roku oraz rodzaju gwiazdonos ("Condylura") utworzonego przez J. Illigera w 1811 roku.
Podgatunki.
Wyróżniono dwa podgatunki gwiazdonosa amerykańskiego:
Występowanie.
Gwiazdonos amerykański występuje w Ameryce Północnej (Kanada i północno-wschodnie Stany Zjednoczone).
Morfologia.
Jego ryjek składa się z dwóch mięsistych, czerwonych lub różowych, ruchliwych wyrostków, które świetnie sprawdzają się podczas szukania żywności. Gwieździsty twór, przypominający otwartą dłoń składa się z 22 wypustek służących mu jako narząd dotyku. Podczas wyszukiwania żywności gwiazdonos amerykański porusza wszystkimi wypustkami oprócz dwóch znajdujących się na samej górze. Prawdopodobnie te dwie wypustki wykorzystywane są jako narząd dotyku, a pozostałych 20 służy zwierzęciu do chwytania ofiary. 10 i 11 wyrostek są krótsze i służą do naprowadzania i popychania pokarmu do otworu gębowego. Badania prowadzone przy użyciu mikroskopu skaningowego wykazały, że nabłonek na powierzchni przydatków pokryty jest brodawkami układającymi się na kształt plastrów miodu, nazwanymi narządami Eimera (jest ich około 25000). Na 10 i 11 wyrostku jest ich najmniej. Niezwykłą cechą nosa "Condylura cristata" jest to, że zarówno za ruchy jego lewą jak i prawą częścią odpowiadają obie półkule mózgowe, a nie opozycyjne jak w przypadku wszystkich ssaków. Gwiazdonos przypomina kreta, ma również ciemnobrunatną sierść i podobną budowę jest jednak jedynym przedstawicielem podrodziny gwiazdonosów (Condylurinae). Dorosłe osobniki mają 12–13 centymetrów długości, ogon (5–8,5 cm) i ważą 35–80 g. 
Gwiazdonos amerykański jest światowym rekordzistą, najszybszym łowcą na naszym globie. Znalezienie larwy owada lub nicienia, stwierdzenie, czy nadaje się on do spożycia i połknięcie ofiary zajmuje mu 1/5 sekundy. 
Wzór zębowy:
Tryb życia.
Prowadzi podziemny tryb życia, ale do tego stylu życia przywiązany jest mniej niż inne krety. Podobnie jak jego „kuzyni” (krety) kopie nory, jednak większość pożywienia zdobywa na powierzchni oraz w wodzie. Jest świetnym pływakiem. Żywi się larwami owadów wodnych, dżdżownicami, skorupiakami i mięczakami. W wodzie poluje na bezkręgowce, a nawet drobne ryby. W zimie potrafi znaleźć pożywienie pod lodem. Gwiazdonosy budują układy podziemnych korytarzy, z czego część posiada nawet wyjście do wody. W korytarzach tych nie ma specjalnych komór przeznaczonych na magazynowanie pożywienia, czy defekację. Od końca maja do czerwca gwiazdonos powiększa swoją rodzinę. W jednym miocie może być od dwóch do siedmiu młodych osobników. Gwiazdonosy są również jednymi z najlepszych kopaczy spośród wszystkich kretów. Sugeruje się, że wynika to z ich powolnego, jak na ssaki, metabolizmu i bardzo dużej pojemności magazynów tlenu w organizmie, w postaci znacznych ilości mioglobiny w mięśniach szkieletowych. Jej zawartość w mięśniach szkieletowych jest o 91% większa u dorosłych osobników niż u młodych tego gatunku.

</doc>
<doc id="889659" url="https://pl.wikipedia.org/wiki?curid=889659" title="Partia Zielonych (Słowacja)">
Partia Zielonych (Słowacja)

Partia Zielonych (sł. "Strana zelených", do stycznia 2006 "Strana zelených na Slovensku", czyli Partia Zielonych na Słowacji) to słowacka partia polityczna założona w 1990, nieposiadająca reprezentacji parlamentarnej. Na poziomie europejskim należy do Europejskiej Partii Zielonych.

</doc>
<doc id="889667" url="https://pl.wikipedia.org/wiki?curid=889667" title="Wały Tolkmita">
Wały Tolkmita

Wały Tolkmita - pozostałości najlepiej zachowanego grodziska staropruskiego na obszarze powiatu elbląskiego. Grodzisko znajduje się na obszarze Wysoczyzny Elbląskiej w obrębie Parku Krajobrazowego Wysoczyzny Elbląskiej w odległości niecałych 3 kilometrów na południe od Tolkmicka. W dolince lokalnego cieku wodnego - Stradanki znajdują się wyraźne kontury obwałowań, fos i umocnień dochodzących do 7 metrów wysokości, 350 metrów długości i 150 metrów szerokości, wkomponowanych w naturalne wąwozy leśne (podnoszące walory obronne grodziska).
Według legendy grodzisko jest powiązane z założycielami Tolkmicka - pruskim rodzeństwem Tolko i Mitą

</doc>
<doc id="889669" url="https://pl.wikipedia.org/wiki?curid=889669" title="Katedra św. Szczepana w Pasawie">
Katedra św. Szczepana w Pasawie

Katedra pw. św. Szczepana w Pasawie (niem. "Dom Sankt Stephan in Passau" lub "Stephansdom in Passau") – barokowa katedra znajdująca się w niemieckiej Pasawie w Dolnej Bawarii, siedziba biskupa diecezji pasawskiej, w obecnej formie wzniesiona w latach 1668–1693 według projektu Carlo Lurago. Jej patronem jest diakon i pierwszy męczennik święty Szczepan (niem. "Sankt Stephan").
Budowla.
Pierwszy kościół istniał w tym miejscu już około 450, pierwsza wzmianka pisemna na temat świątyni pochodzi jednak dopiero z roku 730. W 739 kościół został podniesiony do rangi katedry. W latach 1280–1325 pierwotną budowlę zastąpiła świątynia w stylu gotyckim, do której w latach 1407–1560 dobudowano wschodnie skrzydło w stylu późnogotyckim.
Obecna, mająca około 100 metrów długości barokowa katedra zbudowana została w latach 1668–1692 w następstwie pożaru z 1662, który zniszczył wspomnianą wyżej budowlę gotycką. Ze zniszczonej świątyni zachowała się jedynie jej późnogotycka część wschodnia. Ogólny plan nowej katedry został sporządzony przez działającego głównie w Czechach, na ziemi kłodzkiej i Dolnym Śląsku włoskiego architekta Carlo Lurago. Stiukowe dekoracje wnętrza świątyni są dziełem genuańskiego malarza Giovanniego Battisty Carlonego. Twórcą zdobiących katedrę fresków jest pochodzący ze Szwajcarii Carpoforo Tencalla. We wnętrzu świątyni na uwagę zasługują ponadto malowidła w ołtarzach bocznych wykonane przez Johanna Michaele Rottmayra. Katedra św. Szczepana jest największą katedrą barokową na północ od Alp.
Organy.
Przez długi czas (do początku XX wieku) pasawska katedra szczyciła się posiadaniem największych organów na świecie. Obecnie to największy instrument w Europie oraz piąty na świecie. Organy te są nadal największymi katedralnymi organami na świecie i trzecimi w budynkach sakralnych na świecie. Obecnie instrument posiada 17.754 piszczałki oraz 233 rejestry, z których wszystkie mogą być obsługiwane przez pięciomanuałową konsolę główną umiejscowioną na emporze.

</doc>
<doc id="889670" url="https://pl.wikipedia.org/wiki?curid=889670" title="Jan Wincenty Hawel">
Jan Wincenty Hawel



</doc>
<doc id="889673" url="https://pl.wikipedia.org/wiki?curid=889673" title="Lampa cyfrowa">
Lampa cyfrowa

Lampa cyfrowa, digitron, wyświetlacz NIXIE, lampa NIXIE, cyfrowa lampa jarzeniowa – szklana lampa elektronowa wypełniona neonem i argonem pod małym ciśnieniem, zawierająca jedną wspólną anodę i wiele katod, które mogą być oddzielnie sterowane. Katody wykonane z cienkiego drutu ustawione są jedna za drugą w sposób widoczny z zewnątrz. Mają one kształt wyświetlanych znaków najczęściej cyfr 0–9, kropki lub przecinka dziesiętnego, znaków + i −. W razie potrzeby możliwe jest wyświetlanie innych symboli alfanumerycznych np. V, A, %, Hz, μ, p, F itp.
Budowa i działanie.
W zależności od konstrukcji lampy, katody mogą być obserwowane od strony czoła lampy lub z boku. Każda katoda ma kształt cyfry uformowanej z cienkiego drutu lub folii metalowej. Poszczególne znaki umieszczone są w bańce szklanej blisko siebie, lecz są od siebie odizolowane. Anoda ma postać metalowej siatki lub blaszki umieszczonej za cyframi. Gdy pomiędzy wybraną katodę a anodę podłączymy napięcie równe napięciu zapłonu (rzędu 150–200 V), to dany gaz wokół katody zacznie świecić, dzięki czemu staje się ona dobrze widoczna. Wybrana katoda jarzy się w kolorze jasnoróżowym lub pomarańczowo-czerwonym, a inne tylko nieznacznie ją przesłaniają. Prąd świecenia (1–2,5 mA) jest ograniczany poprzez rezystor umieszczony w obwodzie anody, dobrany tak, aby jarzyła się cała katoda. Dla podniesienia kontrastu przy oświetleniu zewnętrznym wskaźniki są przysłaniane czerwoną szybką. Trwałość lamp oceniana jest od 20 tys. do 200 tys. godzin świecenia. Do sterowania NIXIE potrzebny jest dekoder 1 z 10 i klucze przełączające na napięcie ok. 40 V. Napięcie to, dodane do stałego napięcia ok. 120 V, pozwala na sterowanie świeceniem katod. Dostępne są układy scalone realizujące taką funkcję (np. SN74141). 
Historia.
Pierwsze wskaźniki lampowe zostały wyprodukowane w USA w roku 1955 przez firmę «Haydu Brothers Laboratories» pod nazwą handlową NIXIE. Były one masowo produkowane pod różnymi nazwami od lat 50. do 90. XX w. Lampy NIXIE od lat siedemdziesiątych były wypierane przez wyświetlacze LED i VFD. Konkurencyjnym rozwiązaniem, stosowanym m.in. w awionice był też numitron. Obecnie są znowu poszukiwane przez hobbystów np. do budowy zegarów w stylu retro.

</doc>
<doc id="889675" url="https://pl.wikipedia.org/wiki?curid=889675" title="Pałac Szlenkierów w Warszawie">
Pałac Szlenkierów w Warszawie

Pałac Szlenkierów, pałac Schlenkera mieści się przy placu Jana Henryka Dąbrowskiego 6 w Warszawie. Zajmowany jest obecnie przez Ambasadę Republiki Włoskiej. Wpisany do rejestru zabytków jako pałac Schlenkera, data budowy 1890, nr rej.: 657 z 1.07.1965.
Historia.
Ogłoszenie konkursu na projekt.
Karol Jan Szlenkier zapragnął wybudować dla siebie i rodziny wygodną siedzibę położoną w centrum miasta około roku 1880. Wybór miejsca padł na plac Zielony (dawny rynek jurydyki Bielino), gdzie Szlenkier miał od pewnego czasu posesję oznaczoną numerem hipotecznym 5294. Dzielnica była bardzo zadbana, zamieszkiwali ją ludzie zamożni.
Karol Szlenkier nie zwrócił się z zamówieniem na projekt do określonego architekta, ale postanowił ogłosić konkurs.
Konkurs ogłoszono 1 września 1880 roku. Ogłaszający konkurs życzył sobie, aby zaprojektować dom mieszkalny frontowy z dwiema oficynami bocznymi i jedną tylną.
Na parterze domu frontowego i oficyn bocznych miały być dwa mniej więcej równej wielkości mieszkania, w oficynie tylnej stajnia na cztery konie z mieszkaniem dla żonatego stangreta, wozownia na cztery powozy i pokoje dla służby.
Całe pierwsze piętro w domu frontowym, w oficynach bocznych, a w razie potrzeby i w oficynie tylnej właściciel przeznaczył dla siebie. Mieszkanie właściciela, zgodnie z założeniami projektu, powinno obejmować:
Wysokość pokojów na pierwszym piętrze przewidziano na 8 łokci. Wnętrza miały być ogrzewane piecami wraz z właściwą wentylacją.
Na drugim piętrze miały się znajdować dwa mieszkania mniej więcej równej wielkości. Wysokość parteru i drugiego piętra pozostawiono do uznania projektujących. Piwnice miały być tylko pod domem frontowym i oficynami bocznymi. Przewidywany materiał budowlany to cegła palona, drewno, żelazo, w małej części kamień, dach natomiast miał być pokryty blachą cynkową.
Wyniki konkursu zostały ogłoszone w pismach publicznych 1 stycznia 1881 r. Pierwszą nagrodę uzyskał projekt architektów: Józefa Piusa Dziekońskiego, Władysława Marconiego i Zygmunta Twardowskiego, drugą – projekt Adama Oczkowskiego, a trzecią – Witolda Lanciego.
Wybór projektu.
Mimo że Karol Jan Szlenkier usunął się od osądu prac konkursowych, to on miał wybrać ostatecznie projekt, który będzie realizowany. Zdecydował się na projekt Witolda Lanciego.
Projekt Witolda Lanciego.
Budynek zaprojektowany przez Witolda Lanciego odznaczał się znaczną szerokością, obejmował zasadniczo trzy trakty pomieszczeń. Z długiej sieni przejazdowej, na parterze nakrytym sklepieniem kolebkowym, wchodziło się do dwóch mieszkań i do reprezentacyjnej klatki schodowej, którą architekt przewidział po lewej stronie. Mieszkanie po prawej stronie miało się składać z czterech olbrzymich pokoi (salonu i sypialni od frontu oraz jadalni i gabinetu pana od podwórza), przedpokoju, kuchni, spiżarni, ciemnawego „pokoju dla sługi”, łazienki i „wygódki”. Mieszkanie położone po przeciwnej stronie sieni miało być znacznie mniejsze: od frontu salon i sypialnia, a od podwórza jadalnia położona w lewej oficynie. W pozostałych partiach oficyn bocznych umieścił śmietnik (w lewej) i mieszkanie dla stangreta (w prawej) składające się z kuchni i dużego pokoju. W oficynie poprzecznej znalazła pomieszczenie stajnia, wozownia, „wygódka” dla służby i pisuar.
Pierwsze piętro miało mieć charakter reprezentacyjny. Z klatki schodowej wiodło wejście do obszernego przedpokoju leżącego w centrum budynku frontowego. Trakt od strony placu Zielonego miały zajmować od lewej: gabinet pana, salonik pana, salonik bez określonego przeznaczenia, wielki salon ciągnący się w głąb i mogący służyć w razie potrzeby jako sala balowa, wreszcie buduar. Wielki salon łączył się z okazałą jadalnią, za którą mieścił się pokój kredensowy i ogromna kuchnia. Przy jadalni położony był pokoik dla lokaja, z drugiej zaś strony „kwietnik”.
W lewej części pałacu, za garderobą znajdowała się przy końcu korytarza „wygódka” sąsiadująca z gabinetem pana i pani, przedzielone pokojem toaletowym. W oficynie poprzecznej miały się mieścić łazienka, „wygódka”, dwa pokoje dziecinne i schodki prowadzące na antresolę.
Opisany wyżej projekt rozplanowania pałacu został jednak zmieniony. Reprezentacyjną klatkę schodową przeniesiono na prawą stronę sieni przejazdowej. W trakcie frontowym znalazł się teraz buduar o dwóch oknach, olbrzymi pięciookienny salon i dwuokienna obszerna jadalnia ciągnąca się w głąb skrzydła frontowego. Na pierwszym piętrze mieścił się przedpokój, a od podwórza „kwietnik” i pokój pana Karola Szlenkiera, sąsiadujący z jego sypialnią i łazienką, znajdującymi się już w oficynie bocznej.Rozplanowanie i kształt oficyn uległy także zmianom. Oficynę poprzeczną wzniesiono tylko do wysokości drugiego piętra, ale za to nakryto wysokim łamanym dachem z facjatkami, poza tym ścięto naroża dziedzińca u styku oficyn lewej i prawej z poprzeczną i umieszczono tam klatki schodowe nakryte fantazyjnymi daszkami o wypukłych połaciach. Wreszcie w lewej oficynie na wysokości pierwszego piętra dodano okazały żeliwny balkon z daszkiem przy sypialni pana domu.
Bez zmian w stosunku do pierwszej wersji projektu pozostała tylko fasada pałacu. Architekt opracował ją niezwykle starannie, inspirując się fasadą Palazzo Davia Bargellini z Bolonii. Kondygnację parteru pokrył mocnym boniowaniem i uczynił z niej jakby cokół dla całej budowli. Masywne obramienia okien parteru i bramy zaprojektował wzorując się na dziełach znanego włoskiego architekta z XVI wieku – Sebastiana Serlio. Bramę wjazdową ujął dwoma atlantami podtrzymującymi balkon pierwszego piętra. Powierzchnię fasady na wysokości pierwszego i drugiego piętra pokrył niezwykle delikatnym boniowaniem, kontrastującym z boniowaniem parteru. Okna pierwszego piętra zostały ujęte półkolumienkami jońskimi, podtrzymującymi trójkątne frontony nadokienne, a drzwi balkonowe zaakcentował pilastrami i frontonem zamkniętym łukiem odcinkowym. We frontonie tym umieszczony był kartusz z monogramem fundatora (KS), a na samym frontonie spoczywały półleżąc dwie postacie, symbolizujące przemysł i handel. Dzięki plastyczności obramień otworów pierwszego piętra fasada pałacu nie była płaska i monotonna.
Obramienia okien drugiego piętra były znacznie skromniejsze. Lanci urozmaicił je uszkami na narożach i płaskorzeźbami maszkaronami na kluczu. Fasadę wieńczył wydatny gzyms koronujący, wsparty na parach konsol; na gzymsie ustawiono jeszcze balustradową attykę z kamiennymi wazonami, przesłaniającą częściowo dach.
Udało mu się stworzyć dzieło pełne umiaru, doskonale opracowane w każdym szczególe, korzystnie wyróżniające się na tle produkcji architektów warszawskich lat osiemdziesiątych XIX stulecia.
Budowa pałacu.
Budowę pałacu Szlenkierów w Warszawie rozpoczęto w 1881 roku. Według tradycji rodzinnej roboty miał prowadzić wielki przedsiębiorca budowlany Kazimierz Granzow, notabene krewny Karola Jana Szlenkiera. Pałac był gotowy pod koniec 1883 roku. Ozdobny kartusz z tym właśnie rokiem widnieje do dziś na elewacji podwórzowej skrzydła frontowego.
Sprzedaż pałacu.
Po śmierci Karola Jana Szlenkiera w 1900 r. pałac pozostał w rękach wdowy i dzieci. O ich interesy dbała rada familijna, na której czele stanął z czasem Karol Stanisław Szlenkier – najmłodszy syn Karola Jana. Po wybuchu I wojny światowej przeniósł się na Ukrainę, skąd powrócił do Warszawy po kilku latach. Okazało się, że w wyniku działań wojennych i zmian granic ich majątek nie był już tak ogromny. Z tego powodu na hipotekę pałacu zaciągnięto poważną pożyczkę.
Pałac stawał się dla rodziny ciężarem, więc postanowiono go sprzedać. Zainteresowała się nim misja włoska. Historia włosko-polskich stosunków dyplomatycznych, stanowiących tło dla dziejów budynku Ambasady Włoch w Warszawie sięga 1919 r. Zaczęły się od Wenecjan – twórców nowoczesnej dyplomacji. Poselstwa wysyłane do Polski były jednak nadzwyczajne, co oznacza, że nie miały charakteru stałego. Ostatecznie w 1922 r. Pałac Szlenkierów stał się siedzibą włoskiej misji dyplomatycznej.
Dzieje pałacu w czasie II wojny światowej.
Do dziś nie są znane dokładnie jego losy w tragicznych latach II wojny światowej. Podczas wojny włoscy dyplomaci postanowili przenieść się do Nałęczowa, lecz był on obiektem bombardowań i ostrzałów samolotowych. Udali się zatem w stronę Kut. W Warszawie pozostał być może jedyny attaché, Alfredo Stendaro, urzędnik odpowiedzialny za prasę. Pałac prawdopodobnie został opróżniony w 1939 r. w czasie wybuchu wojny i powierzony dozorcom, którzy byli Polakami (Paryż i Adamski). Wiadomo, że pałac poważnie ucierpiał dwukrotnie: od bombardowań niemieckich we wrześniu 1939 r., a później w sierpniu 1944 r. podczas powstania warszawskiego. Poważnie ucierpiała jego elewacja. Nie został doszczętnie zniszczony przez Niemców przez osobliwy wzgląd na dawnego sojusznika. Najbardziej ucierpiało skrzydło frontowe trafione kilkoma pociskami. Zniszczeniu uległa neorenesansowa dekoracja fasady oraz wnętrza od placu J. H. Dąbrowskiego; skrzydła boczne i oficyna poprzeczna zachowały się natomiast zupełnie dobrze. Dach był prawie całkowicie zerwany.
Jeszcze podczas okupacji podjęto prace remontowe mające zapobiec zawaleniu się budynku. Wykonano je jednak niestarannie.
Powojenna odbudowa.
12 sierpnia 1945 roku Eugenio Reale objął funkcję pierwszego ambasadora Włoch w powojennej Polsce. Sporządził on wtedy raport dotyczący zniszczeń siedziby Ambasady (pałacu Szlenkierów). Oto co pisał: „Siedziba uległa częściowemu zniszczeniu i została doszczętnie splądrowana”.
Po wojnie z inicjatywy Realego zostały rozpoczęte prace remontowe siedziby Ambasady. Zażądał on wsparcia ze strony polskiego Ministerstwa Spraw Zagranicznych. Ministerstwo Odbudowy wyznaczyło rzeczoznawcę w osobie inżyniera – architekta Jerzego Beilla. Sporządził on raport, w którym proponował rozłożyć prace remontowe na trzy etapy:
W grudniu 1945 roku w pałacu mieszkały bezprawnie 24 rodziny. Zarząd miejski postanowił eksmitować tych „gości”. W maju 1946 roku w pałacu przebywało jeszcze jedenaście rodzin.
Trzeciego kwietnia 1946 roku biuro wprowadziło się do pierwszych ośmiu odzyskanych pomieszczeń na kondygnacji wysokiego parteru z prawej strony budynku.
Ambasada zamieściła wtedy notatkę w miejscowej prasie: „Ambasada Włoska zawiadamia, iż biura jej zostały przeniesione na Plac Dąbrowskiego nr 6 (tel. 877-18)”.
We wrześniu rozpoczęła się dalsza odbudowa pałacu, a mianowicie starano się odzyskać trzy małe pokoje na półpiętrze, które miałyby powiększyć powierzchnię biura.
Pierwszą część odbudowy zakończono w 1948 roku. Następny etap odbył się w latach 1958–1959. Jednak nie udało się jeszcze odbudować wszystkiego.
Dekret z 26 października 1945 r..
Komunistyczny rząd Polski wydał dekret (26 października 1945) na mocy którego wszystkie grunty położone w obrębie gminy Warszawa przechodziły na własność państwa. Rozporządzenie to dotyczyło także placu, na którym postawiono Pałac Szlenkierów, nabyty na podstawie prywatnego aktu kupna, nie na mocy dwustronnej umowy międzynarodowej.
Ambasada Włoch zwolniona była z podejmowania jakichkolwiek kroków mających na celu nabycie praw własności do budynku przy Placu Dąbrowskiego, ponieważ prawo to nie było podważane przez ówczesne władze miejskie.
Pałac pod opieką konserwatora zabytków.
Na mocy dekretu z 1 lipca 1965 roku wydanego przez
Prezydium Rady Narodowej w Warszawie Pałac Szlenkierów znalazł się pod opieką konserwatora zabytków.
Różnice wynikłe w czasie odbudowy.
Dzisiejszy Pałac Szlenkierów różni się dość znacznie od tego, który przetrwał do 1944 roku. Zmiany zaszły zarówno w wyglądzie fasady, jak i wnętrz.
Fasada frontowa.
Fasadzie frontowej tylko częściowo przywrócono stan pierwotny. Zrekonstruowano np. potężne boniowanie kondygnacji parterowej, ale nie odtworzono kamiennych atlantów podtrzymujących balkon pierwszego piętra. Zrezygnowano również z boniowania skrajnych partii fasady.
Starannie odtworzono obramienie środkowego otworu pierwszego piętra łącznie z kartuszem i figurami spoczywającymi na frontonie zamkniętym odcinkiem koła, ale w obramieniach pozostałych otworów tej samej kondygnacji zmieniono kapitele kolumienek z jońskich na toskańskie.
Okna drugiego piętra pozbawiono obramień, a belkowanie wieńczące całą fasadę, niegdyś tak ozdobne, znacznie uproszczono, zmniejszając konsole we fryzie, okienka owalne zamieniono na prostokątne i zlikwidowano zupełnie dekorację sztukatorską.
Elewacja od podwórza.
Elewacje od podwórza, z charakterystycznym neorenesansowym detalem architektonicznym, zachowały się znacznie lepiej. Koło okien klatki schodowej zachował się ozdobny kartusz z datą 1883, przetrwały również malownicze łamane dachy, kryte łupkiem, nad oficyną poprzeczną i klatkami schodowymi.
Przy bramie do garażu, pod niszą z fragmentem posągu ustawiono późno rzymski sarkofag, który stanowi ujęcie wody, spływającej z paszczy maszkaronu.
Wnętrza.
Dawny przedwojenny wygląd zachowała okazała sień przejazdowa. Nie zmieniła się również reprezentacyjna klatka schodowa, która utraciła tylko malowidło Wojciecha Gersona.
W przedpokoju na pierwszym piętrze zachował się neorenesansowy kominek z czerwonego marmuru.
Jadalnia i wielki salon otrzymały po wojnie nową dekorację sztukatorską wykonaną przez rzemieślników sprowadzonych z Włoch. Dekoracja jadalni utrzymana jest w duchu klasycystycznym, podobnie jak i umeblowanie złożone ze sprzętów wprawdzie dziewiętnastowiecznych, ale zbliżonych do typu osiemnastowiecznych mebli francuskich i angielskich. Interesująco wyglądają witryny wpuszczone w ścianę wśród których pośrodku jest bardzo duża wnęka wyłożona lustrami. W witrynach, na stole i na konsolach porozstawiane są dekoracyjne stare srebra.
Dekoracja sztukatorska wielkiego salonu utrzymana jest w duchu późnego baroku. Z mebli zasługuje na szczególną uwagę garnitur w stylu empire oraz dwie ciemne szafki bogato zdobione brązami, pochodzące z XIX stulecia i naśladujące styl Ludwika XVI. Nad szafkami zawieszono dwa wielkie obrazy znanego niemieckiego malarza rodzajowego, Philippa Petera Roosa, zwanego Rosa da Tivoli, przedstawiające sceny pasterskie.
Mały salon (dawny buduar) nie otrzymał dekoracji sztukatorskiej, stąd też dzisiaj odznacza się większą prostotą niż przed wojną. To samo można powiedzieć o poczekalni (dawnym gabinecie Karola Jana Szlenkiera) i o sekretariacie szefa misji, także pozbawionych dekoracji architektonicznych.
Gabinet ambasadora, mieszczący się w lewej oficynie, zachował sztukaterie i dawną dekorację malarską na suficie pędzla Gersona.

</doc>
<doc id="889678" url="https://pl.wikipedia.org/wiki?curid=889678" title="I Liceum Ogólnokształcące im. Tadeusza Kościuszki w Busku-Zdroju">
I Liceum Ogólnokształcące im. Tadeusza Kościuszki w Busku-Zdroju

Liceum Ogólnokształcące im. Tadeusza Kościuszki – liceum ogólnokształcące mieszczące się w Busku-Zdroju, przy Alei Mickiewicza nr 13.
Historia.
Szkoła została powołana do życia w 1918 r. w Stopnicy staraniem miejscowej
ludności i lokalnego Koła Polskiej Macierzy Szkolnej. Na początku było to ośmioklasowe gimnazjum, do którego uczęszczali uczniowie ze Stopnicy oraz okolicznych miast i wiosek. Pierwsze zajęcia w szkole odbyły się 1 września 1918 r. Tego dnia do nauki przystąpiło 80 uczniów. Placówką kierował Władysław Szychulski.
W 1920 r. narastające kłopoty finansowe gimnazjum rozwiązał Sejmik Powiatowy w Busku przejmując szkołę i dofinansowując ją z własnych środków. 1 września 1920 roku na dyrektora został powołany historyk Michał Kińczyk, osobisty przyjaciel premiera Wincentego Witosa. W 1923 r. dyrektor Kińczyk doprowadził do przekształcenia szkoły w placówkę koedukacyjną i od 1 września 1923 r. w gimnazjalnych ławkach zasiadły również dziewczęta. W tym samym roku odwiedzający rejon Stopnicy premier rządu Wincenty Witos złożył oficjalną wizytę w placówce.
Na początku lat trzydziestych narastający w kraju kryzys ekonomiczny nie ominął również tamtejszego regionu. Malała liczba uczniów, rosły koszty utrzymania placówki – pojawiła się groźba zamknięcia szkoły. By temu zapobiec Sejmik Powiatowy pod przewodnictwem ówczesnego starosty Feliksa Tarnogórskiego 30 stycznia 1933 r. podjął decyzję o przeniesieniu szkoły ze Stopnicy do Buska. Szkołę uruchomiono w gmachu przy ówczesnej al. 3 Maja, dzisiejszej Mickiewicza, w budynku, który Starostwo Powiatowe otrzymało od Józefy Majewskiej z Honowskich.
W 1934 r. szkole zostało nadane imię marszałka Józefa Piłsudskiego. W tym samym okresie w Polsce przeprowadzana była reforma szkolnictwa. W jej ramach w buskiej szkole utworzono 4-letnie gimnazjum i 2-letnie liceum z wydziałami humanistycznym i matematyczno-fizycznym. Systematycznie rosnąca liczba uczniów przyczyniła się do stworzenia na jej potrzeby internatu w wydzierżawionej willi "Wersal" przy ulicy Mickiewicza.
Po wybuchu w 1939 r. wojny Niemcy zamknęli buskie liceum i gimnazjum 6 listopada 1939 r. Mury szkoły zajęło niemieckie starostwo. Nauka jednakże była kontynuowana w ramach tajnych kompletów, pod kierownictwem Józefa Lisaka. Po wycofaniu się Niemców, na początku 1945 r., szkołę upaństwowiono, a na nowego dyrektora powołano Władysława Godzwona i rozpoczęto przygotowania do otwarcia roku szkolnego 1945/46.
W czerwcu 2003 r., podczas VI Zjazdu Absolwentów, w holu II piętra nowego budynku szkoły, odsłonięta została na ścianie tablica pamiątkowa poświęcona wieloletniemu nauczycielowi i wychowawcy Stanisławowi Bielowi „Bacy”. W czerwcu 2008 r., podczas VII Zjazdu Absolwentów, w holu parteru starego budynku szkoły, odsłonięta została druga tablica pamiątkowa, poświęcona wybitnemu pedagogowi Januszowi Bożydarowi Daniewskiemu „Cyrusowi”. 

</doc>
<doc id="889679" url="https://pl.wikipedia.org/wiki?curid=889679" title="Katedra w Pasawie">
Katedra w Pasawie



</doc>
<doc id="889680" url="https://pl.wikipedia.org/wiki?curid=889680" title="Katedra pasawska">
Katedra pasawska



</doc>
<doc id="889681" url="https://pl.wikipedia.org/wiki?curid=889681" title="Dragon (magazyn)">
Dragon (magazyn)

Dragon () był jednym z dwóch oficjalnych magazynów z materiałami źródłowymi dla gry fabularnej Dungeons and Dragons i pokrewnych produktów. Drugim z magazynów był Dungeon.
TSR po raz pierwszy wydało miesięcznik drukiem w 1976 jako rodzaj kontynuacji poprzedniego magazynu firmy, "The Strategic Review". Ostatnim drukowanym numerem "Dragona" był numer #359 z września 2007. W sierpniu 2007, Wizards of the Coast (część Hasbro), która to firma posiada obecnie prawa do wydawania "Dragona", wznowiła go jako magazyn cyfrowy. Ten magazyn nie kontynuował starej numeracji. Ostatnim numerem był #430 z grudnia 2013. Cyfrowa publikacja, zwana "Dragon+", która zastąpiła "Dragon Magazine", zaczęła publikację w 2015. Była ona tworzona przez Dialect we współpracy z Wizards of the Coast, a numeracja wydań zaczęła się od #1. 
Historia.
TSR.
W 1975, TSR zaczęło publikację "The Strategic Review". W tamtych czasach gry RPG dalej były postrzegane jako podgrupa gier bitewnych, tak więc magazyn nie był poświęcony tylko D&amp;D i innym grom TSR, ale także grom bitewnym w ogólności. Bardzo szybko jednak popularność i wzrost rynkowy Dungeons and Dragons sprawiły, że gra nie tylko odseparowała sięod swoich korzeni w grach bitewnych, ale także stworzyła nową kategorię gier na swoich własnych zasadach.
TSR przestało wydawać "The Strategic Review" po ledwie 7 numerach w następnym roku i zastąpiło periodyk dwoma innymi: "Little Wars", który był poświęcony grom bitewnym, i "The Dragon," poświęcony grom fabularnym. Po 12 numerach, "Little Wars" przestało być niezależną publikacją i numer #13 został opublikowany jako cześć "Dragona", numer 22.
Magazyn ukazał się po raz pierwszy jako "The Dragon" w czerwcu 1976. Współzałożyciel TSR Gary Gygax lata później wspominał: "Kiedy zdecydowałem, że "The Strategic Review" nie był tym, czego nam było trzeba, zatrudniłem Tima Kaska jako edytora magazynu dla Tactical Studies Rules i nazwałem naszą nową publikację "The Dragon". Myślałem, że wreszcie będziemy mieli świetne czasopismo dla fanów gier na całym świecie... Nigdy nie przyszło mi do głowy, że odniesie ono tak wielki sukces i że będzie tak długo wydawane".
Dragon to źródło wielu zasad, zaklęć, potworów, magicznych przedmiotów i innych pomysłów, które później zamieniono w oficjalną zawartość "Dungeons and Dragons". Dobrym przykładem mogą być Zapomniane Krainy, które zaczęły się jako seria artykułów w "Dragonie" w latach 80-tych. Od tamtego momentu stały się one jednym z głównych oficjalnych settingów D&amp;D, zaczynając od 1987. Magazyn zwany był po prostu "Dragon" od lipca 1980, a następnie jako "Dragon Magazine" zaczynając od listopada 1987.
Wizards of the Coast.
Wizards of the Coast zakupili TSR i jej własności intelektualne, wliczając w to "Dragon Magazine", w 1997. Następnie przeniesiono produkcję z Wisconsin do Waszyngtonu. W 1999, Wizards of the Coast zostali z kolei zakupieni przez Hasbro. "Dragon Magazine" zaliczył 5-miesięczną przerwę w publikacji (między numerami #236 i #237), ale był dalej publikowany przez TSR pod kierownictwem WotC zaczynając od września 1997 aż do stycznia 2000, kiedy WotC zostało de facto wydawcą. Usunięto wtedy z tytułu słowo "magazine" zaczynając od czerwca 2000, zmieniając nazwę znowu na "Dragon".
W 1999 powstała kompilacja pierwszych 250 numerów czasopisma, zwana Dragon Magazine Archive, wydana na płycie CD-ROM. Numery były zapisane w formacie PDF ze specjalnym woprogramowaniem do przeglądania. Wliczono w to 7 numerów "The Strategic Review". W związku z kwestiami podniesionymi w 2001 w wyroku Greenberg v. National Geographic (który dotyczył prawa do ponownego druku różnych pasków komiksowych, takich jak "Wormy", "What's New with Phil &amp; Dixie", "Snarf Quest" i "Knights of the Dinner Table") które są objęte wypowiedzią TSR w pierwszym numerze: "Wszystkie materiały tutaj opublikowane stają się wylączną wartością wydawcy, chyba, że zaznaczono inaczej" i ze względu na to, że Paizo Publishing uznaje, że twórcy posiadają prawa do swojej twórczości, "Dragon Magazine Archive" nie jest obecnie dostępne w sprzedaży.
Paizo.
W 2002, Paizo Publishing zakupiło prawa do wydawania zarówno "Dragona", jak i "Dungeona" od Wizards of the Coast, "Dragon" zaczął być wydawany przez Paizo we wrześniu 2002. Paizo bliżej połączyło tematykę artykułów "Dragona" i "Dungeona", umieszczając w nich artykuły promujące swoje przygody rozsiane po wielu numerach, takie jak Age of Worms i Savage Tide. "Class Act", miesięczna publikacja z jedno- lub dwustronicowymi artykułami oferującymi pomysły na rozwijanie poszczególnych klas postaci, także zostało wprowadzone przez Paizo.
Powrót do WotC.
18 kwietnia 2007 Wizards of the Coast ogłosiło, że nie odnowi licencji dla Paizo na wydawanie "Dragona" i "Dungeona". Paizo opublikowało swoje ostatnie drukowane numery "Dragona" i "Dungeona" we wrześniu 2007.
W sierpniu 2007 Wizards of the Coast ogłosiło 4 edycję Dungeons and Dragons, jak i to, że w subskrypcję D&amp;D Insider będą wliczone nowe wersje online zarówno "Dragona", jak i "Dungeona," a także narzędzia do tworzenia kampanii, zarządzania kartami postaci i inne udogodnienia. W swojej wersji online, "Dragon" dalej publikuje artykuły dla graczy D&amp;D, a zasady z jego artykułów są umieszczanie w D&amp;D Character Builderze i innych narzędziach online.
Koniec publikacji.
W numerze "Dragona" z września 2013 (#427) w artykule napisanym przez pracownika Wizards of the Coast, Chrisa Perkinsa, oznajmiono, że zarówno "Dragon" jak i jego siostrzany magazyn "Dungeon" znajdą się na hiatusie zaczynając od stycznia 2014 ze względu na nadchodzącą premierę Dungeons and Dragons 5th edition. Ostateczną wersję online opublikowano w numerze #430 w grudniu 2013.
Dragon+.
"Dragon+" to nowy, w pełni cyfrowy dwumiesięcznik, który zaczął się ukazywać 30 kwietnia 2015. Zastąpił on poprzednie wersje magazynów "Dragon" i "Dungeon". Został stworzony przez Dialect we współpracy z Wizards of the Coast. Ta wersja online zerwała z numeracją poprzednich magazynów i zaczęła się ukazywać od numeru #1. 
Magazyn ten reklamuje się jako aplikacja z zawartością "która pokazuje to, co nowe w Dungeons and Dragons - od historii i informacji o światach do dyskusji o następnych krokach twórców i deweloperów Waszych ulubionych produktów D&amp;D". Artkuły traktowały między innymi o strategiach i pomysłach na grę, szczegółach o fabule obecnych produktów D&amp;D, znaleźć wśród nich można też było wywiady, komiksy, informacje o Zapomnianych Krainach, informacje ze społeczności i od fanów oraz filmiki. Dodatkowa zawartość do magazynu jest także dostępna poprzez linki na Facebooku i Twitterze.
"Dragon+" wydawano przez 41 numerów - ostatni opublikowano w kwietniu 2022. Wizards of the Coast opublikowali w lipcu 2022 informację o końcu publikacji. 15 listopada 2022, WIzards of the Coast ogłosili, że ""Dragon+" zostanie usunięty ze sklepów z aplikacjami w okolicach 15 listopada, a witryna dragonmag.com będzie przekierowywała na inną stronę, a jej zawartość nie będzie już dłużej dostępna".
Zawartość.
Wielu z najsłynniejszych pisarzy, twórców gier i artystów publikowało na łamach magazynu. Poprzez większość swojej historii, magazyn często publikował fantasy, zarówno jako opowiadania, jak i jako fragmenty powieści. Po latach 90-tych, finkcja literacka w magazynie była dosyć rzadka. Jednym z późniejszych przykładów może być numer #305 magazynu, gdzie pojawił się fragment powieści Uczta dla wron autorstwa George'a R.R. Martina (nominowana do nagrody Hugo). W magazynie można też było znaleźć recenzje powieści fantasy i science fiction, a okazjonalnie filmów, które fandom mógłby uznać za szczególnie ważne (jak np: Mazes and Monsters).
Od początku magazynu, do sierpnia 2000 (#274), "Dragon" publikował artykuły dla różnych wersji D&amp;D i innych systemów RPG. Od numeru #274, "Dragon" zaczął publikował wyłącznie materiały do 3 edycji D&amp;D (lub innych gier d20 od Wizards of the Coast). W związku z ukazaniem się wersji 3.5 D&amp;D w lipcu 2003, od numeru #309 magazyn publikował tylko materiały do edycji 3.5. Jak głoszono na okładce, był on "w 100% oficjalną zawartością Dungeons and Dragons". Magazyn przerzucił się wyłącznie na materiały do 4 edycji D&amp;D od numeru #364 wraz z wydaniem 4 edycji w czerwcu 2008.
Artykuły.
Większość artykułów z magazynu zapewniało dodatkowe materiały do D&amp;D, wliczając w to nowe klasy prestiżowe, rasy, potwory i wiele innych treści, które można było wykorzystać w czasie rozgrywki. Popularna kolumna "Sage Advice" oferowała oficjalne odpowiedzi na pytania związane z "Dungeons and Dragons" zadawane przez graczy. Inne artykuły zawierały porady i sugestie dla graczy i Mistrzów Podziemi. Czasamy dyskutowano o kwestiach meta-gamingowych, takich jak zaprzyjaźnianie się z innymi graczami. Na koniec swojej publikacji, w magazynie pojawiały się cztery komiksy: Nodwick, Dork Tower, "Zogonia" i specjalna wersja webkomiksu The Order of the Stick. Poprzednie popularne komiksy skierowane do graczy to: Knights of the Dinner Table, Finleous Fingers, What's New with Phil &amp; Dixie, Wormy, "Yamara" i SnarfQuest.
Przez wiele lat w "Dragonie" ukazywały się artykuły "Ecology of..." w których fikcyjny uczony Elminster opisywał poszczególne potwory z D&amp;D, skupiając się na tym, jak znajdują pożywienie, rozmnażają się itd. Za czasów Paizo owe artykuły stały się bardziej mechaniczne niż fabularne, Zasady magazynu "Dragon" jasno wskazywały, że artykuły z serii ekologia "powinny mieć podejście łowczego, napisane być "głosem" fikcyjnej postaci i korzystać z formatu ustalonego dla tych artykułów, pozostawiając mniej miejsca na artystyczną licencję autora".
We wczesnych latach 80-tych prawie każdy numer magazynu posiadał przygodę do gry RPG, prostą grę planszową lub jakiś specjalny dodatek (np: zamek dy wycięcia z kartonu). Dla przykładu, Snit's Revenge, The Awful Green Things from Outer Space i File 13 Toma Whama rozpoczęły się jako dodatki w "Dragonie". Te dodatkowe treści stały rzadkie po ukazaniu się Dungeon Magazine w 1986, w którym ukazywało się po kilka nowych przygód do D&amp;D na numer.
W latach 80-tych po tym, jak TSR zakupiło Simulations Publications Inc., magazyn miał subsekcję zwaną Ares Magazine, bazującą na magazynie SPI o tej samej nazwie, specjalizującą się w grach RPG superhero i science fiction. Jej strony posiadały szare krawędzie. Zawartość tej sekcji to między innymi rozpiski różnych postaci z Uniwersum Marvela dla Marvel Super-Heroes od TSR.
Numery specjalne.
Jak wskazano powyżej, przed "The Dragon" TSR wydało 7 numerów "The Strategic Review". We wczesnych latach magazynu wydano także 5 numerów "Best of", w których opublikowano ponownie najlepsze artykuły z "The Strategic Review" i "The Dragon". Pomiędzy 1996 i 2001, "Dragon Magazine" wydawał także "Dragon Annual", 13-sty numer z zupełnie nową zawartością.
Redaktorzy.
Wersje drukowane magazynu:
Wersje cyfrowe (online/PDF):
Dragon+:
Inne wydania.
Kolekcja "Dragona" została wydana jako "Dragon Magazine Archive" w 1999. Wydano ją na płycie CD z oprogramowaniem pod system operacyjny Windows i plikami w formacie PDF. Nad Dragon Magazine Archive pracował Rob Voce i zostało ono opublikowane przez TSR/Wizards of the Coast. Czasopismo Pyramid opublikowało recenzję, pisząc, że archiwum jest "warte swojej ceny". ale także, że ograniczenie oprogramowania do systemu WIndows ogranicza korzystających z innych systemów operacyjnych do manualnego czytania PDF-ów. Backstab #19 także zawierał recenzję Archiwum.

</doc>
<doc id="889682" url="https://pl.wikipedia.org/wiki?curid=889682" title="Ossuarium Jakuba">
Ossuarium Jakuba

Ossuarium Jakuba (zwane też "Ossuarium Świętego Jakuba" lub "Ossuarium Jakuba, syna Józefa, brata Jezusa") – kamienna urna na kości pochodząca z ok. 63 r. n.e. zawierająca domniemane szczątki kostne Jakuba Sprawiedliwego, pierwszego biskupa Jerozolimy, członka rodziny Jezusa Chrystusa.
Historia.
Ossuarium Jakuba stało się znane jesienią 2002 roku, kiedy na łamach pisma „Biblical Archaeology Review” profesor z Sorbony André Lemaire – francuski epigrafik – opublikował artykuł o tym zabytku. Wraz z redaktorem naczelnym pisma Hershelem Shanksem stwierdził z całą pewnością, że jest to autentyczne ossuarium świętego Jakuba i potwierdza ono pokrewieństwo świętego z Jezusem Chrystusem.
Lemaire odkupił artefakt od Odeda Golana – inżyniera z Tel Awiwu i kolekcjonera antyków. Golan nie pamięta od kogo kupił przedmiot, jednak twierdzi, że znalezisko pochodzi z nekropolii Silwan, pod Jerozolimą. Fakt ten zgadzał by się z przypuszczalnym miejscem pochowania Jakuba Sprawiedliwego. Oded Golan dodatkowo oświadczył, że istnieją drobne kości, z których największy fragment ma około 2 cm średnicy, jednak nie udostępnił tych fragmentów do analizy DNA.
Odkrycie ossuarium wywołało zamieszanie wśród specjalistów i społeczności chrześcijan. W trakcie licznych międzynarodowych konferencji naukowych, część badaczy zaczęła podważać autentyczność urny. Izraelski Departament do spraw Starożytności powołał więc specjalną komisję do zbadania sprawy omawianego ossuarium, a także Steli Joasza. W składzie komisji znaleźli się: Yuval Goren z Uniwersytetu w Tel Avivie i geolog Avner Ayalon z Israel Antiquites Authority (IAA). Latem 2003 komisja opublikowała wyniki powtórnych analiz, stwierdzając, że oba zabytki są dobrze przygotowanymi falsyfikatami. W 2004 r. IAA jako oskarżyciel publiczny wytoczyła Odedowi Golanowi sprawę o fałszerstwo przed sądem okręgowym w Jerozolimie.
Wygląd.
Przedmiot ma prostą budowę i jest skromnie zdobiony, co jest charakterystyczne dla mentalności pierwszych chrześcijan. Ossuarium wykonano z kredy osadowej, pochodzącej z Góry Skopus w Jerozolimie. Jego wymiary to 50 cm długości u podstawy, 56 cm długości przy górnej krawędzi, 25 cm szerokości i 30 cm wysokości. Na jednym z dłuższych boków znajdują się ozdobne rozety. Z drugiej strony ossuarium wyryto po aramejsku inskrypcję – "יעקובבריוסףאחוידישוע" znaczącą „Ya’akov bar Yosef akhui di Yeszua” („Jakub syn Józefa, brat Jezusa”). Litery wyryte są klasyczną aramejską kursywą, bez przerw pomiędzy wyrazami i przypominają inne napisy z okresu herodiańskiego.
Ten typ urny datowany jest na okres pomiędzy 20 a 70 rokiem n.e.
Wątpliwości dotyczące autentyczności obiektu.
Andre Lemaire datuje artefakt na 63 rok n.e. Opiera się przy tym na:
Według jego wyliczeń w Jerozolimie w tym okresie mogło żyć około 20 osób imieniem Jakub, którzy mogli mieć ojca Józefa i brata o imieniu Jezus. Według tradycji na urnach tego typu bardzo rzadko podawano imię innej osoby z rodziny niż tylko ojca. Za każdym razem musiała być to postać w jakiś sposób znacząca i ważna. Naturalnym skojarzeniem według Lemaire jest więc odniesienie do Jezusa Chrystusa. Józef Flawiusz w dziele "Dawne dzieje Izraela" wspomina o śmierci „(...) Jakuba, brata Jezusa zwanego Chrystusem (...)” w roku 62 n.e. Ponieważ obrządek pogrzebowy wymagał roku przygotowań do złożenia kości w ossuarium, stąd Lemaire mówi o roku 63.
Jednak od początku pojawiały się wątpliwości. Polski archeolog Zdzisław Kapera, w artykule „Problem datowania i interpretacji tak zwanego ossuarium Jakuba syna Józefa brata Jezusa” zapytuje:
Rochelle I. Altman – specjalistka w zakresie historii piśmiennictwa, stwierdziła, że słowa „brat Jezusa” zostały wykonane najprawdopodobniej inną ręką, odrobinę innym stylem niż reszta inskrypcji.
W roku 2003 komisja Izraelskiego Departamentu do spraw starożytności potwierdziła to twierdzenie, datując ostatnie słowa napisu na rok 2000. Patynę, którą były pokryte, uznano za spreparowaną.
Nowe ustalenia.
W ponad dwa lata po oskarżeniu Odeda Golana jego adwokaci ujawnili nowy dowód mający świadczyć, że napis nie został wyryty około 2000 roku. Są to zdjęcia ossuarium, na których widać inskrypcję. Zgodnie z pieczęcią na ich odwrocie zrobiono je w marcu 1976 roku. Autentyczność zdjęć potwierdził na zlecenie obrony były ekspert FBI.
W 2005 roku nowe badania ossuarium przeprowadził prof. Wolfgang E. Krumbein z Uniwersytetu w Oldenburgu – specjalista w zakresie geologii, geochemii i mikrobiologii. Stwierdził on, że napis na ossuarium nie może być współczesnym fałszerstwem, ponieważ „musiało minąć minimum 50–100 lat, aby powstał charakterystyczny skład patyny, której ślady istnieją wewnątrz napisu”. Prof. Wolfgang Krumbein zbadał patynę w innych miejscach ossuarium i stwierdził, że jest identyczna z tą, która występuje wewnątrz napisu, a zatem napis jest tak stary jak sarkofag, zaś sarkofag jest bez wątpienia starożytny. Prof. Krumbein napisał – odnosząc się do ustaleń izraelskiej komisji z 2003 r. – „Wnioski ze sprawozdania Gorena, Ayalona i ich kolegów mają swe źródło w serii błędów, pochopnych założeń, uprzedzeń, niewłaściwej metodologii, błędnej geochemii...”.
Wyrok uniewinniający.
14 marca 2012 roku, po ponad 5 latach od rozpoczęcia procesu (przesłuchano 128 świadków i zgromadzono 12 tys. stron w aktach), sąd okręgowy w Jerozolimie wydał wyrok uniewinniający Odeda Golana z zarzutu sfałszowania napisu „Jakub syn Józefa brat Jezusa” na Ossuarium Jakuba. Uzasadnienie wyroku liczy 474 strony. (W tym samym wyroku uniewinniono od zarzutu fałszowania antyków izraelskiego archeologa Roberta Deutscha).
Wyrok ten nie oznacza potwierdzenia autentyczności samego ossuarium lecz jedynie uwalnia oskarżonych od zarzutu fałszerstwa. W ten sposób sąd uznał, że kwestię potwierdzenia lub zaprzeczenia autentyczności powinny rozstrzygnąć naukowe badania ossuarium.

</doc>
<doc id="889686" url="https://pl.wikipedia.org/wiki?curid=889686" title="Dragon Magazine">
Dragon Magazine



</doc>
<doc id="889689" url="https://pl.wikipedia.org/wiki?curid=889689" title="Juha Moksunen">
Juha Moksunen

Juha Moksunen (ur. 7 sierpnia 1966 w Ruovesi) – fiński żużlowiec.
W latach 80. należał do ścisłej czołówki fińskich żużlowców, dwukrotnie (1986, 1989) zdobywając złote medale indywidualnych mistrzostw Finlandii. Oprócz tego, zdobył trzy srebrne (1983, 1985, 1991) oraz brązowy (1984) medal. W 1985 r. wystąpił w Abensbergu w finale indywidualnych mistrzostw świata juniorów, zajmując VI miejsce. W latach 1991–1992 reprezentował barwy Wybrzeża Gdańsk w lidze polskiej.

</doc>
<doc id="889690" url="https://pl.wikipedia.org/wiki?curid=889690" title="Dimityr Popow (piłkarz)">
Dimityr Popow (piłkarz)

Dimityr Popow (ur. 27 lutego 1970 roku w Sofii) – bułgarski piłkarz, grający na pozycji bramkarza.
Piłkarską karierę zaczynał w Lewskim Sofia, ale o miejsce w pierwszym składzie musiał rywalizować ze swoim rówieśnikiem Zdrawko Zdrawkowem, a później także z Płamenem Nikołowem. W 1992 roku przeszedł do Botewu Płowdiw, w którym odzyskał wysoką formę. Dwa sezony później został zawodnikiem CSKA Sofia, gdzie jednak szybko trafił na ławkę rezerwowych. Mimo iż w rozgrywkach 1995-1996 nie rozegrał w barwach CSKA ani jednego spotkania w lidze, został powołany do reprezentacji Bułgarii na Euro 1996. Po zakończeniu tego turnieju, na którym był zmiennikiem Borisława Michajłowa, występował jeszcze w Lokomotiwie Sofia oraz Spartaku Warna, gdzie w 1999 roku z powodu kontuzji przedwcześnie zakończył piłkarską karierę.
Sukcesy piłkarskie.
W reprezentacji Bułgarii od 18 lutego 1993 (0:1 z ZEA) do 28 maja 1996 (3:0 z Macedonią) rozegrał 10 meczów - udział w Euro 1996 (runda grupowa, jako rezerwowy).

</doc>
<doc id="889718" url="https://pl.wikipedia.org/wiki?curid=889718" title="Minstrele">
Minstrele



</doc>
<doc id="889729" url="https://pl.wikipedia.org/wiki?curid=889729" title="Muezza">
Muezza

Muezza (arab. معزه) była ulubioną kotką proroka Mahometa. Według opowieści Beduinów była kotem arabskim. 
Najbardziej znana opowieść o Muezzie wspomina, jak Mahomet, wstając na modlitwę, zauważył, że zwierzak zasnął w rękawie jego szaty. By nie budzić kotki, Prorok uciął ów rękaw i odprawił modły z jednym ramieniem odsłoniętym. Kiedy Mahomet skończył modlitwę, kotka wstała i pokłoniła się prorokowi. Inna opowieść głosi, że Mahomet wygłaszał kazania, trzymając kotkę na kolanach. Czasami Prorok odprawiał również ablucję wodą z miski, z której piła Muezza.
Znana jest też legenda, według której Mahomet pogryziony przez wściekłe psy prawie dogorywał ukryty w jaskini. Muezza odnalazła go i wylizała wszystkie rany, była z nim, aż się zagoiły. Od tamtego czasu przebywała zawsze z prorokiem.

</doc>
<doc id="889733" url="https://pl.wikipedia.org/wiki?curid=889733" title="Kamienica Goldstanda w Warszawie">
Kamienica Goldstanda w Warszawie

Kamienica Leona Feliksa Goldstanda – kamienica znajdująca się w Warszawie, na rogu ulicy Kredytowej 9 i placu Dąbrowskiego 8.
W momencie powstania była jedną z najwyższych kamienic Warszawy. Po II wojnie światowej została pozbawiona wystroju, obniżona do pięciu kondygnacji i przekazana Wydawnictwom Szkolnym i Pedagogicznym.
Historia.
Kamienica została zbudowana w latach 1912-1916 przy ówczesnym placu Zielonym, w perspektywie ówczesnej ulicy Erywańskiej (po 1916 przemianowanej na Kredytową). Inicjatorem jej zaprojektowania i inwestorem był Leon Feliks Goldstand. Projektantami budynku byli architekci Józef Napoleon Czerwiński oraz Juliusz bądź Wacław Heppen. Ośmiopiętrowy budynek był jednym z najwyższych w mieście. Empirową fasadę zdobiły płaskorzeźby oraz jońskie i korynckie półkolumny. Fasadę od strony placu wieńczyła masywna attyka.
Po I wojnie światowej w budynku mieściło się (od 1919) Ministerstwo Robót Publicznych, a na parterze (od strony ul. Kredytowej) kawiarnia nazywana „Dużą“ lub „Wielką Ziemiańską“ (filia „Małej Ziemiańskiej”), zaś od strony placu – dancing „Kakadu” w stylu amerykańskim.
Podczas II wojny światowej kamienica została w niewielkim stopniu uszkodzona, choć w powstaniu warszawskim funkcjonowała tu radiostacja wraz ze szpitalem.
Po wojnie, w latach 1946-1947 została gruntownie przebudowana. Wówczas usunięto kilka kondygnacji oraz zwieńczenie fasady od strony placu Dąbrowskiego, zamieniono także układ okien i usunięto wszystkie dekoracje.
Od września 1946 przez kolejne 57 lat kamienica była główną siedzibą Wydawnictw Szkolnych i Pedagogicznych.
Współcześnie kamienica prezentuje się bardzo skromnie.

</doc>
<doc id="889734" url="https://pl.wikipedia.org/wiki?curid=889734" title="David Murdoch">
David Murdoch

David Murdoch (ur. 17 kwietnia 1978 w Dumfries) – praworęczny szkocki curler z Lockerbie, srebrny medalista olimpijski z Soczi 2014, brat Nancy i Neila.
Dwukrotnie zdobył tytuł mistrza świata juniorów – w 1995 jako rezerwowy w drużynie Toma Brewstera i w 1996 jako otwierający w drużynie Jamesa Dryburgha. W 2003, już jako skip reprezentacji Szkocji, wygrał Mistrzostwa Europy, pokonując w finale drużynę Pei Lindholma. W 2006 reprezentował Wielką Brytanię na Zimowych Igrzyskach Olimpijskich, gdzie w meczu o trzecie miejsce uległ drużynie Pete'a Fensona. Dwa miesiące później wywalczył z drużyną złoto na Mistrzostwach Świata w Lowell, pokonując w finale reprezentację Kanady (Jean-Michel Ménard).
Złoty medal mistrzostw świata Murdoch zdobył ponownie w 2009, gdzie Szkocja jako jedyna pokonała trzykrotnie Kanadyjczyków (Kevin Martin), w Round Robin 6:5, w górnym meczu playoff 7:5 i finale 8:6. Po sezonie 2009/2010, i występie na ZIO 2010 zakończonym na 6. miejscu, jego wieloletnia drużyna rozpadła się.
Później Murdoch próbował utworzyć młodą drużynę, z którą bez większych sukcesów uczestniczył w Mistrzostwach Europy 2011. W sezonie 2012/2013 dołączył do zespołu Toma Brewstera. W ME 2012 zagrywał kamienie jako trzeci, Szkoci uplasowali się na 7. miejscu. Podczas Mistrzostw Świata 2013 Murdoch objął funkcję skipa i wypuszczał ostatnie kamienie. Zespół zdobył brązowe medale pokonując w małym finale 7:6 Danię (Rasmus Stjerne). Tym samym wynikiem przeciwko tej samej duńskiej drużynie Szkoci wywalczyli brązowe medale Mistrzostw Europy 2013.
W 2014 Murdoch wystąpił po raz trzeci na igrzyskach olimpijskich. Brytyjczycy do rundy finałowej awansowali po pokonaniu Norwegów (Thomas Ulsrud) w meczu barażowym 6:5. Takim samym wynikiem zwyciężyli w półfinale nad Szwedami (Niklas Edin). Szkoci ostatecznie zdobyli tytuły wicemistrzów olimpijskich, w finale ulegli 3:9 Kanadyjczykom (Brad Jacobs). Jest to pierwszy brytyjski medal w curlingu mężczyzn od triumfu podczas ZIO 1924.

</doc>
<doc id="889740" url="https://pl.wikipedia.org/wiki?curid=889740" title="Hadżi Girej">
Hadżi Girej

Hadżi Girej Melek (Anioł) (, ) (ur. 1397, zm. 1466) – potomek Czyngis-chana w 9 pokoleniu. Pierwszy chan krymski w latach 1441–1466 i założyciel dynastii Girejów.
Życiorys.
W roku 1420 został emirem Krymu wchodzącego w skład Złotej Ordy. W 1427 Złota Orda rozpadła się na chanaty. W latach 1428–1430 oderwał od Złotej Ordy część Krymu, a następnie obwołał się samodzielnym władcą. W roku 1449 ogłosił się niezależnym władcą Chanatu Krymskiego ze stolicą w Bakczysaraju.
Był sojusznikiem króla polskiego. Zagrożony przez Złotą Ordę oraz Imperium Osmańskie zawarł sojusz z Polską i Litwą zobowiązując się do udzielania pomocy. Działał z poparciem Witolda i w latach 1434–1443 mieszkał za zezwoleniem Witolda w Lidzie. Złota Orda chciała zmusić go do uznania jej zwierzchności, ale Hadżi mając oparcie w sojuszu z Polską, Litwą i Księstwem Moskiewskim oparł się tym naciskom rozszerzając swoje władanie na tereny między Dnieprem i Donem. Jego władzy podlegała Kaffa, kolonia genueńska na Krymie.
Pokonał chana Wielkiej Ordy Sid Achmeta (1437–1465). .
Z racji urody zwany był przez poddanych Melek – Anioł.

</doc>
<doc id="889741" url="https://pl.wikipedia.org/wiki?curid=889741" title="Urna Jakuba">
Urna Jakuba



</doc>
<doc id="889744" url="https://pl.wikipedia.org/wiki?curid=889744" title="Norden (Niemcy)">
Norden (Niemcy)

Norden (wschodniofryz. "Nörden") − miasto położone na północy Niemiec, w kraju związkowym Dolna Saksonia, w powiecie Aurich, nad Morzem Północnym, ok. 430 km na północny zachód od Berlina.
Powierzchnia miasta wynosi 104,39 km², natomiast w grudniu 2008 roku liczba mieszkańców wynosiła 25 099.
Komunikacja.
W mieście znajduje się stacja kolejowa Norden, a w dzielnicy Norddeich stacja Norddeich.

</doc>
<doc id="889747" url="https://pl.wikipedia.org/wiki?curid=889747" title="Liceum Ogólnokształcące im. Władysława Sikorskiego w Międzyrzecu Podlaskim">
Liceum Ogólnokształcące im. Władysława Sikorskiego w Międzyrzecu Podlaskim

Liceum Ogólnokształcące im. generała Władysława Sikorskiego w Międzyrzecu Podlaskim – liceum ogólnokształcące w Międzyrzecu Podlaskim, istniejące od 1944 roku. Powstało jako Prywatne Koedukacyjne Gimnazjum Ogólnokształcące. W roku 1948 znacjonalizowane i przekształcone w Liceum Ogólnokształcące. Pomimo bardzo trudnej historii (próby rozwiązania przez władze powiatowe w Radzyniu Podlaskim) szkoła rozwijała się i wpływała na środowisko intelektualne międzyrzecczyzny i Południowego Podlasia. Dzięki zdolnej młodzieży i zaangażowaniu kadry pedagogicznej przetrwała trudne etapy najnowszej historii Polski.
W lutym 1951 uczniowie tej szkoły założyli tajną organizację antykomunistyczną ZEW.
Obecnie kształci około 500 uczniów w 16 oddziałach z całej ziemi międzyrzeckiej i kilku okolicznych powiatów.
Egzaminy maturalne w sesji wiosennej w roku 2005 zdało 97,6% abiturientów, a prawie 95% z nich kontynuuje naukę na wybranych przez siebie uczelniach wyższych.
Współpraca międzynarodowa.
Białoruś:
Czechy:
Niemcy:

</doc>
<doc id="889749" url="https://pl.wikipedia.org/wiki?curid=889749" title="Ignacio López Tarso">
Ignacio López Tarso

Ignacio López Tarso (ur. 15 stycznia 1925 w mieście Meksyku, zm. 11 marca 2023) – meksykański aktor teatralny, telewizyjny. W Meksyku znany z ról w filmach i telenowelach, wcześniej znany z ról przystojnego amanta. W polskiej telewizji znany jest jako Rafael z Prawa do narodzin. Jest uważany za jednego z najlepszych meksykańskich aktorów. Był członkiem jury na Międzynarodowym Festiwalu Filmowym w San Sebastian w 1975 roku.
Wczesne lata życia.
Urodził się w Meksyku, jako syn Alfonsa Lópeza Bermudeza i Ignaci López Herrery. 
Z powodu ekonomicznych problemów rodziców, nie uczęszczał do szkoły średniej. 
Podjął naukę w seminarium katolickim w Temascalcingo, potem uczęszczał do seminarium w mieście Meksyk. Gdy zakończył naukę, nie został duchownym, ponieważ nie czuł w sobie powołania.
Podjął służbę wojskową w wieku 20 lat, awansował na stopień sierżanta, jednak gdy jego służba wojskowa się skończyła opuścił wojsko pomimo tego, iż mógł zostać wybitnym wojskowym i lubił ten rodzaj pracy.
Życie prywatne.
Tarso pracował w przedsiębiorstwie produkującym ubrania w mieście Meksyk. Następnie wyjechał z przyjaciółmi do Stanów Zjednoczonych do pracy w winiarni i na zrywanie owoców z drzew. Marzył żeby dorobić się w USA i wrócić po jakimś czasie do Meksyku z dorobkiem finansowym. Po krótkim czasie pracy w USA, spadł z drzewa gdy zrywał pomarańcze i poważnie uszkodził sobie kręgosłup. Przez prawie rok był poddany terapii w mieście Meksyk, głównie leżał w łóżku.
Gdy wyzdrowiał, zaczął w 1949 roku uczęszczać do Akademii Sztuki Dramatu Palacio de Bellas Artes w mieście Meksyk.
Ożenił się z Clarą Arandą z którą ma trójkę dzieci: Susanę, Isabelę i syna Juana Ignacia. Juan Ignacio Aranda też rozpoczął karierę aktorską.
Ignacio López Tarso próbował także swoich sił w życiu politycznym. Udziela się w różnych organizacjach oraz spółkach handlowych które są związane z zawodem aktora i kinematografa.
Zmarł 11 marca 2023.

</doc>
<doc id="889750" url="https://pl.wikipedia.org/wiki?curid=889750" title="Honorowi obywatele Grodziska Wielkopolskiego">
Honorowi obywatele Grodziska Wielkopolskiego



</doc>
<doc id="889751" url="https://pl.wikipedia.org/wiki?curid=889751" title="Ocenianie kształtujące">
Ocenianie kształtujące

Ocenianie kształtujące ("formative assessment") – rodzaj oceniania szkolnego, którego głównym celem jest pomoc uczniowi w uczeniu się.
Podczas gdy ocenianie sumujące ma na celu podsumowanie wiedzy uzyskanej przez ucznia po zakończeniu procesu uczenia się, ocenianie kształtujące ma towarzyszyć procesowi uczenia się i go wspomagać.
Według Organizacji Współpracy Gospodarczej i Rozwoju (OECD) ocenianie kształtujące to częste, interaktywne ocenianie postępów ucznia i uzyskanego przez niego zrozumienia materiału, tak by móc określić, jak uczeń ma się dalej uczyć i jak najlepiej go nauczać. Taka definicja znajduje się w raporcie opublikowanym w 2005 roku przez tę organizację.
W Wielkiej Brytanii tamtejsze Ministerstwo Edukacji upowszechnia zasady i praktykę oceniania kształtującego posługując się terminem "ocenianiu służącym uczeniu się" (assessment for learning) i definiują go jako proces poszukiwania i interpretowania dowodów, które mogą posłużyć nauczycielowi i uczącemu się do określenia, na jakim etapie nauczania/uczenia się znaleźli, jaki następny krok mają do wykonania i jak najlepiej go wykonać. W języku polskim prowadzony jest specjalny serwis oceniania kształtującego.

</doc>
<doc id="889760" url="https://pl.wikipedia.org/wiki?curid=889760" title="Shyheim">
Shyheim

Shyheim Dionel Franklin (ur. 14 listopada 1979) – amerykański raper oraz aktor, znany pod pseudonimem artystycznym Shyheim. Początkowo sławę zdobył jako nastolatek wydając swój debiutancki album "AKA the Rugged Child" w 1994 roku w wieku 14 lat. Będąc kuzynem innego rapera Ghostface Killah, Shyheim przez większość kariery powiązany był z amerykańskim kolektywem Wu-Tang Clan, nagrywając z takimi raperami jak Method Man czy Raekwon.
Będąc nastolatkiem Shyheim był często nazywany jedną z największych nadziei hip-hopu, a media często określały go terminem „cudowne dziecko”. Amerykański raper Jay-Z w swoich wspomnieniach "Decoded" napisał, że w młodości „podziwiał” Shyheima i jego styl.
W styczniu 2014 roku, raper oddał się w ręce policji, gdy groziło mu aresztowanie za ucieczkę z miejsca wypadku, gdzie zginęła jedna osoba. 24 sierpnia 2014 roku Shyheim został skazany na 14 lat więzienia po tym jak przyznał się do nieumyślnego spowodowania śmierci drugiego stopnia. Więzienie opuścił 6 stycznia 2020 roku po odbyciu pięcioletniego wyroku.

</doc>
<doc id="889765" url="https://pl.wikipedia.org/wiki?curid=889765" title="Goździk wonny">
Goździk wonny



</doc>
<doc id="889767" url="https://pl.wikipedia.org/wiki?curid=889767" title="Per Carlsén">
Per Carlsén

Per Carlsén (ur. 24 czerwca 1960 w Sundsvall) – praworęczny szwedzki curler, zawodnik klubu curlingowego w Sundsvall, na co dzień właściciel firmy jubilerskiej.

</doc>
<doc id="889776" url="https://pl.wikipedia.org/wiki?curid=889776" title="Lodowiec Zemu">
Lodowiec Zemu

Zemu – drugi pod względem wielkości lodowiec Himalajów. Położony w Himalajach Sikkimskich na terytorium Sikkimu. Jego długość wynosi 31 km, powierzchnia to 130 km², a jego grubość waha się od 200 do 300 m. Spływa z masywu Kanczendzongi w kierunku wschodnim do wysokości 4350 m n.p.m.

</doc>
<doc id="889783" url="https://pl.wikipedia.org/wiki?curid=889783" title="Miasta na Ukrainie">
Miasta na Ukrainie

Miasta na Ukrainie – według danych oficjalnych pochodzących z 2021 roku Ukraina posiadała 461 miast . W 2011 roku stolica kraju Kijów oraz miasta Charków i Odessa liczyły ponad milion mieszkańców; 5 miast z ludnością od 500 tys. do miliona; 37 miast z ludnością 100–500 tys.; 44 miasta z ludnością 50–100 tys., 77 miast z ludnością 25–50 tys. oraz reszta miast poniżej 25 tys. mieszkańców.
Największe miasta na Ukrainie.
Populacja.
Największe miasta na Ukrainie według liczebności mieszkańców (stan na 01.01.2020 rok):
Powierzchnia.
Największe miasta na Ukrainie pod względem powierzchni (stan na 01.01.2020 rok):

</doc>
<doc id="889785" url="https://pl.wikipedia.org/wiki?curid=889785" title="Anatolij Moszkowski">
Anatolij Moszkowski

Anatolij Moszkowski (ur. 10 marca 1925, zm. 2 grudnia 2008) - pisarz radziecki. W Polsce wydano następujące książki dla młodzieży jego autorstwa, przetłumaczone na język polski m.in. przez Elżbietę Wassongową: "Przylądek delfinów" (Nasza Księgarnia, Warszawa 1972, 1978; seria: "Klub Siedmiu Przygód", napisana w 1962), "Lawina" (Nasza Księgarnia, Warszawa 1976), "Moja rzeka Angara", "Twoja Antarktyda".

</doc>
<doc id="889787" url="https://pl.wikipedia.org/wiki?curid=889787" title="Gostyczyn">
Gostyczyn

Gostyczyn (niem. "Johannenberg") – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975−1998 miejscowość administracyjnie należała do województwa gorzowskiego. W roku 2007 kolonia liczyła 19 mieszkańców. Kolonia wchodzi w skład sołectwa Koplin.
Geografia.
Kolonia leży ok. 4 km na południowy wschód od Koplina, w pobliżu rozjazdu linii kolejowej nr 351 oraz byłej linii kolejowej nr 410, na południowy zachód od jeziora Klukom.

</doc>
<doc id="889789" url="https://pl.wikipedia.org/wiki?curid=889789" title="An-Nahl">
An-Nahl

An-Nahl () – szesnasta sura Koranu. Jest to sura mekkańska. Ma sto dwadzieścia osiem ajat. Jej nazwa dosłownie znaczy „pszczoły”.
Sura ta ostrzega przed bałwochwalstwem oraz wychwala Allaha mówiąc, że czyni to wszelkie stworzenie i aniołowie oraz że Stwórca poddał człowiekowi Ziemię. Sura podaje cuda przyrody – rośliny, morza, góry, gwiazdy – jako przykłady nieskończonej mocy twórczej Allaha, który nie może być do niczego porównany:
Nie bierzcie Boga na przedmiot porównań. Bóg wie wszystko, a wy nic nie wiecie. (16:76)
Werset 16:106 odpiera zarzuty, jakoby Mahomet wymyślił Koran:
Wiem ja co oni mówią: Oto człowiek dyktuje Mahometowi Koran; ale ten, na kogo ich podejrzenie pada, mówi językiem obcym; a w Koranie język arabski jest czysty i ozdobny.

</doc>
<doc id="889790" url="https://pl.wikipedia.org/wiki?curid=889790" title="Sura 16">
Sura 16



</doc>
<doc id="889800" url="https://pl.wikipedia.org/wiki?curid=889800" title="Czernice (powiat choszczeński)">
Czernice (powiat choszczeński)

Czernice – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975−1998 miejscowość administracyjnie należała do województwa gorzowskiego. W roku 2007 kolonia liczyła 8 mieszkańców. Kolonia wchodzi w skład sołectwa Sulino.
Geografia.
Kolonia leży ok. 1,3 km na południowy wschód od Sulina.

</doc>
<doc id="889801" url="https://pl.wikipedia.org/wiki?curid=889801" title="Phangan">
Phangan

Phangan – tajska przybrzeżna wyspa w południowo-wschodniej części Zatoki Tajlandzkiej. Jej powierzchnia wynosi 168 km², jest wyspą równinną, jedynie miejscami posiada wzniesienia (627 m n.p.m.).
Ludność wyspy zajmuje się rybołówstwem oraz uprawą palmy kokosowej.

</doc>
<doc id="889802" url="https://pl.wikipedia.org/wiki?curid=889802" title="Płoki">
Płoki

2 miejscowości w Polsce:

</doc>
<doc id="889805" url="https://pl.wikipedia.org/wiki?curid=889805" title="Juliusz Jerzy Herlinger">
Juliusz Jerzy Herlinger

Juliusz Jerzy Herlinger (ur. 27 listopada 1931 w Krakowie, zm. 9 września 1985 w Warszawie) – polski pisarz, autor książek popularnonaukowych, wiele spośród których skierowanych było do młodszych czytelników.
Pochowany na cmentarzu Powązki Wojskowe w Warszawie (kwatera C-B-49).

</doc>
<doc id="889810" url="https://pl.wikipedia.org/wiki?curid=889810" title="Tadeusz Komendant">
Tadeusz Komendant

Tadeusz Komendant (ur. 14 października 1952 w Pokośnie, na dawnej Grodzieńszczyźnie, zm. 31 lipca 2019) – polski krytyk literacki, tłumacz, eseista, pisarz, doktor nauk humanistycznych. Absolwent Liceum Ogólnokształcącego (dziś im. ks. J. Popiełuszki) w Suchowoli. Studiował polonistykę i filozofię na Uniwersytecie Warszawskim. Pracował na Wydziale Polonistyki Uniwersytetu Warszawskiego w Zakładzie Teorii Literatury i Poetyki na stanowisku adiunkta. Specjalizował się w hermeneutyce i dekonstrukcjonizmie. Członek redakcji miesięcznika „Twórczość”"," w którym był zastępcą redaktora naczelnego i kierownikiem działu eseju.
Znany przede wszystkim jako tłumacz i popularyzator dzieł Michela Foucaulta, któremu poświęcił osobną książkę ("Władze dyskursu. Michel Foucault w poszukiwaniu siebie", Warszawa 1994).
W 2015 został odznaczony Srebrnym Medalem „Zasłużony Kulturze Gloria Artis”.
2 sierpnia 2019 r. w Warszawie odprawiono mszę w jego intencji. Pogrzeb odbył się 3 sierpnia w Suchowoli, pochowano go na cmentarzu w Chodorówce Nowej.

</doc>
<doc id="889811" url="https://pl.wikipedia.org/wiki?curid=889811" title="Stolarstwo">
Stolarstwo

Stolarstwo – przemysł i rzemiosło polegające na wytwarzaniu przedmiotów z drewna. Wytwarzanie przedmiotów nie obejmuje prac ciesielskich.

</doc>
<doc id="889815" url="https://pl.wikipedia.org/wiki?curid=889815" title="Płoki (województwo zachodniopomorskie)">
Płoki (województwo zachodniopomorskie)

Płoki (niem. "Wilhelmsburg") – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 3 mieszkańców. Kolonia wchodzi w skład sołectwa Koplin.
Geografia.
Kolonia leży ok. 1,5 km na południe od Koplina.

</doc>
<doc id="889816" url="https://pl.wikipedia.org/wiki?curid=889816" title="Per Carlsen">
Per Carlsen



</doc>
<doc id="889818" url="https://pl.wikipedia.org/wiki?curid=889818" title="Sulechówek">
Sulechówek

Sulechówek (niem. "Züllichswerder") – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 7 mieszkańców. Kolonia wchodzi w skład sołectwa Stary Klukom.
Geografia.
Kolonia leży ok. 1,8 km na północ od miejscowości Stary Klukom, na małym półwyspie jeziora Żeńsko.

</doc>
<doc id="889819" url="https://pl.wikipedia.org/wiki?curid=889819" title="Sułowo">
Sułowo

2 miejscowości w Polsce:

</doc>
<doc id="889822" url="https://pl.wikipedia.org/wiki?curid=889822" title="Diana Gaspari">
Diana Gaspari

Diana Gaspari (ur. 6 maja 1984 w San Candido) – praworęczna włoska curlerka, zawodniczka klubu curlingowego New Wave z Cortina d'Ampezzo. W curling gra od 1996 roku. Studiuje ekonomię na Uniwersytecie w Padwie.
Drużyna.
Dawniej:

</doc>
<doc id="889827" url="https://pl.wikipedia.org/wiki?curid=889827" title="Sułowo (województwo zachodniopomorskie)">
Sułowo (województwo zachodniopomorskie)

Sułowo (niem. "Friedrichsruh") – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 17 mieszkańców. Kolonia wchodzi w skład sołectwa Witoszyn.
Geografia.
Kolonia leży ok. 3 km na południowy zachód od Witoszyna, przy drodze wojewódzkiej nr 151.

</doc>
<doc id="889830" url="https://pl.wikipedia.org/wiki?curid=889830" title="Divide et impera">
Divide et impera



</doc>
<doc id="889832" url="https://pl.wikipedia.org/wiki?curid=889832" title="Wysokie (województwo zachodniopomorskie)">
Wysokie (województwo zachodniopomorskie)

Wysokie (niem. "Hohenbruch") – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 7 mieszkańców. Kolonia wchodzi w skład sołectwa Koplin.
Geografia.
Kolonia leży ok. 3 km na południe od Koplina.

</doc>
<doc id="889837" url="https://pl.wikipedia.org/wiki?curid=889837" title="Reign of Terror">
Reign of Terror

Reign of Terror – drugie demo deathmetalowego zespołu Death. Zostało wydane w 1984 roku. Płyta została wydana przez wytwórnię Independent Record Label. Całość trwa 15 minut i 46 sekund. Na krążku znalazło się 6 utworów.

</doc>
<doc id="889838" url="https://pl.wikipedia.org/wiki?curid=889838" title="Conan O’Brien">
Conan O’Brien

Conan Christopher O’Brien (ur. 18 kwietnia 1963 w Brookline) – amerykański komik, scenarzysta telewizyjny pochodzenia irlandzkiego, gospodarz programów "Late Night with Conan O’Brien", "The Tonight Show with Conan O’Brien" na kanale NBC i "Conan" na kanale TBS.
Życiorys.
Wczesne lata.
Urodził się w Brookline w stanie Massachusetts w rodzinie rzymskokatolickiej jako syn lekarza i profesora medycyny Thomasa Francisa O’Briena i adwokat Ruth M. (z domu Reardon). Wychowywał się z piątką rodzeństwa: dwoma starszymi braćmi - Nealem (ur. 1960) i Luke (ur. 1962) i młodszym Justinem (ur. 1973) oraz dwiema młodszymi siostrami - Kate (ur. 1964) i Jane (ur. 1967). Jego kuzyn to aktor i komik Denis Leary.
Uczęszczał do Brookline High School. W 1981 roku podjął studia na wydziale historii i literatury na Uniwersytecie Harvarda, który ukończył z cum laude w 1985 roku.
Kariera.
W latach 1987–91 na kanale NBC pełnił rozmaite role w 21. odcinkach "Saturday Night Live". W latach 1991-93 był producentem i współscenarzystą czterech odcinków animowanego serialu komediowego "The Simpsons". Odcinki, które współtworzył to „Marge vs. the Monorail”, „New Kid on the Block”, „Homer Goes to College” oraz „Treehouse of Horror IV”.
"Late Night" (1993-2009).
Po odejściu Davida Lettermana z "Late Night with David Letterman", stanowisko prowadzącego dostał nieznany jeszcze wtedy w świecie telewizji O’Brien. Pierwszy odcinek "Late Night with Conan O’Brien "został wyemitowany 13 września. Program był kręcony w studiu 6A w Rockefeller Center w Nowym Jorku. Zespołem muzycznym wykonującym muzykę w czołówce oraz przerywniki reklamowe został "The Max Weinberg 7 "pod przewodnictwem perkusisty, Maxa Weinberga. Lektorem zapowiadającym gości i prowadzącego był Joel Godard. Do 2000 roku współprowadzącym był przyjaciel O’Briena, Andy Richter, który opuścił program w celu rozwijania kariery aktorskiej. Ostatni odcinek został wyemitowany 20 lutego 2009 roku, po czym O’Brien przeprowadził się do Los Angeles w celu przygotowywania się do prowadzenia "The Tonight Show", a nowym prowadzącym "Late Night" został Jimmy Fallon.
"The Tonight Show" (2009-2010).
W 2009 roku przejął od Jaya Leno, który zaczął prowadzić nowy program "The Jay Leno Show, "słynne "The Tonight Show". Program "The Tonight Show with Conan O’Brien "zadebiutował 1 czerwca, gośćmi w pierwszym odcinku byli Will Ferrell i zespół Pearl Jam. Program był kręcony w studiach Universal Studios w Hollywood. O’Brienowi ponownie towarzyszył zespół Maxa Weinberga, pod nową nazwą "The Tonight Show Band". Wrócił również Andy Richter, tym razem wcielając się w rolę lektora. W styczniu 2010, w wyniku słabej oglądalności zarówno O’Briena, jak i Leno, NBC zdecydowało się przenieść oba programy o godzinę później. O’Brien nie zgodził się na taki układ, argumentując to tym, iż przeniesienie "The Tonight Show" na późniejszą godzinę naruszyłoby wieloletnią tradycję nadawania programu po wiadomościach lokalnych. W efekcie Jay Leno powrócił do prowadzenia Tonight Show, a O’Brien zakończył 16-letnią współpracę z NBC.
"Conan "(2010-2021).
Po dziewięciu miesiącach poza anteną, jakie wymusiło na O’Brienie NBC, związał się on z telewizją TBS. 8 listopada zadebiutował program "Conan". Program kręcony jest w studiu Warner Brothers w Burbank. Z zespołu odszedł jego lider, Max Weinberg. Nowym liderem został gitarzysta, Jimmy Vivino, a zespół został przemianowany na "The Basic Cable Band". Andy Richter ponownie został lektorem, jak i również współprowadzącym programu. W 2021 roku ogłosił zakończenie programu.
12 stycznia 2002 roku poślubił autorkę tekstów reklamowych Lizę Powel, z którą ma dwoje dzieci - córkę Neve (ur. 14 października 2003) i syna Becketta (ur. 9 listopada 2005).

</doc>
<doc id="889843" url="https://pl.wikipedia.org/wiki?curid=889843" title="Bitwa pod Wschową">
Bitwa pod Wschową

Bitwa pod Wschową – starcie zbrojne, które miało miejsce 13 lutego 1706 podczas wojny domowej w Polsce stanowiącej fragment większej europejskiej Wielkiej Wojny Północnej.
Bitwa stoczona została pod Wschową, na obszarze Rzeczypospolitej (tuż przy jej zachodniej granicy). Armia szwedzka (9,4 tysiąca żołnierzy, w tym 5,7 tysiąca jazdy, bez artylerii) dowodzona przez Carla Gustafa Rehnskiölda pobiła armię rosyjsko-saską (18 tysięcy żołnierzy, w tym 2 tysiące jazdy i 32 działa) dowodzoną przez Johanna Matthiasa von der Schulenburga.
Bitwa.
Szyk.
Armia sasko-rosyjska zajęła silną, obronną pozycję. Ustawiona w dwie linie między wioskami Dębowa Łęka a Osowa Sień, z jazdą na skrzydłach, zwrócona była czołem w kierunku miasta Wschowa. Przed jej fortyfikacjami znajdowały się zamarznięte jeziora i bagna. Ponadto front stojącej w centrum piechoty osłaniały kozły hiszpańskie.
Stojący naprzeciw Sasów i Rosjan Szwedzi ustawieni zostali przez Rehnskiölda w podobny sposób – piechota umieszczona została w centrum w trzech kolumnach (w odróżnieniu od Sasów i Rosjan w jednej linii), a na jej skrzydłach stanęła jazda (między innymi Kronobergs regemente i Västmanlands regemente).
Początkowe starcia kawalerii.
Na lewym skrzydle szwedzka jazda miała pewne kłopoty z poruszaniem się po zamarzniętych bagnach, jednak saska kawaleria nie potrafiła tego wykorzystać. Po przegrupowaniu Szwedzi trzykrotnie szarżowali na saskie regimenty zwane "Saxon Garde du Corps" i "Chevaliers Garde", doprowadzając do ich całkowitego pogromu. Pułkownik Ernst Detlof von Krassow, który dowodził szwedzką kawalerią na prawym skrzydle, obszedł w pobliżu wioski Osowa Sień lewe skrzydło wojsk rosyjskich z 12 szwadronami dragonii i zaatakował osłaniającą rosyjskie skrzydło saską kawalerię. Widząc klęskę prawego skrzydła Sasów, żołnierze lewego skrzydła rzucili się do panicznej ucieczki i zostali kompletnie rozgromieni przez ścigającą ich szwedzką dragonię. Jazda von Krassowa przemieszczała się wokół pozycji nieprzyjaciela zgodnie z ruchem wskazówek zegara, wychodząc na tyły wojsk sasko-rosyjskich. Spowodowało to, że wiele saskich regimentów wyłamało się z szyku.
Działania piechoty.
Na lewym skrzydle saskim, naprzeciw piechoty Rehnskiölda, ustawiona została piechota rosyjska. Ponieważ była gorzej wyszkolona od piechoty saskiej, postanowiono ją ukryć przed Szwedami przez założenie mundurów na odwrotną stronę (piechota saska miała czerwone mundury, natomiast rosyjska miała mundury zielone, ale od wewnątrz były one czerwone). Piechota szwedzka, pod ogniem artylerii i muszkietów, ruszyła do frontalnego natarcia na pozycje piechoty sasko-rosyjskiej. Gdy tylko Rehnskiöld zauważył, że lewe skrzydło nieprzyjacielskiej linii zajmują słabsze wojska rosyjskie, skierował piechotę na ich pozycje, które były w tym czasie atakowane od tyłu przez kawalerię pułkownika von Krassowa.
Kapitulacja Sasów i Rosjan.
Centrum saskie miało skrzydło i tyły pozbawione osłony, a naciskane wzdłuż lewego skrzydła saskie regimenty zmieszały się i połamały szyk. Prawe skrzydło saskie początkowo trzymało się twardo, zadając poważne straty szwedzkiej piechocie. Jednak sytuacja ta uległa gwałtownej zmianie, gdy przez zamarznięte bagno zaatakowała Sasów od tyłu szwedzka kawaleria. Armia sasko-rosyjska rozpadła się na części, a główna jej część rzuciła się do ucieczki w kierunku południowym (na Wschowę). Ta część szwedzkiej kawalerii, która początkowo zapadała się na bagnach, wyszła wreszcie na otwarty teren i napotkała uciekających Sasów i Rosjan, którzy wcześniej przebiegli przez całe miasto i znaleźli się na jego peryferiach. Schwytani w pułapkę przez szwedzką jazdę od frontu i szwedzką piechotę od tyłu, wojska sasko-rosyjskie skapitulowały.
Po bitwie.
Sasi i Rosjanie stracili 7,3 tysiąca zabitych, 7,6 tysiąca jeńców i wszystkie działa, natomiast Szwedzi – 424 zabitych i 760 rannych. Rosyjscy jeńcy w liczbie 500 zostali straceni z rozkazu Rehnskiölda, który tym sposobem odpłacił się Rosjanom za okrucieństwa, których dopuszczali się w krajach bałtyckich.

</doc>
<doc id="889844" url="https://pl.wikipedia.org/wiki?curid=889844" title="Jakusho Kwong">
Jakusho Kwong

Jakusho Kwong (ur. 1935 w Santa Rosa) — amerykański mistrz zen.
Wychował się w Palo Alto, a po ukończeniu szkoły zajął się grafiką użytkową. W 1960 w San Francisco zaczął studiować zen pod kierunkiem rōshiego Shunryū Suzukiego. W 1970 został wyświęcony. W 1971 rōshi Suzuki zmarł, a w dwa lata później Jakusho Kwong w dowód wdzięczności wobec nauczyciela założył wspólnie z Shinko Kwong, swoją żoną, ośrodek zen Sonoma Mountain Zen Center, aby kontynuować w nim praktykę według tradycji Sōtō. W latach 1973–1978 co tydzień studiował ceremonię przekazu pod kierunkiem rōshiego Kobuna Chino Otogawy. W 1978 w świątyni Rinso-in w Japonii otrzymał przekaz Dharmy od rōshiego Hoitsu Suzukiego, pod nadzorem rōshiego Hakusana Noiriego, i tym samym stał się pełnoprawnym spadkobiercą linii rōshiego Suzukiego. W 1995 ukończył dalsze szkolenie i otrzymał od japońskiej szkoły sōtō tytuł nauczyciela zen - Dendo Kyoshi. Jest jednym z kilkunastu zachodnich nauczycieli zen, którym przyznano tę godność. Rōshi Jakusho Kwong jest opatem ośrodka na górze Sonoma, a od 1987 prowadzi także sanghę Kannon w Polsce oraz Natthagi Zen Center na Islandii. Jest autorem książki „Bez początku, bez końca”.
Uczniowie Jakusho Kwonga w Polsce tworzą Buddyjską Wspólnotę „Zen Kannon”.
Książki (wybór).
"Bez początku, bez końca: intymne serce zenu" - (ang. "No beginning, no end : the intimate heart of zen", 2003; tłum. Michał Kłobukowski, Warszawa: Świat Książki - Bertelsmann Media, 2005; Kielce: Wydawnictwo Charaktery, Kannon Buddyjska Wspólnota Zen, cop. 2016)

</doc>
<doc id="889849" url="https://pl.wikipedia.org/wiki?curid=889849" title="Malady">
Malady

Malady – zespół post hardcore/emo z Richmond w USA. Grupa została założona w lutym 2004, przez członków pg.99 i City of Caterpillar po rozpadzie tych zespołów. Jesienią tego samego roku został wydany przez Level Plane Records jedyny album, zatytułowany "Malady". Kolejna płyta miała być wydana przez Robotic Empire, jednak do tego nie doszło, ponieważ zespół rozpadł się w połowie 2005.
Skład grupy.
Obecnie członkowie zespołu grają w Pygmylush (Johnny, Chris) oraz Verse En Coma (Jonathan, Jeff, Kevin).

</doc>
<doc id="889850" url="https://pl.wikipedia.org/wiki?curid=889850" title="Równanie Soreau">
Równanie Soreau

Równanie Soreau – fundamentalne równanie nomografii, wyrażające zależność między współrzędnymi punktów leżących na jednej prostej. Trzy punkty leżą na jednej prostej wtedy i tylko wtedy, gdy:
Jest to najogólniejsza postać zależności, którą może przedstawiać nomogram składający się z trzech krzywoliniowych skal, z którego korzysta się przez przyłożenie doń linijki.
Przykład.
Dany jest nomogram składający się z paraboli formula_2 wyskalowanej według wartości x w obu ćwiartkach układu współrzędnych (IV ćwiartka zawiera zmienną formula_3 I ćwiartka zmienną formula_4) oraz osi formula_5 stanowiącej trzecią skalę nomogramu i zawierającą zmienną formula_6 Wyprowadzić zależność na zmienną formula_7
Punkty skal wynoszą: formula_8 Konstruujemy równanie Soreau:
Równanie to sprowadza się do postaci:
a zatem
W przypadku zilustrowanym na rysunku czerwoną linią przyjęliśmy formula_12 zatem formula_13

</doc>
<doc id="889856" url="https://pl.wikipedia.org/wiki?curid=889856" title="Mutilation (demo)">
Mutilation (demo)

Mutilation – szóste i zarazem ostatnie demo deathmetalowego zespołu Death wydane przed nagraniem pierwszego LP. Zostało wydane w 1986 roku. Na krążku znajdują się tylko trzy utwory, a całość trwa zaledwie 10 minut i 24 sekundy. "Mutilation" to także tytuł utworu zamykającego album.

</doc>
<doc id="889862" url="https://pl.wikipedia.org/wiki?curid=889862" title="SS-Obersturmbannführer">
SS-Obersturmbannführer



</doc>
<doc id="889864" url="https://pl.wikipedia.org/wiki?curid=889864" title="Elliot Smith">
Elliot Smith

Sir Grafton Elliot Smith (ur. 15 sierpnia 1871 w Grafton, zm. 1 stycznia 1937 w Londynie) – brytyjsko-australijski lekarz, anatom, antropolog i egiptolog.
Życie i kariera akademicka.
Rodzicami jego byli: Stephen Sheldrick Smith i Mary Jane Evens. Ojciec jego był nauczycielem, który wyemigrował z Anglii do Australii. Od najmłodszych, szkolnych lat Elliot przejawiał zainteresowanie fizyką i medycyną. W wieku dziesięciu lat zainteresował się budową i czynnościami mózgu. 
W 1892 roku, w wieku 21 lat, rozpoczął studia medyczne na wydziale medycyny University of Sydney. W 1895 roku otryzmał dyplom lekarza oraz został nagrodzony złotym medalem uniwersytetu za prace w dziedzinie anatomii i histologii mózgu stekowców i torbaczy. W 1896 roku otrzymał stypendium, umożliwiające mu dalsze prace w dziedzinie anatomii, zmierzające do uzyskania stopnia doktora w St John’s College na Uniwersytecie Cambridge. Podczas studiów w Cambridge, w 1898 roku został nagrodzony przez British Medical Association stypendium badawczym. W 1899 roku został wybrany w Cambridge na członka St. John's College. W tym czasie został zaproszony przez Charlesa Stewarta do przygotowania pracy dla "Museum of the Royal College of Surgeons" zatytułowanej "Katalog mózgów gadów i ssaków". Pracę tę ukończył w 1902 roku. W 1900 roku ożenił się z Kathleen Macredie, ze związku z którą narodzili się trzej jego synowie. Również w 1900 roku został rekomendowany na pierwszego stałego członka katedry anatomii oraz profesora anatomii w Rządowej Szkole Medycznej w Kairze. Funkcję tę piastował do 1909 roku, prowadząc badania nad zachowanymi szczątkami mózgów mumii egipskich. W 1905 roku brał udział w badaniach mumii kilkunastu największych władców starożytnego Egiptu. Wydał opinię przeczącą poglądowi jakoby przyczyną śmierci Totmesa II była choroba, dokładnie opisując stan ciała faraona. Brał udział w odwijaniu bandaży mumii m.in.: Totmesa IV, którego najpierw razem z Howardem Carterem poddał badaniu rentgenowskiemu w kairskim szpitalu. Był to pierwszy przypadek użycia aparatu rentgenowskiego do badań mumii faraona, 23 sierpnia 1905 roku - Amenhotepa III, w czerwcu i lipcu 1905 roku - Ramzesa IV, Ramzesa V i Ramzesa VI, ponadto w 1905 roku odwinął i zbadał Setiego II i mumię, uważaną za Setnachta, która po zbadaniu okazała się mumią kobiety, prawdopodobnie królowej Tauseret oraz 8 lipca 1907 roku Merenptaha. W 1907 roku otrzymał stanowisko Doradcy Anatomicznego Brytyjskiej Misji Archeologicznej w Nubii oraz został wybrany członkiem "The Royal Society". W latach tych, współpracując z Fredrickiem Wood Jonesem prowadził badania i wykonywał szczegółowe opisy mumii i szkieletów, odnajdywanych podczas prac w Nubii. Badania te przyniosły wiele niezwykle interesujących odkryć, dotyczących śladów chorób i schorzeń, odkrytych w zmumifikowanych ciałach oraz szczątkach ludzkich. Między innymi odkryto ślady przepukliny, podagry, trądu, zmian nowotworowych, ospy, gruźlicy i zrostów w okolicach wyrostka robaczkowego. W 1909 roku opuścił Kair i powrócił do Anglii, gdzie został jednym z członków grona katedry anatomii na "Manchester University". Podczas pracy w Manchesterze prowadził badania w dziedzinie neurologii oraz jednocześnie kontynuował badania materiału pozyskanego podczas wykopalisk w Nubii. W 1919 roku opuścił Manchester i objął stanowisko Profesora Anatomii na "University College" w Londynie, które to stanowisko piastował do swej śmierci w 1937 roku. Podczas pracy w Londynie skupiał się nad studiowaniem ludzkiej biologii w aspekcie psychologicznym i kulturowym na tle historii medycyny.
Jego wieloletnia praca nad mumiami zaowocowała pracą ""The Catalogue of the Royal Mummies in the Cario Museum", opublikowaną w 1912 roku. Zajmował się również ewolucją naczelnych, badając wpływ zmysłów wzroku, słuchu i dotyku na jej przebieg. W 1934 roku w uznaniu swych zasług, doktor Elliot Smith otrzymał tytuł szlachecki. Zmarł w Londynie, w Nowy Rok, 1937 roku.
Wkład w teorię antropologii kulturowej.
Podczas pracy w Manchester wysunął teorię rozprzestrzeniania się kultur, która to według niego tłumaczyła podobieństwa kulturowe w różnych regionach świata, a źródło rozprzestrzeniania stanowił Egipt faraonów. Teorię tę wyłożył w swych pracach: "The Migration of Early Cultures" z 1915 roku oraz "The Ancient Egyptians and the Origins of Civilization"" z 1923 roku. Teoria ta jednak nie znalazła poparcia wśród świata nauki.

</doc>
<doc id="889866" url="https://pl.wikipedia.org/wiki?curid=889866" title="SS-Hauptsturmführer">
SS-Hauptsturmführer



</doc>
<doc id="889868" url="https://pl.wikipedia.org/wiki?curid=889868" title="Bruno Santos">
Bruno Santos

Bruno Santos (ur. 31 sierpnia 1979 w Belo Horizonte) – brazylijski model.
Życiorys.
Wczesne lata.
Urodził się w Belo Horizonte w stanie Minas Gerais jako najstarszy syn Marii da Conceição Barbosa dos Santos i João Henrique dos Santosa (zm. 2002). Dorastał z trójką młodszych braci i jedną młodszą siostrą. Jego dziadkowie, João Nestor Elias dos Santos i Mônica Silva dos Santos, byli farmerami. Młody Santos spędzał wolny czas na pomocy w pracy na fermie i na grach sportowych. Żeby pomóc w utrzymaniu domu i trudnościach finansowych rodziny, w wieku od 7 do 12 lat Bruno handlował na ulicy i przy szkole lodami i innymi smakołykami. W tym czasie pomagał też matce w sprzedaży biżuterii i odzieży. W wieku 15 lat pomagał ojcu w sprzedaży filtrów wodnych i na budowie. Jego ojciec był bezrobotny i szybko popadł w alkoholizm. Po ukończeniu technicznej szkoły średniej CEFET (Centro Federal de Educação Tecnológica) w Brazylii na kierunku projektowania budownictwa drogowego, podjął pracę m.in. w budownictwie, handlu detalicznym, usługach publicznych, szkole, restauracji i rachunkowości.
Kariera.
Po przyjeździe do Paryża w 2000, rozpoczął, za namową przyjaciółki, pracę modela zarówno dla Versace, jak i Giorgio Armaniego. To przyniosło mu przydomek „Gisele Bündchen w spodniach”. W 2004 przeniósł się do Nowego Jorku, gdzie spotkał agenta Ike’a Gameza. Uczestniczył w kampaniach reklamowych Stevena Kleina. Po opuszczeniu nowojorskiej agencji Quest Model Management, związał się z agencją Wilhelmina Models. Był twarzą Calvina Kleina, Guess, H&amp;M, Óscara de la Renty i L’Oréal.
Brał udział w kampaniach reklamowych dla magazynów takich jak: „Vogue” (Stany Zjednoczone i Włochy), „Styl”e (Szwajcaria), „GQ” (edycja włoska, amerykańska, niemiecka, hiszpańska i koreańska), „V”, „Men’s Health”, „Cosmopolitan” (edycja amerykańska, amerykańska, niemiecka, hiszpańska i brazylijska), „Glamour” (edycja brazylijska) i „Elle”. Pojawił się także kilka w artykułach w gazetach w Grecji, Niemczech, Meksyku, Brazylii, Polsce, USA i całej Ameryce Łacińskiej.

</doc>
<doc id="889869" url="https://pl.wikipedia.org/wiki?curid=889869" title="Pierre Victor Auger">
Pierre Victor Auger

Pierre Victor Auger (ur. 14 maja 1899 w Paryżu, zm. 24 grudnia 1993 w Paryżu) francuski fizyk. 
W 1937 został profesorem Sorbony. W latach (1948–1958) pełnił funkcję dyrektora Departamentu Nauk Przyrodniczych UNESCO. W latach (1941–1944) mieszkał w USA (Chicago i Nowy Jork). W latach (1945–1948) był organizatorem szkolnictwa wyższego we Francji. 
Prowadził badania nad promieniowaniem kosmicznym. Jako pierwszy w roku 1938 zbadał i opisał pęki atmosferyczne promieniowania kosmicznego. Zajmował się również zagadnieniami fizyki atomowej. Auger był odkrywcą zjawiska samojonizacji (tzw. efekt Augera) (1925). 
Ogłosił liczne prace z fizyki neutronów, promieni X oraz promieniowania kosmicznego.

</doc>
<doc id="889877" url="https://pl.wikipedia.org/wiki?curid=889877" title="Juan José Haedo">
Juan José Haedo

Juan José Haedo (ur. 26 stycznia 1981 w Chascomus) – argentyński kolarz szosowy. Jego młodszy brat - Lucas Sebastian Haedo również jest zawodowym kolarzem, jednak jest mniej popularny niż Juan.

</doc>
<doc id="889880" url="https://pl.wikipedia.org/wiki?curid=889880" title="Baltic Cup 1948">
Baltic Cup 1948

Baltic Cup 1948 – turniej towarzyski Baltic Cup 1948, odbył się w dniach 26 - 28 września 1948 roku na Łotwie. Był to drugi turniej piłkarski po aneksji krajów bałtyckich przez ZSRR. W turnieju tradycyjnie wzięły udział trzy zespoły:drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1948 został zespół Litwy.

</doc>
<doc id="889886" url="https://pl.wikipedia.org/wiki?curid=889886" title="Pleystein">
Pleystein

Pleystein – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, siedziba wspólnoty administracyjnej Pleystein. Leży w Lesie Czeskim, około 20 km na południowy wschód od Neustadt an der Waldnaab, przy granicy z Czechami i autostradzie A6 i drodze B14.

</doc>
<doc id="889893" url="https://pl.wikipedia.org/wiki?curid=889893" title="Oscar Alberto Ortiz">
Oscar Alberto Ortiz

Oscar Alberto Ortiz (ur. 8 kwietnia 1953 w Chacabuco) – piłkarz argentyński grający na pozycji lewego pomocnika.
Kariera klubowa.
Ortiz jest wychowankiem klubu San Lorenzo de Almagro. W jego barwach zadebiutował już w 1971 roku, gdy liczył sobie 18 lat. Rok później wywalczył z San Lorenzo swój pierwszy sukces jakim było mistrzostwo fazy Metropolitano, a jeszcze w tym samym sezonie klub okazał się najlepszy także w fazie Nacional. Kolejny i zarazem ostatni sukces w San Lorenzo Ortiz osiągnął w 1974 roku, gdy mógł czuć się po raz drugi zwycięzcą Nacional. W klubie z Buenos Aires Ortiz grał do roku 1976 i wtedy przeniósł się do brazylijskiego Grêmio Porto Alegre, jednak nie grał tam tak dobrze jak w rodzimej lidze i zaledwie po roku wrócił do Argentyny, tym razem zasilając skład River Plate. W River spędził 4 lata i tutaj osiągał kolejne sukcesy, jak mistrzostwo Metropolitano w latach 1977, 1979 oraz 1980, a także mistrzostwo Nacional w 1979 roku. W 1981 roku River Plate sprzedało Ortiza do Huracanu Buenos Aires. Zawodnik przebywał tam przez 2 lata, jednak nie wyróżnił się niczym i w 1982 roku trafił do CA Independiente. Grał tam przez rok i w 1983 zdobył piąte w karierze mistrzostwo Metropolitano, a po sezonie zakończył piłkarską karierę w wieku 30 lat. W lidze argentyńskiej rozegrał łącznie 317 meczów i zdobył 32 gole.
Kariera reprezentacyjna.
W reprezentacji Argentyny Ortiz zadebiutował 18 lipca 1975 roku w wygranym 3:2 meczu z Urugwajem. W 1978 roku został powołany przez selekcjonera Cesara Luisa Menottiego do kadry na mistrzostwa świata, których gospodarzem była Argentyna. Zagrał tam w 6 meczach, w tym 4 od pierwszych minut. Zagrał także w wygranym 3:1 po dogrywce finale z Holandią (w 75. minucie został zmieniony przez René Housemana) i został z kolegami mistrzem świata. Karierę reprezentacyjną zakończył w 1979 roku, a w kadrze "Albicelestes" przez 4 lata wystąpił w 23 meczach i zdobył 3 gole.

</doc>
<doc id="889895" url="https://pl.wikipedia.org/wiki?curid=889895" title="Pressath">
Pressath

Pressath – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, siedziba wspólnoty administracyjnej Pressath. Leży w Lesie Czeskim, około 17 km na północny zachód od Neustadt an der Waldnaab, przy drodze B299, B470 i linii kolejowej Weiden in der Oberpfalz – Bayreuth.
Dzielnice.
W skład miasta wchodzą cztery dzielnice: Dießfurt, Hessenreuth, Pressath i Riggau.
Polityka.
W radzie miasta zasiada 16 radnych:
Współpraca.
Miejscowość partnerska:

</doc>
<doc id="889896" url="https://pl.wikipedia.org/wiki?curid=889896" title="Sierraleońskie Siły Powietrzne">
Sierraleońskie Siły Powietrzne

Sierraleońskie Siły Powietrzne – siły powietrzne Sierra Leone ustanowione w 1973 roku z pomocą szwedzkiego koncernu Saab. Samoloty będące pierwotnie na wyposażeniu armii: śmigłowce Bölkow Bo 105 i 2 Aerospatiale AS-355F "Ecuril" przeszły na wyposażenie lotnictwa cywilnego. Na wyposażeniu rządu pozostają natomiast śmigłowce, które służą do przewozu osobistości i zadań dyspozycyjnych.

</doc>
<doc id="889900" url="https://pl.wikipedia.org/wiki?curid=889900" title="Windischeschenbach">
Windischeschenbach

Windischeschenbach – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Lesie Czeskim, około 8 km na północ od Neustadt an der Waldnaab, nad rzeką Waldnaab, przy autostradzie A93 i linii kolejowej Monachium - Berlin.
Dzielnice.
W skład miasta wchodzą następujące dzielnice: 
Polityka.
W radzie miasta zasiada 20 radnych:

</doc>
<doc id="889901" url="https://pl.wikipedia.org/wiki?curid=889901" title="Glacier de Leschaux">
Glacier de Leschaux

Glacier de Leschaux – lodowiec w Masywie Mont Blanc w Alpach, spływający spod północnej ściany Grandes Jorasses.

</doc>
<doc id="889905" url="https://pl.wikipedia.org/wiki?curid=889905" title="Dwukoły">
Dwukoły

Dwukoły – osada leśna w Polsce położona w województwie warmińsko-mazurskim, w powiecie działdowskim, w gminie Iłowo-Osada posadowiona wśród lasów, obecnie siedziba Nadleśnictwa Dwukoły należącego do Regionalnej Dyrekcji Lasów Państwowych w Olsztynie.
W latach 1975–1998 miejscowość należała administracyjnie do województwa ciechanowskiego.
Historia.
Historia Dwukół nierozerwalnie związana jest z pobliskim Iłowem. W XIV wieku powstał młyn wodny na Dwukolance. Prawdopodobnie również w tym okresie powstał tu tartak.
W XIX wieku zlokalizowano tu leśnictwo Zworaden.
W okresie dwudziestolecia międzywojennego istniało Nadleśnictwo o nazwie Dwukoła (1921-1939) podlegające Dyrekcji Lasów Państwowych w Toruniu. Po drugiej wojnie światowej, z upaństwowionych lasów (na mocy dekretów o reformie rolnej i o przyjęciu niektórych lasów na własność państwa) utworzono Nadleśnictwo Dwukoły.
Obecny budynek dyrekcji nadleśnictwa pochodzi z czasów pruskich. Na terenie leśnictwa znajduje się rezerwat Góra Dębowa, w którym objęto ochroną starodrzew mieszany. Osobliwością Lasów Iłowskich są tzw. gniazda Mansfelda, nazwane tak od nazwiska pruskiego leśnika. Wprowadził on nową metodę zalesiania - młode drzewa sadził on w kręgi o promieniu kilkudziesięciu metrów, natomiast środek obszaru miał zalesiać się sam.

</doc>
<doc id="889906" url="https://pl.wikipedia.org/wiki?curid=889906" title="Gambijskie Siły Powietrzne">
Gambijskie Siły Powietrzne

Gambijskie Siły Powietrzne składają się z 25 żołnierzy i dysponują samolotami, które służą głównie do celów transportowych. Gambia posiada jedne z najmniejszych wojskowych sił lotniczych na świecie.

</doc>
<doc id="889907" url="https://pl.wikipedia.org/wiki?curid=889907" title="Darcy Tucker">
Darcy Tucker

Darcy Tucker (ur. 15 marca 1975 w Castor, Alberta, Kanada) – były kanadyjski hokeista. Ostatnim jego klubem był występujący w lidze NHL – Colorado Avalanche. 1 października 2010 roku skończył zawodową karierę.

</doc>
<doc id="889908" url="https://pl.wikipedia.org/wiki?curid=889908" title="Vohenstrauß">
Vohenstrauß

Vohenstrauß – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Lesie Czeskim, około 21 km na południowy wschód od Neustadt an der Waldnaab, przy granicy z Czechami i autostradzie A6, drodze B22.
"Linia kolejowa" w gminie Eslarn, w mieście Vohenstrauß – Neustadt an der Waldnaab jest teraz drogą rowerową.
1 sierpnia 2013 do miasta przyłączono 0,77 km2 pochodzące z dzień wcześniej rozwiązanego obszaru wolnego administracyjnie Michlbach. Dodatkowo z gminy targowej Moosbach włączono do miasta w tym samym dniu 0,06km2.
Współpraca.
Miejscowości partnerskie:

</doc>
<doc id="889911" url="https://pl.wikipedia.org/wiki?curid=889911" title="Tadeusz Guz">
Tadeusz Guz

Tadeusz Guz (ur. 7 lutego 1959 w Zwierzyńcu) – polski katolicki prezbiter, filozof, teolog, profesor nauk humanistycznych, nauczyciel akademicki Katolickiego Uniwersytetu Lubelskiego. Krytyk modernizmu katolickiego, protestantyzmu i nauki Marcina Lutra, znany z kontrowersyjnych wypowiedzi, a także z wypowiedzi dotyczących epidemii koronawirusa sprzecznych z ustaleniami nauk medycznych.
Życiorys.
W latach 1978–1984 był alumnem Wyższego Seminarium Duchownego Diecezji lubelskiej (obecnie: Metropolitalne Seminarium Duchowne w Lublinie). 16 grudnia 1984 roku otrzymał święcenia kapłańskie. W 1984 roku ukończył studia teologiczne na Katolickim Uniwersytecie Lubelskim. W 1989 roku ukończył również studia filozoficzne na tej uczelni. Po dwuletniej pracy w parafii skierowany przez biskupa na studia filozoficzne w Gustav-Siewerth-Akademie, które ukończył w 1994 roku. Tematem jego dysertacji były związki między metafizyką Lutra i Hegla. W 1996 roku uzyskał na Akademii Teologii Katolickiej w Warszawie stopień doktora nauk humanistycznych. W 2001 habilitował się na temat rozpadu metafizyki w neomarksizmie Adorna i idealizmie Hegla. W 2017 prezydent RP Andrzej Duda nadał mu tytuł profesora nauk humanistycznych, choć materiały z postępowania profesorskiego nie zostały (wbrew obowiązującym przepisom) podane do publicznej wiadomości na stronie Centralnej Komisji ds. Stopni i Tytułów.
Objął funkcję kierownika Katedry Filozofii Prawa na Katolickim Uniwersytecie Lubelskim, dziekana Wydziału Zamiejscowego Nauk Prawnych i Ekonomicznych Katolickiego Uniwersytetu Lubelskiego Jana Pawła II w Tomaszowie Lubelskim. Przez kilkanaście lat był wykładowcą w Gustav-Siewerth-Akademie, Weilheim w Niemczech.
Główne kierunki działalności to: filozofia prawa; prawo naturalne; metafizyka; antropologia; etyka; filozofia Boga; filozofia gospodarki; historia filozofii; filozofia religii, filozofia postmodernistyczna, filozofia lewicy. W swoich badaniach zajął się m.in. aspektami filozoficzno-religijnymi wyobcowania społecznego. 
W swej działalności publicystycznej przedstawia m.in. naukę Kościoła dotyczącą ochrony życia ludzkiego od momentu poczęcia do naturalnej śmierci. Był jednym z sygnatariuszy uchwały Senatu Katolickiego Uniwersytetu Lubelskiego z dnia 21 grudnia 2006 roku w sprawie poparcia inicjatywy zmierzającej do poszerzenia konstytucyjnej gwarancji ochrony życia ludzkiego. Publikuje także w pismach naukowych. 
Poglądy.
Stosunek do protestantyzmu.
Ks. Guz zajmuje się krytyką nauk Lutra i protestantyzmu. Zarzuca Lutrowi, że swoją naukę uważał za „sąd samego Boga”, a siebie samego za sędzię aniołów. Ks. Guz uważa, iż Marcin Luter przypisywał Chrystusowi zarówno sprawiedliwość, jak i grzeszność. Protestantyzm nazywa „totalną herezją”. Zarzuca protestantom, ze zagubili różnicę pomiędzy Bogiem a stworzeniem. Jego zdaniem według protestantów „aniołowie, ludzie, zwierzęta” są sposobem istnienia boskości. Luter i jego następcy w miejsce Boga kreatora wprowadzili Boga, który rozwija się permanentnie. Protestantyzm stał się zaczynem dla powstania teorii ewolucji. Nic nie łączy katolicyzmu z protestantyzmem, protestanci są braćmi dla katolików tylko na płaszczyźnie człowieczeństwa. W marcu 2017 roku duchowny wyjawił, że od swoich przełożonych otrzymał zakaz wypowiadania się publicznie na temat protestantyzmu.
Według Guza Luter w komentarzu do Psalmu 117 napisał, że Bóg nie może być Bogiem, zanim nie stanie się diabłem. Stwierdzenie to zweryfikował w listopadzie 2016 roku Jerzy Marcol, dyrektor Biblijnego Stowarzyszenia Misyjnego. Marcol zarzucił Guzowi manipulację i wyjaśnił, że Luter mówi tam o nastawieniu nienawróconego umysłu. Spór dotyczy również i tego, czy w wydaniu źródłowym znajdowało się umieszczone w nawiasach dojaśnienie „w oczach przewrotnego rozumu”. Nawiasu tego nie ma w krytycznym wydaniu weimarskim.
W grudniu 2016 Emil Anton, katolicki ekumenista, zarzucił Guzowi błędy metodologiczne i merytoryczne, nieodróżnianie Lutra od luteranizmu i protestantyzmu. Zarzucił koncentrowanie się na pojedynczych cytatach bez odniesienia do kontekstu historycznego ani osobistego doświadczenia reformatora, czy jego wizji teologicznej. Guz nie odnosi się do innych katolickich oraz protestanckich badaczy Lutra. Zarzucił Guzowi tendencję do uogólniania, traktowanie protestantów jako monolit, ahistoryczne podejście do katolickiej tradycji dogmatycznej.
Ks. Przemysław Kantyka i Piotr Kopiec z Instytutu Ekumenicznego KUL ocenili, że znajomość teologii Lutra jest u Guza „bardzo powierzchowna i fragmentaryczna”. Zarzucili mu także, że wykorzystuje Lutra do atakowania niemieckiego episkopatu. Konrad Buzała, baptystyczny teolog, ocenił, że rozumienie słów Lutra z komentarza do Psalmu 117 przez Guza jest nie tylko nieprawidłowe, ale jest także poważnym nadużyciem.
Wypowiedzi na temat narodu żydowskiego.
Ks. Tadeusz Guz jest znany z wielu krytycznych opinii na temat Żydów i judaizmu. Podczas jednego z wykładów w listopadzie 2018 roku stwierdził, że mordy rytualne popełniane przez Żydów są faktem i „nie da się ich wymazać z historii”. Powołał się na archiwa, dokumenty i wyroki polskich sądów. W sprawie jego wykładów wypowiedziała się Polska Rada Chrześcijan i Żydów, której członkowie napisali list do kurii archidiecezji lubelskiej i władz Katolickiego Uniwersytetu Lubelskiego Jana Pawła II, którego ks. prof. jest wykładowcą. W liście skrytykowane zostały wypowiedzi dotyczące m.in. rzekomych mordów rytualnych dokonywanych przez Żydów. Opinie Guza określono jako „sprzeczne ze zdrowym rozsądkiem i z faktami” i wytwór antysemickiej fantazji.
W odpowiedzi na list Polskiej Rady Chrześcijan i Żydów 16 listopada 2018 zostało wydane oświadczenie podpisane przez rzeczników KUL i lubelskiej kurii, w którym stwierdzono, że „Arcybiskup Metropolita Lubelski i Rektor KUL uznają przytoczone w piśmie wypowiedzi ks. prof. Guza za niedopuszczalne”. Ostatecznie jednak Komisja Dyscyplinarna powołana przez KUL w marcu 2021 uznała, że poglądy ks. profesora wpisują się w „nierozstrzygniętą dyskusję naukową”, a sprawa została umorzona i ks. Guz nie został w żaden sposób ukarany. Decyzja ta spotkała się z dużą krytyką części publicystów i środowisk liberalno-lewicowych. Oburzenie wyraziły także środowiska żydowskie w Polsce i na świecie. Dyrektor Muzeum Historii Żydów Polskich Polin Zygmunt Stępiński stwierdził, że Katolicki Uniwersytet Lubelski jawnie promuje „przekaz rodem z Protokołów mędrców Syjonu”, czyli carskiej antysemickiej fałszywki z 1905, w której opisane zostały rzekome plany osiągnięcia przez Żydów globalnej dominacji nad światem.
Stosunek do ekologii.
13 maja 2017 podczas konferencji zorganizowanej przez Jana Szyszkę i o. Tadeusza Rydzyka
powiedział, że „ekologia to ateistyczny, materialistyczny i nihilistyczny neokomunizm”, a jej celem jest negacja Boga. Nazwał ją też odmianą zielonego nazizmu. Guza skrytykował Kacper Sulowski na łamach Gazety Wyborczej. W odpowiedzi 14 czerwca 2017 roku na łamach „Naszego Dziennika” w artykule „Manipulacje prawdą” Guz opisał jak media „Gazety Wyborczej” kreują kłamstwa i jak on sam jest szkalowany przez te media. Jego zdaniem Adam Michnik jest reprezentantem „ateistycznego, materialistycznego i nihilistycznego neokomunizmu”. „Gazeta Wyborcza” krzewić ma ideologię neomarksizmu i uczestniczy w procesie neokomunizacji Rzeczypospolitej Polskiej oraz rozprawy z Kościołem Katolickim i Narodem Polskim.
Władze KUL wydały oświadczenie, że „wypowiedzi ks. prof. T. Guza są wyrazem jego indywidualnych poglądów o charakterze pozanaukowym, za które bierze pełną odpowiedzialność, a osoby urażone tymi wypowiedziami powinny zostać przez niego przeproszone. Władze uczelni odcinają się od tych wypowiedzi…”. 
Koronawirus.
25 marca 2020 na antenie Telewizji Trwam i Radia Maryja powiedział, że podczas mszy nie można się zarazić koronawirusem: „Pan Bóg żadnych wirusów nie rozprzestrzenia. Bo jest święty i jego bytowość jest święta. Niektórzy się obawiali, że kapłan, który celebruje – i jest komunia święta do ust – że kapłan może zarażać. Kapłan ma, po pierwsze, konsekrowane dłonie. Po drugie, jako jedyna osoba w zgromadzeniu liturgicznym ma umywane dłonie przy ofiarowaniu darów dla Boga. Więc kapłan ma nie tylko umyte ręce w takim sensie, jakiego oczekuje pan minister zdrowia, lecz także ma umyte ręce w sensie nadprzyrodzonym. A zatem żadne udzielanie komunii świętej do ust nie zagraża ani jednemu Polakowi roznoszeniem jakichkolwiek wirusów, bo to jest akt święty, w ramach mszy świętej, która jest świętym aktem. A zatem nie jest miejscem, przestrzenią i czasem rozprzestrzeniania wirusów, tylko przychodzenia Pana Boga”. 
Lidia Jaskuła, rzecznik prasowy KUL, stwierdziła, że ks. Guz nie posiada kwalifikacji naukowych, aby wypowiadać się na tematy dotyczące epidemii, a w szczególności na temat sposobu rozprzestrzeniania się koronawirusa. Arcybiskup lubelski Stanisław Budzik wezwał natomiast ks. Guza do sprostowania wypowiedzi niezgodnych z katolicką nauką o Eucharystii. Krytycznie do wypowiedzi ks. Guza odniosły się także władze Katolickiego Uniwersytetu Lubelskiego. Kapłan podtrzymuje jednak swoje stanowisko. Audycja kilka dni po jej wyemitowaniu została usunięta ze strony internetowej zarówno Telewizji Trwam, jak i Radia Maryja.
W maju 2021 roku przyrównał szczepienia do zbrodni nazistów, a rząd Polski wprowadzając limity wiernych w kościołach współpracuje z diabłem. W związku z tą wypowiedzią 31 maja jego przełożeni arcybiskup metropolita lubelski oraz rektor Katolickiego Uniwersytetu Lubelskiego wydali wspólne oświadczenie, w którym stwierdzili: “Ksiądz prof. Tadeusz Guz w swoich wypowiedziach nadużywa autorytetu kapłana i profesora”.
Pomimo licznych kontrowersji władze KUL-u oraz arcybiskup lubelski nie są w stanie powstrzymać ks. Guza.
Nagrody i wyróżnienia.
W roku 2015 został laureatem Lubelskiej Nagrody Naukowej im. prof. Edmunda Prosta, za monografię „Filozofia prawa III Rzeszy Niemieckiej” (drugie wydanie), którą uznano za najlepszą pracę naukową 2014 roku. Karol Dąbrowski zarzucił Guzowi, że nie cytuje w swej pracy kilku istotnych badaczy nazizmu, niemniej pochwalił za dokonanie „twórczej interpretacji ideologii nazistowskiej z punktu widzenia katolicyzmu”. 

</doc>
<doc id="889914" url="https://pl.wikipedia.org/wiki?curid=889914" title="Przystosowawczość">
Przystosowawczość



</doc>
<doc id="889915" url="https://pl.wikipedia.org/wiki?curid=889915" title="Omar Larrosa">
Omar Larrosa

Omar Rubén Larrosa (ur. 18 listopada 1947 w Buenos Aires) – piłkarz argentyński grający na pozycji środkowego pomocnika.
Kariera klubowa.
Larrosa rozpoczynał piłkarską karierę w klubie Boca Juniors, w którym zadebiutował już w 1967 roku. Grał tam przez 2 sezony, po czym dostał pozwolenie na odejście i w 1969 roku został zawodnikiem lokalnego rywala, Argentinos Juniors Buenos Aires. Zespół spadł z ligi, ale Larrosa był jego najlepszym zawodnikiem i wtedy też kierownictwo Boca ściągnęło go z powrotem do siebie. W 1970 roku wywalczył swój pierwszy sukces w karierze – mistrzostwo fazy Nacional, pomimo tego, że w finale z Rosario Central nie wystąpił. W 1971 roku Larrosa wyjechał aż do Gwatemali i przez rok grał w zespole mistrza kraju, CSD Comunicaciones i był uważany za najlepszego piłkarza w tamtym regionie. W 1972 roku został zawodnikiem Huracanu Buenos Aires, gdzie grał przez 4 sezony. Wtedy klub ten odnosił jedne z największych sukcesów w historii i w 1973 roku został mistrzem fazy Metropolitano, a w latach 1975 i 1976 jej wicemistrzem. W 1977 roku Larrosa podpisał kontrakt z CA Independiente. Grał tam przez 3 lata i w tym okresie dwukrotnie wygrywał z zespołem fazę Nacional. W 1980 opuścił Independiente i przez rok grał w CA Vélez Sarsfield. W 1981 roku Larrosa był piłkarzem jedenastki San Lorenzo de Almagro, jednak zespół ten rozegrał słaby sezon i pierwszy raz w historii spadł do drugiej ligi. Wtedy też Larrosa zdecydował się zakończyć piłkarską karierę w wieku 34 lat.
Kariera reprezentacyjna.
W reprezentacji Argentyny Larrosa zadebiutował w 1977 roku. Rok później został powołany przez selekcjonera Cesara Luisa Menottiego do kadry na mistrzostwa świata, których gospodarzem była Argentyna. Na turnieju był rezerwowym i zagrał najpierw w grupowym meczu z Peru (6:0), a następnie w wygranym 3:1 po dogrywce finale z Holandią (w 66. minucie zmienił Osvaldo Ardilesa) i został z kolegami mistrzem świata. Karierę reprezentacyjną zakończył w tym samym roku, a w kadrze „Albicelestes” przez 2 lata wystąpił w 11 meczach.

</doc>
<doc id="889918" url="https://pl.wikipedia.org/wiki?curid=889918" title="Liščí hora">
Liščí hora

Liščí hora (niem. "Fuchsberg", 1363 m n.p.m.) – wzniesienie w Sudetach Zachodnich, w czeskiej części pasma Karkonoszy.
Położenie.
Wzniesienie położone około 3 km na południowy zachód od Pecu pod Sněžkou, w bocznym grzbiecie odchodzącym od Czeskiego Grzbietu w masywie Luční hory. Grzbiet ten nosi nazwę Černohorská hornatina i wchodzi w skład tzw. Grzbietów Południowych (Krkonošské rozsochy).
Jest to jedno z wyższych wzniesień w grzbiecie Liščí hřeben, który przekracza dolną granicę piętra kosodrzewiny (1250 m n.p.m.). Partie szczytowe zajmuje kosodrzewina i wysokogórskie łąki, niższe partie zboczy porośnięte są lasem świerkowym regla górnego. Góra dominująca nad Pecem pod Sněžkou, o kopulastym kształcie z płaskim szczytem, o dość stromych północno-wschodnich i południowo-zachodnich zboczach. Zbocze północno-zachodnie łagodnie schodzi w kierunku szczytu Luční hora, tworząc w grzbiecie Liščí hřeben niewielkie siodło. Południowo-wschodnie zbocze opada stromiej, przez Przełęcz Sokol i Slatinną stráň łączy się z Černą horą. Na zboczu tym w dolnej jego części, położone są ośrodki (boudy), trasy i wyciągi narciarskie. Północno-wschodnie zbocze góry jest zboczem lawinowym.
Ochrona przyrody.
Wzniesienie położone jest na obszarze czeskiego Karkonoskiego Parku Narodowego (czes. "Krkonošský národní park – KRNAP").
Turystyka.
Przez szczyt prowadzi szlak turystyczny.

</doc>
<doc id="889920" url="https://pl.wikipedia.org/wiki?curid=889920" title="IBO">
IBO



</doc>
<doc id="889921" url="https://pl.wikipedia.org/wiki?curid=889921" title="Grafenwöhr">
Grafenwöhr

Grafenwöhr – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Jurze Frankońskiej, około 18 km na zachód od Neustadt an der Waldnaab, przy drodze B299.
Dzielnice.
W skład miasta wchodzą następujące dzielnice: Grafenwöhr, Bruckendorfgmünd, Dorfgmünd, Gößenreuth, Hammergmünd, Hütten, Josephsthal, Kollermühle, Moos i Rosenhof.
Współpraca.
Miejscowość partnerska:

</doc>
<doc id="889922" url="https://pl.wikipedia.org/wiki?curid=889922" title="Peter Nahlin">
Peter Nahlin

Peter Nahlin (ur. 1 maja 1968 w Eskilstunie) – szwedzki żużlowiec.
Kariera żużlowa.
W latach 1985–2003 szesnastokrotnie wystąpił w finałach mistrzostw Szwecji seniorów, zdobywając dwa medale: srebrny (1991) i brązowy (1988). W roku 1988 osiągnął największy sukces w karierze, zdobywając w miejscowości Slaný tytuł Mistrza Świata Juniorów. Dwukrotnie (1991, 1992) zdobył srebrne medale na Drużynowych Mistrzostwach Świata. W latach 1991–1997 występował na torach w Polsce, kolejno w klubach: Apator Toruń (1991), Polonia Piła (1992), Morawski Zielona Góra (1994) i Polonia Bydgoszcz (1997). Jest dwukrotnym medalistą Drużynowych Mistrzostw Polski: złotym (1997) oraz brązowym (1991). W latach 1988–1990 startował w lidze brytyjskiej, reprezentując klub Swindon Robins.
W roku 2005 został nominowany (jako rezerwa toru) do startu w Grand Prix Szwecji. Po taśmie Andreasa Jonssona wystąpił w jednym biegu, jednak nie zdobył punktu. W klasyfikacji końcowej zajął 30. miejsce.

</doc>
<doc id="889931" url="https://pl.wikipedia.org/wiki?curid=889931" title="Wada postawy">
Wada postawy

Wada postawy − wszelkie odstępstwa od prawidłowej postawy.
Do wad postawy zalicza się:
Przyczyny.
Za przyczyny wad postawy uważa się:
Plecy okrągłe (łac. "dorsum rotundum").
Charakterystyka.
Wada ta charakteryzuje się:
Mięśnie osłabione i rozciągnięte.
Do mięśni, które ulegają osłabieniu i rozciągnięciu w plecach okrągłych należą:
Mięśnie nadmiernie napięte i przykurczone.
Do mięśni, które ulegają nadmiernemu napięciu i często przykurczeniu należą:
Plecy wklęsłe (łac. "dorsum concavum").
Charakterystyka.
Wada ta charakteryzuje się:
Mięśnie osłabione i rozciągnięte.
Do mięśni osłabionych i rozciągniętych w plecach wklęsłych należą:
Mięśnie nadmiernie napięte i przykurczone.
Do mięśni nadmiernie napiętych i przykurczonych należą:
Plecy okrągło-wklęsłe (łac. "dorsum rotundo-concavum").
Charakterystyka.
Wada ta charakteryzuje się:
Mięśnie osłabione i rozciągnięte.
Do mięśni osłabionych i zbyt rozciągniętych należą:
Mięśnie nadmiernie napięte i przykurczone.
Do mięśni nadmiernie napiętych lub przykurczonych należą:
Plecy płaskie (łac. dorsum planum).
Charakterystyka.
Wada ta charakteryzuje się:
Mięśnie nadmiernie rozciągnięte.
W plecach płaskich nadmiernie rozciągnięte są:
Mięśnie nadmiernie napięte.
Mięśniami nadmiernie napiętymi są:

</doc>
<doc id="889932" url="https://pl.wikipedia.org/wiki?curid=889932" title="Zamek biskupów wrocławskich w Ujeździe">
Zamek biskupów wrocławskich w Ujeździe

Zamek biskupów wrocławskich w Ujeździe – ruiny zamku leżącego w mieście Ujazd, w powiecie strzeleckim, w województwie opolskim. Zamek powstał w połowie XIII wieku, jako własność biskupów wrocławskich. Rozbudowany w XIV wieku w stylu gotyckim i przebudowany w stylu renesansowym w wieku XVI. W XVIII wieku założenie przebudowano na barokowy pałac.
Wpisany do rejestru zabytków 15 maja 1964 roku, nr rejestru 884/64.
Historia.
Siedziba biskupa wrocławskiego obok osady Ujazd, powstała w połowie XII wieku. Ujazd po raz pierwszy wzmiankowany był w bulli papieża Hadriana IV z roku 1155. Bulla wymieniała posiadłości biskupstwa wrocławskiego na Śląsku. Wybudowany w XII wieku zamek miał początkowo formę czworobocznej wieży z przyporami w narożach (długość boku 8,5 m) i pełnił funkcję donżonu – baszta mieszkalna. Warownia była niewielkich rozmiarów. Zachodnia ściana wieży była zespolona z murem obwodowym zamykającym prostokąt o wymiarach 23×31,5 m. Mury obronne odpowiadały przebiegowi ścian późniejszego pałacu z końca XVI wieku. Przed murem obronnym były dwa rzędy drewnianych palisad, które koliście otaczały murowaną część warowni. Przed zewnętrzną palisadą znajdowała się fosa a we wschodniej części brama wjazdowa.
W XIII wieku do baszty obronnej dobudowano Dom Biskupi, który stał się siedzibą biskupiego Prokuratora. W okresie od XIII do początków XV wieku biskupi często przebywali w Ujeździe, o czym świadczą wystawione tutaj dokumenty. Ujazd stanowił wtedy centrum dóbr biskupich w granicach księstwa opolskiego, tzw. Klucza Ujazdowskiego.
W XIV wieku basztę i Dom Biskupi przebudowano w stylu gotyckim. Powiększono też obszar zamku otoczony murem obronnym i zbudowano bramę z piętrowym budynkiem bramnym. Prawdopodobnie w narożniku pn.-wsch. zbudowano drugą basztę lub basteję wychodzącą poza mury. Około 1365 roku, w czasie konfliktu biskupa Przecława z Pogorzeli z księciem opolskim Bolkiem III zbudowano dodatkowe fortyfikacje broniące zamku i miasta. W 1370 roku na polecenie cesarza Karola IV fortyfikacje te zburzono. Później odbudowano jedynie mury miasta.

Ujazd pozostał własnością biskupstwa wrocławskiego do 1428 roku, wtedy to został przejęty, jako zastaw, przez księcia opolsko – strzelecko – niemodlińskiego Bernarda (1428–1443). Ujazdowski zamek stał się siedzibą starosty książęcego. W 1428 roku starostą został Janke Kotuliński z Kotulina.
W I połowie XV wieku Ujazd z zamkiem był kilkukrotnie zdobywany. W 1430 roku Ujazd zdobyły wojska husyckie, a w 1434 roku wojska polskie starosty sieradzkiego Krystyna z Koziegłów w pogoni za rycerzem – rozbójnikiem Mikołajem Kornicz Siestrzeńcem zajmują Gliwice i Ujazd. W czasie wyprawy po koronę czeską dla księcia Kazimierza Jagiellończyka, 23 -24.09 1438 roku wojska króla polskiego Władysława III pustoszą Ujazd i okolicę.
W 1443 roku Ujazd z Kluczem Ujazdowskim zostaje sprzedany przez biskupa Konrada IV księciu opolskiemu Bolkowi V (1443–1460), który sprzeciwił się przejęciu Ziemi Oświęcimskiej przez biskupa krakowskiego Zbigniewa Oleśnickiego. Sprzeciw Bolka V i innych książąt opolskich doprowadził do wojny z Oleśnickim (1444–1452). W 1444 roku wojska Oleśnickiego pod dowództwem Piotra Szafrańca z Pieskowej Skały zdobyły Ujazd, Toszek i Koźle.
Po Bolku V Ujazd przejmuje książę opolski Mikołaj I (1460–1463) i oddaje Ujazd córce Machnie jako wiano. Mąż Machny książę Przemek Toszecki (1463–1465 i 1466–1484) wykupuje wiano w 1463 roku, ale już dwa lata później musiał je odsprzedać biskupowi wrocławskiemu. W 1465 roku Ujazd odkupuje biskup Jodok z Rużomberku (1465–1466), a już w 1466 roku sprzedaje go księciu toszeckiemu Przemkowi. Ten przekazuje Ujazd, w 1466 roku, bratu księciu Januszowi IV „bez ziemi” (1484–1497 formalny właściciel Ujazdu) na jego siedzibę. Po bezpotomnej śmierci Janusza IV w 1497 roku, Ujazd powraca do biskupstwa wrocławskiego. Biskup Jan IV Roth oddaje dobra ujazdowskie w dzierżawę wolnemu dziedzicznemu wójtowi Ujazdu Mikołajowi Dluhomil z Bierawy. Klucz Ujazdowski rozpada się, ale aż do 1810 roku zachowała się odrębna jednostka administracyjna w obrębie starostwa toszeckiego a później powiatu toszeckiego – dystrykt ujazdowski. W czasach gdy Ujazd dzierżawił Mikołaj Dluhomil, dobra ujazdowskie formalnie pozostawały własnością biskupstwa wrocławskiego. Biskupami i właścicielami miasta i zamku byli wtedy: Jan IV Roth (1497–1506), Jan V Thurzo (1506–1520), Jakub von Salza (1520–1524).
26.02.1524 roku Ujazd przechodzi ostatecznie w ręce prywatne. Biskup Jakub von Salza sprzedaje Ujazd Mikołajowi Dluhomil z Bierawy. Zamek przez cały XVI wiek (do roku 1609) staje się siedzibą ujazdowskiej gałęzi rodu Dluhomil z Bierawy. Kolejnymi właścicielami Ujazdu i zamku z tego rodu byli: Mikołaj Dluhomil z Bierawy (1524–1538), Mikołaj „młodszy” Dluhomil z Bierawy (1538–1554), Kaspar Dluhomil z Bierawy (1554 – ok. 1600) i Jan Dluhomil z Bierawy (ok. 1600–1609). Około 1560 roku Dluhomilowie z Bierawy przeszli na protestantyzm a ok. 1570 roku sąsiadujący z zamkiem kościół pw. św. Andrzeja zostaje przejęty przez protestantów.
W połowie grudnia 1536 roku na zamku w Ujeździe zatrzymuje się, w drodze do Krakowa, książę Palatynatu-Neuburg i elektor Palatynatu Reńskiego Ottheinrich Wittelsbach z orszakiem. Nadworny malarz Ottheinricha Wittelsbacha sporządza rysunek z widokiem panoramy Ujazdu.
1580 roku Kaspar Dluhomil przebudowuje zamek w renesansowy pałac. Zostaje zbudowany jednopiętrowy budynek, który obejmuje mury dawnej warowni biskupiej. Baszta zostaje rozebrana, a w północno-zachodnim narożniku postawiono nową basztę, okrągłą, w której umieszczono klatkę schodową. Przebudowa była kosztowna i Kaspar Dluhomil zmuszony był zastawić Ujazd. Wierzycielami Kaspara byli: Sambor Dluhomil z Bierawy, brat Kaspara, właściciel Zabrza i Jan Bogusław von Zwolle und Goldstein ze wsi Odra (od 1602 roku właściciel Sławięcic; ożeniony z Barbarą, córką Piotr Dluhomila z Bierawy, dziedziczką Bierawy). Kaspar pozostał panem zamku.
W 1609 roku Jan Dluhomil sprzedaje Ujazd wolnemu panu Mikołajowi Kochcickiemu z Kochcic. Do 1676 roku Ujazd pozostaje własnością ujazdowskiej gałęzi rodu Kochcickich z Kochcic. Kolejnymi właścicielami byli: wolny pan Mikołaj Kochcicki z Kochcic (1609 – ok. 1644), wolna pani Anna Julianna Kochcicka z Kochcic (ok. 1644 i od ok. 1650–1666) i jej córka wolna pani Anna Maria Proskowski z Prószkowa (1666–1676).
Mikołaj Kochcicki, ożeniony z Anną Marią von Maltitz, był katolikiem i przywrócił w Ujeździe katolicyzm. W 1614 roku przebudował gotycki kościół pw. św. Andrzeja w stylu barokowym.
Po śmierci Anny Marii von Maltitz (po 1620 roku) z Ujazdu przeniesiono na Górę św. Anny figurkę św. Anny Samotrzeciej z relikwiami .
W czasie wojny trzydziestoletniej, w 1627 roku, Ujazd zostaje zajęty przez Duńczyków i Szwedów, a Mikołaj Kochcicki zostaje uwięziony w Pszczynie. Dobra Kochcickich, mimo że Mikołaj był katolikiem i stronnikiem cesarza, zostały skonfiskowane, ponieważ brat Mikołaja, Andrzej Kochcicki był przywódcą protestantów śląskich. Właścicielem Ujazdu został w 1628 roku na krótko (do ok. 1630) Maximilian von Strachwitz und Gross Zauche, starosta biskupstwa wrocławskiego. W 1644 roku, na krótko (do ok. 1650) właścicielem został Johann Gottlieb von Zwolle und Goldstein, który posiadał Sławięcice i Bierawę. Prawdopodobnie Anna Julianna Kochcicka zastawiła Ujazd.
W czasach Kochcickich, noc z 17 na 18 VIII 1638 roku spędził w Ujeździe król Polski Władysław IV Waza. Podróżował z orszakiem 1300 ludzi do kurortu Baden koło Wiednia.
W 1660 roku pałac ujazdowski zostaje przebudowany. To prawdopodobnie wtedy dobudowano drugie piętro, zbudowano klatkę schodową i zburzono basztę narożną z klatką schodową.
30 września 1676 roku Ujazd kupuje hrabia Johann Bernhard II von Praschma und Bilkau. Do 1729 roku Ujazd pozostawał siedzibą ujazdowskiej gałęzi rodu. Kolejnymi właścicielami byli: hrabia Johann Bernhard II von Praschma und Bilkau (1676–1692), hrabia Johann Ferdinand von Praschma und Bilkau (1692–1727) oraz od 1727 do 1729 hrabina Anna Julianne von Praschma i Anna Catherine von Praschma.
Ostatnie przedstawicielki ujazdowskich Praschma sprzedały dobra ujazdowskie hrabiemu Karolowi Henrykowi von Sobeck und Kornitz. Do 1780 roku Ujazd pozostał w rękach rodu von Sobeck. Właścicielami Ujazdu z tego rodu byli: hrabia Karol Henryk von Sobeck und Kornitz (1729–1738), hrabia Rudolf von Sobeck und Kornitz (1738–1748), hrabia Karl Heinrich von Sobeck und Kornitz (syn Rudolfa) – od 1748 do 1752, hrabina Marie Josephine von Wilczek (wdowa po Rudolfie von Sobeck) – od 1752 do 1780.
W czasach von Praschma i von Sobeck dobudowano skrzydła boczne pałacu. Po stronie południowej dziedzińca zbudowano jednopiętrowy budynek, a po stronie wschodniej dziedzińca przebudowano budynek bramny i całą stronę wschodnią. Północną stronę zamknięto piętrowym budynkiem gospodarczo – mieszkalnym. Jedynie północno-zachodni. narożnik pozostał niezabudowany. Pozostał tam łukowaty fragment dawnego muru obronnego z XIV wieku.
Od 1780 roku do 1843 roku zamek ujazdowski kilkakrotnie zmieniał właścicieli. Kolejnymi posiadaczami byli: hrabia Fryderyk Wilhelm von Posadowski (1780–1781), hrabia Hans Wilhelm Gottlob von Schönaich – Carolath (1781–1788), Ernst von Pannewitz (1788–1793), hrabia Heinrich von Francken – Sierstorpff (1793–1803), hrabia Friedrich Wilhelm von Francken – Sierstorpff (1803–1816), baron Joseph von Welczek (04.05.1816 – 03.02.1838).
W 1838 roku zamek ujazdowski i dobra zamkowe kupił za 150 000 talarów właściciel sąsiednich dóbr sławęcickich August Fürst zu Hohenlohe-Öhringen. Jeden z najzamożniejszych rodów magnackich był w posiadaniu pałacu w Ujeździe do stycznia 1945 roku. Kolejnymi właścicielami pałacu z tego rodu byli: generał August Fürst zu Hohenlohe-Öhringen (1843–1853), Hugo Fürst zu Hohenlohe-Öhringen, Herzog von Ujest (1853–1897), Christian Kraft Fürst zu Hohenlohe-Öhringen, Herzog von Ujest (1897–1929), Hans Fürst zu Hohenlohe-Öhringen, Herzog von Ujest (1929 – I 1945). W 1861 roku król pruski Wilhelm I nadał Hugo von Hohenlohe-Öhringen tytuł „Herzog von Ujest” – książę Ujazdu, co uczczono umieszczając nad bramą wjazdową herb książęcy.
W czasach Hohenlohe, w połowie XIX wieku, pałac poddano renowacji i upiększeniu. Całość fasady i dach otrzymał renesansowy wystrój. W samym budynku pałacu, w zachodniej ścianie zrobiono wyjście do ogrodu i dobudowano tam schodki na taras. Zlikwidowano też resztki dawnego muru obronnego w pn.-zach. narożniku i zrobiono tam przejazd do folwarku. W takim kształcie pałac przetrwał do 1945 roku.
23 stycznia 1945 roku do Ujazdu wkroczyły oddziały Armii Czerwonej. Zabudowania zamkowe i większa część miasta spłonęły, podpalone przez wojska radzieckie. Po pałacu pozostała tylko ruiny. Skrzydła boczne przestały istnieć. Po wojnie ruiny pałacu popadały w coraz większą ruinę.
W okresie powojennym właścicielem zamku był Skarb Państwa. Po 1989 roku ruiny zamku przejęte zostały przez Gminę Ujazd. Dopiero w 2015 roku zabezpieczono ruiny przed dalszym rozpadem, a na piętrze pałacu urządzono taras widokowy.
Architektura.
Pierwotny zamek powstał w połowie XIII wieku i miał formę murowanej czworobocznej wieży, otoczonej dwiema fosami i dwoma wałami. W wieży rezydował wyznaczony przez biskupa zarządca, ściągający podatki oraz dbający o bezpieczeństwo w okolicy. Jeszcze w XIII wieku dobudowano do wieży, stojącej w zachodniej części istniejącej zabudowy, nowy czworobok murów, który utworzył niewielki dziedziniec. W XIV wieku w narożniku południowo-zachodnim zbudowano budynek ceglany. W 1370 roku biskup wrocławski, po przegranej wojnie z księciem opolskim Bolkiem III, zmuszony został do zburzenia fortyfikacji. Król czeski Karol IV Luksemburski, ówczesny pan Śląska oraz senior Bolka III doprowadził do ugody, ale warunkiem miała być m.in. zniesienie warownego charakteru zamku. Umocnienia jednak wkrótce odbudowano i pozostawiono na mocy ugody z 1414 roku. Zamek pozostał w rękach biskupów wrocławskich do 1443, a następnie przeszedł we władanie księcia Bolka V. W 1524 roku opisany jest jako ruina i sprzedany Mikołajowi Dluhomilowi.
W 1580 roku zakończono dużą przebudowę zamku w stylu renesansowym. W jej trakcie dawny dziedziniec zamku gotyckiego wypełniła zabudowa ze zdobioną reliefowym ornamentem długą sienią biegnącą od wejścia w ścianie wschodniej w kierunku dawnej wieży. W 1609 roku właścicielem został Mikołaj Kochticki. Przypuszczalnie zamek został uszkodzony podczas wojny trzydziestoletniej. W 1676 roku zamek przejmuje rodzina Praschma.
Po 1729 roku zamek właścicielem został Henryk Sobek i do najstarszego zachodniego skrzydła dobudował od wschodu i południa zabudowania w kształcie litery L. Dawny zamek zwrócony był ku wschodowi, gdzie znajdowała się główna brama wjazdowa. Całość założenia nabrała cech barokowej rezydencji pałacowej.
Ostatnimi właścicielami zamku (od 1838) była rodzina książęca Hohenlohe ("Fürsten zu Hohenlohe-Öhringen und Herzöge von Ujest"), których potomkowie nadal żyją w Niemczech. Resztki herbu rodu znajdowały się nad zamurowaną bramą wjazdową, obecnie (2016) w tym miejscu umieszczono kopię.
Kres świetności zamku nadszedł w styczniu 1945 podczas zdobywania miasta przez Armię Czerwoną – w czasie walk oraz bezpośrednio po nich zarówno renesansowa rezydencja, jak i duża część miasta została spalona i zniszczona przez Armię Czerwoną. Z zamku pozostały do dnia dzisiejszego resztki ścian z fragmentami zdobień. W ostatnich latach zostały one zabezpieczone i odchwaszczone, wybudowano również drewniane schody i platformę widokową na poziomie piętra zamkowego.
Pod zamkiem znajdują się także piwnice.

</doc>
<doc id="889934" url="https://pl.wikipedia.org/wiki?curid=889934" title="Franz Moritz von Lacy">
Franz Moritz von Lacy

Franz Moritz von Lacy (ur. 21 października 1725 w Petersburgu, zm. 24 listopada 1801 w Wiedniu) – austriacki polityk i marszałek polny, przewodniczący Nadwornej Rady Wojennej - Hofkriegsratu od roku 1766 do 1774.
Życiorys.
Moritz von Lacy urodził się w Petersburgu. Jego ojciec, hr. Piotr Lacy, był rosyjskim feldmarszałkiem, który pochodził z irlandzkiej rodziny, która opuściła swój kraj po tym, jak zrobił to Jakub II Stuart. Franz Moritz był kształcony w Niemczech do służby wojskowej i wstąpił do armii austriackiej. Służył min. we Włoszech, na Śląsku i w Niderlandach, gdy toczyła się Wojna o sukcesję austriacką. Został najpierw pułkownikiem-adiutantem, a potem w wieku 25 lat został pułkownikiem regimentu.
Gdy rozpoczęła się wojna siedmioletnia, 13 października 1756 został mianowany na stopień . Bitwa pod Pragą w 1757 roku przyniosła mu trzecią w jego karierze ranę odniesioną na polu bitwy. Współpracował z takimi zdolnymi oficerami jak feldmarszałek hr. Leopold von Daun i baron Ernest Laudon. Bitwa pod Hochkirch i austriackie zwycięstwo przyniosły mu order Marii Teresy. 15 lutego 1766 został mianowany na stopień marszałka polnego.
Po 1763 roku Lacy zajął się polityką. Był jednym z propagatorów józefinizmu i zwolenników dokonania rozbioru Polski. Zmarł 24 listopada 1801.

</doc>
<doc id="889936" url="https://pl.wikipedia.org/wiki?curid=889936" title="Basharmal Sultani">
Basharmal Sultani



</doc>
<doc id="889939" url="https://pl.wikipedia.org/wiki?curid=889939" title="Książęta Siedmiogrodu">
Książęta Siedmiogrodu



</doc>
<doc id="889941" url="https://pl.wikipedia.org/wiki?curid=889941" title="Aksjomaty i konstrukcje liczb">
Aksjomaty i konstrukcje liczb

Aksjomaty i konstrukcje liczb – metody ścisłego definiowania liczb używane w matematyce. Aksjomaty liczb to warunki, jakie muszą spełniać pewne obiekty oraz działania na nich, aby mogły być uznane za liczby danego rodzaju (np. liczby naturalne, liczby wymierne itp.). Konstrukcje liczb są algebrami, tak utworzonymi, aby spełniały właściwe danym liczbom aksjomaty.
Nie ma jednej uniwersalnej cechy odróżniającej wszystkie liczby od elementów algebr, które tak nie są nazywane. Matematycy nie definiują „liczb”, definiują „liczby naturalne”, „liczby całkowite”, „liczby rzeczywiste” itp.
O ile jednak nazwanie danego obiektu liczbą jest podyktowane bardziej tradycją niż ogólną definicją, to poszczególne rodzaje liczb są już ściśle określane. Definicje liczb stanowią pewną sekwencję (bardziej złożone algebry opierają się na prostszych), którą prezentuje niniejszy artykuł.
Metody definiowania liczb.
Liczby mogą być definiowane na trzy sposoby:
Wśród mnogości pojęć mających w nazwie słowo „liczba” można wyróżnić:
Zbiory liczbowe tworzące algebrę są zawsze definiowane razem z podstawowymi działaniami na nich – dodawaniem i mnożeniem. Dopiero określenie zbioru wraz z działaniami, czyli tzw. struktury algebraicznej, stanowi dostateczną definicję. Nie wystarcza tu skonstruowanie samego zbioru, gdyż określając odpowiednio działania, można sprawić, że np. zbiór liczb wymiernych będzie nieodróżnialny (izomorficzny) od zbioru liczb naturalnych.
Izomorfizm konstrukcji.
Dowolny zbiór, w którym zdefiniowane działania spełniają aksjomaty właściwe dla danej algebry liczbowej, czyli tzw. model jej aksjomatyki, można nazwać zbiorem liczb. Posiada on bowiem wówczas wszystkie właściwości, jakich oczekujemy po danym zbiorze liczbowym. Model aksjomatyki liczb nazywamy konstrukcją liczb.
Ponieważ dany zestaw aksjomatów może mieć wiele różnych modeli, liczby można skonstruować na wiele sposobów. Metody te są równoważne w tym sensie, że wszelkie twierdzenia udowodnione na liczbach skonstruowanych według jednej metody dają się bez zmian przenosić na inne konstrukcje (zachodzi tzw. izomorfizm). W praktyce więc nie ma, poza domeną teorii mnogości i logiki, potrzeby ich odróżniania.
Na ogół zaczyna się konstrukcję od liczb naturalnych, następnie buduje w oparciu o nie liczby całkowite, potem w oparciu o nie liczby wymierne, potem rzeczywiste i zespolone. W każdym z tych zbiorów są podzbiory, które przy tej samej definicji działań spełniają aksjomaty liczb zdefiniowanych wcześniej.
Przykładowo liczby wymierne mogą być skonstruowane jako zbiory par liczb całkowitych z odpowiednio zdefiniowanym dodawaniem i mnożeniem. Wydawałoby się, że liczba całkowita zbiorem par liczb całkowitych być nie może, a więc liczby całkowite nie są szczególnym przypadkiem liczb wymiernych. Ponieważ jednak podzbiór liczb wymiernych odpowiadający ułamkom a/1 ze zwykłym dodawaniem i mnożeniem także spełnia aksjomaty liczb całkowitych, ostatecznie możemy więc stwierdzić, że liczby całkowite są jednak szczególnym przypadkiem wymiernych, a ich zbiór zawiera się w zbiorze liczb wymiernych. Podobnie jest przy konstruowaniu kolejnych zbiorów liczbowych.
Można też wykonać konstrukcję od drugiej strony i najpierw skonstruować jakąś dostatecznie szeroką strukturę, np. liczby zespolone, a następnie zdefiniować pozostałe zbiory jako jej podzbiory z tymi samymi działaniami dodawania i mnożenia.
Liczby naturalne.
Aksjomatyka Peana.
Na początek załóżmy, że istnieje liczba 1 (cokolwiek by ten symbol miał oznaczać). Chcielibyśmy także dla każdej liczby formula_1 móc pokazać jej tzw. następnik (oznaczymy go formula_2). Musimy zatem zagwarantować istnienie następnika liczby 1 (który oznaczymy 2), a także następników kolejnych następników. Następnik liczby 2 oznaczymy 3 itd. Jeśli dodatkowo założymy, że 1 nie jest następnikiem żadnej liczby i odpowiednio zdefiniujemy dodawanie i mnożenie, to tak skonstruowany zbiór możemy nazwać zbiorem liczb naturalnych.
Proces konstrukcji kolejnych elementów zbioru wygląda następująco:
Ściślej rzecz biorąc, zbiór liczb naturalnych jest definiowany przez aksjomaty Peana.
Niektórzy matematycy zaliczają zero do liczb naturalnych, inni nie. Jest to wyłącznie kwestia nazewnictwa. Zarówno zbiór liczb naturalnych z zerem, jak i bez niego ma powyższe własności. W tym pierwszym przypadku J oznacza 0, w tym drugim 1.
Do pełnego określenia liczb naturalnych brakuje definicji działań i porządku. Definicje te zależą już od tego, czy liczby naturalne zaczniemy od zera, czy nie.
Dla liczb z zerem dodawanie, mnożenie i relację porządku wprowadzamy przez aksjomaty:
Podstawiając do równania 9 wartość: formula_4 uzyskujemy formula_5 skąd wynika, że formula_6 jest elementem neutralnym mnożenia.
Zwykle przywykliśmy do zapisywania tej liczby jako 1, stąd można napisać: formula_7
Podstawiając do równania 7: formula_4 uzyskujemy: formula_9 czyli: formula_10
Odstępy pomiędzy każdą liczbą a jej następnikiem są identyczne i równe 1.
Stąd: formula_11
Dla liczb naturalnych bez zera dodawanie, mnożenie i relację porządku wprowadzamy przez aksjomaty:
Inne aksjomatyki.
Aksjomat indukcji jest najbardziej problematycznym z aksjomatów Peana. Sprawia on, że aksjomatyka liczb naturalnych nie jest wyrażona w języku pierwszego rzędu, ale za to (jak wykazał Richard Dedekind) jest ona kategoryczna, czyli każde dwa modele spełniające te aksjomaty są izomorficzne.
Ponieważ w logice głównym narzędziem są języki pierwszego rzędu, matematycy rozważają arytmetykę Peana (oznaczaną przez PA od angielskiego "Peano arithmetic"). Jest to teoria w języku pierwszego rzędu, która powstaje przez zastąpienie aksjomatu indukcji schematem (nieskończoną listą) aksjomatów pierwszego rzędu. Teoria PA jest znacznie słabsza niż aksjomatyzacja Peana, w szczególności nie jest kategoryczna i ma wiele nieizomorficznych modeli.
Z twierdzenia Gödla o niezupełności wynika, że dowolna „porządnie opisywalna” aksjomatyka liczb naturalnych w języku pierwszego rzędu jest niezupełna. Zatem dla każdego jej modelu (konstrukcji) istnieją takie zdania, które choć prawdziwe w obrębie danej konstrukcji, nie dają się wyprowadzić z aksjomatów. Arytmetyki Peana PA nie da się uzupełnić skończoną liczbą aksjomatów, tak aby prawdziwość każdego jej twierdzenia dawała się rozstrzygnąć. Matematycy znają takie twierdzenia teorii liczb (np. twierdzenie Goodsteina), których nie można udowodnić ani obalić na gruncie PA (choć wynikają one z aksjomatów Peana).
Inną aksjomatyką jest podejście Kaye (1991). Kaye nie definiuje aksjomatu indukcji, uznając go za część metajęzyka. Kaye zakłada w nim, że zero należy do liczb naturalnych i definiuje od razu dodawanie, mnożenie i relację porządku:
Istnieją też systemy aksjomatycznej teorii mnogości równoważne arytmetyce Peana.
Konstrukcja Fregego i Russella.
Pierwsza konstrukcja liczb naturalnych, autorstwa Gottloba Fregego i niezależnie Bertranda Russella, definiuje je po prostu jako liczności (ściślej: moce) zbiorów skończonych. Relacja „dwa zbiory są równoliczne” pozwala na uporządkowanie zbiorów skończonych w klasy zbiorów o tej samej liczności. Etykiety przypisane tym klasom nazywamy liczbami naturalnymi.
Konstrukcja von Neumanna.
W teorii mnogości liczby naturalne konstruuje się w sposób zaproponowany przez Johna von Neumanna. W tym przypadku zbiór pusty utożsamiamy z "zerem", następnik zera – liczbę "jeden" – utożsamiamy ze zbiorem złożonym z zera (zbioru pustego) i ogólniej następnik każdej liczby jest zbiorem, którego elementami są wszystkie poprzednie liczby.
Jeśli przez formula_17 oznaczać zbiór liczb naturalnych, wówczas:
W teorii mnogości zbiór liczb naturalnych oznacza się też przez formula_19 (por. liczba porządkowa).
Liczby całkowite.
Aksjomatyka liczb całkowitych.
Aksjomaty liczb całkowitych tworzy się, modyfikując aksjomatykę Peana przez wprowadzenie obok następnika, operacji poprzednika.
Istnieją inne aksjomatyki liczb całkowitych.
Konstrukcja Grassmana liczb całkowitych.
Definicje działań:
gdzie formula_25 oznacza klasę abstrakcji odpowiadającą formula_26
Podzbiór liczb całkowitych dodatnich (czyli takich, że w należących do nich parach formula_27 formula_28) lub ewentualnie nieujemnych (w analogiczny sposób formula_29) z tak samo zdefiniowanymi działaniami spełnia aksjomaty Peana, a zatem jest kolejną konstrukcją liczb naturalnych. Można więc uznać tak skonstruowane liczby naturalne za podzbiór liczb całkowitych.
Liczby wymierne.
Aksjomatyka liczb wymiernych.
Liczby wymierne, jako pierwszy z konstruowanych w tym artykule rodzajów liczb, pozwalają wykonywać bez przeszkód cztery podstawowe działania arytmetyczne: dodawanie, odejmowanie, mnożenie i dzielenie. W języku algebry mówimy, że liczby wymierne tworzą ciało.
Ciało liczb wymiernych jest tzw. ciałem prostym, tzn. nie posiada podzbiorów będących ciałami (oprócz samego siebie). Istnieją inne ciała proste – ciała formula_30 reszt z dzielenia przez liczby pierwsze formula_31 Okazuje się jednak, że oprócz liczb wymiernych i ciał reszt innych ciał prostych nie ma.
Zostało to wykorzystane do zaksjomatyzowania zbioru liczb wymiernych formula_32
Drugi warunek można równoważnie sformułować jako "ciało liczb wymiernych nie jest skończone".
Można udowodnić, że dowolny zbiór, spełniający te aksjomaty zawiera:
Tym samym możemy stwierdzić, że niezależnie od konstrukcji, liczby naturalne i liczby całkowite są szczególnymi przypadkami liczb wymiernych, a ich zbiory zawierają się w zbiorze liczb wymiernych.
Konstrukcja liczb wymiernych.
Nieściśle mówiąc, liczby wymierne można skonstruować jako zbiór wszystkich takich par, gdzie pierwszy element pary jest liczbą całkowitą, a drugi niezerową liczbą całkowitą
Ściśle: zbiór liczb wymiernych formula_40 konstruujemy jako przestrzeń ilorazową relacji równoważności formula_41 określonej warunkiem:
Czyli formula_44.
gdzie formula_25 oznacza klasę abstrakcji zawierającą formula_46 a znak formula_47 oznacza relację porządku w zbiorze liczb całkowitych. Klasy formula_25 zapisujemy w postaci formula_49 i nazywamy często ilorazem liczb formula_1 i formula_51 Gdy formula_52 piszemy po prostu formula_53
Liczby rzeczywiste.
Często powtarzana legenda podaje, że pierwszą odkrytą liczbą, niebędącą liczbą wymierną (powiemy później "niewymierną"), była długość przekątnej kwadratu o boku jednostkowym. Liczbę tę, formula_59 możemy jedynie obustronnie przybliżać wyrazami pewnego ciągu liczb wymiernych, nie da się jednak przedstawić jej przy pomocy stosunku liczb całkowitych. Innymi przykładami liczb o takiej własności są stosunek długości obwodu okręgu do jego średnicy, formula_60 oraz podstawa logarytmu naturalnego, formula_61
Klasycznie istnieją trzy podejścia do formalnej definicji zbioru liczb rzeczywistych: pierwszy z nich to definicja aksjomatyczna, drugi (metoda Dedekinda) – przy pomocy tzw. "przekrojów Dedekinda", trzeci (metoda Cantora) – za pomocą tzw. ciągów Cauchy’ego liczb wymiernych.
Aksjomatyka liczb rzeczywistych.
Formalnie liczby rzeczywiste można zdefiniować jako strukturę algebraiczną formula_62 spełniającą następujące aksjomaty:
Równoważne sformułowanie aksjomatu ciągłości można otrzymać, używając przekrojów Dedekinda, podanych dalej.
Aksjomatyka Tarskiego.
Alfred Tarski stworzył alternatywną, minimalistyczną aksjomatykę. Niech formula_65 będzie zbiorem, &lt; relacją w formula_66 + działaniem formula_67 Niech 1 będzie stałą.
Aksjomaty porządku
1. „&lt;” jest relacją asymetryczną
2. formula_68
3. Jeśli formula_69 oraz dla każdego formula_70 i dla każdego formula_71 zachodzi formula_72 to istnieje taka liczba rzeczywista formula_73 że dla każdych formula_70 i formula_75 jeśli formula_76 i formula_77 to formula_78
Aksjomaty dodawania
4. formula_79
5. Dla dowolnych formula_80 istnieje formula_73 takie że formula_82
6. formula_83
Aksjomaty jedności
7. formula_84
8. formula_85
W aksjomatach Tarskiego nie jest używane mnożenie. Udowodnił on jednak, że z tych aksjomatów wynika istnienie działania mnożenia, spełniającego wraz z dodawaniem aksjomaty ciała.
Konstrukcja przy pomocy przekrojów Dedekinda.
Niech formula_86 będzie niepustym zbiorem takim, że między jego elementami określona jest relacja silnego porządku liniowego formula_87 którą będziemy nazywać "relacją mniejszości".
Przekrojem Dedekinda zbioru formula_86 nazywamy parę zbiorów formula_89 taką, że formula_90 oraz spełnione są następujące warunki:
Zbiór formula_96 nazywamy klasą dolną, a zbiór formula_97 klasą górną przekroju. Przekrój wyznaczony parą zbiorów formula_89 oznaczamy formula_99
Aksjomat ciągłości Dedekinda można inaczej sformułować w następujący sposób:
Przyjmijmy formula_104 Każdy przekrój Dedekinda formula_100 tego zbioru można interpretować jako wzajemne położenie elementów pary, której pierwszy elementem są uzupełniające się półproste, a drugim zbiór formula_106 Przy tym istnieją trzy możliwości:
Ilustracja powyższych możliwości:
W przypadku 3. mówimy, że przekrój formula_100 wyznacza lukę – ponieważ równanie formula_117 nie ma rozwiązania w ciele liczb wymiernych, tym samym zbiór liczb wymiernych nie spełnia aksjomatu ciągłości Dedekinda.
Liczby rzeczywiste można zdefiniować jako przekroje Dedekinda zbioru liczb wymiernych.
Przekroje typu 1 i 2 nazywamy liczbami rzeczywistymi wymiernymi. Dwa przekroje typu 1 i 2 wyznaczające tę samą liczbę rzeczywistą wymierną uważamy za równe:
Natomiast jeśli przekrój formula_100 wyznacza lukę, to nazywamy go liczbą rzeczywistą niewymierną.
Określmy formula_120 oraz formula_121
Wykazuje się, że zbiór formula_65 z działaniami i porządkiem określonymi jak w tabeli spełnia aksjomaty ciała uporządkowanego oraz aksjomat ciągłości Dedekinda.
Działania w tym zbiorze oznaczamy tak samo jak działania w zbiorze liczb wymiernych.
Konstrukcja przy pomocy ciągów Cauchy’ego liczb wymiernych.
Niech formula_123 będzie zbiorem wszystkich odwzorowań zbioru liczb naturalnych w zbiór liczb wymiernych.
Ciąg liczb wymiernych formula_124 nazywamy ciągiem Cauchy’ego, gdy
Zbiór wszystkich ciągów Cauchy’ego, należących do formula_123 oznaczmy formula_127 W zbiorze tym wprowadzamy relację równoważności formula_128
Łatwo sprawdzić, że istotnie jest ona zwrotna, symetryczna i przechodnia.
Zbiór formula_65 jest przestrzenią ilorazową formula_131 Wówczas formula_132 możemy identyfikować ze zbiorem klas ciągów stałych. Mówimy, że zanurzyliśmy formula_132 w formula_134
Działania w formula_132 przenoszą się na działania w formula_136 a więc także na formula_127 Dzięki temu możemy wprowadzić działania i porządek w formula_138 ograniczając się do reprezentantów. Niech formula_139
Wykazuje się, że definicja ta spełnia aksjomaty ciała uporządkowanego i nie zależy od wyboru reprezentantów.
Ciało liczb rzeczywistych zawiera podciało, spełniające aksjomaty liczb wymiernych. Można zatem powiedzieć, że liczby wymierne są podzbiorem zbioru liczb rzeczywistych.
Patrząc z drugiej strony, zbiór liczb wymiernych został przy tej konstrukcji uzupełniony o pewne "nowe" elementy. Elementy te nazywamy liczbami niewymiernymi, a ich zbiór oznaczamy po prostu formula_140
Rozszerzanie liczb wymiernych za pomocą ciągów Cauchy’ego przy zmienionej definicji formula_141 w relacji formula_142 prowadzi do zupełnie innego rodzaju liczb. Zobacz sekcję liczby p-adyczne.
Niektóre podzbiory zbioru liczb rzeczywistych.
Oprócz zdefiniowanych wcześniej liczb naturalnych, całkowitych i wymiernych warto wyróżnić:
Liczby zespolone.
Aksjomatyka liczb zespolonych.
Liczby zespolone są jedynym skończeniewymiarowym przemiennym ciałem obejmującym liczby rzeczywiste, różnym od ciała liczb rzeczywistych.
Konstrukcja Cayleya-Dicksona.
Konstrukcja Cayleya-Dicksona jest metodą rozszerzania unormowanej przestrzeni liniowej przez tworzenie par jej elementów formula_27 a następnie definiowanie działań w następujący sposób:
Kwaterniony nie tworzą zwykłego ciała, gdyż ich mnożenie nie jest przemienne. Posiadają jednak wszystkie inne właściwości wymagane od ciała, stąd czasem mówi się o ciele nieprzemiennym kwaternionów. Kwaterniony są jedynym możliwym rozszerzeniem ciała liczb zespolonych, zachowującym te właściwości.
Oktoniony (oktawy Cayleya).
Stosując ponownie konstrukcję Cayleya-Dicksona, tym razem do kwaternionów, uzyskujemy tzw. oktawy Cayleya albo inaczej oktoniony.
Liczba zespolona była parą liczb rzeczywistych, kwaternion – czwórką, a oktawa jest ósemką liczb rzeczywistych.
Mnożenie oktonionów jest nie tylko nieprzemienne, ale także nie jest już łączne. Oktawy stanowią jedyną algebrę skończonego wymiaru nad ciałem liczb rzeczywistych z wykonalnym dzieleniem, w której mnożenie nie jest łączne, ale jest łączne w algebrze tworzonej przez każde dwa z jej elementów.
Sedeniony.
Sedeniony powstają po zastosowaniu konstrukcji Cayleya-Dicksona do oktonionów. Sedeniony mają jeszcze gorsze właściwości algebraiczne – pojawiają się tzw. dzielniki zera, czyli istnieją wśród nich niezerowe liczby, których iloczyn jest zerem.
Algebry Clifforda.
Liczby zespolone, kwaterniony, oktoniony i sedeniony można było przedstawić w postaci zapisu
gdzie formula_145 to liczby rzeczywiste, a formula_146 to różnego rodzaju stałe – jednostki urojone. Działania na liczbach były całkowicie określone przez iloczyny jednostek urojonych formula_147
Algebry Clifforda uogólniają te liczby, pozwalając na odmienne definicje tych iloczynów, przy czym w niezdegenerowanych algebrach Clifforda stosowanych do konstrukcji liczb przyjmuje się zawsze:
Ogólnie algebra Clifforda jest wyznaczona przez formę kwadratową formula_152 w formula_23-wymiarowej przestrzeni wektorowej formula_154
Jeśli bazę przestrzeni wektorowej formula_157 stanowi zbiór formula_158 to bazę algebry Clifforda nad formula_157 stanowi zbiór
Dla formula_23-wymiarowej przestrzeni formula_157 przestrzeń algebry Clifforda ma wymiar formula_163
Na elementach formula_146 bazy przestrzeni formula_157 zdefiniujemy mnożenie. Liczby formula_35 tych elementów, których kwadraty są równe +1, oraz formula_152 elementów o kwadratach równych -1 określają z dokładnością do izomorfizmu całą wygenerowaną w ten sposób algebrę. Jest ona wówczas oznaczana formula_168
Wiele spośród algebr Clifforda nad ciałem liczb rzeczywistych jest uważanych za odmiany liczb. Są to m.in.:
Algebrę Clifforda osobliwej formy formula_176 na przestrzeni formula_157 wymiaru 1 nazywamy algebrą liczb dualnych; ma ona szereg zastosowań, np. w geometrii.
Konstrukcja przez użycie pierścienia ilorazowego.
W algebrze abstrakcyjnej liczby zespolone, liczby dualne i liczby podwójne można zdefiniować jako pierścienie ilorazowe pierścienia wielomianów o współczynnikach rzeczywistych przez ideały generowane przez odpowiednie wielomiany:
Liczby zespolone tworzą ciało, gdyż formula_181 jest ideałem maksymalnym.
Liczby p-adyczne.
Aksjomatyka liczb p-adycznych.
Ciała formula_182 liczb p-adycznych (dla p będących dowolnymi liczbami pierwszymi) są jedynymi możliwymi uzupełnieniami ciała liczb wymiernych według nietrywialnej normy, nierównoważnej z wartością bezwzględną.
Konstrukcja liczb p-adycznych.
Liczby rzeczywiste konstruowaliśmy (zobacz) m.in. jako zbiory ciągów Cauchy’ego liczb wymiernych o tej samej granicy.
Liczby rzeczywiste były klasami równoważności relacji
formula_128
W definicji tej występuje wartość bezwzględna formula_185
Liczby p-adyczne dostaniemy, zmieniając ją na normę formula_186 i formula_187 gdzie formula_188 jest wykładnikiem przy liczbie pierwszej formula_35 w rozkładzie liczby wymiernej formula_1 na czynniki pierwsze.
Liczby p-adyczne tworzą ciała. Ciała dla dwóch różnych wartości formula_35 nie są jednak izomorficzne.
Liczby p-adyczne są używane w teorii liczb do rozwiązywania tzw. równań diofantycznych, czyli równań, w których niewiadome mogą przyjmować tylko wartości całkowite. W kryptografii tego typu równania są stosowane do łamania szyfrów.
Liczby kardynalne.
Innym niż liczby całkowite sposobem rozszerzenia pojęcia liczb naturalnych są tzw. liczby kardynalne.
Uogólnieniem pojęcia liczności zbioru skończonego na wszelkie zbiory, także nieskończone, jest tzw. moc zbioru. Dwa zbiory formula_96 i formula_97 są równoliczne (mają tę samą moc), jeśli elementy zbioru formula_96 można połączyć w pary z elementami zbioru formula_195 tak aby każdy element zbioru formula_96 i każdy element zbioru formula_97 były wykorzystane raz i tylko raz.
Na gruncie naiwnej (nieaksjomatycznej) teorii mnogości stwierdza się, że liczba kardynalna to klasa równoważności relacji równoliczności zbiorów. Wówczas moc zbioru to liczba kardynalna, która jest klasą równoważności tego zbioru. Formalizacja tego podejścia na gruncie ZF jest trochę złożona, bo tak zdefiniowane liczby kardynalne nie byłyby zbiorami, a klasami właściwymi. Nawet używając formalizacji teorii mnogości dozwalającej na użycie klas, nie moglibyśmy zdefiniować klasy wszystkich liczb kardynalnych, należy więc ograniczać się do „fragmentów początkowych” klas równoważności i pokonać szereg technicznych komplikacji.
Z tego powodu na gruncie aksjomatycznej teorii mnogości definiuje się liczby kardynalne w nieco odmienny sposób: liczba kardynalna to tzw. początkowa liczba porządkowa, czyli taka liczba porządkowa, która nie jest równoliczna z żadną liczbą porządkową od niej mniejszą (równoważnie: liczba porządkowa, która nie jest równoliczna z żadnym swoim elementem). Przy założeniu AC każdy zbiór jest równoliczny z pewną (tak zdefiniowaną) liczbą kardynalną nazywaną mocą tego zbioru.
Działaniami na liczbach kardynalnych zajmuje się arytmetyka liczb kardynalnych.
Liczby kardynalne i opisane dalej liczby porządkowe nie tworzą w ogóle zbiorów. Założenie, że można utworzyć zbiór liczb kardynalnych lub porządkowych, prowadzi do sprzeczności.
Liczby porządkowe.
Kolejnym rozszerzeniem liczb naturalnych (a także kardynalnych) są tzw. liczby porządkowe. Liczby naturalne są używane do kolejnego numerowania elementów skończonych zbiorów, np. pierwsze jabłko, drugie itp. Georg Cantor uogólnił tak stosowane pojęcie liczb naturalnych na numerowanie elementów zbiorów o mocach większych od mocy zbioru liczb naturalnych.
Niech formula_198 i formula_199 będą zbiorami uporządkowanymi. Powiemy, że odwzorowanie formula_200 jest izomorfizmem porządków, jeśli
Jeśli istnieje izomorfizm porządkowy z formula_205 na formula_206 to powiemy, że te porządki są izomorficzne. Izomorficzne zbiory uporządkowane są nierozróżnialne na gruncie teorii porządku. Są też zawsze równoliczne.
W początkach rozwoju teorii mnogości liczby porządkowe były definiowane jako klasy równoważności izomorfizmu zbiorów dobrze uporządkowanych. Podejście to było dość intuicyjne, jednak prowadzi ono do technicznych trudności przy formalizacji na gruncie ZF. Dlatego też współcześnie przyjmujemy definicję liczb porządkowych podaną przez Johna von Neumanna:
Równoważnie – liczba porządkowa to taki zbiór α, który spełnia warunek (i) sformułowany powyżej i jest dobrze uporządkowany przez relację należenia (tzn. formula_211 jest dobrym porządkiem).
Każdy dobry porządek jest izomorficzny z pewną liczbą porządkową von Neumanna (na grunie ZF), więc można o tych liczbach myśleć jako o reprezentantach klas abstrakcji izomorfizmu dobrych porządków.
Liczby porządkowe nie tworzą zbioru, lecz klasę właściwą. Działaniami na liczbach porządkowych zajmuje się arytmetyka liczb porządkowych.
Liczby hiperrzeczywiste.
Liczby hiperrzeczywiste (ang. "hyperreal numbers") formula_212 są ciałem zawierającym w sobie liczby rzeczywiste, liczby nieskończone oraz infinitezymalne (większe od zera, ale mniejsze od każdej rzeczywistej liczby dodatniej).
Aksjomatyka liczb hiperrzeczywistych.
Aksjomaty Keislera:
Zachodzi tu następujące twierdzenie Keislera: istnieje jedna i tylko jedna (z dokładnością do izomorfizmu) struktura algebraiczna taka, że aksjomaty te są spełnione. Strukturę tę nazywamy algebrą liczb hiperrzeczywistych.
Konstrukcja liczb hiperrzeczywistych.
Liczby hiperrzeczywiste można skonstruować jako nieskończone ciągi liczb rzeczywistych formula_227. Liczba rzeczywista zostaje utożsamiona z ciągiem stałym i tym samym liczby hiperrzeczywiste obejmują wszystkie liczby rzeczywiste.
Dodawanie jest zdefiniowane jako sumowanie kolejnych wyrazów ciągów:
Podobnie mnożenie:
Wprowadzenie porządku nie jest już tak proste i wymaga zdefiniowania pojęcia ultrafiltru.
Ultrafiltr formula_230 to rodzina podzbiorów danego zbioru formula_231 spełniająca następujące warunki:
Niech formula_236 będzie niegłównym ultrafiltrem na zbiorze liczb naturalnych z zerem.
Wówczas formula_237
Dwie liczby hiperrzeczywiste formula_1 i formula_239 są sobie równe, jeśli formula_240 i formula_241
Z aksjomatu wyboru wynika, że istnieje nieskończenie wiele ultrafiltrów dla liczb naturalnych. Nie ma znaczenia, który wybierzemy, jeśli tylko będziemy się konsekwentnie tego trzymać, otrzymane algebry liczb hiperrzeczywistych będą izomorficzne.
Liczby nadrzeczywiste.
Liczby nadrzeczywiste (ang. "surreal numbers") są klasą obiektów, spełniającą aksjomaty ciała, która zawiera w sobie zarówno liczby rzeczywiste, hiperrzeczywiste, jak i porządkowe. Tak jak liczby hiperrzeczywiste klasa ta zawiera również wielkości nieskończone oraz nieskończenie małe (infinitezymalne). Klasa liczb nadrzeczywistych oryginalnie została oznaczona No, jednak ze względu na podobieństwo do oznaczenia liczb naturalnych z zerem formula_242 poniżej użyty został symbol formula_243
Aksjomatyka liczb nadrzeczywistych.
Trójka formula_244 jest systemem liczb nadrzeczywistych, jeśli:
Funkcja urodzinowa reprezentuje w pewnym sensie kolejne generacje liczb nadrzeczywistych.
Konstrukcja liczb nadrzeczywistych.
Ich konstrukcja oparta jest na uogólnieniu idei przekrojów Dedekinda, zastosowanej przy konstrukcji liczb rzeczywistych.
Klasa liczb nadrzeczywistych wraz z porządkiem liniowym i funkcją urodzinową jest tworzona etapami, metodą indukcji pozaskończonej.
Para formula_259 reprezentuje liczbę nadrzeczywistą większą od każdej liczby w formula_260 i mniejszą od każdej liczby w formula_264
Dodawanie jest w tej konstrukcji zdefiniowane następująco:
gdzie:
oraz
Negacja liczby:
gdzie formula_281
Mnożenie:
gdzie

</doc>
<doc id="889944" url="https://pl.wikipedia.org/wiki?curid=889944" title="Żabikowo (Luboń)">
Żabikowo (Luboń)

Żabikowo (niem. "Zabikowo", 1939–1945 "Poggenburg") – północno-zachodnia część Lubonia. Jedna z trzech (obok Starego Lubonia i Lasku) dzielnic miasta, nieposiadająca odrębności administracyjnej, która podobnie jak dwie pozostałe przywoływana jest jedynie do celów statystycznych, a także żyje w świadomości mieszkańców Lubonia.
Wieś duchowna, własność biskupstwa poznańskiego, pod koniec XVI wieku leżała w powiecie poznańskim województwa poznańskiego.
Charakterystyka.
Dawna wieś gminna (gmina Żabikowo), w latach 1314–1793, 1919–1939 i 1946–1954 należąca administracyjnie do województwa poznańskiego, kolejno: I Rzeczypospolitej, II Rzeczypospolitej oraz Polskiej Rzeczypospolitej Ludowej. 13 listopada 1954 roku, decyzją Prezesa Rady Ministrów o nadaniu wybranym gromadom praw miejskich,[1] Żabikowo (obok Lubonia i Lasku z gromady Luboń) weszło w skład nowo powstałego miasta Luboń.
Znajduje się tutaj, między innymi: pohitlerowski obóz karno-śledczy (Obóz Żabikowski 1943-45), zabytkowy kościół św. Barbary oraz os. Lubonianka. W dawnych granicach Żabikowa mieściła się Wyższa Szkoła Rolnicza im. Haliny (działająca w latach 1870-76), założona przez hrabiego Augusta Cieszkowskiego. W tej części miasta swoją trasę kończy autobus linii 616 MPK Poznań, która jest uzupełnieniem linii 610 i 702.

</doc>
<doc id="889947" url="https://pl.wikipedia.org/wiki?curid=889947" title="Leopold Joseph von Daun">
Leopold Joseph von Daun



</doc>
<doc id="889958" url="https://pl.wikipedia.org/wiki?curid=889958" title="Marijan Christow">
Marijan Christow

Marijan Christow (bułg. "Мариян Христов", ur. 29 lipca 1973 roku w Botewgradzie), bułgarski piłkarz, występujący na pozycji środkowego pomocnika.
W bułgarskiej ekstraklasie zadebiutował w 1994 roku w barwach Slawii Sofia. W kolejnym sezonie był już zawodnikiem Lewskiego Sofia, z którym zajął drugie miejsce w lidze, tuż za Slawią. W 1997 roku przeszedł do beniaminka Bundesligi 1. FC Kaiserslautern. Niespodziewanie drużyna prowadzona przez Otto Rehhagela w inauguracyjnym sezonie w pierwszej lidze po długiej przerwie, sięgnęła po mistrzostwo Niemiec, a w kolejnych rozgrywkach dotarła do ćwierćfinału Ligi Mistrzów, gdzie przegrała z Bayernem Monachium. Christow był podstawowym zawodnikiem (tylko w sezonie 2002-2003 z gry wyeliminowała go kontuzja) Kaiserslautern aż do 2004 roku. Wówczas, kiedy klub zajął ostatnie gwarantujące pozostanie w lidze miejsce w tabeli, zdecydował się odejść do VfL Wolfsburg, gdzie występował do września 2007 roku, kiedy zdecydował się zakończyć piłkarską karierę. Przez ostatnich kilka miesięcy był rezerwowym.
W marcu 2008 roku, po półrocznej przerwie, wznowił karierę. Został zawodnikiem drugoligowego Bałkanu Botewgrad.
Z reprezentacją Bułgarii brał udział w Mundialu 1998 oraz Euro 2004. W lutym 2007 roku w towarzyskim spotkaniu z Łotwą zagrał w drużynie narodowej po raz pierwszy od września 2004.
Sukcesy piłkarskie.
W reprezentacji Bułgarii od 1996 rozegrał 45 meczów i strzelił 6 goli - start w Mundialu 1998 (runda grupowa) i Euro 2004 (runda grupowa).

</doc>
<doc id="889960" url="https://pl.wikipedia.org/wiki?curid=889960" title="Seinendan">
Seinendan

Seinendan – malajska paramilitarna organizacja młodzieżowa podczas II wojny światowej
Pod koniec 1942 r. Japończycy powołali na Malajach organizację młodzieżową pod nazwą Seinendan. Funkcjonowała ona na prowincji, a jej członkami była męska młodzież w wieku 14 – 20 lat. W jej ramach było prowadzone wojskowe szkolenie i ideologiczna indoktrynacja. W Dżakarcie mieścił się główny obóz szkoleniowy (Chuo Seinen Kurensho), gdzie szkolono okręgowych przywódców Seinendan. Jednostki Seinendan powstały we wszystkich okręgach Malajów. Całkowicie podlegały japońskim władzom okupacyjnym. W przyszłości ich członkowie mieli bronić wysp przed spodziewaną inwazją aliancką. Istniały także Seinendan pod nazwą Seinendan Kojo, ochraniające różnego rodzaju fabryki.

</doc>
<doc id="889964" url="https://pl.wikipedia.org/wiki?curid=889964" title="Jérôme Le Banner">
Jérôme Le Banner

Jérôme Le Banner (ur. 26 grudnia 1972 w Hawrze) – francuski zawodnik sportów walki. Największe sukcesy odnosił w kick-boxingu, szczególnie w formule K-1. Był dwukrotnym wicemistrzem K-1 World GP i dziesięciokrotnym uczestnikiem finałów K-1 WGP. Wielokrotny mistrz świata m.in. ISKA oraz WKN.
Sportowa kariera.
K-1.
W K-1 zadebiutował 3 marca 1995 roku. Już na samym początku kariery wszedł do światowej czołówki tej dyscypliny, zajmując drugie miejsce w K-1 World GP 1995. W szczytowym okresie swojej kariery, czyli w latach 1998–2002 wygrał 20 z 23 swoich walk – większość przed czasem, m.in. z Francisco Filho, Samem Greco, Mattem Skeltonem, Peterem Aertsem, Markiem Huntem, Ernesto Hoostem i Musashim. Kulminacyjnym momentem był Finał K-1 World Grand Prix 2002, gdy będąc zdecydowanym faworytem do mistrzostwa przegrał w walce finałowej z Hoostem z powodu złamanej ręki. Po półrocznej rekonwalescencji powrócił na ring, lecz już nigdy więcej nie dotarł do ścisłego finału K-1 WGP. Najbliżej powtórzenia tego był w 2007 roku, gdy odpadł w półfinale, przegrawszy z Semmym Schiltem. 
W czerwcu 2008 roku otrzymał szansę walki o pas mistrza K-1 w kategorii superciężkiej z broniącym tytułu Schiltem. Przegrał przez jednogłośną decyzję sędziów.
Mieszane sztuki walki.
Le Banner okazjonalnie startuje również w MMA. Pierwszy pojedynek stoczył w sylwestra 2001 roku na japońskiej gali Inoki Bom-ba-ye. W późniejszych latach walczył dla powiązanych z K-1 organizacji Hero’s i DREAM. Na początku 2012 roku podpisał kontrakt na dwie walki z polską organizacją Konfrontacja Sztuk Walki. 25 lutego na gali KSW XVIII miał zmierzyć się z Marcinem Różalskim, lecz z powodu kontuzji wycofał się na kilka dni przed walką. Ich konfrontację zaplanowano więc na KSW XX we wrześniu, lecz ponownie Le Banner wycofał się z powodu urazu, który uniemożliwił mu startu w walce.
Kariera aktorska.
Jérôme Le Banner ma na swoim koncie kilka ról filmowych. Na wielkim ekranie zadebiutował w 2007 roku we francuskiej produkcji pod tytułem "Scorpion".
Rok później wystąpił w filmie "Asterix na olimpiadzie" (2008) w jednej z drugoplanowych ról jako Twardzieusz (oryg. fr. "Cornedurus"), w miejsce pierwotnie przewidzianego do obsady Jean-Claude’a Van Damme’a. W tym samym roku zagrał w amerykańsko-francuskiej produkcji "Babylon A.D."
Kariera wrestlera.
W 2011 roku, w związku z problemami finansowymi K-1, podpisał kontrakt z IGF − należącą do Antonio Inokiego japońską organizacją wrestlingu. Zadebiutował w niej w kwietniu, a w sierpniu został jej mistrzem.

</doc>
<doc id="889966" url="https://pl.wikipedia.org/wiki?curid=889966" title="Kevin Hamilton">
Kevin Hamilton

Kevin Bernard Hamilton Rivera, Jr. (ur. 2 maja 1982 w Nowym Jorku) – amerykański koszykarz, grający na pozycjach rozgrywającego lub rzucającego obrońcy.
Przebieg kariery.
Syn Kevina i Netty Hamiltonów. Ma dwóch braci. Ojciec też grał w koszykówkę (ukończył college Iona, wybrany w drafcie przez Boston Celtics).
Hamilton Jr. urodził się i wychował w Nowym Jorku. Swoją karierę zaczynał w Maine Central Institute HS. Potem występował w lidze NCAA, w college'u Holy Cross. W latach 2002-2006 rozegrał tam ponad 100 spotkań. W swoim ostatnim sezonie Hamilton notował średnio 17,6 punktu, 6,3 zbiórki oraz 3,5 asysty. Po grze w college'u wziął udział w Lidze Letniej NBA. W sezonie 2006/2007 bronił barw Polpaku Świecie. Potem występował w Portoryko, zaliczył też epizody we Francji oraz w Meksyku. W sezonie 2008/2009 powrócił do Polski. Zmiana klubu wiązała się także ze zmianą pozycji (z rzucającego obrońcy na rozgrywającego). To okazało się strzałem w dziesiątkę. Hamilton w sezonie 2008/2009 był najlepszym zawodnikiem pod względem asyst na mecz w całej PLK. Dobra gra w Kołobrzegu zaowocowała występem w meczu gwiazd PLK (12 punktów, 10 zbiórek oraz 6 asyst w ciągu 25 minut) oraz zdobyciem Pucharu Polski przez Kotwicę. Po sezonie Hamilton przeniósł się razem z Tomaszem Cielebąkiem oraz trenerem Sebastianem Machowskim do niemieckiego zespołu New Yorker Phanthoms Brunszwik. Hamilton jest tam podstawowym graczem oraz jednym z najlepiej podających zawodników w tamtejszej ekstraklasie.

</doc>
<doc id="889969" url="https://pl.wikipedia.org/wiki?curid=889969" title="Leopold von Daun">
Leopold von Daun

Leopold Joseph Maria Graf von Daun Fürst von Teano Marchese di Rivola (ur. 24 września 1705 w Wiedniu, zm. 5 lutego 1766 tamże) – austriacki marszałek polny i polityk, książę Teano, reichsgraf. Jego ojcem był hrabia Philipp Wirich von Daun.
Życiorys.
Odznaczył się wzorową służbą podczas wielu konfliktów wojennych: wojny o sukcesję polską (1734-1735), wojny z Turcją (1737-1739), w trakcie której awansował na generała porucznika (Feldmarschalleutnanta), wojny o sukcesję austriacką (1740-1748) i wojny siedmioletniej (1757-1763). Podczas ostatniej odniósł poważne zwycięstwa nad armią Prus w bitwie pod Kolinem w 1757 i pod Hochkirch w 1758. Od 1762 do śmierci był przewodniczącym Nadwornej Rady Wojennej (Hofkriegsratu). Jako pierwszego odznaczono go Krzyżem Wielkim Orderu Marii Teresy. Był również kawalerem Orderu Złotego Runa.
7 lipca 1754 został mianowany na stopień marszałka polnego.

</doc>
<doc id="889971" url="https://pl.wikipedia.org/wiki?curid=889971" title="Bitwa pod Helsingborgiem">
Bitwa pod Helsingborgiem

Bitwa pod Helsingborgiem – starcie zbrojne, które miało miejsce 10 marca 1710 podczas Wielkiej Wojny Północnej.
Bitwa stoczona została przez armię duńską (14 tys. żołnierzy) dowodzoną przez Jørgena Rantzaua, z armią szwedzką (14 tys. żołnierzy) dowodzoną przez Magnusa Stenbocka. Bitwa odbyła się na wzgórzach Ringstorp na północny zachód od Helsingborga i była ostatnią w historii duńską próbą odzyskania Skanii.
Wstęp.
Choć Dania szybko została zmuszona przez króla Szwecji Karola XII do zawarcia separatystycznego pokoju w Traventhal i wycofania się z wojny, nie zrezygnowała jednak z planów odzyskania utraconych prowincji Skanii, Hallandu czy Blekinge. Dlatego, gdy tylko Szwedzi przegrali pod Połtawą w 1709, Duńczycy niemal natychmiast wypowiedzieli im wojnę. Akt wypowiedzenia wojny przez Danię szwedzka Rada Państwa otrzymała 18 października 1709. Oficjalnym pretekstem do wojny były cła pobierane przez Szwedów w Sundzie oraz złe traktowanie ludności zamieszkującej Skanię, Halland, Blekinge i Bohuslän.
W końcu października 1709 w Sundzie zebrała się potężna flota duńska i 2 listopada wysadziła desant w okolicach miejscowości Råå na terytorium Szwecji. Duńska armia inwazyjna prowadzona przez generała Christiana Ditleva Reventlowa liczyła 15 tys. żołnierzy, a w jej skład wchodziło 6 regimentów jazdy, cztery regimenty dragonów, 8 regimentów piechoty i 6 kompanii artylerii. Armia ta nie napotkała żadnego poważniejszego oporu. Przyczyną tego było zniszczenie wielu starych regimentów pod Leśną i pod Połtawą, które trudno było w szybkim czasie zastąpić jednostkami o porównywalnej wartości bojowej. Dlatego Magnus Stenbock późnym latem 1709 miał przy sobie tylko jeden zdolny do walki skański regiment. W tych warunkach szwedzki kontratak musiał poczekać, a niewielka na razie armia wycofała się do Smalandii. Na początku grudnia Duńczycy kontrolowali niemal całą środkową Skanię, z wyjątkiem Landskrony i Malmö. Kolejnym celem było wzięcie bazy morskiej w Karlskronie, dlatego duńska armia starała się szybko posuwać w głąb Szwecji. W styczniu 1710 Duńczycy pobili niewielkie siły szwedzkie w okolicach miasta Kristianstad.
Stenbock z pośpiechem próbował zbierać nową armię i w tym celu rozpoczął werbowanie rekrutów do nowo tworzonych regimentów. Całość sił koncentrowana była wokół Växjö, skąd Stenbock planował późniejszy wymarsz. Rekrutów szkolono codziennie na lodzie leżącego pod miastem zamarzniętego jeziora. 5 lutego Stenbock ruszył do Osby, gdzie dołączyły do niego dodatkowe jednostki. Ostatecznie siły jego osiągnęły 16 tys. żołnierzy. Helsingborg był kluczem do panowania nad Skanią i dlatego Stenbock ruszył w jego kierunku przez Rönneå do Kävlingeån, przecinając w ten sposób duńskie linie komunikacyjne.
Duński wódz Reventlow natychmiast dostrzegł niebezpieczeństwo i zawrócił w kierunku maszerujących Szwedów, by przeciąć im drogę. Jednak gdy wojska szwedzkie dotarły już do Ringsjön w środkowej Skanii, Reventlow nagle zachorował, i to tak poważnie, że musiał zdać dowództwo nad armią generałowi lejtnantowi Jørgenowi Rantzauowi. Rantzau, obawiając się, że znajdzie się między armią szwedzką a szwedzkim garnizonem w Malmö, ruszył w kierunku Helsingborga. Gdy Rantzau dotarł na miejsce i założył obóz pod miastem, jego siły liczyły 10 tys. piechoty i 4 tys. jazdy. Stenbock otrzymał spóźnione informacje o duńskim marszu na Helsingborg, dlatego nie mógł tam zdążyć przed Duńczykami. Ostatecznie Szwedzi nocą 28 lutego założyli obóz na północny wschód od miasta. Pod względem liczebnym siły ich były równe siłom armii Rantzaua, z tą różnicą, że Szwedzi mieli liczniejszą jazdę, a Duńczycy mieli więcej piechoty.
Bitwa.
Rankiem 28 lutego Magnus Stenbock maszerował na południe w kierunku Helsingborga. Po dotarciu do duńskich pozycji uszykował swą armię do bitwy. Gęsta poranna mgła rozciągała się po okolicach, ukrywając obie armie przed sobą. Gdy mgła się uniosła obaj dowódcy mogli ujrzeć usytuowanie obu armii. Gdy Rantzau zauważył, że Szwedzi od zachodu obeszli jego lewe skrzydło, zmuszony został do jego natychmiastowego wzmocnienia. Rozstawiona na wzgórzach Ringstorp duńska artyleria otworzyła w południe ogień na szwedzkie pozycje, rozpoczynając w ten sposób bitwę.
Stenbock, zamiast wykorzystać słabość duńskiego lewego skrzydła obrócił swą armię na wschód, gdzie znajdowało się prawe skrzydło armii duńskiej. Duńczycy uznali to za próbę okrążenia ich prawego skrzydła i, aby temu zapobiec, maszerowali dalej na wschód, co doprowadziło do powstania luki w szykach armii duńskiej. Luki tej nie udało się zapełnić. Do pierwszych potyczek doszło w pobliżu leżącej na wschodzie miejscowości Brohuset. Szwedzi zostali odparci, a ich dowódca Burenskiöld dostał się do niewoli. Jednak wkrótce reszta szwedzkiego wschodniego skrzydła poprawiła sytuację i zdobyła nad Duńczykami przewagę. Wódz duński osobiście brał udział w walce, tracąc z tego powodu kontrolę nad bitwą. Ostatecznie otrzymał ranę postrzałową w płuco. W tym samym czasie Szwedzi obeszli wschodnie skrzydło armii duńskiej i zaatakowali je od tyłu, co doprowadziło do jego załamania. Duńskie regimenty poszły w rozsypkę, zamieniając się w bezładnie uciekającą w kierunku Helsingborga ludzką masę.
Brak Rantzaua dał o sobie znać w momencie, gdy Szwedzi uderzyli na centrum duńskiego szyku. Duńczycy w centrum z trudem powstrzymywali szwedzkie natarcie, a widząc upadek swego wschodniego skrzydła, sami także zaczęli się chwiać. Duńskie elitarne jednostki "Gardet" oraz korpus grenadierów, rozstawione na brzegach centrum, powstrzymały Szwedów dość długo, by pozostałe siły zdołały się wycofać. Jednak wielu z uciekających żołnierzy duńskich zostało wyciętych przez szwedzką kawalerię.
Następnie Szwedzi zaatakowali lukę, jaka powstała między duńskim centrum a jego zachodnim skrzydłem. Tutaj, od momentu, gdy von Dewitz otrzymał rozkaz udania się na wschodnią część pola bitwy, także brakowało Duńczykom przywództwa. Szwedzka kawaleria po zakończeniu pościgu za uciekającymi Duńczykami wróciła i otoczyła grenadierów. Druga obok grenadierów elitarna jednostka duńska zwana "Gardet" już wcześniej zmuszona została do wycofania się. Ponieważ sytuacja groziła całkowitym unicestwieniem armii duńskiej, generał major Valentin von Eickstedt chcąc ratować resztę sił, wydał rozkaz do odwrotu.
Po bitwie.
Resztki duńskiej armii schroniły się za murami Helsingborga. Stenbock przystąpił teraz do oblężenia twierdzy. Złożona Duńczykom propozycja kapitulacji została odrzucona przez von Dewitza. Szwedzka rada wojenna doszła do wniosku, że siły szwedzkie są zbyt słabe, by ryzykować szturm i postanowiła bombardować miasto. Resztki duńskiej armii opuściły 5 marca Skanię, zabijając uprzednio wszystkie konie i niszcząc całą artylerię.
Duńczycy stracili 5 tys. zabitych i 2 500 jeńców, Szwedzi – 800 zabitych i 2 tys. rannych. Po tej bitwie Duńczycy już nigdy nie próbowali odebrać Skanii.
Podczas walk silnie ucierpiało samo miasto Helsingborg, które nie tylko zostało poważnie uszkodzone przez szwedzkie bombardowanie, ale dodatkowo dotknięte zostało epidemią wywołaną przez liczne trupy, zarówno ludzkie, jak i końskie. Straty w ludności miasta okazały się tak duże, że aby je zrekompensować, czekać trzeba było aż do połowy XIX wieku.

</doc>
<doc id="889972" url="https://pl.wikipedia.org/wiki?curid=889972" title="Hap Day">
Hap Day

Clarence Henry "Happy" Day (ur. 1 czerwca 1901 w Owen Sound, w prowincji Ontario w Kanadzie - zm. 17 lutego 1990 w St. Thomas, Ontario), był hokeistą w lidze NHL i przez 14 sezonów grał dla Toronto St. Pats, Toronto Maple Leafs i New York Americans.
W latach 1922 i 1924 grał dla Hamilton Tigers w Ontario Hockey Association.
W pierwszym sezonie grał na pozycji napastnika ale potem zmienił pozycje i do końca swojej kariery grał jako obrońca.
Jako zawodnik, Day odszedł na emeryturę w 1938 i przez następne 19 lat pracował w lidze jako trener, sędzia oraz menadżer generalny.

</doc>
<doc id="889974" url="https://pl.wikipedia.org/wiki?curid=889974" title="Żużlowiec">
Żużlowiec



</doc>
<doc id="889977" url="https://pl.wikipedia.org/wiki?curid=889977" title="Zenair CH 701 STOL">
Zenair CH 701 STOL



</doc>
<doc id="889980" url="https://pl.wikipedia.org/wiki?curid=889980" title="Marabuci">
Marabuci



</doc>
<doc id="889983" url="https://pl.wikipedia.org/wiki?curid=889983" title="Rifenowie">
Rifenowie

Rifenowie ("Rifeni", "Rifani", "Rufa") – nazwa grupy plemion berberskich, zamieszkujących góry Rif w Maroku, w 1995 r. liczebność Rifenów wynosiła ok. 2 mln osób. 
Rifenowie od wieków pozostają w kontakcie z ludnością arabską – w ciągu swojej historii wielokrotnie walczyli o zwierzchnictwo nad terenami Maroka. W latach 20. XX w. w powstaniu pod wodzą Abd al-Karima proklamowali Republikę Rifu, powstanie zostało jednak stłumione przez wojska francuskie i hiszpańskie. 
Współcześnie Rifenowie są już częściowo zarabizowani, większość jednak wciąż zachowuje odrębność kulturową i posługuje się na co dzień językiem tarifi (tarifit) z rodziny berberskiej. 
Tradycyjnymi zajęciami Rifenów są uprawa roli, hodowla owiec i sadownictwo. W ostatnich latach ze względu na trudne warunki życiowe na marokańskiej prowincji obserwuje się migrację zarobkową Rifenów w doliny rzeczne i do miast oraz emigrację do Europy.
Rifenowie wyznają islam sunnicki. Ważnym elementem jest kult ascetów, zwanych w islamie marabutami. 

</doc>
<doc id="889984" url="https://pl.wikipedia.org/wiki?curid=889984" title="Jermaine Bucknor">
Jermaine Bucknor

Jermaine Bucknor – (ur. 1 listopada 1983 roku w Edmonton) kanadyjski koszykarz grający na pozycji niskiego skrzydłowego. Obecnie występuje we francuskim zespole Le Portel. 25-krotny reprezentant Kanady.

</doc>
<doc id="889985" url="https://pl.wikipedia.org/wiki?curid=889985" title="David Moss (koszykarz)">
David Moss (koszykarz)

David Jerard Moss (ur. 9 września 1983 w Chicago) – amerykański koszykarz grający na pozycjach rzucającego obrońcy lub niskiego skrzydłowego, obecnie zawodnik Basket Brescia Leonessa.

</doc>
<doc id="889986" url="https://pl.wikipedia.org/wiki?curid=889986" title="Johann Philipp von Harrach">
Johann Philipp von Harrach

Johann Joseph Philipp von Harrach (ur. 22 października 1678 w Wiedniu, zm. 8 sierpnia 1764 tamże) – austriacki wojskowy i polityk. Pochodził z bardzo wpływowej i rozgałęzionej rodziny Harrach wywodzącej się z Dolnej Austrii. 
21 października 1723 roku został mianowany na stopień marszałka polnego. Od roku 1738 do 1761 pełnił funkcje prezydenta Nadwornej Rady wojennej w Wiedniu ("Hofkriegsrat"). Od 1715 komtur komturii, 1733-1764 komtur prowincji austriackiej zakonu krzyżackiego.

</doc>
<doc id="889988" url="https://pl.wikipedia.org/wiki?curid=889988" title="Lista państw według emisji dwutlenku węgla na jednego mieszkańca">
Lista państw według emisji dwutlenku węgla na jednego mieszkańca

Jest to "lista państw według emisji dwutlenku węgla na jednego mieszkańca" w latach od 1990 roku. Dane zebrane zostały przez wydział ("") Departamentu Energii Stanów Zjednoczonych ("United States Department of Energy") dla Organizacji Narodów Zjednoczonych.
Dla niektórych państw dane są niedostępne lub nie istnieją, przedstawione dane dotyczące ich poziomu emisji CO2 na jednego mieszkańca są danymi szacunkowymi.
Lista państw jest uporządkowana według emisji CO2 na jednego mieszkańca w 2003 roku.

</doc>
<doc id="889990" url="https://pl.wikipedia.org/wiki?curid=889990" title="Steve Thomas">
Steve Thomas

Steve Dermon Thomas (ur. 14 marca 1981) – amerykański koszykarz, grający na pozycji skrzydłowego i środkowego. 
Specjalista od podkoszowej walki, zbiórek i bloków. Grał w uniwersytetach Georgia i Middle Tennessee State, później występował na Dominikanie. 
Drugi sezon w polskiej ekstralidze, w poprzednim notował 10,3 pkt. i 9,3 zbiórki na mecz.
W sezonie 2005/06, podczas wygranego 81-64 spotkania z Polonią Warszawa, wyrównał aktualny wówczas rekord PLK (odkąd wprowadzono oficjalne statystyki w sezonie 1998/99), notując 23 zbiórki.
Osiągnięcia.
¹ – 

</doc>
<doc id="889991" url="https://pl.wikipedia.org/wiki?curid=889991" title="Quốc ngữ">
Quốc ngữ



</doc>
<doc id="889993" url="https://pl.wikipedia.org/wiki?curid=889993" title="I liga paragwajska w piłce nożnej (2006)">
I liga paragwajska w piłce nożnej (2006)

Mistrzem Paragwaju został klub Club Libertad, natomiast wicemistrzem Paragwaju – Cerro Porteño. Sezon podzielony został na dwa turnieje – Apertura i Clausura. Zwycięzcy obu turniejów zmierzyli się o mistrzostwo kraju, a zwycięzca zdobył tytuł mistrza, natomiast przegrany tytuł wicemistrza Paragwaju.
Do turniejów międzynarodowych zakwalifikowały się następujące kluby:
Do drugiej ligi spadł ostatni w tabeli sumarycznej klub Fernando de la Mora. Na jego miejsce z drugiej ligi awansowały dwa kluby: Sportivo Trinidense i Club Sol de América. Pierwsza liga w sezonie 2007 powiększona została do 12 klubów.
Campeonato Paraguay 2006.
O tytuł mistrza Paragwaju stoczyli pojedynek mistrz turnieju Apertura klub Club Libertad z mistrzem turnieju Clausura klubem Cerro Porteño.
Mistrzem Paragwaju w roku 2006 został klub Club Libertad, natomiast wicemistrzem Paragwaju – Cerro Porteño.
Kwalifikacje do Copa Sudamericana 2007.
Finał.
Klub Tacuary Asunción wraz z mistrzem Paragwaju klubem Club Libertad zakwalifikowały się do turnieju Copa Sudamericana 2007.

</doc>
<doc id="890000" url="https://pl.wikipedia.org/wiki?curid=890000" title="Harrach">
Harrach

Harrach – ród szlachecki wywodzący się z Dolnej Austrii. Wydał wielu wybitnych polityków, duchownych i wojskowych. Pałac Harrach w Wiedniu przy Freyung był w posiadaniu rodziny do roku 1975, kiedy został sprzedany państwu.

</doc>
<doc id="890006" url="https://pl.wikipedia.org/wiki?curid=890006" title="XBox 360">
XBox 360



</doc>
<doc id="890014" url="https://pl.wikipedia.org/wiki?curid=890014" title="Sigvald Bernhard Refsum">
Sigvald Bernhard Refsum

Sigvald Bernhard Refsum (ur. 8 maja 1907 Gransherad, Telemark, zm. 8 lipca 1991) – norweski lekarzem neurolog, członek PAN.
W 1932 ukończył medycynę na uniwersytecie w Oslo. Jego dalsza kariera zawodowa to praca w szpitalach w Norwegii, Wielkiej Brytanii i USA.
W latach 1948–1954 został lekarzem prowadzącym w szpitalu w Bergen, a w latach 1953-1954 był profesorem neurologii na Uniwersytecie w Bergen.
Zajmował się badaniami głównie nad chorobami obwodowego układu nerwowego. Na jego cześć nazwano "chorobę Refsuma".
W 1959 r. został członkiem zagranicznym PAN.

</doc>
<doc id="890015" url="https://pl.wikipedia.org/wiki?curid=890015" title="Gokkutotai">
Gokkutotai

Gokkutotai – malajska paramilitarna organizacja młodzieży szkolnej podczas II wojny światowej.
Po zajęciu wysp malajskich przez Japończyków powołali oni spośród uczniów szkół podstawowych i średnich kolaboracyjną organizację paramilitarną zwaną Gokkutotai. Przechodzili oni podstawowe przeszkolenie wojskowe, w tym uczyli się walki wręcz zaostrzonymi kijami bambusowymi. W każdej szkole średniej istniało kompanijne dowództwo (chutai), a każda klasa tworzyła sekcję (shotai). Kilka sekcji łączyło się w oddział (butai). Według japońskich okupacyjnych władz wojskowych, którym całkowicie podlegała Gokkukotai, spośród jej członków mieli rekrutować się ochotnicy do Heiho (armia lądowa), Kaigun (marynarka wojenna) lub Jibakutai (oddziały samobójcze).
Linki zewnętrzne.
Ochotnicy indonezyjscy w służbie imperialnej Japonii (jęz. angielski)

</doc>
<doc id="890017" url="https://pl.wikipedia.org/wiki?curid=890017" title="Katastrofa lotu Vladivostok Air 352">
Katastrofa lotu Vladivostok Air 352

Katastrofa lotu Vladivostok Air 352 – wydarzyła się 4 lipca 2001 roku. Samolot linii Vladivostok Air, Tu-154 (lot nr 352) rozbił się pod Irkuckiem. Śmierć poniosło 145 osób – wszyscy znajdujący się na pokładzie. Samolot leciał z Jekaterynburga na Uralu do Władywostoku. Spadł 23 kilometry na wschód od Irkucka.
Przyczyny tragedii.
Ówczesny wicepremier Rosji, który zajmował się tą sprawą ustalił okoliczności zdarzenia. Błąd, który kosztował życie 145 osób, popełnił drugi pilot, który zadarł ostro dziób samolotu. Szybkość samolotu gwałtownie zmalała, Tu-154 wpadł w korkociąg i uderzył w ziemię.

</doc>
<doc id="890026" url="https://pl.wikipedia.org/wiki?curid=890026" title="Aloys Thomas Raimund von Harrach">
Aloys Thomas Raimund von Harrach

Aloys Thomas Raimund Graf Harrach (ur. 7 marca 1669; zm. 7 listopada 1742 w Wiedniu) był austriackim mężem stanu i dyplomatą. Jego ojcem był hr. Ferdinand Bonaventura von Harrach (zm.1706), po którym Aloys przejął stanowisko ambasadora Austrii w Hiszpanii.
Aloys von Harrach był cesarskim posłem w Dreźnie w roku 1694, w latach 1697-1700 zaś w Hiszpanii. W 1711 znów odwiedził Drezno by tam pracować jako agent. W latach 1715-1742 był "marszałkiem prowincji" w Dolnej Austrii, zaś od 1728 do 1733 wicekrólem Neapolu, gdzie zgromadził wiele dzieł sztuki, które potem zostały przeniesione do rodowego zamku Rohrau. Od 1734 do śmierci był członkiem Tajnej Rady w Wiedniu. 
Żonaty z Marie Barbara von Sternberg (ślub 22 IV 1691). Jego synem był Fryderyk August von Harrach-Rohran (1696-1749). Drugą jego żoną była hrabina Anna Caecilie von Thannhausen, którą poślubił 22 sierpnia 1695 roku.

</doc>
<doc id="890036" url="https://pl.wikipedia.org/wiki?curid=890036" title="Hans Clausen">
Hans Clausen

Hans Clausen (ur. 2 lipca 1971 w Esbjergu) – duński żużlowiec.
W 1992 r. wystąpił w finale indywidualnych mistrzostw świata juniorów, zajmując w Pfaffenhofen an der Ilm IX miejsce. W latach 1990–2001 dziewięciokrotnie wystąpił w finałach indywidualnych mistrzostw Danii seniorów, w roku 2001 zdobywając w Outrup tytuł mistrza kraju. W tym samym roku wystąpił we Wrocławiu w finale drużynowego Pucharu Świata (w którym zawodnicy duńscy zajęli IV miejsce) oraz w turnieju o Grand Prix Danii (eliminacji mistrzostw świata), zdobywając 6 pkt do klasyfikacji generalnej, w której na koniec sezonu zajął 29. miejsce. 
W latach 1999–2002 występował w ligach w Polsce, kolejno w klubach: TŻ Opole (1999), Iskra Ostrów Wielkopolski (2000-2001) oraz GKM Grudziądz (2002).
Startował w lidze brytyjskiej, w barwach klubu z Peterborough (1993–1997, 2002) .

</doc>
<doc id="890042" url="https://pl.wikipedia.org/wiki?curid=890042" title="Dominik von Königsegg-Rothenfels">
Dominik von Königsegg-Rothenfels

Lothar Joseph Dominik Christian von Königsegg-Rothenfels (ur. 17 maja 1673 w Wiedniu, zm. 8 grudnia 1751 tamże) – austriacki marszałek polny, prezydent Nadwornej Rady Wojennej (1736–1738).
Życiorys.
Był synem Leopolda Wilhelma i Marii Polikseny z domu Schärffenberg. Od 1691 do 1699 służył w regimencie kirasjerów Kürassier-Regiment "Hohenzollern" w wojnie przeciw Turkom. Gdy toczyła się wojna o sukcesję hiszpańską (1701-1714) walczył w Italii w armii, którą dowodził Eugeniusz Sabaudzki. Na tym samym teatrze działań wojennych walczył znów później gdy wybuchła wojna o sukcesję polską (1733-1738). W latach 1717-1719 był austriackim ambasadorem we Francji. W 1722 i ponownie w 1740 i 1741 znów działał również jako dyplomata (1722 Warszawa, po 1723 Haga, a od 16 stycznia 1726 do 2 marca 1730 roku - Madryt). 16 października 1723 został mianowany na stopień marszałka polnego. Zmarł bezpotomnie.
Jego bratem był Hugo Franz von Königsegg-Rothenfels (1660-1720) niemiecki dyplomata i duchowny.
W 1721 został odznaczony Orderem Orła Białego.
Zmarł bezpotomnie.

</doc>
<doc id="890044" url="https://pl.wikipedia.org/wiki?curid=890044" title="Lasek (Luboń)">
Lasek (Luboń)

Lasek (niem. "Lassek", 1939–1945 "Langenwalde") – południowa część Lubonia, która na znacznym obszarze do dziś zachowała swój rolniczy charakter – w krajobrazie przeważają tu pola uprawne. Jedna z trzech (obok Żabikowa i Starego Lubonia) dzielnic miasta, nieposiadająca odrębności administracyjnej, która podobnie jak dwie pozostałe przywoływana jest jedynie do celów statystycznych, a także żyje w świadomości mieszkańców Lubonia.
Dawna wieś olęderska, którą w 1756 roku na polach majętności wirowskiej założył Augustyn Działyński wraz z żoną. W latach 1314–1793, 1919–1939 i 1946–1954 wieś administracyjnie należała do województwa poznańskiego, kolejno: I Rzeczypospolitej, II Rzeczypospolitej oraz Polskiej Rzeczypospolitej Ludowej. 13 listopada 1954 roku, decyzją Prezesa Rady Ministrów o nadaniu wybranym gromadom praw miejskich,[1] Lasek (obok Lubonia i Żabikowa z gromady Luboń) wszedł w skład nowo powstałego miasta Luboń.

</doc>
<doc id="890068" url="https://pl.wikipedia.org/wiki?curid=890068" title="Wenczesław Poniż">
Wenczesław Poniż

Wenczesław Poniż, właściwie Venčeslav Poniž (ur. 25 września 1900 w Vipavie, zm. 20 listopada 1967 w Warszawie) – inżynier dróg i mostów, konstruktor budowlany.
Kariera naukowa.
W latach 1919–1926 studiował na Wydziale Inżynierii Politechnik: w Wiedniu, Pradze, a następnie Lwowie, gdzie ukończył studia w 1926.
W 1934 uzyskał tytuł doktora nauk technicznych oraz polskie obywatelstwo. Habilitował się przed 1939. W 1935 przeniósł się na Politechnikę Warszawską, gdzie pracował jako wykładowca na Wydziale Architektury, a w latach 1940–1944 również w ramach tajnego nauczania.
Po II wojnie światowej był wykładowcą w Państwowej Wyższej Szkole Technicznej i Politechnice Warszawskiej, gdzie w 1946 został profesorem. Od 1960 był członkiem korespondentem Polskiej Akademii Nauk.
Kariera zawodowa.
W okresie 1926–1927 współpracował ze Stefanem Bryłą przy budowie mostu spawanego na Słudwi, gdzie przeprojektował konstrukcję mostu na spawaną. W latach 1931–1933 wraz ze Stefanem Bryłą stworzyli projekt spawanej konstrukcji stalowej dla warszawskiego biurowca Towarzystwa Ubezpieczeń "Prudential" przy pl. Napoleona. W tym samym roku współprojektował Centralny Dworzec Pocztowy w Warszawie u zbiegu ulic Chmielnej i Żelaznej.
Po II wojnie światowej pracował w Warszawie przy odbudowie Hal Mirowskich i Teatru Wielkiego, jak również budowie Ściany Wschodniej przy ul. Marszałkowskiej, Huty Warszawa, gmachu Państwowej Komisji Planowania Gospodarczego przy pl. Trzech Krzyży i hal FSO na Żeraniu.
W latach 1947–1948 był dyrektorem naczelnym Przedsiębiorstwa Budownictwa Przemysłowego. W okresie 1948–1952 dyrektorem naukowym Centralnego Biura Projektów i Studiów Budownictwa Przemysłowego.
Pracował również jako projektant i konsultant wielu budów jak np.: mostu w Szczecinie, przebudowy wieży na Targach Poznańskich, budowy Nowej Huty i innych.
Pochowany na cmentarzu Powązkowskim (kwatera 168-6-9).

</doc>
<doc id="890076" url="https://pl.wikipedia.org/wiki?curid=890076" title="Zmienna objaśniana">
Zmienna objaśniana

Zmienna objaśniana (zmienna endogeniczna, zmienna odpowiedzi, zmienna prognozowana, zmienna wewnętrzna) – zmienna, której wartości są estymowane przez model statystyczny (w szczególności model ekonometryczny). Jej przeciwieństwem jest "zmienna objaśniająca / egzogeniczna".
Czasem zmienna objaśniana zwana jest też zmienną zależną. Jest to w algebrze inna nazwa funkcji argumentów, zwanych zmiennymi niezależnymi.

</doc>
<doc id="890083" url="https://pl.wikipedia.org/wiki?curid=890083" title="Duński Ośrodek Naukowy Risø">
Duński Ośrodek Naukowy Risø

Duński Ośrodek Naukowy Risø (duń. Forskningscenter Risø) – ośrodek naukowy wybudowany na półwyspie Risø, nieopodal Roskilde. Ośrodek, podlegający Ministerstwu Nauki, Technologii i Wynalazczości, składa się z następujących sektorów: Biosystemy, Ośrodek Badań Nad Polimerami, Ogniwa Paliwowe i Chemia Ciał Stałych, Badania Nad Materiałami, Badania Nad Optyką i Plazmą, Ośrodek Badań Jądrowych, Analiza Systemów, Energia Wiatrowa.
Ośrodek zbudowano w roku 1956, ale oficjalnie otwarty został w 1958 r. Kluczową rolę w tworzeniu Risø odegrał Niels Bohr, który jako dyrektor Komisji Energetyki Jądrowej promował pokojowe użycie energii jądrowej.
Risø zatrudnia 700 pracowników (dane z 2005 r.) i zajmuje powierzchnię ponad 2,6 km2. Obecnie dyrektorem jest Jørgen Mads Clausen.
W 2008r. ośrodek Risø został wchłonięty przez Duński Instytut Techniczny DTU.
Ośrodek Badań Jądrowych.
Uruchomiony jako jeden z pierwszych, zajmuje obszar 240 ha. Znajdują się tam trzy reaktory badawcze (2 kW, 3 MW, 10 MW), komory gorące, dwa akceleratory (2-14 MeV i 2 MeV oraz dwa silne źródła promieniowania (37 TBq i 220 TBq 60Co).
Głównym przeznaczeniem ośrodka są m.in. technologia reaktorów jądrowych, badania w rolnictwie i ochrona przed promieniowaniem.
Reaktory DR-1, DR-2, DR-2 obecnie wyłączone i czekają na rozbiórkę.
Dzisiaj priorytetami Risø są badania nad energią wiatrową i ogniwami paliwowymi ze stałym tlenkiem.

</doc>
<doc id="890089" url="https://pl.wikipedia.org/wiki?curid=890089" title="Amsterdam (utwór)">
Amsterdam (utwór)

Amsterdam (często spotyka się również tytuły Port Amsterdam lub Jest port wielki jak świat) – popularna pieśń, której autorem i pierwszym wykonawcą był belgijski bard Jacques Brel. Linia melodyczna pochodzi z pochodzącej z przełomu XVI i XVII stuleci angielskiej ludowej pieśni "Greensleeves", której autorstwo często acz mylnie przypisywano królowi Henrykowi VIII.
W późniejszym okresie wykonywali ją również David Bowie, który nagrał własną wersję tego utworu pt „Amsterdam” w 1970. Wersja Bowiego znalazła się na singlu „Sorrow” nagranego w 1973 roku. Innymi wykonawcami byli: John Cale, John Denver, Scott Walker oraz zespoły The Dresden Dolls oraz Acda en De Munnik. Polski tekst utworu napisał Wojciech Młynarski. Polską wersję piosenki wykonywał m.in. Piotr Zadrożny, do swojego repertuaru włączyła ją również Katarzyna Groniec oraz Roman Roczeń.
Treść.
Nostalgiczna pieśń jest hołdem składanym jednemu z największych miast portowych na świecie, "portowi wielkiemu jak świat" – Amsterdamowi. Podmiot w poetycki sposób opisuje życie w mieście: od stuleci rodzą się tam nowi marynarze, od stuleci ludzie morza zwożą tam tony najróżniejszych ładunków. Po pracy wszyscy spotykają się w amsterdamskich lokalach, spędzając czas na jedzeniu i piciu. Wolny czas upływa im również na śpiewie, tańcu z tamtejszymi dziewczętami i, niejednokrotnie, bójkach. Po rozpustnej zabawie jednak trzeba wracać do pracy, znów wypływając w szerokie morze.

</doc>
<doc id="890092" url="https://pl.wikipedia.org/wiki?curid=890092" title="Staatsrat">
Staatsrat

Staatsrat (Rada Stanu) - naczelny organ administracyjny Austrii utworzony w 1760 roku. Pierwszym prezydentem Rady był ówczesny kanclerz Wenzel Anton von Kaunitz. Staatsrat stopniowo wypierał starszą odeń Hofkriegsrat (Nadworną Radę Wojenną) jako najważniejszy organ władzy Imperium Habsburgów. Tak jak Hofkriegsrat została zniesiona w 1848 roku.

</doc>
<doc id="890099" url="https://pl.wikipedia.org/wiki?curid=890099" title="Kaguy">
Kaguy



</doc>
<doc id="890103" url="https://pl.wikipedia.org/wiki?curid=890103" title="Owerlok">
Owerlok

Owerlok (z ang. "overlock") – rodzaj ściegu krawieckiego służącego do łączenia, zabezpieczania lub ozdobnego wykańczania elementów odzieży i innych wyrobów przemysłu odzieżowego. Niezbędny przy produkcji odzieży wykonanej z materiałów elastycznych, np. dzianin. Nazwa ta również odnosi się do maszyn szwalniczych wykonujących ten ścieg.
Historia.
"Owerlok", obecnie powszechnie stosowany w przemyśle odzieżowym, został po raz pierwszy zastosowany przez firmę Merrow Machine w 1881, stąd znany jest również pod nazwą - "merrowing".
J. Makens Merrow i jego syn Joseph Merrow byli właścicielami zakładu dziewiarskiego założonego w Connecticut w 1834. Wprowadzili wiele nowinek technologicznych wykorzystywanych w operacjach dziewiarskich. Pierwszym patentem Merrowów była maszyna do szydełkowania. 
Firma Merrow Machine wciąż produkuje maszyny do szydełkowania, oparte na pierwszym modelu. Nowa technologia była punktem startu w rozwoju owerloka, patentu Josepha Merrowa w 1889. W odróżnieniu od standardowego ściegu łańcuszkowego, który używa szpulki umieszczonej wewnątrz maszyny, owerloki używają chwytaczy (górnego i dolnego) do tworzenia pętli z nitki dla przechodzącej przez nią igły, w sposób podobny do szydełkowania. Oryginalna trójnitkowa maszyna szyjąca "overedge" Merrowa była prekursorem współczesnych owerloków. Z czasem, firma Merrow Machine utorowała drogę dla nowych konstrukcji maszyn do tworzenia skomplikowanych ściegów, takich jak dwu- i czteronitkowych, ściegów stykowych jednonitkowych i maszyn z urządzeniem do obcinania krawędzi.
Przez początkowy okres XIX wieku obszar Connecticut i Nowy Jork były centrami produkcji tekstylnej i maszynowej. W konsekwencji wiele firm wykorzystujących owerloki powstało w północno-wschodniej części Stanów Zjednoczonych.
W 1964 powstała firma Juki - prekursor nowoczesnych owerloków. W latach osiemdziesiątych Japonia oraz Chiny zdominowały produkcję maszyn szwalniczych.
Dziś firma Merrow Sewing Machine jest jedną z 12 głównych światowych marek i jedną z około dwustu firm wytwarzających owerloki. Dwie podobne to Juki i Brother, których maszyny ustanowiły poziom szybkości oraz wydajności niespotykany dotąd w przemyśle.
Domowe owerloki.
Rozwijając konstrukcje maszyn przemysłowych, wiele wytwórni zaczęło konkurować na rynku maszyn domowych. Forma ściegu jest podobna do tego w modelach przemysłowych, z kilkoma ważnymi wyjątkami. Po pierwsze, domowe maszyny szyją z szybkością, w przybliżeniu, 1000 w/m (wkłuć na minutę), podczas gdy modele przemysłowe do 9500 w/m. Po drugie, maszyny domowe zostały stworzone do szycia wielu różnych wzorów (ściegów), natomiast przemysłowe są najczęściej projektowane do wykonywania jednej operacji.
Ścieg owerlok.
Jest to ścieg na krawędzi jednego lub kilku kawałków materiału w celu ich połączenia, wykończenia, obrębienia (mereżki) lub obszycia. Obecnie owerloki obcinają krawędzie materiału, jednak część tańszych maszyn do użytku domowego nie ma urządzenia obcinającego. Zastosowanie automatycznych urządzeń obcinających pozwala na wykonanie łatwych i szybkich wykończeń. Owerlok różni się od typowej maszyny do szycia tym, że używa specjalnych chwytaczy zamiast szpulek. Chwytacze służą do tworzenia pętli (z nitek) w taki sposób, że maszyna przeprowadza igłę z nitką przez warstwy materiału, tak żeby krawędzie materiału były w obrębie ściegu. Owerloki pracują z reguły przy wysokich obrotach, od 1000 do 9000 obr/min. Większość z nich posiada ustawienia do wykańczania, mereżki i szycia różnego rodzaju materiałów.
Rodzaje ściegów owerlok.
Ściegi owerlok są uniwersalne, ponieważ mogą być użyte dla dekoracji, wzmocnienia lub łączenia elementów odzieży. Są podzielone na wiele rodzajów. Najprostszym jest podział w zależności od liczby nici użytych w ściegu. Przemysłowe owerloki są zazwyczaj zbudowane jako 1-, 2-, 3-, 4- lub 5-nitkowe. Każda z tych kombinacji posiada specjalne zastosowanie:
Parametry ściegów owerlok.
Głównymi parametrami ściegu "owerlok" są liczba zastosowanych nitek, gęstość ściegu oraz szerokość ściegu. 
Stosuje się dodatkowe mechanizmy transportu materiału, umożliwiające marszczenie górnej lub dolnej warstwy materiału, rozciąganie materiału podczas wszywania gumek do bielizny, falowania materiału (efekt liścia sałaty), noże obcinające nadmiar materiału itp.
Tworzenie ściegu owerlok.
Nitki biała i czarna tworzą oplot brzegu ściegu, a nitka żółta przeszywa ten oplot razem z materiałem, tworząc bardzo skuteczne zabezpieczenie brzegu i mocny ścieg.

</doc>
<doc id="890105" url="https://pl.wikipedia.org/wiki?curid=890105" title="Dražen Mužinić">
Dražen Mužinić

Dražen Mužinić (ur. 25 stycznia 1953 w Splicie) – piłkarz chorwacki grający na pozycji środkowego pomocnika.
Kariera klubowa.
Mužinić większą część kariery piłkarskiej spędził w ojczyźnie grając w Hajduku Split. W jego barwach zadebiutował już w 1969 roku w wieku 16 lat i stał się objawieniem ligi. W Hajduku grał przez pełne 11 sezonów i przez ten czas rozegrał ponad 270 meczów ligowych. W latach 1971, 1974, 1975 i 1979 aż czterokrotnie zdobywał mistrzostwo Jugosławii, grał też z klubem w Pucharze Europy oraz pięciokrotnie zdobywał Puchar Jugosławii w latach 1972–1974 i 1976–1977. Latem 1980 Dražen wyjechał do Wielkiej Brytanii i za rekordowe 300 tysięcy funtów przeszedł do tamtejszego Norwich City, a do zespołu ściągnął go ówczesny menedżer John Bond. Zawodnik jednak nie znał języka angielskiego, a do tego nie prezentował dobrej formy. W Anglii zadebiutował 13 września 1980. W lidze rozegrał tylko 23 mecze, w tym 17 w pierwszym składzie. Jeszcze w trakcie pobytu Mužinicia w Norwich, z klubu odszedł menedżer Bond do Manchesteru City, a jego następca Ken Brown zdecydował się rozwiązać kontrakt z zawodnikiem. Mužinić zdecydował się więc zakończyć piłkarską karierę w wieku zaledwie 29 lat.
Kariera reprezentacyjna.
Reprezentacyjną karierę Mužinić rozpoczął od występów w młodzieżowych reprezentacjach Jugosławii, w których grał w latach 1970–1973. W pierwszej reprezentacji zadebiutował 17 kwietnia 1974 roku w przegranym w Zenicy meczu z ZSRR. W tym samym roku wziął udział w Mistrzostwach Świata w RFN. Zagrał tam 2 meczach: zremisowanym 0:0 z Brazylią oraz przegranym 0:2 z RFN, ale z kadrą narodową sukcesu nie osiągnął.
W 1976 roku Mužinić wystąpił w Mistrzostwach Europy, których gospodarzem była Jugosławia. Zagrał tam we wszystkich 4 meczach i ze swoją kadrą zajął 4. miejsce po porażce 2:3 po dogrywce z Holandią.
Karierę reprezentacyjną Mužinić kończył 10 października 1979 w przegranym 0:1 meczu w Walencji z Hiszpanią. W reprezentacji rozegrał 32 mecze i zdobył 1 gola.

</doc>
<doc id="890106" url="https://pl.wikipedia.org/wiki?curid=890106" title="Drazen Muzinic">
Drazen Muzinic



</doc>
<doc id="890107" url="https://pl.wikipedia.org/wiki?curid=890107" title="Katastrofa lotu EgyptAir 990">
Katastrofa lotu EgyptAir 990

Katastrofa lotu EgyptAir 990 wydarzyła się 31 października 1999. Boeing 767-366ER z 217 osobami na pokładzie runął do Atlantyku niedaleko Nantucket w Massachusetts. Samolot leciał z Los Angeles do stolicy Egiptu – Kairu, z międzylądowaniem w Nowym Jorku.
Samolot.
Lot 990 był obsługiwany przez szerokokadłubowy samolot typu Boeing 767-366ER z rejestracją SU-GAP. Napędzany przez 2 silniki turbowentylatorowe Pratt &amp; Whitney PW4060. Maszyna została dostarczona do linii EgyptAir 26 września 1989. Boeing w chwili katastrofy miał 10 lat, wylatane ponad 33 000 godzin oraz 7556 cykli..
Przebieg lotu.
Samolot Boeing 767 odbywał rutynowy lot z Nowego Jorku do Kairu. Warunki pogodowe nie były najlepsze, samolot miał czterogodzinne opóźnienie. Samolot wystartował z lotniska Kennedy'ego w Nowym Jorku i osiągnął wysokość przelotową 33 000 stóp. Piloci nie zgłosili żadnych usterek. Jednak po 5 minutach samolot znikł z radarów. Na miejsce wysłany został myśliwiec. W końcu udało się zlokalizować wrak, samolot wpadł do Atlantyku. Nie było wątpliwości, że nikt nie przeżył.
Przyczyny.
Pierwszym tropem komisji powołanej do zbadania przyczyn katastrofy był zamach terrorystyczny. Do dziś ta hipoteza nie jest wykluczona, choć jest mało prawdopodobna. Do zamachu nie przyznała się żadna organizacja.
Po zbadaniu czarnej skrzynki wszyscy byli zszokowani. Okazało się, że drugi pilot, Gameel Al-Batouti, który chwilowo przejął stery, odmówił kilkakrotnie arabską modlitwę za zmarłych, po czym skierował samolot w dół. Boeing po pionowym locie wpadł do Atlantyku. Drugi pilot rozbił samolot z powodu problemów psychicznych: przez kilka lat przed ostatnim lotem molestował pokojówki w hotelach, w których mieszkał. Feralnego dnia jego kolega (kapitan, który pilotował razem z nim samolot podczas rejsu 990) powiedział mu, że nie można już tego ukrywać i że jest to jego ostatni lot. Rozwścieczony Al-Batouti postanowił, że będzie to również ostatni lot kapitana.
Narodowości ofiar katastrofy.
Początkowo w samolocie miało się znaleźć 218 osób, jednak pewna Amerykanka spóźniła się na lotnisko i nie wsiadła na pokład Boeinga.

</doc>
<doc id="890113" url="https://pl.wikipedia.org/wiki?curid=890113" title="Kanclerz Francji">
Kanclerz Francji

Kanclerz Francji – od momentu powstania jednym z najważniejszych urzędów dworskich. Do jego głównych obowiązków należało sporządzanie i opieczętowywanie dokumentów oraz zarządzanie kancelarią, kanclerz sprawował także pieczę nad królewską pieczęcią. Do jego współpracowników należeli wicekanclerze i notariusze. Istniał także urząd arcykanclerza, był to jednak tytuł honorowy, niezwiązany z żadnym specjalnymi prerogatywami, czy obowiązkami. Większość lub nawet całość personelu kancelarii, łącznie z samym kanclerzem, stanowiły osoby duchowne, często królewscy kapelani.
W warunkach średniowiecznego dworu królewskiego nie było jasnego podziału ról i obowiązków między dworskim urzędnikami. Często zatem ich zadania wykraczały poza pole działania przypisane sprawowanym przez nich funkcjom. Wobec tego niejednokrotnie zdarzało się, że kanclerze zajmowali się wymierzaniem sprawiedliwości, królewskimi finansami, czy nawet dowodzili wojskiem.
Od początku istnienia urzędu jego obsada leżała wyłącznie w gestii króla. Od 1371 roku o osobie kanclerza decydował Parlament (sąd paryski), była tak do panowania Ludwika XI, który ponowił zwyczaj mianowania kanclerza bez konsultacji z Parlamentem.

</doc>
<doc id="890114" url="https://pl.wikipedia.org/wiki?curid=890114" title="Pulsatilla pratensis">
Pulsatilla pratensis



</doc>
<doc id="890117" url="https://pl.wikipedia.org/wiki?curid=890117" title="Rozpęczanie">
Rozpęczanie

Rozpęczanie – czasem nazywane jest roztłaczaniem. Jest to rodzaj obróbki plastycznej najczęściej rury lub tulei polegający na miejscowym zwiększeniu przekroju poprzecznego przez roztłaczanie w kierunku promieniowym na zewnątrz. Rozpęczanie wykonywane jest za pomocą (alfabetycznie):

</doc>
<doc id="890122" url="https://pl.wikipedia.org/wiki?curid=890122" title="Toyota RAV4">
Toyota RAV4

Toyota RAV4 − samochód osobowy typu SUV produkowany przez japoński koncern motoryzacyjny Toyota Motor Corporation od 1994 roku. Wraz z kolejnymi wcieleniami RAV4 wyewoluowała z miejskiego, przez kompaktowego do SUV-a klasy średniej. Od 2019 roku produkowana jest piąta generacja pojazdu. Na świecie sprzedano łącznie ponad 10 mln egzemplarzy modelu.
Pierwsza generacja.
Toyota RAV4 po raz pierwszy została zaprezentowana w 1994 roku. Samochód oparto na platformie Toyoty Corolli VII.
Na początku 1998 roku pojazd przeszedł facelifting obejmujący głównie wygląd pasa przedniego i wypełnienie tylnych świateł.
Jedną z wersji pojazdu była Toyota RAV4 EV - samochód z całkowicie elektrycznym napędem, nie wydzielający żadnych spalin. Był on sprzedawany w małych liczbach w Kalifornii. Samochody te miały akumulatory, z gwarancją na przejechanie 60 000 mil. 
Druga generacja.
Toyota RAV4 II została zaprezentowana w 2000 roku. Podobnie jak poprzednia wersja, także była produkowana na platformie Toyoty Corolli.
W Europie i Azji RAV4 dostępna była w wersji także 3-drzwiowej, na rynku amerykańskim dostępna była z kolei tylko w wariancie 5-drziowym. Gama silników składała się z jednostek 1.8 (z napędem przednim) oraz 2.0 (diesel i benzynowy, napęd 4x4). Niektóre samochody posiadały ABS, ESP, klimatyzację, tempomat, elektryczne szyby oraz elektryczne lusterka.
W 2003 samochód poddano faceliftingowi, na rynku amerykańskim zamiast silnika 2.0 standardem był silnik 2.4. Druga generacja RAV4 zdobyła dużą popularność w Australii, gdzie był najlepiej sprzedającym się SUV-em w roku 2001 oraz najlepiej sprzedającym się kompaktowym SUV-em w roku 2004.
Drugie wcielenie RAV4 to ostatni model z serii wymiarami kwalifikujący się do segmentu miejskich SUV-ów, po raz ostatni w gamie pojawiła się także wersja 3-drzwiowa.
Toyota RAV4 EV II.
W listopadzie 2010 roku zaprezentowano Toyotę RAV4 EV drugiej generacji o zasięgu około 160 km. Napęd elektryczny o mocy 115 kW/156 KM oraz pakiet akumulatorów o pojemności niecałe 42 kWh, masie 380 kg i maksymalnej mocy wyjściowej 129 kW został przygotowany przez firmę Tesla Motors.
Masa pojazdu wynosi około 1830 kg, o 200 kg więcej niż napędzany na przednie koła RAV4 z silnikiem V6. Samochód pracuje w dwóch trybach: Normal i Sport. Maksymalny moment obrotowy wynosi odpowiednio 300 i 370 Nm, a maksymalna prędkość 137 i 160 km/h, przyspieszenie do 100 km/h około 7 sekund. Średni zasięg podawany przez Toyotę to 166 km, choć według amerykańskich norm EPA może wynieść nawet 182 km. Czas ładowania w stacji ładującej o mocy 40 A / 240 V wynosi 5 godzin w trybie standardowym i 6 godzin dla rozszerzonego trybu, który dostarcza 9,6 kW przy 40 amperach, co da czas ładowania wynoszący zaledwie 6 godzin do całkowitego naładowania pakietu.
Trzecia generacja.
Toyota RAV4 III została zaprezentowana po raz pierwszy w 2005 roku.
Wygląd trzeciej generacji samochodu różnił się od poprzednich wersji, został on stworzony na nowej platformie. Tylko na rynek amerykański wprowadzono nową wersję silnika - 3.5 V6 z Toyoty Avalon. W tej wersji pojawił się także trzeci rząd siedzeń, przeznaczony głównie dla małych dzieci, jednak pojazdy w takiej wersji dostępne są tylko na rynku amerykańskim. Pod względem rozstawu osi konstruowane są dwie wersje RAV4: krótki rozstaw osi - wersja przeznaczona na rynek azjatycki i europejski, oraz długi rozstaw osi - wersja przeznaczona na rynek amerykański i australijski.
Samochody przeznaczone na rynek amerykański, produkowane były w Tahara (Aichi), a od 2008 roku w Woodstock (Ontario) w Kanadzie. W 2008 roku przeprowadzono w tym modelu face lifting. Zmianom poddano tylne lampy i zderzak. Oprócz tego we wnętrzu zmieniono kierownicę i przeniesiono koło zapasowe z tylnej klapy.
W kwietniu 2010 roku pojazd został ponownie zmodernizowany. Zmieniony został m.in. przód, w tym maska, reflektory, kratki i światła przeciwmgielne, przedni zderzak.
Czwarta generacja.
Toyota RAV4 IV została zaprezentowana podczas targów motoryzacyjnych w Los Angeles w 2012 roku. Po raz pierwszy RAV4 stał się tak dużym samochodem - SUV-em klasy średniej.
Nadwozie pojazdu zostało zaprojektowane zgodnie z nowym stylem pojazdów Toyoty. Auto jest większe od swojego poprzednika. Jest to pierwsza generacja pojazdu z otwieraną tylną klapą bagażnika jak w standardowych pojazdach tj. ku górze. Na uwagę zasługuje również nowy system napędu na cztery koła Integrated Dynamic Drive System, który potrafi rozdzielać moc pomiędzy przednią a tylną osią w proporcjach od 100:0 do 50:50. W normalnych warunkach drogowych napęd kierowany jest w pełni na przednią oś by oszczędzać paliwo, zaś w momencie, gdy warunki ulegają pogorszeniu, system przekazuje napęd również na tylną oś.
Wersje wyposażeniowe.
Standardowe wyposażenie pojazdu obejmuje komplet poduszek powietrznych, kamerę cofania, 6,1-calowy wyświetlacz, ESP, klimatyzację automatyczną, elektryczne sterowanie szyb, elektryczne sterowanie lusterek, tempomat.
Facelifting.
W kwietniu 2015 roku na Salonie Samochodowym w Nowym Jorku zaprezentowano RAV4 po face liftingu serii XA40. Samochód jest dłuższy o 35 mm i ma 4605 mm długości. Ma przeprojektowanie zderzaki i atrapę chłodnicy, nowy kształt świateł z przodu i z tyłu. Pewne modyfikacje pojawiły się również we wnętrzu. Na desce rozdzielczej pojawił się ekran TFT. RAV4 otrzymał pakiet Toyota Safety Sense P wykorzystujący kamerę i radar.
Napędy.
Największą nowością jest wprowadzenie wersji hybrydowej, która napędzana jest pracującym w cyklu Atkinsona silnikiem benzynowym 2,5 l i dwoma elektrycznymi. RAV4 Hybrid ma moc 197 KM (145 kW), zużywa 5,1 l/100 km benzyny i ma emisję 115 g/km CO2 (dane oficjalne). RAV4 Hybrid może mieć napęd 4x4 za sprawą silnika elektrycznego o mocy 50 kW, umieszczonego z tyłu i napędzającego tylne koła.
Nowy, opracowany we współpracy z BMW silnik wysokoprężny 2.0 D-4D ma moc 143 KM i moment obrotowy 320 Nm w zakresie 1750–2250 obr./min. Silnik jest wyposażony w turbinę i system Start&amp;Stop. Współpracuje z 6-stopniową manualną skrzynią biegów i napędza przednią oś. Oficjalne zużycie paliwa wynosi 4,7 l/100 km.
Zmodernizowany silnik benzynowy 2.0 Valvematic (152 KM/195 Nm) z systemem Start&amp;Stop jest dostępny z manualną lub automatyczną skrzynią biegów i napędem 4x4.
Rankingi i nagrody.
W październiku 2016 RAV4 został uznany za najbardziej niezawodne auto na amerykańskim rynku w segmencie kompaktowych SUV-ów w rankingu niezawodności amerykańskiej organizacji konsumenckiej Consumer Reports.
Piąta generacja.
Toyota RAV4 V została zaprezentowana 28 marca 2018 r podczas targów w Nowym Jorku, a jej europejska premiera nastąpiła w październiku tego samego roku w Paryżu.
Nowa generacja stała się nieznacznie większa, jednocześnie zyskując nieznacznie krótsze nadwozie. Stylistyka nawiązuje do konceptu FT-AC zaprezentowanego w Grudniu 2017, a wnętrze w swojej estetyce reprezentuje aktualny styl marki znany już z modelu C-HR. Odznacza się dużym ekranem dotykowym do sterowania systemem multimedialnym i zminimalizowaną zarazem liczbą przełączników.
RAV4 piątej generacji oparta jest na platformie GA-K z serii TNGA (na której oparte są m.in. ósma generacja Toyoty Camry i Lexus ES 7. generacji). Inne modele opracowane w architekturze TNGA to Toyota CH-R, Toyota Corolla XII, Toyota Prius IV, Lexus LS i Lexus LC. Na europejskim rynku samochód jest dostępny w dwóch odmianach silnikowych - z konwencjonalną jednostką benzynową 2.0 oraz nowym układem hybrydowym. Hybrydową RAV4 wyposażono w silnik benzynowy o pojemności 2,5 l i silnik elektryczny, a łączna moc całego układu to 218 KM (w odmianie przednionapędowej) i 222 KM (w wersji AWD). RAV4 jest również pierwszą Toyotą wyposażoną w nową, rozbudowaną wersję pakietu systemów bezpieczeństwa czynnego Toyota Safety Sense. SUV jest również pierwszym samochodem Toyoty wyposażonym w wirtualne lusterko wsteczne. 
W 2019 roku Toyota RAV4 zdobyła maksymalny wynik 5 gwiazdek w testach zderzeniowych Euro NCAP. Auto otrzymało ocenę 93% w zakresie ochrony dorosłych, 87% w przypadku dzieci, a na 85% oceniono jego możliwości w kategorii bezpieczeństwa pieszych. 
W 2020 roku zadebiutował bliźniaczy dla RAV4 model Suzuki Across. Pojazd występuje wyłącznie w wersji hybrydowej plug-in. 
Toyota RAV4 Plug-in Hybrid.
W styczniu 2020 roku na targach motoryzacyjnych w Los Angeles zadebiutowała Toyota RAV4 z napędem hybrydowym plug-in o mocy 306 KM. Jej nazwa w Europie to RAV4 Plug-in Hybrid, a w USA - RAV4 Prime.
Jest to najmocniejsza wersja w historii modelu, dostępna wyłącznie z napędem na 4 koła AWD-i. Układ hybrydowy składa się z benzynowego silnika 2,5 l Hybrid Dynamic Force, trzech silników elektrycznych (2 współpracujących z silnikiem benzynowym w napędzaniu przedniej osi i trzeci napędzający tylną oś), przekładni oraz baterii litowo-jonowej. Auto przyspiesza od 0 do 100 km/h w 6,1 sekundy (według danych producenta). Według wstępnej homologacji emisja CO2 wynosi 128 g/km (według WLTP). Zasięg w trybie elektrycznym EV ma wynosić 60 km, co skutkuje średnim spalaniem na poziomie 5,7 l/100 km (w trybie mieszanym). 

</doc>
<doc id="890133" url="https://pl.wikipedia.org/wiki?curid=890133" title="Mumia księżniczki perskiej">
Mumia księżniczki perskiej

Księżniczka perska lub mumia perska – zmumifikowane zwłoki domniemanej perskiej księżniczki odkryte w pakistańskim Beludżystanie w październiku 2000 roku. Po ogromnym rozgłosie medialnym, jaki nadano znalezisku, w wyniku dalszych badań mumia okazała się archeologicznym fałszerstwem, w którym posłużono się najprawdopodobniej ciałem ofiary współczesnego morderstwa.
Odkrycie.
Mumia perska została odkryta 19 października 2000 w następstwie doniesienia otrzymanego przez stosowne pakistańskie władze, iż niejaki Ali Akbar posiada kasety wideo z nagraniem mumii przeznaczonej do nielegalnej sprzedaży na czarnym rynku. Akbar doprowadził policję do domu przywódcy plemiennego Waliego Mohammeda Reekiego w beludżystańskim Kharanie, niedaleko granicy z Afganistanem. Reeki opowiedział funkcjonariuszom, że otrzymał ciało od Irańczyka nazwiskiem Szarif Szah Bakhi, który rzekomo odnalazł je po trzęsieniu ziemi w Kwecie. Mumię zamierzano sprzedać na czarnym rynku starożytnych zabytków za równowartość 11 do 30 milionów dolarów. Akbar i Reeki zostali oskarżeni o naruszenie przepisów o ochronie zabytków, co jest przestępstwem zagrożonym w Pakistanie karą pozbawienia wolności do lat dziesięciu.
Identyfikacja.
26 października 2000 roku na specjalnie zwołanej konferencji prasowej pakistański archeolog dr Ahmad Hasan Dani z Uniwersytetu Quaid-i-Azam w Islamabadzie ogłosił, że mumia najprawdopodobniej jest ciałem kobiety z królewskiego rodu, pochodzącym z około 600 roku p.n.e.
Zwłoki zostały zabalsamowane w sposób charakterystyczny dla starożytnego Egiptu i pochowane w złoconej, drewnianej trumnie z inskrypcją w piśmie klinowym wyrytą wewnątrz kamiennego sarkofagu. Trumna ozdobiona była dużym, rzeźbionym wyobrażeniem faravaharu - uskrzydlonego dysku będącego jednym z najważniejszych symboli religijnych zaratusztrianizmu. Mumia spoczywała na warstwie mieszaniny wosku i miodu, przykryta kamienną płytą. Na jej skroniach umieszczona była złota korona. Inskrypcja na napierśniku głosiła, iż było to ciało stosunkowo mało znanej Rodugune, córki władcy perskiego Kserksesa I, członkini królewskiego rodu Achemenidów ("Jam jest córką Wielkiego Króla Kserksesa. Jam jest Rodugune", alternatywna wersja tłumaczenia: "Jam jest Ruduamna" lub "Rudumna").
Archeolodzy wysunęli przypuszczenie, że kobieta ta mogła być egipską księżniczką, którą poślubił perski książę, bądź też córką króla perskiego Cyrusa Wielkiego z dynastii Achemenidów. Dotąd jednak nie było dowodów na stosowanie w Persji mumifikacji, będącej praktyką pogrzebową charakterystyczną dla cywilizacji egipskiej.
Spór o własność.
Po ogłoszeniu odkrycia władze Iranu oraz Pakistanu rozpoczęły spór o prawo własności starożytnego ciała. Irańska Organizacja Dziedzictwa Kulturalnego ogłosiła, że mumia jako szczątki członkini perskiej rodziny królewskiej - musi zostać zwrócona Iranowi. Pakistański Departament Archeologii był jednak zdania, że skoro mumia została odkryta na terenie Beludżystanu, powinna pozostać w Pakistanie. Swoje żądania wysunęli również afgańscy Talibowie. Ludność Kwety domagała się od policji ponownego sprowadzenia ciała do miasta.
Ostatecznie w listopadzie 2000 roku mumia została wystawiona na widok publiczny w Muzeum Narodowym Pakistanu.
Wątpliwości.
Informacje o odkryciu perskiej mumii zachęciły amerykańskiego archeologa Oscara White’a Muscarellę do ujawnienia incydentu, do jakiego doszło w marcu tamtego roku, kiedy miał on okazję obejrzeć fotografie podobnej mumii. Amanollah Riggi, pośrednik pracujący w imieniu niezidentyfikowanego pakistańskiego handlarza antykami, zwrócił się wówczas do niego przedstawiając jej właścicieli jako zaratusztriańską rodzinę, która nabyła ciało gdzieś na wsi. Sprzedawca twierdził na podstawie inskrypcji klinowej na napierśniku, iż jest to ciało córki króla Kserksesa. Tekst klinowy na napierśniku zawierał fragment znajdującej się w zachodnim Iranie słynnej inskrypcji naskalnej z Behistunu. Inskrypcja behistuńska powstała za rządów Dariusza Wielkiego – króla, którego panowanie przypada na okres późniejszy niż Cyrusa. Muscarella, będący ekspertem w wykrywaniu perskich oszustw archeologicznych, zauważył, że zdobienia wyrzeźbione na trumnie posiadały szereg błędów - rozety były zbyt duże, prawdopodobnie z racji tego, iż były bezpośrednio skopiowane z monumentu. Bóg Ahura Mazda (Faravahar) – również zdecydowanie zbyt dużych rozmiarów, był wyrzeźbiony w błędny sposób - jego broda była prosto ścięta, dłonie obłe i pozbawione detali, a dwie spirale poniżej skrzydeł były zastąpione pierścieniami. Wg Muscarelli, podobne błędy widywał na wielu sfałszowanych antykach perskich. Kiedy przedstawiciel handlarza przesłał fragment trumny niezbędny do datowania izotopowego, wykonane badanie wykazało, że trumna liczy sobie najwyżej 250 lat. Muscarella, podejrzewając fałszerstwo, zerwał kontakt z handlarzem oraz poinformował o incydencie Interpol i FBI.
Kiedy dyrektor Instytutu Cywilizacji Azjatyckich w Islamabadzie dr Ahmad Hasan Dani poddał trumnę badaniu, doszedł do wniosku, że nie jest ona tak stara jak ciało. Podkład, na którym spoczywała mumia, liczył sobie najwyżej 5 lat; w dodatku w sarkofagu wykryto nienaturalnie wysoką zawartość radioaktywnego węgla C14 - którą mogły wywołać tylko i wyłącznie naziemne testy jądrowe przeprowadzane po latach 60. Dani skontaktował się wówczas z dr Asmą Ibrahim, kustoszem Muzeum Narodowego Pakistanu w Karaczi, która przeprowadziła dokładniejsze badania. Po oczyszczeniu trumny z kurzu, okazało się, że w zakamarkach rzeźbień znajdowały się ślady współczesnego ołówka grafitowego, opracowanego dopiero w XIX wieku, co wykluczyło całkowicie możliwość powstania trumny w starożytności.
Inskrypcja napisana była w sposób niezgodny z zasadami gramatyki języka perskiego. Według prof. Nicholasa Sims-Williamsa pewne drobne błędy gramatyczne w inskrypcji były łatwo wytłumaczalne, jako że ówcześni kamieniarze i złotnicy - będący z niższych warstw społecznych - byli analfabetami, którzy tylko żłobili zaprezentowaną im inskrypcję nie rozumiejąc jej. Kolejny odkryty błąd przez niego był trudny do wytłumaczenia - starożytny język perski zawierał bowiem odmiany czasowników przez przypadki. Fałszerze, zapominając o końcówkach wyrazów, wyżłobili inskrypcję "„Ja być córka Kserkses wielki król”" zamiast "„Jestem córką wielkiego króla Kserksesa”". Trzeci i najpoważniejszy błąd był całkowicie niewytłumaczalny - imię księżniczki, zamiast w prawie nieznanej, staroperskiej formie "Wardegauna" zapisano w późniejszej greckiej wersji "Rhodugune", która używana była dopiero po podbiciu Persji przez Greków - długo po tym, jak Ruduamna zmarła.
Tomografia komputerowa oraz badanie rentgenowskie przeprowadzone w Szpitalu Aghi Khana wskazywały, że mumifikacja, wbrew wcześniejszym przypuszczeniom, nie została przeprowadzona zgodnie z egipskimi zwyczajami. Dr. Bob Brier, egiptolog z uniwersytetu Long Island, odkrył na podstawie zdjęć rentgenowskich i tomograficznych szereg poważnych nieprawidłowości. Przede wszystkim, mumia osoby tak wysoko urodzonej zostałaby z pewnością wykonana przez profesjonalistów, świetnie znających swój fach; mumię perską ocenił na niezbyt dobrze wykonaną. Mózg powinien był zostać najpierw zmiękczony poprzez zniszczenie kości sitowej, a następnie wsadzenie do niego prętu i szybkie nim obracanie, do momentu aż upłynniony mózg wypłynie z nozdrzy. Na zdjęciach natomiast, kość sitowa jest nieuszkodzona, a sam mózg wyciągnięto przez podniebienie - miażdżąc w ten sposób wiele kości wewnątrz czaszki, co potencjalnie mogłoby zbyt mocno uszkodzić mumię.
Nacięcie na brzuchu służące do wyjęcia narządów powinno mieć co najwyżej 8 centymetrów i być wykonane pod brzuchem, natomiast na perskiej mumii nacięcie miało aż 20 centymetrów i znajdowało się w okolicy mostka. Fałszerze popełnili też karygodny błąd podczas usuwania organów - w prawdziwej egipskiej mumii nie mogło pozostać nic poza sercem, gdyż egipcjanie uważali ten organ za miejsce, gdzie w człowieku przebywa jego dusza, jak i rozum. Serce musiało zostać w człowieku także po śmierci, aby w zaświatach zmarły był zdolny do rozumowania i mowy - i wypowiedzenia zaklęcia, które miało odtworzyć jego ciało. W perskiej mumii serce zostało usunięte, co wykluczyło możliwość jakoby to egipcjanie mogli być twórcami mumii - żaden egipski mumifikator nie zaryzykowałby bowiem zniszczenia duszy ludzkiej, a co dopiero zemsty zza grobu. Ścięgna w kosteczkach słuchowych były nienaruszone rozkładem, co nie przystawało do przyjętej uprzednio datacji – nawet w zmumifikowanych zwłokach nie przetrwałyby one dłużej niż 5 lat.
Dalsze losy ciała.
W opublikowanym 17 kwietnia 2001 roku raporcie Ibrahim stwierdza, iż Perska Księżniczka była w rzeczywistości współcześnie żyjącą kobietą zmarłą w wieku około 21 lat, prawdopodobnie w 1998 lub 1999 roku. Przyczyną śmierci było przypuszczalnie uderzenie tępym narzędziem w szyję. Jej zęby zostały przed śmiercią usunięte, a staw biodrowy, kość miedniczna oraz kręgosłup uszkodzone, zanim ciało wypełniono wodorowęglanem sodu i solą. Policja rozpoczęła śledztwo w sprawie podejrzenia o popełnienie morderstwa, w wyniku którego zatrzymano w Beludżystanie wielu podejrzanych.
Ciałem kobiety zajęła się pakistańska fundacja Edhi, która 17 kwietnia 2001 przeprowadziła stosowną ceremonię pogrzebową.

</doc>
<doc id="890134" url="https://pl.wikipedia.org/wiki?curid=890134" title="Księżniczka perska">
Księżniczka perska



</doc>
<doc id="890135" url="https://pl.wikipedia.org/wiki?curid=890135" title="Żyworódka pierzasta">
Żyworódka pierzasta

Żyworódka pierzasta ("Kalanchoe pinnata") – gatunek rośliny z rodziny gruboszowatych ("Crassulaceae"). Pochodzi z Madagaskaru, rozprzestrzeniona została także i stała się gatunkiem inwazyjnym w Azji, Australii i wyspach Oceanu Spokojnego oraz w Ameryce Środkowej. W Polsce jest jednym z kilku gatunków rozmnóżek uprawianych jako rośliny pokojowe.
Nazewnictwo.
Polska nazwa rodzajowa pochodzi od nietypowego sposobu rozmnażania się roślin z rodzaju "Kalanchoe". Dawniej ten gatunek wraz z kilkoma innymi zaliczany był przez niektórych botaników do rodzaju "Bryophyllum" (płodnolist), co po grecku oznacza kiełkujący liść i nazwa ta dobrze oddaje sposób rozmnażania się tej rośliny. W języku polskim roślina ta nazywana jest także kalanchoe pierzastym, płodnolistem pierzastym, kielichowym lub briofilum pierzastym. W języku łacińskim również posiada wiele synonimów świadczących o tym, że przez różnych botaników była różnie klasyfikowana: "Bryophyllum calycinum" Salisb., "Bryophyllum pinnatum" (Lam.) Oken, "Cotyledon pinnata" Lam., "Crassula pinnata" L. f., "Kalanchoe pinnata" var. "calcicola" H. Perrier, "Sedum madagascaricum" Clus. ex Fröd.
Biologia.
Bylina, sukulent liściowy i pędowy. Roślina żyworodna, jednak w odróżnieniu od niektórych innych przedstawicieli tego gatunku nie tworzy licznych rozmnóżek na brzegu liści (tak jak np. żyworódka Daigremonta). Rozmnóżki pojawiają się na brzegach liści, pomiędzy ich ząbkami zwykle po ich odłamaniu, gdy leżą na podłożu. Rozmnóżki wyrastając na soczystych liściach posiadają pewien zapas wody i mogą przez jakiś czas przetrwać niesprzyjające warunki (susza), a gdy tylko wilgotność gleby im na to pozwoli, szybko kiełkują. Roślina może ukorzeniać się także z łodygi i liści.
Uprawa.
Roślina ta nie lubi nadmiaru wody, gdyż powoduje to gnicie korzeni, podlewać należy ją więc umiarkowanie. W zimie powinna przebywać w dobrze oświetlonych miejscach (np. na parapetach okiennych). W lecie można ją wynieść na balkon. Gdy nadmiernie wyrośnie, jej wygląd może stać się nieatrakcyjny, w związku z czym należy ją wcześniej przez rozmnóżki rozmnożyć, a stare egzemplarze wyrzucić. Rośnie dobrze w każdej żyznej ziemi, która nie powinna tylko być ciężka i gliniasta. Po przekwitnięciu należy ściąć kwiatostan, by nie wytwarzały się nasiona (ich wytwarzanie osłabia roślinę, a nie są one ozdobne). Rozmnaża się ją poprzez rozmnóżki, które doskonale ukorzeniają się.

</doc>
<doc id="890136" url="https://pl.wikipedia.org/wiki?curid=890136" title="Mumia perska">
Mumia perska



</doc>
<doc id="890137" url="https://pl.wikipedia.org/wiki?curid=890137" title="Perska mumia">
Perska mumia



</doc>
<doc id="890138" url="https://pl.wikipedia.org/wiki?curid=890138" title="Zapomniana perska księżniczka">
Zapomniana perska księżniczka



</doc>
<doc id="890141" url="https://pl.wikipedia.org/wiki?curid=890141" title="Perska Mumia">
Perska Mumia



</doc>
<doc id="890143" url="https://pl.wikipedia.org/wiki?curid=890143" title="Pałac Ministra Skarbu">
Pałac Ministra Skarbu

Pałac Ministra Skarbu, także pałac Ministrów Skarbu – pałac znajdujący się przy placu Bankowym 3/5 w Warszawie.
Historia.
Pałac powstał w latach 1825–1830 według projektu Antonia Corazziego w wyniku przebudowy barokowego pałacu należącego do rodziny Ogińskich. Budynek wzniesiony z przeznaczeniem na rezydencję ministra skarbu Franciszka Ksawerego Druckiego Lubeckiego pomiędzy budynkiem Giełdy i Banku Polskiego a pałacem Komisji Rządowej Przychodów i Skarbu.
Pałac jest 3-kondygnacyjny, 11-osiowy. Charakterystyczną cechą budynku są wielkie tarasy, rzadko spotykane w architekturze Warszawy.
Od lat 70. XIX wieku do 1915 roku pałac był siedzibą rosyjskiego I Gimnazjum Żeńskiego. We wrześniu 1918 roku zaczęto adaptację gmachu na siedzibę Rady Stanu, która jednak w następnym miesiącu, kiedy trawały jeszcze prace budowlane, została rozwiązana. Zakładano, że gmach mógłby stać się tymczasową siedzibą Sejmu, jednak odstąpiono od tego pomysłu.
W dwudziestoleciu międzywojennym gmach, po adaptacji dokonanej w latach 1920–1921 przez Mariana Lalewicza, wraz z sąsiednim pałacem Komisji Przychodów i Skarbu był siedzibą Ministerstwa Skarbu (z adresem ul. Rymarska 3/5).
We wrześniu 1939 budynek został zbombardowany i spalony. Został odbudowany w latach 1950–1954 pod kierunkiem Piotra Biegańskiego i wraz z sąsiednim Pałacem Komisji Rządowej Przychodów i Skarbu został przeznaczony na siedzibę Prezydium Stołecznej Rady Narodowej.
W 1951 przed pałacem odsłonięto pomnik Feliksa Dzierżyńskiego dłuta Zbigniewa Dunajewskiego. Monument został rozebrany w 1989, a w 2001 w pobliżu miejsca, w którym stał, odsłonięto pomnik Juliusza Słowackiego.
Pałac jest połączony z sąsiadującym pałacem Komisji Rządowej Przychodów i Skarbu (z którym ma wspólny adres) i pełni funkcje administracyjne. Większą część gmachu zajmują biura Mazowieckiego Urzędu Wojewódzkiego w Warszawie. W znajdującej się na pierwszym piętrze Sali im. Stefana Starzyńskiego obraduje Sejmik Województwa Mazowieckiego.
Tablice pamiątkowe.
Tablice umieszczone na budynku pomiędzy arkadami parteru upamiętniają:

</doc>
<doc id="890149" url="https://pl.wikipedia.org/wiki?curid=890149" title="Cease Upon the Capitol">
Cease Upon the Capitol

Cease Upon the Capitol to zespół screamo z Murfreesboro, USA. Zespół został założony w lutym 2004 przez członków The Baldwin Mass Suicide, w niedługim czasie dołączył do nich Ian z południowokoreańskiego zespołu hardcore Unroot. Cease Upon the Capitol współpracuje z wieloma wytwórniami, m.in. europejskimi React With Protest i Impure Muzik. Grupa grała liczne koncerty w USA, odbyła także trasę po Europie. Od powstania zespołu dwukrotnie zmieniali się basiści.

</doc>
<doc id="890151" url="https://pl.wikipedia.org/wiki?curid=890151" title="Cease Upon The Capitol">
Cease Upon The Capitol



</doc>
<doc id="890153" url="https://pl.wikipedia.org/wiki?curid=890153" title="Jan Fyt">
Jan Fyt

Jan Fyt także Johannes Fijt (ur. 15 marca 1611 w Antwerpii, zm. 11 września 1661 tamże) – flamandzki malarz barokowy działający w Antwerpii.
Był uczeniem Fransa Snydersa. W 1629 przyjęty został do gildii św. Łukasza, w 1631 wyjechał do Paryża, a dwa lata później do Włoch. Przebywał głównie w Wenecji i Rzymie, był członkiem Schildersbent, stowarzyszenia artystycznego malarzy holenderskich i flamandzkich mieszkających w Rzymie. Do ojczyzny powrócił w 1641 i do końca życia cieszył się uznaniem i popularnością. Licznie zachowane akta sądowe świadczą o jego gwałtownym i kłótliwym charakterze. Pozostawił po sobie kilkaset obrazów, które stworzył w latach 1631-1661. Jego uczniem był Pieter Boel i prawdopodobnie David de Coninck.
Jan Fyt malował martwe natury, głównie trofea myśliwskie, a także sceny polowań, kwiaty i ptasie koncerty. Jego styl znacznie odbiega od twórczości nauczyciela, Fransa Snydersa, artysta kładł mniejszy nacisk na dekoracyjność, koncentrując się na efektach plastycznych. Jego prace są bardziej ekspresyjne i intymne, kolorystyka stonowana i wyważona. Na twórczość Fyta w znacznym stopniu oddziaływał Rubens.
W Muzeum Narodowym w Warszawie znajduje się kilka obrazów przypisywanych Fytowi, m.in. "Trofea myśliwskie, pies i sowa".

</doc>
<doc id="890154" url="https://pl.wikipedia.org/wiki?curid=890154" title="Wołynka">
Wołynka

Wołynka – część wsi Ślipcze w Polsce położona w województwie lubelskim, w powiecie hrubieszowskim, w gminie Hrubieszów.
W latach 1975–1998 Wołynka administracyjnie należała do województwa zamojskiego.

</doc>
<doc id="890157" url="https://pl.wikipedia.org/wiki?curid=890157" title="Johannes Fijt">
Johannes Fijt



</doc>
<doc id="890158" url="https://pl.wikipedia.org/wiki?curid=890158" title="Cmentarz farny w Białymstoku">
Cmentarz farny w Białymstoku



</doc>
<doc id="890161" url="https://pl.wikipedia.org/wiki?curid=890161" title="Kupryt">
Kupryt

Kupryt – minerał z gromady tlenków. Należy do grupy minerałów rzadkich, rozpowszechnionych tylko w niektórych regionach Ziemi.
Nazwa pochodzi od składu chemicznego minerału, którego głównym składnikiem jest miedź (łac. "cuprum" = miedź). 
Charakterystyka.
Właściwości.
Tworzy kryształy izometryczne, o pokroju igiełkowym, włóknistym (chalkotrychit) o postaci ośmio-, dwunastościanu, rzadziej sześcianu. Występuje w skupieniach zbitych, ziarnistych, ziemistych, pręcikowych. Tworzy też naskorupienia. Jest kruchy, półprzezroczysty (cienkie okruchy przeświecają), często zawiera domieszki miedzi lub żelaza. Tworzy paragenezy z miedzią. Reaguje z kwasami i amoniakiem (rozpuszcza się).
Występowanie.
Pospolity minerał strefy utleniania złóż kruszców miedzi, zwłaszcza chalkozynu i bornitu. Jest także produktem redukcji chalkantytu. Najczęściej współwystępuje z takimi minerałami jak: azuryt, malachit, tenoryt, miedź rodzima.
Miejsca występowania:
Zobacz też.
azuryt, malachit, tenoryt, miedź rodzima.

</doc>
<doc id="890164" url="https://pl.wikipedia.org/wiki?curid=890164" title="Chrześcijańskie Centrum Informacyjne w Jerozolimie">
Chrześcijańskie Centrum Informacyjne w Jerozolimie

Chrześcijańskie Centrum Informacyjne w Jerozolimie (CIC) – instytucja sponsorowana przez franciszkańską Kustodię Ziemi Świętej z siedzibą w Jerozolimie, zajmująca się zbieraniem i udostępnianiem informacji dotyczących wspólnot chrześcijańskich istniejących w Ziemi Świętej.
Siedzibą Centrum jest budynek znajdujący się vis à vis Cytadeli Dawida, w pobliżu Bramy Jafskiej w dzielnicy chrześcijańskiej Starego Miasta.
Centrum zajmuje się gromadzeniem informacji o chrześcijańskich wspólnotach i udostępnianiem ich naukowcom, przedstawicielom mediów, przybywającym do Jerozolimy turystom i pielgrzymom. W Centrum organizowane są spotkania ekumeniczne, działa biblioteka, wydawane jest czasopismo "Associated Christian Press Bulletin". Przy Centrum działa również "Franciscan Pilgrims' Office", w którym biura turystyczne rezerwują czas przeznaczony na msze św. we wszystkich istniejących na terenie Izraela i Autonomii Palestyńskiej sanktuariach. "Franciscan Pilgrims' Office" wydaje również certyfikaty pielgrzyma, oficjalne świadectwo odbycia pielgrzymki do Ziemi Świętej.
Centrum stale współpracuje z "Franciscan Printing Press".

</doc>
<doc id="890167" url="https://pl.wikipedia.org/wiki?curid=890167" title="Christian Information Centre">
Christian Information Centre



</doc>
<doc id="890170" url="https://pl.wikipedia.org/wiki?curid=890170" title="Fort Świętego Andrzeja">
Fort Świętego Andrzeja



</doc>
<doc id="890176" url="https://pl.wikipedia.org/wiki?curid=890176" title="Romuald Gumiński">
Romuald Gumiński

Romuald Gumiński (ur. 20 listopada 1896 w Warszawie, zm. 26 października 1952 tamże) – polski klimatolog, profesor Uniwersytetu Warszawskiego.
Życiorys.
W roku 1918 rozpoczął studia na Wydziale Filozoficznym Uniwersytetu Warszawskiego w zakresie geografii. Służba wojskowa na krótko przerwała tok jego studiów; zdemobilizowany w roku 1921, wrócił natychmiast do Zakładu Geografii, gdzie pod kierunkiem prof. Stanisława Lencewicza rozszerzał i pogłębiał swoje zainteresowania w dziedzinie meteorologii i klimatologii. W roku 1929 na podstawie monograficznej pracy pt: "Wilgotność powietrza w Polsce" uzyskał stopień doktora filozofii. W roku 1923 podjął pracę w Państwowym Instytucie Meteorologicznym, szybko przeszedł kolejne szczeble: asystenta, adiunkta, naczelnika wydziału klimatologicznego, wreszcie wicedyrektora, a nawet okresowo dyrektora PIM. Zajmował się pracą redaktorską „Wiadomości Meteorologicznych”, czy „Roczników Państwowego Instytutu Meteorologicznego”. Jego zasługą jest stworzenie w Państwowym Instytucie Meteorologicznym działu meteorologii rolniczej, przekształconego po wojnie na referat klimatologii rolniczo-leśnej. W 1930 został delegowany do Czechosłowacji, Austrii i Niemiec dla zapoznania się z pracami analogicznych placówek zagranicznych. W roku 1932 habilitował się w zakresie klimatologii w Wolnej Wszechnicy Polskiej, w roku 1937 uzyskał weryfikację stopnia docenta przez Ministerstwo, w roku 1949 został przeniesiony do SGGW. W roku 1951 został mianowany profesorem Uniwersytetu Warszawskiego i kierownikiem świeżo utworzonej Katedry Klimatologii na Wydziale Biologii i Nauk o Ziemi. W czasie okupacji nie przerywał pracy i prowadził wykłady na tajnym uniwersytecie. Dawni słuchacze wspominali, jak Gumiński, pomimo dużego wówczas tłoku w tramwajach, pieczołowicie przewoził przyrządy, aby studentom dać choć namiastkę ćwiczeń. Olbrzymią jego zasługą jest rewindykowanie całego archiwum PIM, wywiezionego w 1944 do Niemiec. Po powstaniu warszawskim Gumiński wraz z rodziną został wywieziony do Niemiec na roboty. Koniec wojny zastał go w Turyngii, w pobliżu Gothy, gdzie, jak mu było wiadomo, zostało zdeponowane archiwum PIM. We wrześniu 1946 wrócił do Warszawy przywożąc 73 skrzynie rewindykowanych materiałów. Natychmiast po powrocie podjął pracę w Państwowym Instytucie Hydrologiczno-Meteorologicznym, najpierw na stanowisku konsultanta naukowego, a od lipca 1947 zastępcy dyrektora do spraw meteorologii; na tym stanowisku pozostał aż do śmierci. Autor szeregu publikacji dotyczących klimatu na ziemiach polskich. Twórca stosowanej po dziś dzień regionalizacji rolniczo-klimatycznej. Pochowany na warszawskich Powązkach (kwatera 199 rząd 2 grób 26).
Był encyklopedystą. Został wymieniony w gronie 180 edytorów pięciotomowej Ilustrowanej encyklopedii Trzaski, Everta i Michalskiego wydanej w latach 1926–1928 gdzie zredagował hasła związane z meteorologią.

</doc>
<doc id="890177" url="https://pl.wikipedia.org/wiki?curid=890177" title="Franciszkańskie Centrum Studiów o Chrześcijańskim Wschodzie">
Franciszkańskie Centrum Studiów o Chrześcijańskim Wschodzie

Franciscan Center of Christian Oriental Studies ("Franciszkańskie Centrum Studiów o Chrześcijańskim Wschodzie") – instytucja badawcza sponsorowana przez franciszkańską Kustodię Ziemi Świętej, mającą swoją siedzibę w Kairze w Egipcie.
Centrum zostało założone w roku 1954 we franciszkańskim klasztorze w kairskiej dzielnicy Mousky. Zajmuje się badaniem i dokumentacją zagadnień związanych z istniejącymi na Bliskim Wschodzie wspólnotami chrześcijańskimi, jak również historiografią działalności misyjnej Zakonu Franciszkańskiego we wschodnim basenie Morza Śródziemnego.
Franciszkańscy naukowcy publikują na łamach dwóch serii wydawniczych "Studia Orientalia Christiana. Collectanea" oraz "Studia Orientalia Christiana. Monographiae".
Z Centrum współpracowali: Bellarmino Bagatti, Sabino De Sandoli, Frédéric Manns, Alviero Niccacci.

</doc>
<doc id="890178" url="https://pl.wikipedia.org/wiki?curid=890178" title="Czarownice z Lancre">
Czarownice z Lancre



</doc>
<doc id="890179" url="https://pl.wikipedia.org/wiki?curid=890179" title="Berenguer (arcybiskup Narbony)">
Berenguer (arcybiskup Narbony)

Berenguer, "fr". Berengér, "pol". Berengar – opat Montearagón, biskup Leridy, arcybiskup Narbony w latach 1191–1212. Nieślubny syn Ramona Berenguera IV. Po mianowaniu arcybiskupem Narbonne w 1191 w ciągu czterech lat znacząco poprawił stan finansów diecezji, będących w opłakanym stanie po okresie rządów Ponsa z Arsac. Udało mu się nawet pozyskać nowe źródła dochodów. Podczas swoich rządów praktycznie nieobecny na terenie metropolii, przez pierwsze dziesięć lat swoich rządów w diecezji ani razu jej nie odwiedził. W 1204 zmuszony do odpierania zarzutów dotyczących nieodbywania wizytacji i nie sprawowania duchowego przywództwa w diecezji postawionych mu przez papieża Innocentego III. Pomimo złożonych wówczas obietnic nie zmienił swojego postępowania. Wobec znacznego rozwoju kataryzmu w diecezji narbońskiej (objął on swoim zasięgiem około połowę metropolii), a także w obliczu nie udzielenia przez Berenguera finansowego wsparcia najbardziej narażonym na rozwój kataryzmu biskupstwom Tuluzy i Carcassonne, został w 1212 zdjęty z urzędu. Jego miejsce zajął legat papieski Arnaud Amaury.

</doc>
<doc id="890180" url="https://pl.wikipedia.org/wiki?curid=890180" title="Studia Orientalia Christiana. Collectanea">
Studia Orientalia Christiana. Collectanea

Studia Orientalia Christiana. Collectanea – rocznik wydawany przez Franciszkańskie Centrum Studiów o Chrześcijańskim Wschodzie w Kairze (Egipt). Na każdy z woluminów składają się artykuły dotyczące zagadnień dotyczących Kościołów Wschodnich, arabskiego chrześcijaństwa oraz obecności i działalności franciszkanów na Bliskim Wschodzie.

</doc>
<doc id="890183" url="https://pl.wikipedia.org/wiki?curid=890183" title="Zakład Karny w Gdańsku-Przeróbce">
Zakład Karny w Gdańsku-Przeróbce

Zakład Karny w Gdańsku-Przeróbce – zakład karny w gdańskiej Przeróbce. Przeznaczony jest dla skazanych młodocianych i dorosłych odbywających karę po raz pierwszy. Ma siedem oddziałów: 5 typu półotwartego, 2 typu otwartego. W zakładzie jest również oddział terapeutyczny dla skazanych uzależnionych od alkoholu (od 1998 roku).
Historia.
Zakład powstał na podstawie zarządzenia nr 48/70 Centralnego Zarządu Zakładów Karnych z dnia 4 sierpnia 1970 roku. Służba Więzienna otrzymała obiekt 3 września 1970 roku. Został utworzony na terenach pokolejowych.
W 2000 roku placówka została przejęta w trwały zarząd przez więziennictwo.

</doc>
<doc id="890185" url="https://pl.wikipedia.org/wiki?curid=890185" title="Areszt śledczy w Białymstoku">
Areszt śledczy w Białymstoku



</doc>
<doc id="890186" url="https://pl.wikipedia.org/wiki?curid=890186" title="Toronto St. Pats">
Toronto St. Pats



</doc>
<doc id="890187" url="https://pl.wikipedia.org/wiki?curid=890187" title="Plac Artura Zawiszy w Warszawie">
Plac Artura Zawiszy w Warszawie

Plac Artura Zawiszy – plac w Warszawie w dzielnicy Ochota, u zbiegu ulic: Alej Jerozolimskich, ul. Raszyńskiej, ul. Grójeckiej i ul. Towarowej.
Pochodzenie nazwy.
W 1833 w miejscu obecnego placu odbyła się egzekucja Artura Zawiszy. Nazwę nadano w czerwcu 1929.
Historia.
W 1770 w biegnących tędy Okopach Lubomirskiego utworzono rogatki i plac postojowy na trasie prowadzącej do osiedla Nowa Jerozolima. 
W 1818 na placu wzniesiono dwa klasycystyczne pawilony rogatkowe (rogatki Jerozolimskie) według projektu Jakuba Kubickiego. Sam plac został wytyczony po roku 1823 u zbiegu Alej Jerozolimskich, ul. Grójeckiej (wtedy zwanej Szosą Krakowską) i dróg biegnących wzdłuż Okopów Lubomirskiego (dziś ulice Raszyńska i Towarowa). W latach 1823–1824 nadano mu owalny kształt i połączono z Nową Drogą Jerozolimską, czyli obecnymi Alejami Jerozolimskimi.
7 września 1831, w czasie powstania listopadowego, stoczono tutaj walkę z wojskami Imperium Rosyjskiego pod dowództwem Iwana Paskiewicza. Po powstaniu położony na peryferiach miasta plac stał się miejscem egzekucji skazańców politycznych.
Po wybudowaniu w roku 1844 torów Kolei Warszawsko-Wiedeńskiej plac stracił połączenie z ul. Towarową, przywrócone dopiero w roku 1930. Po zniwelowaniu otaczających Warszawę Okopów Lubomirskiego około 1875 możliwa stała się zabudowa okolic. Pierwszą mieszkalną zabudowę placu stanowił wybudowany przed rokiem 1914 murowany dom u zbiegu ulic Raszyńskiej i Grójeckiej, będący obok rogatek jedynym budynkiem przy placu aż do lat 20., kiedy to powstała kamienica Lewandowskich u zbiegu Alej Jerozolimskich i ul. Raszyńskiej.
Około roku 1909 przez plac przeprowadzono linię tramwaju elektrycznego, która tutaj kończyła się pętlą. W 1930 przerzucono nad torami dawnej Kolei Warszawsko-Wiedeńskiej wiadukt, przywracając połączenie placu z ul. Towarową.
W 1942 rogatki Jerozolimskie zostały rozebrane przez Niemców. Otaczające plac kamienice zostały zniszczone w 1944 i nie zostały po wojnie odbudowane.
W latach 1962–1963 przebudowano całkowicie układ komunikacyjny placu, tworząc rondo.
W latach 60. i latach 70. przez plac przebiegały drogi międzynarodowe E7 i E82.
W latach 90. znajdował się w ciągu dróg krajowych nr 2 i 7 oraz stanowił punkt początkowy ówczesnej drogi krajowej nr 719. Był także fragmentem przebiegu tras europejskich E30 i E77.

</doc>
<doc id="890188" url="https://pl.wikipedia.org/wiki?curid=890188" title="Studia Orientalia Christiana. Monographiae">
Studia Orientalia Christiana. Monographiae

Studia Orientalia Christiana. Monographiae – seria wydawnicza Franciszkańskiego Centrum Studiów o Chrześcijańskim Wschodzie w Kairze (Egipt). Każdy z tomów zawiera ostateczny raport z realizacji konkretnego projektu badawczego dotyczącego historii bliskowschodniego chrześcijaństwa lub działalności franciszkanów we wschodnim basenie Morza Śródziemnego.
Publikacja jest dofinansowywana przez Kustodię Ziemi Świętej.

</doc>
<doc id="890189" url="https://pl.wikipedia.org/wiki?curid=890189" title="Plac Zawiszy">
Plac Zawiszy



</doc>
<doc id="890194" url="https://pl.wikipedia.org/wiki?curid=890194" title="Studia Orientalia Christiana. Monographiæ">
Studia Orientalia Christiana. Monographiæ



</doc>
<doc id="890195" url="https://pl.wikipedia.org/wiki?curid=890195" title="Mikael Tellqvist">
Mikael Tellqvist

Mikael Tellqvist (ur. 19 września 1979 w Sundbyberg) – szwedzki hokeista, reprezentant Szwecji, dwukrotny olimpijczyk.
Kariera sportowa.
Wychowanek klubu Järfälla HC. Od 1997 zawodnik Djurgårdens IF. Do NHL był draftowany w 2000 z 70 miejsca przez Toronto Maple Leafs. Za ocean przeniósł się w 2001 i do sezonu 2005/2006 grał głównie w farmerskim klubie St. John’s Maple Leafs, a w samym Toronto Maple Leafs rozegrał 15 spotkań. Pod koniec sezonu 2005/2006, kiedy kontuzji doznał pierwszy bramkarz Leafs Ed Belfour, Tellqvist zagrał w dwóch spotkaniach z Montreal Canadiens, które decydowały o tym, czy Toronto wejdzie do play-off. Tellqvist puścił w dwóch meczach 11 goli i w następnych spotkaniach został zastąpiony przez trzeciego bramkarza Leafs Jean-Sébastiena Aubina. 28 listopada 2006 Tellqvist przeszedł do Phoenix Coyotes za Tysona Nasha i wybór w 4 rundzie draftu 2007. 16 lutego 2007 Coyotes przedłużyli z nim kontrakt do końca sezonu 2007/2008. 12 marca 2007 w meczu przeciwko Philadelphia Flyers obronił wszystkie 24 strzały rywali i zaliczył 4 shut-out w karierze. 3 kwietnia 2007 pobił rekord zwycięstw w sezonie – 11. Przed sezonem 2007/2008 Tellqvist rywalizował o miejsce w bramce z Alexem Auldem i Davidem Aebischerem. Coyotes pozwolili na początku sezonu Aebischerowi na przejście do HC Lugano, tym samym stawiając na parę Tellqvist-Auld. Gdy przyszedł Ilja Bryzgałow, Auld przeszedł do Boston Bruins, a Tellqvist został zmiennikiem Rosjanina. 4 marca 2009 przeniósł się do Buffalo Sabres za wybór w 4. rundzie draftu 2010. Po sezonie NHL (2008/2009) powrócił do Europy. W sierpniu 2010 został zawodnikiem łotewskiej drużyny Dinamo Ryga, w rozgrywkach KHL. Następnie sezon 2011/2012 rozegrał w szwedzkim MODO. W maju 2012 ponownie został graczem Dinama Ryga. Od maja 2014 ponownie zawodnik Djurgårdens IF. Po sezonie 2017/2018 ogłosił zakończenie kariery jesienią 2017.
Ustanowił rekord najmniejszej liczby minut gry podczas jednego meczu. Wystąpił przez 0.5 sekundy, gdy zastąpił Eda Blefoura, który zjechał do szatni, myśląc, że mecz już się skończył.
Kariera reprezentacyjna.
Uczestniczył w turniejach mistrzostw świata w 2000, 2001, 2003, 2008, na zimowych igrzyskach olimpijskich 2002, 2006 oraz Pucharu Świata 2004.

</doc>
<doc id="890197" url="https://pl.wikipedia.org/wiki?curid=890197" title="Otto Stiel">
Otto Stiel

Otto Stiel – XVII-wieczny kapitan floty kurlandzkiej, komendant fortów i gubernator kurlandzkich kolonii w Gambii w latach 1655-1659 i ponownie 1660-1661.
W 1655 roku zmienił Heinricha Focka na stanowisku kurlandzkiego gubernatora w Gambii. W 1659 roku, kiedy kurlandzki książę Jakub Kettler przebywał w szwedzkiej niewoli, Otto Stiel odmówił oddania fortu na Wyspie James próbującemu przejąć kurlandzkie posiadłości amsterdamskiemu oddziałowi Holenderskiej Kompanii Wschodnioindyjskiej. Holendrzy przekupili jednak załogę fortu i zdobyli wyspę. Otto Stiel otrzymał wówczas możliwość bezpiecznego powrotu do Kurlandii. Już na początku 1660 roku fort zdobyli jednak piraci w służbie Szwecji i odsprzedali go z powrotem Holenderskiej Kompanii Wschodnioindyjskiej, tym razem jednak jej oddziałowi w Groningen. Kupcy z Groningen, prawdopodobnie nie znając wcześniejszego rozwoju wypadków, nie uznali jednak transakcji i dalej traktowali tereny w Gambii jako własność kurlandzką. Poinformowany o tym Otto Stiel, przebywający już wówczas w Holandii, natychmiast udał się z powrotem nad rzekę Gambia. Próbujący odzyskać wyspę Holendrzy napotkali na zbrojny opór władców lokalnych afrykańskich królestw, utrzymujących dobre stosutki z Kurlandczykami, i Otto Stiel pozostał komendantem na wyspie. Jego zarząd nad kurlandzkimi koloniami został jednak przerwany 19 marca 1661 roku, kiedy posiadłości te po kilkudniowej walce zajęli Anglicy pod wodzą Roberta Holmesa.

</doc>
<doc id="890198" url="https://pl.wikipedia.org/wiki?curid=890198" title="Herb Zambrowa">
Herb Zambrowa

Herb Zambrowa – jeden z symboli miasta Zambrów w postaci herbu przyjęty Uchwałą Rady Miejskiej nr 26/V/03 z 25 lutego 2003 roku.
Wygląd i symbolika.
Herb przedstawia czarną głowę żubra w czerwonym polu.
Odwołuje się on do przeszłości Zambrowa, gdyż w średniowieczu żubry żyły w okolicznych lasach. Także nazwa miasta związana jest z tymi zwierzętami, ponieważ pochodzi od rzeczownika "ząbr", który to jest dawną formą wyrazu "żubr".

</doc>
<doc id="890199" url="https://pl.wikipedia.org/wiki?curid=890199" title="Oddział terapeutyczny dla skazanych uzależnionych od alkoholu">
Oddział terapeutyczny dla skazanych uzależnionych od alkoholu

Oddziały terapeutyczne dla skazanych uzależnionych od alkoholu prowadzą specjalistyczne oddziaływania na uzależnionych od alkoholu osadzonych. Takie działania prowadzi 11 oddziałów terapeutycznych znajdujących się w aresztach śledczych, zakładach karnych oraz w systemie terapeutycznym poza oddziałem.
Uzależnienie od alkoholu utrudnia po wyjściu na wolność powrót do funkcjonowania w społeczeństwie np. praca, rodzina, szersze kręgi społeczne. Dlatego tak ważne jest funkcjonowanie oddziałów terapeutycznych i walka z nałogiem.
Programy terapeutyczne trwają zazwyczaj ok. 3 miesięcy. 
Zakłady karne realizują programy oddziaływania w oparciu o Osobiste Plany Terapii.
Zgodnie z § 18 "rozporządzenia Ministra Sprawiedliwości z dnia 14 sierpnia 2003 r. w sprawie sposobów prowadzenia oddziaływań penitencjarnych w zakładach karnych i aresztach śledczych" () prowadząc oddziaływania w systemie terapeutycznym, uwzględnia się w szczególności:
Opracowanie indywidualnego programu terapeutycznego powinno odbywać się przy udziale skazanego (§ 21 ust. 4 "rozporządzenia w sprawie prowadzenia oddziaływań..."). Indywidualny program oddziaływania aktualizuje się w zależności od potrzeb (§ 21 ust. 5 "rozporządzenia w sprawie prowadzenia oddziaływań..."). 
W programie terapeutycznym należy zwrócić uwagę na konieczność edukacji na temat:
W realizacji założonych celów terapeutci współpracują ze lokalnymi grupami wspólnoty Anonimowych Alkoholików.
W zakładach karnych i aresztach śledczych działa 25 Klubów Abstynenta. 
W 11 oddziałach terapeutycznych zatrudnionych jest ponad 60 pracowników. 
Są to: 
Kodeks karny wykonawczy i Regulamin wykonywania kary pozbawienia wolności, obowiązujące od dnia 1 września 1998 roku, włączył lecznictwo odwykowe w system terapeutyczny, realizowany przede wszystkim w oddziałach terapeutycznych dla skazanych uzależnionych od alkoholu.

</doc>
<doc id="890202" url="https://pl.wikipedia.org/wiki?curid=890202" title="Carlos Slim Helú">
Carlos Slim Helú

Carlos Slim Helú (ur. 28 stycznia 1940 w mieście Meksyk) – meksykański przedsiębiorca, magnat telekomunikacyjny, właściciel Telmexu. Według magazynu „Forbes” jest siódmy na liście najbogatszych ludzi świata (w 2018) z majątkiem szacowanym na 67,1 mld dolarów, syn emigrantów z Libanu, znany z działań charytatywnych.
W marcu 2008, według magazynu „Forbes”, był drugi na liście najbogatszych ludzi świata – za Warrenem Buffettem, a przed Billem Gatesem. W ciągu dwóch lat jego majątek wzrósł do ponad 60 miliardów dolarów.
Według listy najbogatszych ludzi na świecie opublikowanej 11 marca 2009 roku przez magazyn „Forbes” Slim spadł w rankingu na trzecią pozycję. Jego majątek w ciągu roku spadł o 25 miliardów dolarów i wynosił 35 miliardów dolarów.
Według listy opublikowanej 10 marca 2010 Slim stał się najbogatszym człowiekiem świata, tuż za nim uplasowali się Gates i Buffett. Szacuje się, że w ciągu roku 2009 fortuna Carlosa Slima zwiększyła się o 18,5 mld i wynosiła w 2010 roku 53,5 mld dolarów; w ciągu 2010 wzrosła o kolejne 20 miliardów i wyniosła 74 mld dolarów.
1 marca 2012 jego majątek wynosił już 69 miliardów dolarów. Kolejny raz Carlos Slim znalazł się na pierwszym miejscu listy „Forbesa”, wyprzedzając konkurentów: założyciela Microsoftu Billa Gates – miejsce drugie (61 mld dolarów) oraz Warrena Buffett stojącego na czele funduszu inwestycyjnego Berkshire Hathaway (44 mld dolarów) – miejsce trzecie.
W sierpniu 2012 poprzez nabycie 30% udziałów w przedsiębiorstwie Grupo Pachuca został współwłaścicielem dwóch meksykańskich klubów piłkarskich – pierwszoligowych CF Pachuca i Club León. W listopadzie 2012 wykupił 33% akcji hiszpańskiego trzecioligowca Real Oviedo, natomiast miesiąc później został udziałowcem Estudiantes Tecos (potem pod nazwą Mineros de Zacatecas) z drugiej ligi meksykańskiej, po zakupie tego zespołu przez Grupo Pachuca.
Według rankingu z 2013 najbogatszy człowiek świata z majątkiem szacowanym na 73 mld dolarów. W 2014 roku stracił pierwsze miejsce na liście na rzecz Billa Gatesa.

</doc>
<doc id="890203" url="https://pl.wikipedia.org/wiki?curid=890203" title="Franciscan Printing Press">
Franciscan Printing Press

Franciscan Printing Press – katolickie wydawnictwo z siedzibą w Jerozolimie, założone 28 stycznia 1847. Jego właścicielem jest franciszkańska Kustodia Ziemi Świętej.
Siedzibą wydawnictwa jest klasztor Najświętszego Zbawiciela (San Salvatore) w Dzielnicy Chrześcijańskiej Starego Miasta, tuż obok Bramy Nowej. Wydawnictwo specjalizuje się w publikowaniu książek związanych z historią chrześcijaństwa na Bliskim Wschodzie, archeologią, biblistyką oraz liturgiką. Większość publikacji przygotowywanych jest przez profesorów działającego w Jerozolimie Franciszkańskiego Studium Biblijnego oraz kairskiego Centrum Studiów o Chrześcijańskim Wschodzie.
Do stale wydawanych przez "Franciscan Printing Press" periodyków należą: "SBF Liber Annuus", "SBF Collectio Maior", "SBF Collectio Minor", "Analecta", "Museum", "Studia Orientalia Christiana. Collectanea" oraz "Studia Orientalia Christiana. Monographiæ".
Wydawnictwo publikowało dzieła następujących franciszkańskich specjalistów z dziedziny biblistyki, archeologii oraz filologii języków semickich: Gabriele Allegra, Bellarmino Bagattiego, Donato Baldiego, Virgilio Corbo, Angelo Lancellottiego, Paulina Lemaire, Gaudentiusa Orfaliego, Sylvestera Sallera, Augustusa Spijkermana oraz Maurusa Witzela.
"Franciscan Printing Press" specjalizuje się w propagowaniu idei ochrony miejsc świętych, przede wszystkim sanktuariów chrześcijańskich Ziemi Świętej (m.in. Betanii, Betfage, Emaus, Getsemani, Góry Tabor, Kafarnaum, Nazaretu, Góra Nebo, Tabgi).
Każdego roku wydawnictwo publikuje "Kalendarz międzywyznaniowy", który podaje na każdy dzień wspomnienia liturgiczne, święta ruchome i stałe ważniejszych religii Ziemi Świętej.

</doc>
<doc id="890205" url="https://pl.wikipedia.org/wiki?curid=890205" title="Chocolate Spoon">
Chocolate Spoon

Chocolate Spoon – polski zespół powstały w Warszawie w połowie lat 80.
Liderem zespołu jest Wojtek Kubiak. Skład osobowy zmieniał się wiele razy a najczęściej perkusiści. Chocolate Spoon koncertowali na wielu przeglądach i festiwalach w Polsce (m.in. Fama i Jarocin) i zagranicą. Występowali również z zagranicznymi gwiazdami The Brandos i Bobem Geldofem. Największym przebojem zespołu jest piosenka „Hey ho rock'n'roll” z 1994 roku oraz ballada „Jestem wolny”.
Skład zespołu.
Obecnie Chocolate Spoon jest w trakcie przygotowań do powrotu na scenę. Zespół, oprócz Wojtka Kubiaka, tworzą trójmiejscy muzycy:

</doc>
<doc id="890208" url="https://pl.wikipedia.org/wiki?curid=890208" title="Port lotniczy Glasgow Prestwick">
Port lotniczy Glasgow Prestwick



</doc>
<doc id="890209" url="https://pl.wikipedia.org/wiki?curid=890209" title="Tinga">
Tinga



</doc>
<doc id="890304" url="https://pl.wikipedia.org/wiki?curid=890304" title="Jan Fazanowicz">
Jan Fazanowicz

Jan Fazanowicz (ur. 26 listopada 1886 w Aleksandrówce, zm. 16 stycznia 1973 w Poznaniu) – nauczyciel gimnastyki, działacz społeczny, porucznik rezerwy piechoty Wojska Polskiego II RP.
Życiorys.
Jan Fazanowicz urodził się 26 listopada 1886 w Aleksandrówce w małorolnej rodzinie chłopskiej Władysława i Konstancji z Wójcikowskich. W 1904 ukończył w Sosnowcu szkołę średnią, a w latach 1902–1904 uczył się u W. Zakonžyla oraz przez pół roku u Włodzimierz Tetmajera malarstwa zdobniczego. W Sosnowcu należał od 1903 do koła sportowo–atletycznego. W latach 1905–1906 był zaangażowany w pracy niepodległościowej, musiał wyjechać z Sosnowca. W 1906 schronił się w Duhcov (pn. Czechy), gdzie wstąpił do „Sokoła”. Zdobył w Pradze w latach 1909–1910 kwalifikacje nauczyciela wychowania fizycznego. W 1910 po powrocie do kraju pracował jako nauczyciel wychowania fizycznego w szkole handlowej w Sosnowcu i szkole górniczej w Dąbrowie. Zastępca komendanta Straży Obywatelskiej w Sosnowcu w czasie I wojny światowej, a w latach 1917–1918 w Kielcach był nauczycielem wychowania fizycznego w szkole realnej i seminarium nauczycielskim. 
W 1918 na terenie Kielc brał udział w rozbrajaniu Niemców i tam wstąpił do Wojska Polskiego, Po ukończeniu w Warszawie szkoły podchorążych został przydzielony jako oficer w stopniu porucznika do Centralnej Szkoły Wojskowej Gimnastyki i Sportów w Poznaniu, gdzie w latach 1920–1922 pełnił funkcję instruktora gimnastyki, wykładał regulamin fizycznego, gry, był dowódcą kompanii podoficerską, a początkowo jednocześnie prowadził inne kursy Dowództwa Okręgu Generalnego „Poznań”. Został zweryfikowany w stopniu porucznika rezerwy piechoty ze starszeństwem z dniem 1 czerwca 1919. W 1922 został przeniesiony do rezerwy. W 1923, 1924 był oficerem rezerwy 57 pułku piechoty w Poznaniu. W 1934 jako porucznik rezerwy był przydzielony do Oficerskiej Kadry Okręgowej nr VII.
Po odejściu z wojska w 1922 objął stanowisko nauczyciela wychowania fizycznego w gimnazjum Jana Kantego w Poznaniu, gdzie (z przerwą w czasie II wojny światowej) pracował do przejścia na emeryturę w 1958. Był w okresie międzywojennym związkowym naczelnikiem Towarzystwa Gimnastycznego „Sokół” na kraj. Wysiedlony został w czasie II wojny światowej do Ostrowca Świętokrzyskiego, gdzie prowadził tajne nauczanie rysunków. Współpracował po wojnie ze szkolnictwem wyższym: w latach 1946–1950 prowadził gimnastykę w Akademii Wychowania Fizycznego w Warszawie, a w latach 1950–1955 w Wyższej Szkole Wychowania Fizycznego w Poznaniu. Był jednym z założycieli Towarzystwa Krzewienia Kultury Fizycznej w Polsce, a w latach 1957–1965 wiceprzewodniczącym Zarządu Głównego.
Napisał i własnoręcznie zilustrował szereg podręczników z zakresu gimnastyki, np.: "Gimnastyka podstawowa, wg Bukha" (1932), zeszyty w Bibliotece „Wskazówki dla Przodowników” i w „Popularnej Bibliotece Sportowej”: "Gimnastyka dla młodzieży" (1954); "Gimnastyka przyrządowa dla młodzieży szkolnej" (1951; 2 wyd. 1954). Ogłosił szereg artykułów w miesięcznikach „Sport dla Wszystkich” i „Wychowanie Fizyczne i Higiena Szkolna”.
Zmarł 16 stycznia 1973 w Poznaniu. Został pochowany na cmentarzu św. Barbary w Sosnowcu. Od 1921 był żonaty z Aurelią Heleną Konieczną (1896-1991), nauczycielką wychowania fizycznego w gimnazjum poznańskim i miał córkę Janinę.

</doc>
<doc id="890308" url="https://pl.wikipedia.org/wiki?curid=890308" title="Mniejszości etniczne w ChRL">
Mniejszości etniczne w ChRL



</doc>
<doc id="890309" url="https://pl.wikipedia.org/wiki?curid=890309" title="Terebiń-Kolonia">
Terebiń-Kolonia



</doc>
<doc id="890312" url="https://pl.wikipedia.org/wiki?curid=890312" title="Tujia">
Tujia

Tujia (chiń. 土家族, nazwa we własnym języku "Bizika") – chińska mniejszość etniczna licząca ok. 8 mln osób. Zamieszkuje góry Wuling Shan w chińskich prowincjach Hunan i Hubei. Jest zaliczana do oficjalnych 55. mniejszości w ChRL. Nazwa "bizika" oraz jej chińskie tłumaczenie (tujia) oznaczają „tubylców”.

</doc>
<doc id="890314" url="https://pl.wikipedia.org/wiki?curid=890314" title="Michał Czyhir">
Michał Czyhir



</doc>
<doc id="890315" url="https://pl.wikipedia.org/wiki?curid=890315" title="Browar Kętrzyn">
Browar Kętrzyn

Browar kętrzyński (ostatnia nazwa: Browar Kętrzyn) – browar regionalny założony w 1887 w miejscowości Rastenburg (obecnie Kętrzyn, ul. Asnyka 1), zamknięty w 2000.
Historia.
Piwowarskie tradycje.
Za Licharewą: "Z innych zawodów związanych z wytwarzaniem żywności wymienić należy piwowarów. Piwo bowiem w wiekach średnich traktowane był o jako napój odżywczy i zaliczane do posiłków codziennych. Co trzeci prawie dom w Rastemborku posiadał prawo warzenia piwa. W roku 1750 miasto liczyło aż 105 „uprzywilejowanych” domów, gdzie wolno było przyrządzać piwo. Tradycje cechu piwowarów sięgają roku 1357. Ścisłe przepisy określały komu, kiedy i w jakich ilościach wolno było warzyć piwo. I tak posiadacze 160 półkorców słodu warzyli co trzy tygodnie, posiadacze 80 półkorców co sześć tygodni licząc od dnia św. Michała (29 IX) do dnia św. Filipa i św. Jakuba (1. VI). Niezależnie od tego istniał browar miejski."
Spór piwowarów.
Za Licharewą: "W roku 1633 dziesięciu piwowarów uzyskało od Kurfürsta osobny przywilej na zorganizowanie odrębnego cechu. Ten niesłychany fakt wywołał ogromne poruszenie opinii publicznej. Po stronie starego cechu stanęli nie tylko mieszczanie, lecz także i duchowni. Doszło do gwałtownych starć i bójek, zaś spór rozszerzył się na całą okolicę. Do sprzeciwu piwowarów rastemborskich przyłączyli się mieszczanie i cechy Sępopola, Welawy oraz Insterburga. Kurfürst zażądał przeprowadzenia sądu w tej sprawie [1636). Pokrzywdzeni tymczasem zwrócili się do króla Władysława IV, który wydał w Warszawie list ochronny dla starego cechu. Nabywcy elektorskiego przywileju nie zrezygnowali jednak z uzyskanych uprawnień i na zlecenie króla sprawa miała być poddana ostatecznej decyzji Sądu Najwyższego Prus. Proces sądowy nie odbył się jednak, gdyż w marcu r. 1638 strony zawarły ugodę."
Okres powojenny.
Po II wojnie światowej produkcję piwa w browarze uruchomiono już w 1945.
Browar funkcjonował do końca XX w.
Stan obecny.
Po zamkniętym browarze pozostały urządzenia oraz zabytkowe budynki w obrębie ulic: Asnyka, Pocztowej i Traugutta, które wystawiono na sprzedaż. Nabywca nieruchomości planował rewitalizację zabudowań oraz utworzenie centrum handlowego i minibrowaru. Deklarowana inwestycja nie została jednak zrealizowana, a budynki browaru z początkiem 2012 roku zostały rozebrane.

</doc>
<doc id="890321" url="https://pl.wikipedia.org/wiki?curid=890321" title="Strzyżmin">
Strzyżmin

Strzyżmin – wieś w Polsce położona w województwie wielkopolskim, w powiecie międzychodzkim, w gminie Chrzypsko Wielkie, przy drodze wojewódzkiej nr 186.
Wieś Strzezmino położona była w 1580 roku w powiecie poznańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Międzyrzecz w rejencji poznańskiej. Strzyżmin należał do okręgu sierakowskiego tego powiatu i stanowił część majątku Srzodka, którego właścicielem był wówczas Zeidlitz. Według spisu urzędowego z 1837 roku wieś liczyła 86 mieszkańców, którzy zamieszkiwali 9 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="890324" url="https://pl.wikipedia.org/wiki?curid=890324" title="Tenis ziemny na Letnich Igrzyskach Olimpijskich 1996">
Tenis ziemny na Letnich Igrzyskach Olimpijskich 1996

Tenis ziemny na Letnich Igrzyskach Olimpijskich 1996 – turniej tenisowy, który został rozgrywany pomiędzy 23 lipca–3 sierpnia 1996 w Atlancie. Zawodnicy rywalizowali na obiektach Stone Mountain Tennis Center. 176 tenisistów z 55 krajów rywalizowało w czterech konkurencjach: singlu i deblu mężczyzn oraz kobiet.

</doc>
<doc id="890325" url="https://pl.wikipedia.org/wiki?curid=890325" title="Black Red White">
Black Red White

Black Red White (BRW) – polskie przedsiębiorstwo przemysłowe, zajmujące się produkcją mebli. Założone w Chmielku, w województwie lubelskim, powiecie biłgorajskim w 1991 roku. Zarząd spółki znajduje się w Biłgoraju, główne miejsca produkcji to, oprócz Biłgoraja, m.in. Mielec, Chmielek i Zamość.
Historia.
Fabryka założona została w 1991 r. przez Tadeusza Chmiela, powstała na bazie byłego Państwowego Ośrodka Maszynowego, który funkcjonował przez okres prawie 30 lat. Przedsiębiorstwo bardzo szybko rozwijało się m.in. dlatego, że zapotrzebowanie na meble w tych latach było ogromne.
Działalność.
Obecnie przedsiębiorstwo jest eksporterem mebli (i posiada salony) m.in. na Ukrainę, do USA i prawie czterdziestu innych krajów. Posiada trzynaście hurtowni oraz magazyny regionalne w Polsce, o łącznej powierzchni ok. 260 tys. m². Spośród około dwóch tysięcy trzystu salonów sprzedaży ponad połowa znajduje się poza granicami kraju (stan na drugą połowę 2011 r.).
W rankingu najdroższych polskich marek BRW uplasowało się w 2004 roku na 21. pozycji – przychody ze sprzedaży 974 880 000 PLN, a wynik netto 53 527 000 PLN.

</doc>
<doc id="890329" url="https://pl.wikipedia.org/wiki?curid=890329" title="Republika Banacka">
Republika Banacka

Republika Banacka (rum.: "Republica Bănățeană", niem.: "Banater Republik", serb.: Банатска република (Banatska republika), węg.: "Bánáti köztársaság") – krótko istniejące państwo, proklamowane w Timișoarze 31 października 1918 roku po rozpadzie Austro-Węgier.
Władzę w republice sprawowała Rada Narodowa, w skład której wchodziło po 5 reprezentantów każdej z narodowości Banatu: Niemców, Serbów, Żydów, Rumunów i Węgrów. Prezydentem republiki został dr Otto Roth, jednak faktyczną władzę sprawował dowodzący wojskiem Albert Bartha. Niepodległość Banatu uznał jedynie rząd węgierski.
Już 15 listopada 1918 roku do Banatu wkroczyły wojska serbskie. W 1919 roku nastąpił rozbiór Banatu pomiędzy Rumunię oraz Królestwo Serbów, Chorwatów i Słoweńców.
16 kwietnia 1919 roku delegacja ludności Banatu udała się na Konferencję Paryską, gdzie przedłożyła projekt powstania Republiki Banatia, w skład której weszłaby także Baczka. Projekt został jednak odrzucony.

</doc>
<doc id="890333" url="https://pl.wikipedia.org/wiki?curid=890333" title="Vinton Cerf">
Vinton Cerf



</doc>
<doc id="890342" url="https://pl.wikipedia.org/wiki?curid=890342" title="Korneliusz Jansen">
Korneliusz Jansen



</doc>
<doc id="890343" url="https://pl.wikipedia.org/wiki?curid=890343" title="Republika Baranya-Baczka">
Republika Baranya-Baczka

Republika Baranya-Baczka (serb. "Srpsko-mađarska republika Baranja-Baja/Српско-мађарска република Барања-Баја", węg: "Baranya-bajai Szerb-Magyar köztársaság") – krótko istniejące państwo w Europie.
Istnienie republiki proklamowano 14 sierpnia 1921 roku. Objęła ona część regionu Baranja i północną część regionu Baczka. Powołanie republiki było sprzeciwem miejscowej ludności wobec ustalonego w Traktacie w Trianon podziałowi regionu - ta część miała zostać przy Węgrzech, przeciwko czemu protestowali miejscowi Serbowie (powstanie państwa cieszyło się przychylnością władz w Belgradzie). Prezydentem republiki był Serb, Petar Dobrović.
W dniach 21-25 sierpnia 1921 wojska węgierskie zajęły i na powrót przyłączyły ją do Węgier.

</doc>
<doc id="890344" url="https://pl.wikipedia.org/wiki?curid=890344" title="Request for Comment">
Request for Comment



</doc>
<doc id="890346" url="https://pl.wikipedia.org/wiki?curid=890346" title="Natalia Polonska-Wasylenko">
Natalia Polonska-Wasylenko



</doc>
<doc id="890350" url="https://pl.wikipedia.org/wiki?curid=890350" title="Minamsa">
Minamsa



</doc>
<doc id="890352" url="https://pl.wikipedia.org/wiki?curid=890352" title="Bibliobus">
Bibliobus

Bibliobus – obwoźna, ruchoma biblioteka. Najczęściej są to autobusy lub specjalizowane samochody ciężarowe, wyposażone w regały z książkami i czasopismami, dodatkowo posiadają miejsca i stoliki do czytania. Książki udostępnia się czytelnikom w ten sam sposób, jak w wypożyczalni. Przeważnie organizowany w małych miejscowościach, w których brak biblioteki. Ma za zadanie rozpowszechniać kulturę czytelniczą.
Samochód ciężarowy przystosowany do obsługi czytelników zamieszkałych w miejscowościach oddalonych od stałych bibliotek i księgarń, służy jako ruchoma wypożyczalnia biblioteczna. Wnętrze bibliobusa może pomieścić przeciętnie ok. 3000 książek i pewną ilość czasopism bieżących, ustawianych na regałach dostosowanych do ruchu samochodu. Trasy i częstość kursów organizowane są według różnych systemów. Np. system „małego koła", daje bibliobusom możliwość częstego odnawiania księgozbioru w bazie, czyli w bibliotece powiatowej lub księgarni.
W Polsce początkowo bibliobusy jeździły w latach 70. XX w. Nie cieszyły się popularnością: były drogie w eksploatacji, niefunkcjonalne, nie posiadały specjalistycznego sprzętu oraz były uzależnione od warunków na drogach (szczególnie w zimie nieprzejezdnych). Z czasem zrozumiano potrzebę czytelnictwa, szczególnie w małych miejscowościach, miasteczkach, wsiach, trudnych dzielnicach, gdzie znajduje się jedna biblioteka z małym księgozbiorem lub też nie ma żadnej. Biorąc przykład z zagranicznych bibliobusów również w kraju doceniono zastosowanie takiej formy promowania biblioteki. Przykładem może być umieszczenie bibliobusów w planie rozwoju Miejskiej Biblioteki Publicznej we Wrocławiu.
Aby zaspokoić potrzeby czytelników bibliobusy najczęściej jeżdżą w okresie wakacji. Służą ludziom na całym świecie, szczególnie w USA i Norwegii.
Zadaniem mobilnych bibliotek jest prezentacja książek i czasopism każdej grupie czytelniczej, promowanie czytelnictwa, zapewnienie dostępu do wiedzy i informacji oraz zachęcanie do korzystania z bibliotek. Jest to też sposób na zabawę, rozrywkę czy spędzenie wolnego czasu i oddanie się przyjemności czytania w oryginalnym otoczeniu.

</doc>
<doc id="890354" url="https://pl.wikipedia.org/wiki?curid=890354" title="Melton Mowbray">
Melton Mowbray

Melton Mowbray (lub Melton) – miasto w Anglii, w północno-wschodniej części hrabstwa Leicestershire, w dystrykcie Melton. Miasto jest położone 25 kilometrów na północny wschód od Leicesteru i 160 kilometrów na północ od Londynu. Miasto jest położone nad rzeką Wreake i ma połączenie kolejowe z Leicesterem. W 2001 roku liczyło 25 554 mieszkańców.
Etymologia nazwy.
Nazwa miasta Melton wywodzi się z wczesnoangielskiego słowa Medeltone – co znaczy „miasto średniej wielkości otoczone wioskami”. Mowbray natomiast to normańskie nazwisko właściciela średniowiecznego miasta – Roberta de Mowbray. Melton Mowbray jest wspomniane w Domesday Book (1086) jako "Medeltone".
Warto zobaczyć.
Melton Mowbray znane jest z pasztetów wieprzowych oraz sera stilton produkowanego z krowiego mleka.
Najnowsza historia.
W 1964 w mieście zainwestowało towarzystwo Production Engineering Research Association of Great Britain (PERA) i zatrudniło ok. 400 pracowników. Petfoods jest obecne w Melton od 1951 jako Chappie Ltd, zatrudniało wtedy ponad 2000 osób, w tej chwili ma ok. 1000 pracowników. Nazwę Masterfoods przyjęło w styczniu 2002. Masterfoods ma w tej chwili swą główną siedzibę blisko Melton w Waltham-on-the-Wolds.

</doc>
<doc id="890356" url="https://pl.wikipedia.org/wiki?curid=890356" title="Szeroki Bór (przystanek kolejowy)">
Szeroki Bór (przystanek kolejowy)

Szeroki Bór – przystanek osobowy w Szerokim Borze Piskim, w województwie warmińsko-mazurskim, w Polsce.
W wyniku konsultacji społecznych poprzedzających modernizację linii kolejowej nr 219 na odc. Szczytno-Ełk planowano przeniesienie przystanku o 2 kilometry. W latach 2018-2019 wzniesiono nowy peron o długości 120 metrów i szerokości 4,5 metra Przystanek został oddany do użytku 20 października 2019 roku.
W roku 2017 przystanek obsługiwał 0–9 pasażerów na dobę.

</doc>
<doc id="890358" url="https://pl.wikipedia.org/wiki?curid=890358" title="Silay">
Silay

 
Silay – miasto drugiej klasy położone w Republice Filipin, prowincji Negros Occidental. W 2000 roku zamieszkiwało je 107 722 osób. Większość mieszkańców mówi w języku hiligaynon.
Barangaje.
Silay jest podzielony na 16 barangajów:

</doc>
<doc id="890359" url="https://pl.wikipedia.org/wiki?curid=890359" title="Tenis ziemny na Letnich Igrzyskach Olimpijskich 1992">
Tenis ziemny na Letnich Igrzyskach Olimpijskich 1992

Tenis ziemny na Letnich Igrzyskach Olimpijskich 1992 – turniej tenisowy, który został rozgrywany pomiędzy 28 lipca–8 sierpnia 1992 w Barcelonie. Zawodnicy rywalizowali na obiektach Centro Municipal de Tenis Vall d’Hebron. 177 tenisistów z 48 krajów rywalizowało w czterech konkurencjach: singlu i deblu mężczyzn oraz kobiet.

</doc>
<doc id="890363" url="https://pl.wikipedia.org/wiki?curid=890363" title="Bogdan Szczepankowski">
Bogdan Szczepankowski

Bogdan Szczepankowski (ur. 3 maja 1939) – polski nauczyciel niesłyszącej młodzieży i nauczyciel akademicki, profesor zwyczajny, zatrudniony na Uniwersytecie Kardynała Stefana Wyszyńskiego w Warszawie i w Wyższej Szkole Pedagogicznej w Łodzi. 
Życiorys.
Ukończył magisterskie studia matematyczne oraz podyplomowe studia logopedyczne i surdopedagogiczne. Doktoryzował się w Akademii Pedagogiki Specjalnej w Warszawie, a habilitację w zakresie pedagogiki specjalnej uzyskał na Uniwersytecie Adama Mickiewicza w Poznaniu. W 2010 roku otrzymał tytuł naukowy profesora.
Od 1960 roku jest związany ze środowiskiem niesłyszących. Jest współtwórcą polskiego systemu językowo-migowego, a jako pierwszy dokonał opisu tego systemu dla celów nauczania. Autor bądź współautor ponad 50 książek, wśród których są takie tytuły jak "Fonetyka akustyczna, audytywna i wizualna", "Oczy pomagają słyszeć", "Niesłyszący - głusi – głuchoniemi: wyrównywanie szans", "Podstawy języka migowego", "Zarys historii stowarzyszeń głuchoniemych 1876-1946", "Język migowy w zakładzie pracy", "Szkolny słownik języka migowego", "Język migany w szkole", "Lektorat języka migowego", "Słownik liturgiczny języka migowego", "Wspomaganie rozwoju dziecka niesłyszącego - audiofonologia pedagogiczna".
Jest także autorem ponad 30 programów nauczania, ponad 80 scenariuszy filmów dydaktycznych, oraz ponad 200 artykułów i referatów zamieszczanych w pracach zbiorowych oraz fachowych i środowiskowych czasopismach lub prezentowanych na krajowych i międzynarodowych kongresach i konferencjach. Ponadto jest ekspertem w dziedzinie języka migowego, twórca systemu kształcenia w tym zakresie, współinicjator i organizator letnich szkół języka migowego, podczas których nauczyciele niesłyszących dzieci opanowują podstawy języka migowego. Współpracował z kilkoma uczelniami prowadząc specjalistyczne zajęcia dydaktyczne z zakresu surdopedagogiki i surdologopedii – Akademią Podlaską w Siedlcach, Uniwersytetem Warszawskim, Uniwersytetem Gdańskim, Katolickim Uniwersytetem Lubelskim, Uniwersytetem Marii Curie-Skłodowskiej w Lublinie i Instytutem Badań Edukacyjnych w Warszawie.
Jest współzałożycielem kilku organizacji osób niepełnosprawnych, w tym Krajowej Rady Osób Niepełnosprawnych, Towarzystwa Pomocy Głuchoniewidomym, Krajowej Rady Oświaty Specjalnej oraz Stowarzyszenia Popierania Edukacji Niepełnosprawnych „Hefajstos”. Będąc osobą słabosłyszącą, propaguje prawo ludzi niepełnosprawnych do podmiotowości.

</doc>
<doc id="890378" url="https://pl.wikipedia.org/wiki?curid=890378" title="Jailbreak">
Jailbreak

Jailbreak – szósty studyjny album irlandzkiej grupy Thin Lizzy. Został wydany 26 marca 1976 roku przez wytwórnię płytową Mercury Records. Producentem krążka jest John Alcock. Materiał zarejestrowano w Londynie, między grudniem 1975, a styczniem 1976. Całość trwa 35 minut i 52 sekundy. Na płycie znajduje się 9 rockowych utworów. Największy sukces osiągnęły dwa single, "The Boys Are Back in Town" i tytułowy "Jailbreak". Krążek promował również utwór "Cowboy Song". Album został pozytywnie oceniony, dostał m.in. notę 5/5 od AllMusic oraz 4/5 od Rolling Stone.

</doc>
<doc id="890384" url="https://pl.wikipedia.org/wiki?curid=890384" title="Saudia">
Saudia

Saudia – saudyjska narodowa linia lotnicza z siedzibą w Dżuddzie do 28 maja 2012 funkcjonująca pod nazwą Saudi Arabian Airlines. Ma połączenia z Afryką, Azją, Europą i Ameryką Północną. Głównym centrum operacyjnym jest port lotniczy Dżudda, inne główne węzły to Rijad i Dammam.
W linii istnieją tzw. "Special Flight Services" ustanowione specjalnie do transportu członków rodziny królewskiej i członków agencji rządowych.
Saudia jest członkiem Arab Air Carriers Organization. Linia lotnicza przyłączyła się do sojuszu linii lotniczych SkyTeam 29 maja 2012 r.
Agencja ratingowa Skytrax przyznała linii cztery gwiazdki.
Flota.
Flota Saudii - stan na 26 marca 2017.

</doc>
<doc id="890386" url="https://pl.wikipedia.org/wiki?curid=890386" title="Radio Warszawa">
Radio Warszawa

Radio Warszawa 106.2 FM – katolicka stacja radiowa w Warszawie, należąca do Diecezji Warszawsko-Praskiej Kościoła Katolickiego. Jedna z najstarszych rozgłośni katolickich w Polsce.
Siedziba radia znajduje się przy ul. Floriańskiej 3 w Warszawie.
Radio Warszawa nadaje na częstotliwości 106.2 FM. Obszar nadawania obejmuje stolicę i okolice w promieniu 80 km. Prezentuje audycje publicystyczne, religijne, kulturalne, muzyczne, informacyjne i edukacyjne.
Nadawane audycie to m.in.: "Salon dziennikarski", "Ewangeliarz", "Księga", "Wychowywać – ale jak?, Złością czy miłością? Wolna chata, Wywiad z Człowiekiem". Radio Warszawa wchodzi w skład Forum Niezależnych Rozgłośni Katolickich.
Historia.
Stacja została utworzona w archidiecezji warszawskiej w 1991 roku, a emisję rozpoczęła w tym samym roku, 1 października. Po utworzeniu diecezji warszawsko-praskiej stało się radiem tej diecezji. Siedzibą radia była Parafia Matki Bożej Dobrej Rady w Miedzeszynie. Twórcą i dyrektorem radia był ks. Tadeusz Łakomiec. W 1996 roku Katolickie Radio Warszawa zostało decyzją biskupa Kazimierza Romaniuka przekształcone w Radio Warszawa PRAGA i przeniesione do kurii biskupiej diecezji warszawsko-praskiej. Pod koniec roku 2006 stacja wróciła do pierwotnej nazwy – Radio Warszawa.

</doc>
<doc id="890389" url="https://pl.wikipedia.org/wiki?curid=890389" title="SS-Gruppenführer">
SS-Gruppenführer



</doc>
<doc id="890392" url="https://pl.wikipedia.org/wiki?curid=890392" title="Bezsenność (album)">
Bezsenność (album)

Bezsenność ("...wierzę, że moja Bezsenność będzie twoja...") – czwarty album studyjny zespołu Oddział Zamknięty, wydany w 1995 roku nakładem wydawnictwa Ania Box Music. Album jest utrzymany w stylistyce pop-rockowej, lecz wiele utworów na nim zawartych oscyluje wokół blues rocka. Utwór tytułowy nawiązuje do postaci zmarłego tragicznie Ryszarda Riedla.
W ramach promocji albumu wydano singiel zawierający utwory „Nikt nie zauważy... kiedy wyjdę” oraz „Drzewa”.

</doc>
<doc id="890410" url="https://pl.wikipedia.org/wiki?curid=890410" title="Leukoplakia">
Leukoplakia

Leukoplakia (rogowacenie białe, łac. "leukoplakia") – zmiana przedrakowa w obrębie błony śluzowej najczęściej jamy ustnej charakteryzująca się obecnością białych plam lub smug na powierzchni błony śluzowej. Ścisła definicja WHO określa leukoplakię następująco: określenie kliniczne do opisu białych plam o niejasnym ryzku, wtedy gdy inne specyficzne choroby, jednostki i zmiany przednowotworowe zostały wykluczone.
Przyczyny.
Etiologia leukoplakii jest wieloczynnikowa, miejscowa. Wiąże się przede wszystkim z używaniem tytoniu (palenie i żucie). Innym są: żucie betelu, przewlekła kandydoza jamy ustnej, dieta uboga w świeże owoce i warzywa, spożycie alkoholu etylowego, a także słaba higiena jamy ustnej . Zaobserwowano niewielki związek części przypadków z zakażeniem ludzkim wirusem brodawczaka (HPV).
Obraz mikroskopowy.
Zmiany są wynikiem rogowacenia nierogowaciejącego nabłonka jamy ustnej lub nadmiernego rogowacenia błony śluzowej skeratynizowanej (hyperkeratoza) błony śluzowej jamy ustnej oraz zgrubienia jego warstwy kolczystej.
Obraz kliniczny.
Makroskopowo obserwuje się białawe, gładkie lub szorstkie, matowe, dobrze odgraniczone zgrubienie na błonie śluzowej czerwieni wargi dolnej, policzka lub podniebienia. Podział kliniczny jest na zmiany homogenne (jednorodne, zwykle mikroskopowo bez obserwowanej dysplazji nabłonka) oraz niehomogenne (niejednorodne, zwykle dysplazja jest obserwowana). 
Zmiany mogą być pojedyncze lub wieloogniskowe, a nawet rozlane. Najczęściej występują u starszych mężczyzn w piątej-siódmej dekadzie życia. 3-6% zmian transformuje w raka płaskonabłonkowego. Zmiany o podobnym charakterze dotyczyć mogą niekiedy narządów płciowych – skóry prącia, sromu i szyjki macicy.
Diagnostyka różnicowa.
Celem uznania zmiany za leukoplakię należy wykluczyć inne kliniczne podobne jednostki, są to m.in.: kandydoza, oparzenie chemiczne (np. przez ssanie aspiryny), leukodema, liszaj płaski, zmiany lichenoidalne, toczeń rumieniowaty, przygryzanie śluzówki (), łuszczyca, białe znamię gąbczaste, keratozy (np. zmiany urazowe przewlekłe), język geograficzny, leukoplakia włochata. Leukoplakię należy różnicować z dwoma podobnymi stanami:

</doc>
<doc id="890411" url="https://pl.wikipedia.org/wiki?curid=890411" title="Zakład Karny w Sztumie">
Zakład Karny w Sztumie

Zakład Karny w Sztumie – jednostka typu zamkniętego przeznaczona dla mężczyzn-recydywistów.
Historia.
W 1910 r. pruski Zarząd Więziennictwa w Berlinie ogłosił przetarg na budowę Centralnego i Młodzieżowego Więzienia dla Prus Wschodnich oraz Zachodnich.
Przetarg wygrało miasto Sztum. Kompleks więzienny został oddany do użytku w 1914 roku. Składał się on z gmachu dla administracji, kościoła i pawilonu mieszkalnego, w którym mogło być osadzonych 400 więźniów. Wszystko to otaczał mur sięgający 4 m. Zakład funkcjonował w systemie celkowym – pawilon mieszkalny zbudowany był na planie krzyża z dużą liczbą pojedynczych cel.
W okresie stalinizmu w latach 1949–1953 więzienie było przepełnione, w 501 celach mieściło się do 6000 więźniów.
W 1957 roku skierowano do Sztumu więźniów młodocianych i pierwszy raz karanych. Powstał Zbiorczy Zakład Szkolny ze Szkołą Podstawową, Szkołą Zawodową dla pracujących, z Technikum Mechanicznym i Średnim Studium Zawodowym z maturą.
Od 1984 r. funkcjonowało jako zakład dla dorosłych mężczyzn, recydywistów.
Od 1992 r. Zakład Karny w Sztumie i Sztumskie Centrum Kultury organizują Ogólnopolski Przegląd Sztuki Więziennej. Od 2004 r. także o zasięgu międzynarodowym (Międzynarodowy Przegląd …). Odbywa się on w wielu kategoriach:
9 października 2011 ówczesny dyrektor więzienia Andrzej G. zasztyletował niepełnosprawnego więźnia.
Oddziały.
W zakładzie funkcjonują oddziały:
Budynek mieszkalny zbudowany jest z czterech centralnie połączonych czterokondygnacyjnych skrzydeł, oznaczonych symbolami literowymi: A, B, C, D (A – od czoła zakładu, B – po lewej stronie, C – z tyłu, D – po prawej stronie). W części A znajduje się administracja jednostki. Skrzydła zespolone są łącznikiem E, od którego odchodzi wejście do piwnic i kotłowni olejowej oraz wejścia na koła spacerowe i place gospodarcze. Po obu stronach korytarzy w pawilonach mieszkalnych znajdują się galerie z poręczami i siatkami zabezpieczającymi z dostępem do cel mieszkalnych.
Pozostałe zabudowania, połączone częściowo z budynkiem centralnym, usytuowane są głównie wzdłuż przednich murów zakładu i stanowią zaplecze dla: działu ewidencji, finansowego, ochrony, kwatermistrzowskiego, izby chorych, oddziału półotwartego, pralni, magazynów oraz kuchni. Na terenie zakładu funkcjonuje Centrum Kształcenia Ustawicznego – budynek za skrzydłem C, tuż przy tylnym murze zakładu.

</doc>
<doc id="890414" url="https://pl.wikipedia.org/wiki?curid=890414" title="Fighting">
Fighting

Fighting – piąty studyjny album irlandzkiej grupy Thin Lizzy. Został wydany 12 września 1975 roku przez wytwórnię płytową Mercury Records.
Płyta została wydana z różnymi okładkami w różnych częściach świata. Producentem krążka jest Phil Lynott, wokalista i basista zespołu. Materiał zarejestrowano w maju 1975 roku w Londynie. Całość trwa 37 minut i 56 sekund. Na krążku znajduje się 10 utworów łączących w sobie elementy rocka, hard rocka, popu, folku oraz bluesa. Album został pozytywnie oceniony. Świadczy o tym m.in. nota 4,5/5 od AllMusic. Otwierająca album piosenka "Rosalie" jest coverem Boba Segera. Utwór był również singlem promującym album.

</doc>
<doc id="890415" url="https://pl.wikipedia.org/wiki?curid=890415" title="Jan Bałdowski">
Jan Bałdowski

Jan Bałdowski (ur. 1 lipca 1917 w Małych Santakach, powiat lidzki, zm. 8 czerwca 1999 w Olsztynie) – polski przewodnik turystyczny, autor opracowań turystycznych, nauczyciel, prawnik.
Był synem Ignacego i Adeli z domu Osiadacz. Od 1945 był związany z Warmią i Mazurami, początkowo pracował w Biskupcu w zarządzie miasta, a po ukończeniu Wydziału Geograficzno-Przyrodniczego Wyższej Szkoły Pedagogicznej w Gdańsku (1948) został nauczycielem w Liceum Komunikacyjnym w Olsztynie. Pracował też w innych olsztyńskich szkołach średnich, m.in. jako dyrektor Zespołu Szkół Ekonomicznych. W 1952 ukończył dodatkowo studia prawnicze na Uniwersytecie Mikołaja Kopernika w Toruniu. Przeszedł na emeryturę w 1977.
Przez wiele lat działał w ruchu turystycznym. Od 1956 należał do Polskiego Towarzystwa Turystyczno-Krajoznawczego, wchodził w skład jego władz wojewódzkich, a w latach 1981-1986 był członkiem zarządu głównego. Kierował komisjami krajoznawczymi i przewodnickimi. Opracował kilkadziesiąt książek, folderów i przewodników, m.in. "Kanał Ostródzko-Elbląski" (1990), "Województwo olsztyńskie" (1980), "Warmia, Mazury i Suwalszczyzna" (1996). 26 lutego 1993 PTTK nadało mu godność członka honorowego.

</doc>
<doc id="890419" url="https://pl.wikipedia.org/wiki?curid=890419" title="Grodzisko w Sopocie">
Grodzisko w Sopocie

Grodzisko w Sopocie – wczesnośredniowieczne, datowane na VIII wiek grodzisko w obrębie miasta Sopot, otoczone wałem i fosą, porośnięte bukowym lasem. Funkcjonuje jako skansen archeologiczny będący oddziałem Muzeum Archeologicznego w Gdańsku.
Historia.
Pierwsze badania sondażowe przeprowadził w 1885 Niemiec Hugo Conwentz. Materiał i dokumentacja z kolejnych prac, przeprowadzonych przez Wolfganga La Baume'a w 1934 roku, zaginęły podczas II wojny światowej. W okresie powojennym grodzisko badały w latach 1961-1966 Aleksandra Szymańska i Alicja Łukowa z Muzeum Archeologicznego w Gdańsku; wykopaliska pod kierunkiem A. Szymańskiej (kustosza obiektu z ramienia Muzeum Archeologicznego w Gdańsku) wznowiono w roku 1995 i kontynuowano w latach 1996, 1999 i 2003. 

</doc>
<doc id="890432" url="https://pl.wikipedia.org/wiki?curid=890432" title="Kościół Zbawiciela w Katowicach-Szopienicach">
Kościół Zbawiciela w Katowicach-Szopienicach

Kościół Zbawiciela w Katowicach-Szopienicach (niem. "Erlöserkirche") – zabytkowy kościół parafialny Parafii Ewangelicko-Augsburskiej w Szopienicach. Zbudowany w latach 1899−1901 w stylu neogotyckim. Znajduje się on przy ul. ks. bpa H. Bednorza (ówczesna Schulstraße) w Roździeniu, na terenie jednostki pomocniczej Szopienice-Burowiec w Katowicach.
Historia.
Do 1945 roku.
Rozwój przemysłu górniczo-hutniczego spowodował napływ nowych mieszkańców do Roździenia, Szopienic oraz do okolicznych osad, w tym również ewangelików. W 1894 roku został nieodpłatnie przekazany plac pod budowę kościoła przez hrabiego Tiele-Winklera – właściciela Katowic i licznych sąsiednich posiadłości. Plac ten, położony na terenie obecnego skweru między ul. Herberta Bednorza a ul. Obrońców Westerplatte, został sprawdzony przez fachowca pod względem zagrożenia szkodami górniczymi, co spowodowało jego zamianę w 1895 roku na inny, mniej dotknięty skutkami wydobycia węgla teren pod Roździeniem. Nowa parcela o powierzchni 2612 m² mieściła się koło apteki Graefe'go i domu lekarza dr. Stauba. W 1897 roku oficjalnie została ona przewłaszczona na rzecz parafii ewangelickiej w Mysłowicach. Z początkiem 1898 roku ewangeliccy mieszkańcy Szopienic i Roździenia postanowili wybudować własny kościół. Koszt budowy świątyni określono wstępnie na 60 tysięcy marek. Organizatorem budowy kościoła został Ernst Prittwitz und Gaffron – pochodzący z Oławy urzędnik hutniczy. Budowę wsparła spółka "Georg von Giesches Erben".
13 marca 1899 roku wbito pierwszą łopatę pod budowę kościoła, natomiast 25 kwietnia 1899 roku kamień węgielny pod budowę świątyni poświęcił zwierzchnik śląskiego Kościoła ewangelickiego, generalny superintendent ks. Erdmann z Wrocławia. Do końca marca tego samego roku kościół był już gotowy w stanie surowym, a od 1 kwietnia 1900 roku zaczęto wykańczać kościół od wewnątrz. Budowniczym kościoła był szopienicki mistrz murarski H. Ritschel. Dzięki zaangażowaniu Ernsta Prittwitza udało się pozyskać wielu ofiarodawców, którzy wsparli budowę znacznymi darami. Budowa została zakończona na początku 1901 roku. Kościół został wybudowany z cegły klinkierowej, w stylu neogotyckim.
Dnia 6 marca 1901 roku, poświęcenia wybudowanej świątyni dokonał generalny superintendent ks. Weigelt z Wrocławia. Przed poświęceniem kościoła odbyło się po raz ostatni krótkie pożegnalne nabożeństwo w sali posiedzeń gminy w Roździeniu. Stamtąd w uroczystej procesji księża i wierni przeszli do nowego kościoła. Tego dnia odbyły się 3 nabożeństwa: niemieckie – z kazaniem ks. Weigelta, polskie – odprawione przez ks. Koellinga i ks. Zahna i wspólne – popołudniowe nabożeństwo dziękczynne za nową świątynię.
W 1905 roku świątynia stała się oficjalnym filialnym kościołem parafii w Mysłowicach. Nabożeństwa odbywały się w każdą niedzielę oraz we wtorki. Ostatecznie odłączenie filiału od macierzystej parafii w Mysłowicach nastąpiło w 1910 roku, gdy utworzono samodzielną parafię w Roździeniu. Do 1945 roku przy kościele, działało Towarzystwo Polaków Ewangelików, Ewangelickie Stowarzyszenie Niewiast, Związek Polskiej Młodzieży Ewangelickiej oraz Ewangelickie Towarzystwo Szkolne.
Wnętrze kościoła było kilkakrotnie przemalowywane. Tylko do połowy XX wieku zachowała się pierwotna polichromia kościoła. Kolejne (duże) generalne malowanie odbyło się w 1987 roku.
Do początku XXI wieku.
Podczas II wojny światowej w kościele stacjonowali przez jakiś czas uchodźcy. Po wojnie budynek znajdował się w opłakanym stanie. Kościół został bardzo mocno zanieczyszczony, przewody elektryczne zostały podniszczone i powyrywane, część witraży została wybita.
Po wojnie życie parafii zaczęło powracać do normy, choć zaszło w niej wiele nieodwracalnych zmian. Z 3,5 tys. parafian pozostało ok. 500 wiernych. Reszta zginęła albo wyjechała do Niemiec. Do roku 1947 nabożeństwa w świątyni odbywały się nieregularnie.
Po wojnie, kościół trzykrotnie był gospodarzem diecezjalnego zjazdu chórów – w 1964, 1975 i 2005 roku. W 1987 roku parafianie wspólnym wysiłkiem dokonali zmiany wnętrza kościoła. Wszystkie ściany zostały pomalowane na biało, a ławki, ołtarz, ambona i chór zostały pomalowane ciemnobrązową farbą.
W Święto Zesłania Ducha Świętego – 3 czerwca 2001 roku w kościele odbyło się uroczyste nabożeństwo z okazji 100-lecia świątyni. W uroczystościach jubileuszowych udział wzięli m.in. bp Janusz Jagucki, który wygłosił kazanie, bp Rudolf Pastucha, bp Tadeusz Szurman (proboszcz sąsiedniej parafii ewangelickiej w Katowicach-Śródmieściu), księża diecezji katowickiej i diecezji cieszyńskiej, goście ekumeniczni i władze miasta Katowice. Świąteczne nabożeństwo z Komunią Świętą było przeplatane pieśniami chóru "Jubilate Deo" z Mysłowic, prowadzonego przez Joannę Bliwert-Hoderny i chóru parafii ewangelickiej w Śródmieściu "Largo cantabile" pod przewodnictwem Mirosława Bliwerta i Aleksandrę Bobryk. Przy organach zasiadł Mirosław Bliwert, który dał krótki koncert. Podczas nabożeństwa, z historią wybudowania kościoła przez "ubogich hutników i górników" zapoznał zgromadzonych w kościele proboszcz szopienickiej parafii – ks. Adam Malina, a okolicznościowe pozdrowienie wygłosił emerytowany proboszcz – ks. Karol Bauman.
30 grudnia 2002 roku kościół został wpisany do rejestru zabytków województwa śląskiego pod numerem rejestru A/76/02. Rok później wymieniono częściowo pokrycie dachowe z eternitu na pierwotne: łupek.
W niedzielę Cantate, 24 kwietnia 2005 roku w kościele odbył się 59. Zjazd Chórów Ewangelickich Diecezji Katowickiej. W czasie przeglądu połączonego z nabożeństwem wystąpiło 16 chórów diecezji katowickiej. Dnia 9 września 2007 roku w kościele odbyło się uroczyste nabożeństwo, z okazji jubileuszu 50-lecia Ordynacji – ks. Karola Baumana (byłego proboszcza) oraz 15-lecie Ordynacji – ks. Adama Maliny (obecnego proboszcza) i ks. Henryka Reske.
W roku 2010 udało się naprawić żaluzje na wieży, jednak dnia 3 października tego samego roku, gdy kościelny zaczął bić dzwonami, zerwało się serce średniego dzwonu uszkadzając naprawione wcześniej żaluzje. Zostały one naprawione następnego dnia tj. 4 października.
Położenie i architektura.
Kościół znajduje się w ogrodzie. Zbudowany jest z cegły klinkierowej na fundamencie z piaskowca twardego, wolnostojący, z prostokątną, jednoprzestrzenną nawą i prezbiterium zamkniętym trójbocznie oraz jedną wieżą, wysoką na około 42 m. Stropy drewniane, podwieszone oraz sklepione w nawie ołtarzowej i wieży. W prezbiterium sklepienie kryształowe. Konstrukcja dachowa na więzarach wieszarowych. Kościół kryty dachem dwuspadowym, pokrytym łupkiem; wieża przykryta iglicą (pierwotnie na wieży znajdował się łupek), zakrystia północna dachem czterospadowym, zakrystia południowa wielospadowym. Do wnętrza świątyni prowadzi ostrołukowy portal z drzwiami deskowo-spongowymi z ozdobnymi zawiasami krzyżowymi, wpisany między szkarpy.
Posadzka w nawach z kamienia obrabianego. Schody wewnętrzne i zewnętrzne z kamienia twardego obrabianego. Po obu stronach prezbiterium znajdują się zakrystie. Centralne miejsce w prezbiterium stanowi rzeźbiony ołtarz. W jego środkowej części znajduje się figura przedstawiająca Jezusa Chrystusa. W przedniej części nawy z prawej strony, mieści się rzeźbiona ambona. Na wysokości ambony po lewej stronie chrzcielnica z gipsu przedstawiająca klęczącego anioła. W tylnej części nawy chór konstrukcji drewnianej z organami.
Wystrój i wnętrze kościoła.
Ołtarz.
Neogotycki drewniany ołtarz z końca XIX wieku, ofiarowany przez cesarzową Augustę Wiktorię. W środku nastawy znajduje się płaskorzeźba przedstawiająca kielich i winnicę. Pod kielichem cytat w języku niemieckim z Biblii: "DAS BLUT JESU CHRISTI DES SOHNES GOTTES MACHT UNS REIN VON ALLER SÜNDE 1. Joh. 1,7" (pol. "Krew Jezusa Chrystusa, Syna Jego, oczyszcza nas od wszelkiego grzechu 1. Jan 1,7"). Po bokach ołtarza ukazane są motywy roślinne.
Ambona.
Neogotycka ambona pochodzi z końca XIX wieku. Drewniana z dużą ilością motywów roślinnych. Pod kopułą znajduje się rzeźba gołębicy symbolizująca Ducha Świętego. Na ambonie cytat w języku niemieckim z Biblii: "SELIG SIND, DIE GOTTES WORT HÖREN UND BEWAHREN. L. 11. 28." (pol. "Błogosławieni są ci, którzy słuchają Słowa Bożego i strzegą go. Łk. 11. 28.)."
Organy.
Organy zbudowane przez Heinricha Schlaga ze Świdnicy. Zostały ofiarowane w darze przez hrabiego Huberta Thiele-Wincklera. Instrument posiada 16 głosów, 2 manuały + pedał. Umieszczony jest na chórze muzycznym, wspartym na czterech drewnianych kolumnach. Organami opiekuje się dr Marek Urbańczyk.
Epifatium.
W przedsionku kościoła znajduje się epitafium, na którym wypisane są imiona, nazwiska, oraz daty śmierci parafian, którzy zginęli podczas I wojny światowej.
Inne.
W kościele na uwagę zasługuje również posadzka, która stanowi bardzo interesujący przykład dawnej sztuki ręcznego kładzenia posadzek.
Dzwonnica.
Na wieży kościoła znajdują się trzy dzwony:
Do października 2010 roku dzwoniono średnim dzwonem. 3 października 2010 roku ze średniego dzwonu wypada serce uszkadzając naprawione wcześniej żaluzje. Żaluzje ponownie naprawiono dzień później.

</doc>
<doc id="890434" url="https://pl.wikipedia.org/wiki?curid=890434" title="Wilpena Pound">
Wilpena Pound

Wilpena Pound – formacja górska o kolistym kształcie, przypominająca krater meteorytowy, znajdująca się w Górach Flindersa, na terenie Parku Narodowego Gór Flindersa. Składa się z dwóch połączonych ze sobą łańcuchów górskich Wilpena stanowiących naturalny "amfiteatr" o powierzchni ponad 80 km, którego ściany wznoszą się na wysokość ponad 1100 m n.p.m. Jest to popularna atrakcja turystyczna.
Pochodzenie nazwy.
Według większości dostępnych źródeł "wilpena" to aborygeńskie słowo znaczące "miejsce (wyglądające jak) zgięte palce" lub "zgięta dłoń", choć spotykane są także tłumaczenia "chata" lub "pofałdowana skóra kangura". Prawdziwe znaczenie nazwy, jeżeli jest ona rzeczywiście pochodzenia aborygeńskiego, zostało najprawdopodobniej zagubione. Warty odnotowania jest fakt, iż leżące na południe od Wilpeny Góry Eldersa znane są jako "woodna wolpena" – wielkie góry. Sama Wilpena została odkryta w najprawdopodobniej w 1850 lub 1851 i kwestią sporną pozostaje, kto był jej pierwszym odkrywcą. "Pound" to angielskie słowo oznaczające "zagrodę dla zwierząt".
Współcześnie zamieszkujący te obszary Aborygeni nazywają tę formację "Ikara" – miejsce spotkań.
Budowa.
Podobnie jak reszta Gór Flindersa, Wilpena to formacja skał sedymentacyjnych, pod ciężarem których zapadła się skorupa ziemska, tworząc charakterystyczne synkliny i antykliny. Na Wilpenę składa się duża antyklina z fałdem biegnącym w kierunku północno-zachodnim. Stoki zewnętrzne i wewnętrzne Wilpeny są bardzo strome, porasta je skrub i eukaliptusy.
Wilpena pozornie wygląda, jakby był to jeden kolisty łańcuch górski. W rzeczywistości składa się z dwóch łańcuchów połączonych w południowej części górą Rawnsley's Bluff. W zachodniej części Wilpeny znajduje się przełom (kanion) Wilpena Gap, z którego wypływa potok Wilpena Creek.
Najwyższym wzniesieniem Wilpeny jest góra St Mary Peak (1170 m) w północno-wschodniej części gór, inne znaczące szczyty Wilpeny to Point Bonney (1133 m), Pompey's Pillar (1165 m) oraz Rawnsley's Bluff (950 m).
Turystyka.
W XIX wieku Wilpena służyła jako naturalna zagroda dla zwierząt, a w latach 1901–1914 próbowano wykorzystywać ją nawet do produkcji zbóż. Po powodzi w 1914, która zniszczyła jedyną drogę dojazdową, zaprzestano jej ekonomicznej eksploatacji. W tym samym roku przeszła ona na własność skarbu stanu (wcześniej stanowiła własność prywatną). W 1945 w pobliżu Wilpeny otwarty pierwszy hotel turystyczny "National Pleasure Resort", w 1972 weszła w skład utworzonego wówczas parku narodowego.
Przy samej Wilpenie znajduje się obecnie kurort Wilpena Pound Resort, do którego można dotrzeć od strony południowej z Hawker lub od strony północnej z Blinman. W pobliżu Wilpeny znajduje rozbudowana baza turystyczna. Sama Wilpena, jak i otaczające ją góry, jest bardzo popularnym miejscem wycieczek. Na terenie parku narodowego znajduje się wiele szlaków pieszych, a także specjalnie wytyczonych tras dla samochodów terenowych.

</doc>
<doc id="890435" url="https://pl.wikipedia.org/wiki?curid=890435" title="I liga polska w futsalu (2001/2002)">
I liga polska w futsalu (2001/2002)

Rozgrywki I ligi polskiej w futsalu (2001/2002) zostały zdominowane przez drużynę Clearex Chorzów. Wygrywając wszystkie spotkania wywalczyła Mistrzostwo Polski w futsalu 2001/2002. Kilka tygodni przed rozpoczęciem rozgrywek drużyna KP Warszawa wycofała się z niewiadomych przyczyń. Ostatecznie doprowadziło to do tego, że co kolejkę zespół, który miał się zmierzyć z zespołem ze stolicy pauzował.

</doc>
<doc id="890438" url="https://pl.wikipedia.org/wiki?curid=890438" title="Całka Daniella-Stone’a">
Całka Daniella-Stone’a

Całka Daniella-Stone’a – model konstrukcji całki zaproponowany w 1918 przez Daniella i Stone’a jako uogólnienie teorii całki Riemanna. Obecnie większą popularnością wśród matematyków cieszy się model zaproponowany przez Lebesgue’a. Względną zaletą modelu Daniella-Stone’a jest brak bezpośredniego odwołania do aparatu teorii miary.
Definicja.
Niech formula_1 będzie elementarną rodziną funkcji. Funkcjonał formula_2 nazywamy dodatnim, jeśli dla każdej formula_3 zachodzi formula_4
Funkcjonał liniowy, dodatni, monotonicznie ciągły, określony na pewnej elementarnej rodzinie funkcji formula_1 nazywamy całką Daniella-Stone’a. Funkcje z rodziny formula_1 nazywamy funkcjami elementarnymi tej całki.
Zamiast formula_7 całkę Daniella-Stone’a oznaczamy także

</doc>
<doc id="890439" url="https://pl.wikipedia.org/wiki?curid=890439" title="Tenardyt">
Tenardyt

Tenardyt (thenardyt) – minerał z grupy siarczanów. Należy do minerałów bardzo rzadkich, występujących tylko w niektórych regionach ziemi.
Nazwa pochodzi od nazwiska francuskiego chemika L.J. Thenarda (1777-1857).
Charakterystyka.
Właściwości.
Zazwyczaj tworzy kryształy o pokroju bipiramidy, tabliczkowym, słupkowym. Tworzy też charakterystyczne krzyżowe bliźniaki. Występuje w skupieniach ziarnistych. Jest kruchy, przezroczysty. Tworzy pięć odmian polimorficznych, z których jedna jest trwała w warunkach występujących na ziemi. 
Występowanie.
Powstaje jako produkt ewaporacji jezior słonych lub dehydratacji mirabilitu. Spotykany jest jako składnik niektórych skał solnych. Powstaje wśród produktów ekshalacji wulkanicznych (głównie fumaroli). Najczęściej współwystępuje z takimi minerałami jak: glauberyt, gips, halit, sylwin, mirabilit, epsomit.
Miejsca występowania: Hiszpania – jezioro Espartinas koło Aranjuez, Włochy - Wezuwiusz, Chile – pustynia Atacama, USA, Rosja - okolice Morza Kaspijskiego, Egipt, Libia, Peru.

</doc>
<doc id="890442" url="https://pl.wikipedia.org/wiki?curid=890442" title="Beskid Andrychów">
Beskid Andrychów

KS Beskid Andrychów (pełna nazwa Klub Sportowy Beskid Andrychów) – polski klub piłkarski mężczyzn (jednosekcyjny) z siedzibą w Andrychowie, utworzony 14 grudnia 2007 roku, jako spadkobierca i kontynuator tradycji założonego w 1919 wielosekcyjnego "KS Beskid Andrychów", a później "KS Włókniarz Andrychów", "TS Beskidy Andrychów" (od sierpnia 2000).
W latach 1951–1962 Beskid (wówczas Włókniarz) grał w krakowskiej lidze okręgowej, a następnie pięć sezonów w III lidze. W 2009 roku powrócił do rozgrywek w lll lidze małopolsko-świętokrzyskiej. Od drugiej połowy 2016 roku występuje w IV lidze małopolski zachodniej

</doc>
<doc id="890449" url="https://pl.wikipedia.org/wiki?curid=890449" title="Johnny the Fox">
Johnny the Fox

Johnny the Fox – siódmy studyjny album irlandzkiej grupy Thin Lizzy. Został wydany 16 października 1976 roku przez wytwórnię płytową Mercury Records. Producentem krążka jest John Alcock. Materiał zarejestrowano w czerwcu 1976 w Londynie. Całość trwa 35 minut i 51 sekund, czyli jest dokładnie jedną sekundę krótsza od poprzedniej płyty Jailbreak. Na krążku znajduje się 10 rockowych utworów. Singlem promującym album były piosenki "Don't Believe A Word" oraz "Rocky". Płyta dostała notę 4/5 od AllMusic.

</doc>
<doc id="890453" url="https://pl.wikipedia.org/wiki?curid=890453" title="Funkcjonał monotonicznie ciągły">
Funkcjonał monotonicznie ciągły

Funkcjonał monotonicznie ciągły – funkcjonał zachowujący punktową zbieżność monotonicznych ciągów funkcyjnych.
Definicja formalna.
Niech formula_1 będzie elementarną rodziną funkcji. Funkcjonał formula_2 nazywamy monotonicznie ciągłym, jeśli dla każdego ciągu formula_3 spełniającego warunki:
spełnione jest
Twierdzenie.
Funkcjonał formula_2 jest monotonicznie ciągły wtedy i tylko wtedy, gdy dla dowolnego ciągu formula_8 spełnione jest formula_9

</doc>
<doc id="890457" url="https://pl.wikipedia.org/wiki?curid=890457" title="Elementarna rodzina funkcji">
Elementarna rodzina funkcji

Elementarna rodzina funkcji – rodzina funkcji rzeczywistych formula_1 na ustalonym zbiorze, mająca strukturę przestrzeni liniowej nad ciałem liczb rzeczywistych, która jest ponadto zamknięta na operację brania wartości bezwzględnej, tj. jeżeli formula_2 to również
Przykładem elementarnej rodziny funkcji na danej przestrzeni zwartej "X" jest rodzina wszystkich rzeczywistych funkcji ciągłych na "X".

</doc>
<doc id="890458" url="https://pl.wikipedia.org/wiki?curid=890458" title="Fritz Bayerlein">
Fritz Bayerlein

Fritz Bayerlein (ur. 14 stycznia 1899 w Würzburgu, zm. 30 stycznia 1970 tamże) – niemiecki oficer Wehrmachtu w randze generalleutnanta. Służył w czasie I i II wojny światowej. Za swoją służbę został odznaczony Krzyżem Rycerskim Krzyża Żelaznego z Liśćmi Dębu i Mieczami.
I wojna światowa i okres międzywojenny.
Wstąpił do armii niemieckiej jako szeregowy w 1917 roku. Walczył na froncie zachodnim w 9 Bawarskim Pułku Piechoty. Walcząc w szeregach 4 Pułku Piechoty został ranny i otrzymał Krzyż Żelazny 1. klasy. Po wojnie był przez pewien czas w ochotniczym batalionie piechoty, ale w maju 1919 roku został przeniesiony do 45 Pułku. W 1921 roku ukończył kurs oficerski. Był jednym z tych oficerów, którzy uniknęli usunięcia z armii w czasach Republiki Weimarskiej i dosłużył się stopnia majora.
II wojna światowa.
Podczas kampanii wrześniowej służył jako szef sztabu generała Heinza Guderiana. Pozostał na tym stanowisku w czasie ofensywy na zachodzie i ataku na Francję.
Następny przydział Bayerlein otrzymał w Afryce Północnej. 30 sierpnia 1942 roku przejął dowództwo od generała Walthera Nehringa w czasie bitwy pod Alam Halfa. Później służył pod feldmarszałkiem Erwinem Rommlem oraz generałem Wilhelmem von Thomą. Samodzielne dowództwo otrzymał znowu 4 listopada 1942 roku, gdy Brytyjczycy wzięli do niewoli generała von Thomę pod El Alamein. Kiedy Rommel opuścił Tunezję w marcu 1943 roku, po nieudanym ataku pod Medenine (operacja Capri), Bayerlein został niemieckim oficerem łącznikowym w sztabie włoskiego generała Giovanni Messe. W praktyce Bayerlein nie zawsze zgadzał się ze swoim nowym przełożonym i często działał na własną rękę. W trakcie walk w Afryce Bayerlein dorobił się reumatyzmu. Z tego powodu został odesłany na urlop zdrowotny do Włoch, jeszcze przed kapitulacją niemieckich jednostek w Afryce 12 maja 1943 roku.
W październiku 1943 roku Bayerlein został przeniesiony na front wschodni jako dowódca 3 Dywizji Pancernej. Wbrew rozkazowi Adolfa Hitlera przełamał radzieckie okrążenie pod Kirowohradem. 10 stycznia 1944 roku zostaje mianowany dowódcą nowo utworzonej Dywizji Panzer Lehr. Razem z nią został w marcu 1944 roku przeniesiony na szkolenie na Węgry.
Po wylądowaniu aliantów w Normandii dywizja Panzer Lehr została skierowana do walki w rejonie Caen i poniosła duże straty w czasie dywanowego nalotu w okolicach Saint-Lô (w czasie operacji Cobra).
W czasie ofensywy w Ardenach Bayerlein służył pod generałem Hasso von Manteuffelem.
Później Bayerlein cały czas dowodził 53 Korpusem. 15 kwietnia 1945 generał Fritz Bayerlein razem ze swoimi jednostkami poddał się oddziałom amerykańskiej 7 Dywizji Zmotoryzowanej w Zagłębiu Ruhry. Nie omieszkał nadmienić oficerom amerykańskim biorącym go do niewoli, że praktycznie w dużej części jest Żydem.
Został zwolniony z niewoli 2 kwietnia 1947 roku. Po wojnie napisał wiele prac o tematyce historycznej i militarnej – był zaangażowany w pierwsze poważne studia nad historią II wojny światowej.
Zmarł w rodzinnym Würzburgu 30 stycznia 1970 roku.

</doc>
<doc id="890459" url="https://pl.wikipedia.org/wiki?curid=890459" title="Matthew Prior">
Matthew Prior

Matthew Prior (ur. 21 lipca 1664, zm. 18 września 1721) – brytyjski poeta i dyplomata.
Życiorys.
Prior kształcił się w St John’s College na Uniwersytecie Cambridge. Był głównym negocjatorem pokoju w Utrechcie. Podobnie jak jego mocodawca – Henry St John, 1. wicehrabia Bolingbroke, krytykowany był za zbyt daleko idące ustępstwa wobec strony francuskiej. Wig Robert Walpole odwołał go ze stanowisk i zamknął na dwa lata w więzieniu za „zdradę stanu” (1715-1717). Była to prawdopodobnie zemsta za umieszczenie Walpole’a w więzieniu na miesiąc w 1712.
Robert Harley, 1. hrabia Oxford i Mortimer podarował w 1718 Priorowi 4000 gwinei w uznaniu jego zasług literackich.
Pisał w stylu klasycznego poety francuskiego Nicolas Boileau. Inny poeta i również Torys Alexander Pope chwalił jego poezje, lecz nie doceniał jego talentów politycznych. Torys z przekonania. Przyjacielem Priora był Jonathan Swift.

</doc>
<doc id="890461" url="https://pl.wikipedia.org/wiki?curid=890461" title="Mistrzostwa Europy U-19 w Piłce Nożnej 2005">
Mistrzostwa Europy U-19 w Piłce Nożnej 2005

Mistrzostwa Europy U-19 w piłce nożnej 2005- odbywały się w dniach 18 - 29 lipca 2005 roku w Irlandii Północnej.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-19 2005 została reprezentacja Francji.

</doc>
<doc id="890465" url="https://pl.wikipedia.org/wiki?curid=890465" title="KS Besa">
KS Besa

KS Besa – albański klub piłkarski założony w 1925 roku, z siedzibą w mieście Kavaja, grający w Kategoria e Parë – II lidze albańskiej. W pierwszej lidze zadebiutował w 1933.

</doc>
<doc id="890468" url="https://pl.wikipedia.org/wiki?curid=890468" title="KS Besa Kavajë">
KS Besa Kavajë



</doc>
<doc id="890477" url="https://pl.wikipedia.org/wiki?curid=890477" title="The Toxic Avenger">
The Toxic Avenger



</doc>
<doc id="890479" url="https://pl.wikipedia.org/wiki?curid=890479" title="Analogowe przetwarzanie sygnałów">
Analogowe przetwarzanie sygnałów

Analogowe przetwarzanie sygnałów – dział techniki dotyczący przetwarzania sygnałów analogowych, czyli takich, które mogą zmieniać się w sposób ciągły. Matematyczne algorytmy przetwarzania analogowego są implementowane w postaci obwodów elektronicznych, układów mechaniczno-pneumatycznych. W obwodach elektronicznych operacje matematyczne takie jak mnożenie czy całkowanie realizują odpowiednie układy rezystorów, kondensatorów, cewek, wzmacniaczy operacyjnych i innych elementów. W przypadku układów pneumatycznych odpowiednie zestawy zbiorników, zaworów i dysz wykonują podobne funkcje.
Dla każdego algorytmu konieczne jest zbudowanie nowego obwodu elektronicznego czy układu pneumatycznego, który może być co najwyżej strojony. Zwykle takiego urządzenia nie da się w żaden sposób przeprogramować do realizacji innej funkcji. Budowanie układów analogowych jest najczęściej bardzo kosztowne ze względu na konieczność zachowania bardzo dużej dokładności i utrudnienia w miniaturyzacji. Każda niedoskonałość powoduje powstawanie błędów. Z tego względu w większości zastosowań przetwarzanie analogowe ograniczone jest do niezbędnego minimum. W przeszłości układy analogowe stosowane były bardzo szeroko, tworząc podstawę wszelkim systemów automatyki czy telekomunikacji. Miniaturyzacja elektroniki przyczyniła się do rozwoju przetwarzania cyfrowego, które prawie całkowicie wyparło analogowe. Układy cyfrowe są tańsze, gdyż produkcja masowa takich elementów jest łatwiejsza do wdrożenia. 
Podstawowe wartości fizyczne przetwarzane w elektronicznych obwodach analogowych stanowią:
Przetwarzanie analogowe jest niezbędne, aby przygotować sygnał odpowiednio dla przetworników analogowo-cyfrowych. Pomiar bardzo małych wartości np. napięcia może zostać dokonany dopiero po odpowiednim ich wzmocnieniu wykonanym w obwodzie analogowym. Podobnie sygnał analogowy pochodzący z przetwornika cyfrowo-analogowego musi najczęściej zostać wzmocniony, aby wysterować elementy wykonawcze takie jak głośnik czy silnik. W specjalnych zastosowaniach przetwarzanie analogowe może być konieczne jako jedyny sposób osiągnięcia bardzo wysokiej jakości sygnału, np. w sprzęcie audiofilskim. W zastosowaniach przemysłowych pneumatyczne układy sterujące są niekiedy stosowane w strefach zagrożonych wybuchem albo promieniowaniem jonizującym.

</doc>
<doc id="890480" url="https://pl.wikipedia.org/wiki?curid=890480" title="Zemsta toksycznego mutanta">
Zemsta toksycznego mutanta



</doc>
<doc id="890486" url="https://pl.wikipedia.org/wiki?curid=890486" title="Kirchenthumbach">
Kirchenthumbach

Kirchenthumbach – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, siedziba wspólnoty administracyjnej Kirchenthumbach. Leży w Jurze Frankońskiej, około 30 km na zachód od Neustadt an der Waldnaab, przy drodze B470.
Dzielnice.
W skład gminy wchodzą następujące dzielnice: Fronlohe, Kirchenthumbach, Metzenhof, Neuzirkendorf, Sassenreuth, Thurndorf, Treinreuth i Heinersreuth.
Oświata.
W gminie znajduje się 100 miejsc przedszkolnych (105 dzieci) oraz szkoła podstawowa (16 nauczycieli, 289 uczniów).

</doc>
<doc id="890493" url="https://pl.wikipedia.org/wiki?curid=890493" title="KS Shkumbini">
KS Shkumbini

KS Shkumbini – albański klub piłkarski, z siedzibą w Peqin, grający w Kategoria e Dytë – III lidze.
Kadra 2016/2017.
Stan na 18 kwietnia 2017

</doc>
<doc id="890495" url="https://pl.wikipedia.org/wiki?curid=890495" title="Quadruple Alliance">
Quadruple Alliance

Quadruple Alliance, czwórprzymierze – sojusz Wielkiej Brytanii, Francji, Austrii i Holandii utworzony w 1718 roku przez Jamesa Stanhope’a, 1. hrabię Stanhope.
Sojusz brytyjsko-francuski.
Po zakończeniu wojny o sukcesję hiszpańską i podpisaniu pokoju w Utrechcie, nastąpiło w 1716 r. zbliżenie pomiędzy dwoma najpotężniejszymi wówczas kolonialnymi mocarstwami europejskimi: Wielką Brytanią i Francją, które zawarły sojusz (arbitraż) mający dominujące i stabilizujące znaczenie w Europie. W jego ramach oba te państwa dążyły do zatrzymania zagrażających ich interesom ekspansji Rosji na Morzu Bałtyckim i Hiszpanii na Morzu Śródziemnym.
Czwórprzymierze przeciwko Hiszpanii.
Kiedy więc w roku 1717 Hiszpania zajęła Sardynię (należącą od czasu pokoju w Utrechcie do Austrii), zaś rok później w ręce Hiszpanów wpadła Sycylia; 2 sierpnia 1718 r. Wielka Brytania, Francja, Austria i Niderlandy zawarły sojusz antyhiszpański znany jako „"Quadruple Alliance"”, czyli „czwórprzymierze”. Do sojuszu przystąpiła też Sabaudia (reprezentant: Giuseppe Provana di Pralungo).
W latach 1718–1720 toczyła się wojna czwórprzymierza z Hiszpanią zakończona zwycięstwem państw czwórprzymierza i pokojem w Hadze 17 lutego 1720, na mocy którego Hiszpania musiała m.in. przekazać Sycylię Habsburgom Austriackim. Istnienie sojuszu potwierdzał Traktat wiedeński z 1731 roku.
Kierowniczą rolę w czwórprzymierzu miały Wielka Brytania i Francja. Sojusz ten umożliwił tym dwóm wielkim mocarstwom kontrolowanie przez niemal 20 lat sytuacji politycznej na kontynencie europejskim. Francja zdołała odbudować swój prestiż właśnie dzięki niemu, lecz jak tylko to uczyniła, do głosu doszli w Wersalu antybrytyjsko nastawieni ministrowie tacy jak Germain Louis Chauvelin.
Koniec sojuszu.
Sojusz brytyjsko – francuski zaczął się załamywać już w r. 1731 kiedy to sojusznikiem Austrii stała się Wielka Brytania a sojuszowi temu sprzyjała Rosja; zaś z kolei w 1734 wojnie o sukcesję polską Francja popierająca kandydaturę Stanisława Leszczyńskiego na króla Polski starła się z Austrią popierającą Augusta III. Następnie w roku 1741 kiedy to wybuchła wojna o sukcesję austriacką, Wielka Brytania i Holandia stanęła po stronie Austrii, zaś Francja i Hiszpania znalazły się po przeciwnej stronie – oznaczało to definitywny rozpad czwórprzymierza. W ramach tej wojny w Ameryce Północnej między Wielką Brytanią a Francją wybuchła w 1744 tzw. Wojna króla Jerzego. Od tego momentu zaczął się kolejny cykl wojen kolonialnych między Wielką Brytanią a Francją (1744–1815)

</doc>
<doc id="890497" url="https://pl.wikipedia.org/wiki?curid=890497" title="Bitwa pod Koniecpolem (1708)">
Bitwa pod Koniecpolem (1708)

Bitwa pod Koniecpolem – starcie zbrojne, które miało miejsce 21 listopada 1708 roku, podczas wielkiej wojny północnej. Wojska wierne konfederacji sandomierskiej, litewskie pod wodzą Pocieja, koronne pod wodzą regimentarza Zygmunta Rybińskiego pokonały wspólnie oddziały wierne królowi Leszczyńskiemu dowodzonym przez hetmana wielkiego koronnego z nominacji Leszczyńskiego, Józefa Potockiego. 
Siły stron.
Grupa Potockiego, licząca około 10 tys. żołnierzy podeszła pod Koniecpol (w pobliżu wsi Żytno) 20 listopada 1708 r.
Rybiński i Pociej, głównodowodzący wojskami konfederackimi dzięki podjazdom wiedzieli o zbliżaniu się nieprzyjaciela i nocą nakazali wojsku uformowanie szyku bojowego przed Koniecpolem w dwie linie:
Przed frontem ustawiono artylerię, prawe skrzydło konfederackie osłonięte było suchym, głębokim rowem.
Dokładny skład wojsk konfederackich ustalił Wimmer na podstawie komputów wojska koronnego z obozu w Zakrzówku, stan z 20 X 1708 r.
Rybiński: 5 600 ludzi w tym
Pociej:
Nie podano liczebności dział. W sumie około 10 tys.
Potocki, Śmigielski – źródła podają liczbę od 10 do 12 tys. żołnierzy w skład których wchodziła: rajtaria i dragonia (głównie cudzoziemscy najemnicy), jazda narodowego autoramentu.
Bitwa.
Od rana Potocki próbował przeciągnąć oddziały konfederackie na swą stronę, wysyłał harcowników lecz rozkaz Rybińskiego był wyraźny – nie podejmować ani rozmów, ani harców. Wobec tego ok. 13 Potocki wydał rozkaz do natarcia.
Rajtaria i dragonia Potockiego uderzyły frontalnie na środek szyku konfederackiego lecz zostały odparte silnym ogniem. Jednocześnie skrzydło pod dowództwem Grudzińskiego uderzyło na Litwinów Pocieja. Pomimo osłony terenowej i przewagi liczebnej, Litwini zostali pobici i rzucili się do ucieczki, z wyjątkiem 5 chorągwi, które zostały przy głównodowodzącym i nie dopuściły do uderzenia na centrum. Reszta ścigana była aż do Pilicy, wielu potonęło w rzece lub zostało zabitych w pościgu.
Lewe skrzydło konfederackie również się zachwiało ale odpowiednio wsparte arkebuzerią zdołało wytrzymać.
Rybiński nakazał uderzenie centrum, to jest swojej piechoty i dragonii na szyki Potockiego.
Potocki w kontrnatarciu postanowił oskrzydlić siły konfederackie, zwłaszcza, że chorągwie Grudzińskiego i Dobrosołowskiego oraz Śmigielskiego znalazły się na tyłach wojsk Rybińskiego po pobiciu chorągwi Pocieja.
Jednak Rybiński nie stracił głowy. Umiejętnie dowodząc artylerią nakazał dwustronny atak na wojska Potockiego, synchronizując to ze śmiałym manewrem jazdy konfederackiej która niepostrzeżenie obeszła grupę Potockiego, uderzając na jej tyły.
Jako pierwsi uciekli jeźdźcy Potockiego, następnie pozostałych pułkowników: Grudzińskiego, Dobrosołowskiego i Śmigielskiego.
Bitwa skończyła się o 16 godzinie 15 kilometrowym pościgiem za stronnikami Leszczyńskiego. Klęska Potockiego była całkowita.
Potocki stracił 380 ludzi zabitych w walce oraz 1 000 podczas pościgu, 2 000 dostało się do niewoli. W ręce konfederatów wpadły 4 działa, 4 moździerze oraz znaczny zapas amunicji.
Sam Potocki w eskorcie 300 rajtarów uciekł do Radomska. Rybiński w walce stracił 200 ludzi.
Konsekwencje.
Szlachta małopolska, wcześniej skora do przejścia na stronę Leszczyńskiego, na wieść o klęsce Potockiego (a zwłaszcza cenionego Śmigielskiego) zrezygnowała z tych planów.

</doc>
<doc id="890500" url="https://pl.wikipedia.org/wiki?curid=890500" title="Parkstein (gmina)">
Parkstein (gmina)

Parkstein – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Neustadt an der Waldnaab. Leży około 6 km na zachód od Neustadt an der Waldnaab.
Dzielnice.
W skład gminy wchodzą następujące dzielnice: Parkstein, Frühlingshöhe, Grünthal, Hagen, Hammerles, Neumühle, Niederndorf, Pinzenhof, Polier, Scharlmühle, Schwand, Sogritz i Theile.

</doc>
<doc id="890503" url="https://pl.wikipedia.org/wiki?curid=890503" title="Tännesberg">
Tännesberg

Tännesberg – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, siedziba wspólnoty administracyjnej Tännesberg. Leży w Lesie Czeskim, około 24 km na południowy wschód od Neustadt an der Waldnaab, przy drodze B22.
Dzielnice.
W skład gminy wchodzą następujące dzielnice: Großenschwand, Kleinschwand, Tännesberg, Woppenrieth, Döllnitz, Etzgersrieth.
Współpraca.
Miejscowość partnerska:

</doc>
<doc id="890506" url="https://pl.wikipedia.org/wiki?curid=890506" title="South Sea Bubble">
South Sea Bubble



</doc>
<doc id="890507" url="https://pl.wikipedia.org/wiki?curid=890507" title="Krzywizna czasoprzestrzeni">
Krzywizna czasoprzestrzeni

Krzywizna czasoprzestrzeni − w ogólnej teorii względności własność czasoprzestrzeni wyrażona w równaniu pola za pomocą tensora Einsteina.

</doc>
<doc id="890510" url="https://pl.wikipedia.org/wiki?curid=890510" title="Kamienica Felicjana Jankowskiego w Warszawie">
Kamienica Felicjana Jankowskiego w Warszawie

Kamienica Felicjana Jankowskiego – kamienica, która znajdowała się w Warszawie, na rogu ulic Marszałkowskiej 130 i Stanisława Moniuszki 12.
Historia.
Została zbudowana w 1904 dla Felicjana Jankowskiego na miejscu XVIII-wiecznego piętrowego domu. Zaprojektował ją architekt Stanisław Grochowicz.
W 1944 budynek został znacznie zniszczony, a w 1946 wyburzono ruiny kamienicy.

</doc>
<doc id="890514" url="https://pl.wikipedia.org/wiki?curid=890514" title="Miasta Nigerii">
Miasta Nigerii

Według danych oficjalnych pochodzących z 2010 roku Nigeria posiadała ponad 60 miast o ludności przekraczającej 100 tys. mieszkańców. Stolica kraju Abudża znajduje się dopiero na dziewiątym miejscu w klasyfikacji największych miast; Lagos i Ibadan jako jedyne miasta liczyły ponad 5 milionów mieszkańców; 8 miast z ludnością 1–5 mln.; 9 miast z ludnością 0,5–1 mln.; 41 miast z ludnością 100–500 tys. oraz reszta miast poniżej 100 tys. mieszkańców.
Największe miasta w Nigerii.
Największe miasta w Nigerii według liczebności mieszkańców (stan na 2010-07-01):

</doc>
<doc id="890518" url="https://pl.wikipedia.org/wiki?curid=890518" title="KF Tirana">
KF Tirana

KF Tirana – albański klub piłkarski, z siedzibą w stolicy kraju Tiranie, założony 15 sierpnia 1920. W Kategoria Superiore gra od sezonu 2018/19
Historia.
Chronologia nazw 1920–1927: Agimi Sports Association.
Klub piłkarski Agimi Sports Association został założony 15 sierpnia 1920 roku.

</doc>
<doc id="890519" url="https://pl.wikipedia.org/wiki?curid=890519" title="South Sea Company">
South Sea Company



</doc>
<doc id="890521" url="https://pl.wikipedia.org/wiki?curid=890521" title="Leuchtenberg (gmina)">
Leuchtenberg (gmina)

Leuchtenberg – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Tännesberg. Leży w Lesie Czeskim, około 15 km na południowy zachód od Neustadt an der Waldnaab, przy autostradzie A6, drodze B14 i B22.
Dzielnice.
W skład gminy wchodzą następujące dzielnice: Bernrieth, Burgmühle, Döllnitz, Hermannsberg, Kleinpoppenhof, Kleßberg, Lerau, Leuchtenberg, Lückenrieth, Michldorf, Preppach, Sargmühle, Schmelzmühle, Schönmühle, Steinach, Unternankau, Wieselrieth i Wittschau.

</doc>
<doc id="890531" url="https://pl.wikipedia.org/wiki?curid=890531" title="Indyjska Armia Narodowa">
Indyjska Armia Narodowa

Indyjska Armia Narodowa, INA (, ) – hinduski ochotniczy związek operacyjny sojuszniczy wobec cesarskiej Japonii podczas II wojny światowej.
Geneza.
W środowisku hinduskich nacjonalistów wchodzących w skład Indyjskiej Ligi Niepodległościowej istniały plany powołania formacji zbrojnej do walki z Brytyjczykami. Pochodziły one jeszcze z okresu I wojny światowej. Koncepcję taką silnie popierały także japońskie władze cywilne i wojskowe. Wprawdzie pierwotnie nie zamierzano realnie dokonywać uderzenia na Indie Brytyjskie, ale istnienie na zachodnich granicach imperium japońskiego sojuszniczego państwa było bardzo pożądane. Wiązało się to także z programem Japończyków utworzenia tzw. Wielkiej Wschodnioazjatyckiej Strefy Wspólnego Dobrobytu. Po zaatakowaniu przez Japonię USA i brytyjskich kolonii azjatyckich nabrały one realnych kształtów. W wyniku japońskich podbojów na Półwyspie Indochińskim ukoronowanych zajęciem Singapuru 15 lutego 1942 r. do niewoli dostało się ok. 45 tys. żołnierzy hinduskiego pochodzenia. Większość z nich zadeklarowało wspólną walkę przeciwko Brytyjczykom. Drugą grupę kolaborantów stanowili Hindusi, którzy już przed wojną współpracowali z Japończykami. Obie te grupy utworzyły – ze wsparciem japońskiej administracji wojskowej – Indyjską Ligę Niepodległościową z siedzibą w Singapurze. Na jej czele stanął hinduski nacjonalista Rash Behari Bose, przebywający w Tokio.
Pierwsza INA.
Na pocz. marca 1942 r. Liga zaproponowała Japończykom sformowanie własnej formacji zbrojnej. Po uzyskaniu oficjalnej zgody w czerwcu na konferencji w Bangkoku ogłoszono rozpoczęcie tworzenia Indyjskiej Armii Narodowej. Jej dowódcą został kpt. Mohan Singh Deb. Wstąpiło do niej ok. 20 tys. b. żołnierzy hinduskich. Jednakże taki nagły wzrost liczebny formacji zaniepokoił Japończyków. W grudniu została ona ostatecznie rozwiązana, a kpt. M. Singha aresztowano i zesłano do Pulau Ubin.
Druga INA.
Pomiędzy grudniem 1942 r. i lutym 1943 r. Rash Behari Bose próbował bez skutku reaktywować INA. W tym czasie tysiące żołnierzy hinduskich powróciło do obozów jenieckich. Trwał też impas w działalności Indyjskiej Ligi Niepodległościowej. W tej sytuacji Japończycy wymusili przekazanie przywództwa nad Ligą w ręce Subhasa Czandra Bosego, b. członka władz Indyjskiego Kongresu Narodowego. Postanowił on wówczas zmienić dotychczasowego sojusznika, stając się z kolaboranta niemieckiego kolaborantem japońskim. Na pokładzie U-Boota U-180 dotarł w lutym na Sumatrę, a stamtąd wraz z admirałem Isoroku Yamamoto udał się do Japonii. 11 maja przybył do Tokio, gdzie wystąpił w kilku audycjach radiowych skierowanych do Hindusów, aby przystąpili do walki o niepodległość Indii. 4 lipca oficjalnie stanął na czele Indyjskiej Ligi Niepodległościowej i Indyjskiej Armii Narodowej, a w październiku zdecydował się na ogłoszenie powstania Tymczasowego Rządu Wolnych Indii (Arzi Hukumat-e-Azad Hind), obejmując stanowiska premiera, ministra wojny i Naczelnego Wodza. Nowy gabinet emigracyjny – oficjalnie uznany przez 9 państw (Japonię, Birmę, Chorwację, Niemcy, okupowane Filipiny, Nankingowskie Chiny, Mandżukuo, Włochy i Syjam) natychmiast wypowiedział wojnę Wielkiej Brytanii i Stanom Zjednoczonym. Wpływy S. Cz. Bosego były bardzo duże – nie tylko na formowane siły zbrojne i rząd, ale także wśród Hindusów cywilów, rozrzuconych po całej Azji Południowo-Wschodniej, którzy w znacznej liczbie zasili INA. Powstała szkoła akademia oficerska INA i Azad Szkoła dla cywilów. Zawołaniami żołnierzy INA były "Jai Hind" ("Zwycięstwo dla Indii") i "Daj mi krew, a ja dam ci wolność". Japońskimi oficerami łącznikowymi przy jej dowództwie byli Hideo Iwakuro i gen. mjr. Isoda. Stosunki Hindusów z Japończykami nie były zbyt komfortowe. Dla wielu pobratymców formalne zwierzchnictwo japońskie nad INA i Ligą było trudne do zaakceptowania, dlatego S. Cz. Bose starał się wywalczyć dla siebie i podległych instytucji jak najwięcej niezależności. Natomiast Japończycy chcieli od niego przede wszystkim maksymalnie dużego zaangażowania militarnego do walki z Brytyjczykami. Zresztą początkowo naczelne dowództwo japońskie zamierzało uczynić z INA formację pomocniczą, gdyż uważali, że żołnierze hinduscy są zbyt zdemoralizowani i za słabo wyszkoleni. Jednakże S. Cz. Bose zdecydowanie się temu sprzeciwił, ale wydzielił do przyszłej kampanii indyjskiej tylko jedną dywizję złożoną z najlepszych żołnierzy. Dowództwo INA zostało przeniesione do birmańskiego Rangunu.
Udział w działaniach wojennych.
W lutym 1944 r. INA rozpoczęła działania wojenne przeciw Brytyjczykom na terenie Birmy w składzie japońskiej 15 Armii. Jej hasłem przewodnim było Chalo Delhi, czyli Marsz na Delhi. Pod jurysdykcję Tymczasowego Rządu Wolnych Indii, którego tymczasową siedzibą został Rangun, Japończycy oddali należące do Indii wysepki w Zatoce Bengalskiej – Andamany i Nikobary, zajęte właśnie przez wojska japońskie. W marcu hinduskie oddziały wzięły udział w kampanii w północnych Indiach – trzy japońskie dywizje piechoty i 1 Dywizja Piechoty INA licząca ok. 7 – 8 tys. ludzi (składała się z trzech batalionów: "Gandhi", "Azad" i "Nehru"). Atak cesarskiej armii był dla Brytyjczyków całkowitym zaskoczeniem i umożliwił głębokie wbicie się w terytoria indyjskie. 18 kwietnia samobójczy oddział pod dowództwem płk. Shaukata Malika przerwał brytyjskie linie obronne i zdobył miejscowość Moirang. Zajęte ziemie oddano pod zarząd Tymczasowego Rządu Wolnych Indii, który ogłosił tymczasową stolicą Indii miasto Imphal w nadgranicznym okręgu Manipur i zachęcał do dalszego marszu na Delhi. Gubernatorem "ziem odzyskanych" został gen. mjr. A.C. Chatterjee, minister finansów w Tymczasowym Rządzie. Jednocześnie Ochotniczy Legion Hinduski walczący w Europie u boku wojsk niemieckich uznano za część INA. Wojska hinduskie w Indiach dalej nacierały, dochodząc do drogi kohimskiej oraz zajmując pozycje w rejonie miejscowości Kohima i Silchar. W głąb terytorium Indii została wysłana Brygada "Azad" pod dowództwem płk. Gulazara Singha, która dezorganizowała zaplecze wojsk brytyjskich. Działania wojenne toczyły się jednak ze zmiennym szczęściem. Przegrupowanie wojsk brytyjskich i ich ostateczny kontratak przy całkowitym panowaniu w powietrzu spowodowały ostatecznie odwrót Japończyków i Hindusów pod koniec 1944 r. do Birmy. INA straciła 50% stanu, ze 220 tys. żołnierzy japońskich powróciło zaledwie ok. 130 tys. Wyczerpane długotrwałymi walkami i zdziesiątkowane tropikalnymi chorobami oddziały dotarły do Rangunu. INA w liczbie ok. 40 tys. ludzi wzięła jeszcze w styczniu 1945 r. udział w następnej kampanii – obronie Birmy, wystawiając tam łącznie dwie dywizje – w rejonie Mandalay. Ostatecznie na wiosnę Rangun został zajęty przez Brytyjczyków.
Medale INA.
W INA i Ochotniczym Legionie Hinduskim obowiązywały następujące medale:
Epilog.
Po zakończeniu wojny rząd brytyjskich Indii wytoczył procesy niektórym schwytanym oficerom i żołnierzom INA pod zarzutem zdrady stanu. W Czerwonym Forcie w Delhi miał miejsce proces 3 wysokich oficerów INA – gen. Shaha Nawaza Khana, płk. Prema Sehgala i płk. Gurbuxa Singha Dhillona. Ich obrońcą był m.in. Jawaharlal Nehru. Obrona starała się doprowadzić do traktowania oficerów INA jako jeńców wojennych sił zbrojnych podległych legalnemu Tymczasowemu Rządowi Wolnych Indii. Indyjski Kongres Narodowy i Liga Muzułmańska wykorzystywały propagandowo proces do prowadzenia agitacji niepodległościowej. Ostatecznie dowódcy INA zostali skazani na karę dożywotniej deportacji, co nie zostało jednak zrealizowane z powodu masowych protestów publicznych. Większość b. żołnierzy INA została wypuszczona na wolność. Ich status był niejednoznaczny: z jednej strony nie dostali oni pozwolenia na wstąpienie do armii, z drugiej strony jednak uzyskali państwowe pensje.
Współczesna pamięć o INA.
W Singapurze znajduje się obecnie pomnik upamiętniający "nieznanego żołnierza" INA. Został on postawiony na miejscu innego pomnika zbudowanego jeszcze podczas okupacji japońskiej 8 lipca 1945 r. podczas oficjalnej uroczystości z udziałem S. Cz. Bosego i dygnitarzy japońskich. Po wyzwoleniu miasta przez Brytyjczyków głównodowodzący wojsk lord Louis Mountbatten nakazał zniszczenie pomnika w celu usunięcia wszystkich śladów przypominających o indyjskich kolaborantach. Obecnym pomnikiem opiekuje się hinduska diaspora zamieszkująca Singapur.

</doc>
<doc id="890534" url="https://pl.wikipedia.org/wiki?curid=890534" title="Bańka mydlana mórz południowych">
Bańka mydlana mórz południowych



</doc>
<doc id="890536" url="https://pl.wikipedia.org/wiki?curid=890536" title="Weiherhammer">
Weiherhammer

Weiherhammer – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, siedziba wspólnoty administracyjnej Weiherhammer. Leży około 12 km na południowy zachód od Neustadt an der Waldnaab, nad rzeką Haidenaab, przy linii kolejowej Norymberga – Weiden in der Oberpfalz.
Dzielnice.
W skład gminy wchodzą następujące dzielnice: Kaltenbrunn, Kohlberg, Mallersricht, Röthenbach i Etzenricht.
Oświata.
W gminie znajduje się 150 miejsc przedszkolnych (136 dzieci) oraz szkoła podstawowa (23 nauczycieli, 367 uczniów).

</doc>
<doc id="890537" url="https://pl.wikipedia.org/wiki?curid=890537" title="Fernando de Araujo">
Fernando de Araujo

Fernando „Lasama” de Araujo (ur. 26 lutego 1963 w Manutasi, dystrykt Ainaro, zm. 2 czerwca 2015 w Dili) – wschodniotimorski polityk, przewodniczący Partii Demokratycznej. Przewodniczący Parlamentu Narodowego od 8 sierpnia 2007. Od 13 lutego do 17 kwietnia 2008 pełniący obowiązki prezydenta.
Życiorys.
W 1975 Fernando de Araujo był świadkiem morderstwa 18 członków swojej rodziny podczas pierwszych dni indonezyjskiej inwazji na Timor Wschodni. Ukończył szkołę średnią w Dili, następnie w latach 1985–1989 studiował literaturę na Uniwersytecie Bali. 
W 1988 założył RENETIL ("Resistencia Nacional dos Estudantes de Timor-Leste"), największy niezależny ruch studencki w Indonezji, będący jednocześnie tajną organizacją polityczną zrzeszającą studentów z Timoru Wschodniego. Od czerwca 1988 do 2000 był sekretarzem generalnym organizacji. 
W listopadzie 1991 został aresztowany i osadzony w areszcie w Bali przez indonezyjskie władze. We wrześniu 1992 został skazany i osadzony w więzieniu w Dżakarcie. Spotkał tam innego dysydenta, Xananę Gusmao. W 1992 został „Więźniem Sumienia” Amnesty International oraz został odznaczony nagrodą "Reebok Human Rights Award". Więzienie opuścił w grudniu 1998, po obaleniu w Indonezji prezydenta Suharto.
W 1999 zaangażował się w działalność CNRT (Narodowa Rada Ruchu Oporu Timoru Wschodniego, "Conselho Nacional Resistencia de Timor-Leste"), dążącego do uzyskania niepodległości od Indonezji. Był odpowiedzialny za planowanie oraz działania koordynacyjne i informacyjne. 
W latach 1999–2001 prowadził działalność dydaktyczną na Uniwersytecie Melbourne w Australii. Po powrocie do Timoru Wschodniego, w czerwcu 2001 założył Partię Demokratyczną. W wyborach parlamentarnych w sierpniu 2001 partia uzyskała 8,7% poparcia i 7 miejsc w Parlamencie Narodowym, stając się główną siłą opozycyjną w stosunku do partii FRETILIN. W październiku 2001 objął stanowisko wicepremiera spraw zagranicznych. Urząd zajmował do maja 2002, gdy opuścił całkowicie rząd. We wrześniu 2006 został ponownie wybranym przewodniczącym Partii Demokratycznej.
Fernando de Araujo wziął udział w wyborach prezydenckich 9 kwietnia 2007. Zajął w nich trzecie miejsce z wynikiem 9,18% głosów, za Francisco Guterresem oraz premierem José Ramosem Hortą. 26 kwietnia 2007 ogłosił poparcie w drugiej turze głosowania dla premiera Ramos-Horty. 
W wyniku wyborów parlamentarnych w czerwcu 2007, dostał się do parlamentu. 8 sierpnia 2007 objął stanowisko przewodniczącego izby.
Po próbie zamachu i poważnym zranieniu prezydenta José Ramosa-Horty, Araujo 13 lutego 2008 przejął jego obowiązki, tuż po swoim powrocie z Portugalii. Obowiązki prezydenta pełnił do 17 kwietnia 2008, kiedy Ramos-Horta powrócił do kraju po leczeniu w Australii.
W 2012 wziął udział w wyborów prezydenckich. W pierwszej turze wyborów prezydenckich 17 marca 2012 zajął czwarte miejsce, uzyskując 17,30% głosów poparcia.
Zmarł 2 czerwca 2015 w Dili.

</doc>
<doc id="890549" url="https://pl.wikipedia.org/wiki?curid=890549" title="Union internationale des chemins de fer">
Union internationale des chemins de fer



</doc>
<doc id="890551" url="https://pl.wikipedia.org/wiki?curid=890551" title="Roman Piętka">
Roman Piętka

Roman Piętka MIC właśc. Ryszard Piętka (ur. 7 listopada 1937 w Nowej Ostrołęce, zm. 26 marca 2011 w Lublinie) – polski duchowny katolicki, archimandryta, marianin, proboszcz parafii św. Nikity Męczennika w Kostomłotach w latach 1969–2007.
Życiorys.
Pochodził z rodziny rolniczej z Mazowsza. Syn Stanisława Piętki i Stanisławy z domu Łuczak. Kształcił się w Liceum Ogólnokształcącym w Górze Kalwarii. W 1953 roku przerwał edukację w szkole średniej i wstąpił do zgromadzenia księży marianów. Podczas nowicjatu zdał egzamin maturalny. Po złożeniu ślubów zakonnych rozpoczął studia filozoficzne i teologiczne w klasztorze w Gietrzwałdzie oraz w seminarium duchownym we Włocławku. W 1964 roku przyjął święcenia kapłańskie z rąk biskupa Kazimierza Majdańskiego. 
W latach 1965–1970 studiował filologię klasyczną na Wydziale Humanistycznym Katolickiego Uniwersytetu Lubelskiego. W latach 1982–1995 był wykładowcą języka łacińskiego i greki w Wyższym Seminarium Duchownym Marianów w Lublinie oraz na Wydziale Teologicznym KUL.
Od lat 60. XX wieku jego zainteresowania skupione były na katolickich obrządkach wschodnich. W 1966 roku otrzymał zgodę przełożonego generalnego zakonu marianów, biskupa Czesława Sipowicza na odprawianie liturgii bizantyjskiej i przeszedł na obrządek bizantyjsko-słowiański. Od 1968 roku był wikariuszem, a od 1969 roku proboszczem jedynej w Polsce parafii neounickiej obrządku bizantyjsko-słowiańskiego.
W czasie swego wieloletniego pobytu w Kostomłotach przeprowadził gruntowną renowację zabytkowej greckokatolickiej cerkwi. Przetłumaczył również z języka cerkiewnosłowiańskiego na polski najważniejsze bizantyjskie teksty liturgiczne, z których "Boska Liturgia św. Jana Złotoustego" została przezeń wydana drukiem.
W 1998 roku został podniesiony przez Watykańską Kongregację Kościołów Wschodnich do godności archimandryty. W latach 1998-2007 był przełożonym klasztoru marianów w Kostomłotach oraz opiekunem Sanktuarium Unitów Podlaskich. W 1998 roku został odznaczony przez kardynała Józefa Glempa złotym medalem "Ecclesiae Populoque servitium praestanti".
We wrześniu 2007 roku przeszedł na emeryturę ze względu na wiek i stan zdrowia. Kostomłocka parafia przeszła pod jurysdykcję biskupa Zbigniewa Kiernikowskiego, a jej proboszczem został ksiądz Zbigniew Nikoniuk.
Będąc na emeryturze mieszkał w Mariańskim Domu Studiów pw. Świętych Cyryla i Metodego w Lublinie. Zmarł 26 marca 2011 r. w Centrum Onkologii Ziemi Lubelskiej.

</doc>
<doc id="890552" url="https://pl.wikipedia.org/wiki?curid=890552" title="Międzynarodowy Związek Kolei">
Międzynarodowy Związek Kolei



</doc>
<doc id="890553" url="https://pl.wikipedia.org/wiki?curid=890553" title="Generalny kontroler finansów">
Generalny kontroler finansów



</doc>
<doc id="890555" url="https://pl.wikipedia.org/wiki?curid=890555" title="Kohlberg (Bawaria)">
Kohlberg (Bawaria)

Kohlberg – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Weiherhammer. Leży około 18 km na południowy zachód od Neustadt an der Waldnaab.
Dzielnice.
W skład gminy wchodzą cztery dzielnice: Kohlberg, Röthenbach, Thannhof i Hannersgrün.
Oświata.
W gminie znajduje się 50 miejsc przedszkolnych (32 dzieci).

</doc>
<doc id="890556" url="https://pl.wikipedia.org/wiki?curid=890556" title="Parafia św. Bogumiła w Kole">
Parafia św. Bogumiła w Kole

Parafia św. Bogumiła w Kole – rzymskokatolicka parafia położona w północno-wschodniej części miasta Koła. Administracyjnie należy do dekanatu kolskiego (diecezja włocławska).
Parafia liczy 3862 wiernych. Uroczystości odpustowe odbywają się 10 czerwca.
Historia.
23 września 1998 r. bp Roman Andrzejewski postanowił utworzyć na kolskim osiedlu Płaszczyzna nową parafię. Tegoż dnia poświęcił plac pod budowę świątyni oraz krzyż i odprawił mszę polową. 29 sierpnia 2003 r. bp Wiesław Mering utworzył Ośrodek Duszpasterski św. Bogumiła, który znajdował się na terenie kolskiej parafii Podwyższenia Krzyża Świętego. Z dniem 4 września pracę duszpasterską na terenie nowej wspólnoty powierzono ks. Piotrowi Pawlakowi – dotychczasowemu wikariuszowi parafii farnej. Następnie sprowadzono do Koła szkielet kaplicy z parafii bł. biskupa Michała Kozala w Słupcy. Plebania została ulokowana w budynku przy ul. 3 Maja 16.
Utworzenie parafii św. Bogumiła w Kole nastąpiło na mocy dekretu z 5 października 2005 r. Powstała ona z części kolskich parafii Podwyższenia Krzyża Świętego oraz Matki Bożej Częstochowskiej i obejmowała osiedla Płaszczyzna i Nagórna. Wspólnota została włączona w skład dekanatu kolskiego I, a proboszczem od 1 listopada 2005 r. został mianowany ks. Piotr Pawlak.
6 maja 2006 r. na osiedlu Nagórna została poświęcona kapliczka ku czci MB Fatimskiej, która w tej parafii obdarzana jest szczególnym kultem. Każdego miesiąca sprawowane jest stosowne nabożeństwo. Podobnym kultem otaczana jest MB Różańcowa oraz Najświętsze Serce Jezusa. 10 czerwca 2007 r., w odpust, parafia otrzymała od mieszkańców pobliskiego Dobrowa, relikwie błogosławionego Bogumiła.
10 czerwca 2008 r. bp Wiesław Mering w obecności dziekana dekanatu kolskiego I – ks. kanonika Józefa Wronkiewicza i innych kapłanów poświęcił kamień węgielny pod budowę kościoła pod wezwaniem Świętego Bogumiła.
10 czerwca 2022 roku biskup Krzysztof Wętkowski konsekrował kościół parafialny, współkonsekratorami byli biskupi seniorzy Wiesław Mering oraz Stanisław Gębicki.
Zasięg parafii.
Do parafii należą wierni z Koła mieszkający na osiedlu Płaszczyzna (ulice: 3 Maja, Krzysztofa Kamila Baczyńskiego, Karola Buczka, Cegielniana, Józefa Chełmońskiego, Fryderyka Chopina, Czereśniowa, Marii Dąbrowskiej, Dąbska (część), Stanisławy Fleszarowej-Muskat, Jana Kasprowicza, Jana Kochanowskiego, Hugo Kołłątaja, Stanisława Konarskiego, Marii Konopnickiej, Mikołaja Kopernika, Janusza Korczaka, Ignacego Krasickiego, Józefa Ignacego Kraszewskiego, Bolesława Leśmiana, Łąkowa (część), Malinowa, Jana Matejki, Morelowa, Zofii Nałkowskiej, Gabriela Narutowicza, Cypriana Kamila Norwida, Władysława Orkana, Emilii Plater, Mikołaja Reja, Władysława Reymonta, Marii Skłodowskiej-Curie, Juliusza Słowackiego, Leopolda Staffa, Stanisława Staszica, Andrzeja Struga, Szkolna, Wiśniowa, Stanisława Wyspiańskiego, Gabrieli Zapolskiej, Stefana i części Żeromskiego) i osiedlu Przedmieście Warszawskie (ulice: Michała Beksiaka, Boguszyniecka, Władysława Grabskiego, Władysława Klimaszewskiego, Konwaliowa (część), Krokusowa, Krystiana Lendli, ks. biskupa Czesława Lewandowskiego, Nagórna (część), Narcyzowa, Poległych, Powstania Warszawskiego, Różana, Henryka Sienkiewicza (część), Storczykowa, Tulipanowa).
Placówki edukacyjne znajdujące się w granicach administracyjnych parafii:

</doc>
<doc id="890560" url="https://pl.wikipedia.org/wiki?curid=890560" title="Apollo (grupa literacka)">
Apollo (grupa literacka)

Apollo - stowarzyszenie poetów, działające w Egipcie w latach 1927-1935, założone przez Abu Szadiego Ahmada Zakiego, które miało na celu podnoszenie poziomu poezji arabskiej, kontynuowanie odrodzenia artystycznego, promowanie młodych poetów reprezentujących różne kierunki twórcze, krzewienie idei więzi między poetami, szlachetnego współzawodnictwa, solidarności i wzajemnej pomocy. 
Stowarzyszenie związane było z czasopismem "Apollo", na łamach którego ukazywały się utwory poetyckie, teksty krytycznoliterackie i przekłady poezji z języka angielskiego i francuskiego. Do Apollo należeli poeci z różnych krajów arabskich nie tylko z Egiptu, m.in.: Abu l-Kasim asz-Szabbi (1909-1934), Ibrahim Nadżi (1898-1953), Muhammad 'Abd al-Mu'ti al-Hamszari (1908-1938), 'Ali Mahmud Taha (1902-1949), Hasan Kamil as-Sirafi (1908). Nurtem dominującym w twórczości poetów Apollo był romantyzm.

</doc>
<doc id="890561" url="https://pl.wikipedia.org/wiki?curid=890561" title="Etzenricht">
Etzenricht

Etzenricht – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Weiherhammer. Leży około 10 km na południe od Neustadt an der Waldnaab, nad rzeką Haidenaab, przy linii kolejowej Norymberga – Weiden in der Oberpfalz. Według danych z 2011 roku gminę zamieszkiwało 1 583 osoby.

</doc>
<doc id="890563" url="https://pl.wikipedia.org/wiki?curid=890563" title="Okene">
Okene

Okene – miasto w środkowej Nigerii w stanie Kogi. Liczy ok. 117 tys. mieszkańców.
Okene jest miejscem handlu pochrzynami, kukurydzą, maniokiem, sorgiem, fasolą, orzeszkami ziemnymi, olejem palmowym i bawełną.
W mieście urodził się gracz Canadian Hockey League i National Hockey League Akim Aliu.

</doc>
<doc id="890566" url="https://pl.wikipedia.org/wiki?curid=890566" title="Robert Schälzky">
Robert Schälzky

Robert Schälzky OT (ur. 13 sierpnia 1882 w Rýžoviště, zm. 28 stycznia 1948 w Lana) – wielki mistrz zakonu krzyżackiego w latach 1936–1948.
Życiorys.
Urodził się, podobnie jak wielki mistrz zakonu krzyżackiego Norbert Klein, w Brunseif (obecnie Rýžoviště), w powiecie Bruntal (niem. "Bezirk Freudenthal") na Śląsku Opawskim. Do zakonu krzyżackiego wstąpił po osiągnięciu pełnoletniości. Studiował teologię w Brixen. W 1907 przyjął święcenia kapłańskie. Był mocno zaangażowany w życie polityczne na terenie Czech. Należał do Niemieckiej Chrześcijańsko-Socjalnej Partii Ludowej Moraw. W latach 1920–1925 zasiadał jako poseł w czeskim parlamencie.
Od lat dwudziestych XX wieku uczestniczył w reformie zakonu krzyżackiego, która w 1929 przekształciła zakon rycerski w zakon klerycki. W 1936, po śmierci Paula Heidera, wybrany został wielkim mistrzem zakonu.
Pełnienie przez niego urzędu wielkiego mistrza zbiegło się z dojściem do władzy w Niemczech i Austrii nazistów. Schälzky początkowo ustosunkowany pozytywnie do NSDAP jako siły mogącej odbudować znaczenie zakonu srogo się na niej zawiódł, gdy hitlerowcy pozbawili zgromadzenie większości posiadanych dóbr oraz dążyli do jego rozwiązania. 
Od 1936 Robert Schälzky rezydował w pałacu w Bruntálu. Po układzie monachijskim z 30 września 1938 próbował powstrzymać likwidację zakonu krzyżackiego. Rozmawiał w tym celu z Konradem Henleinem i pisał do Adolfa Hitlera. Mimo jego starań zakon został zlikwidowany 7 lutego 1939. Wówczas wielki mistrz musiał opuścić pałac w Bruntálu i zamieszkał w miejscowości Podlesí, w powiecie Karwina na Śląsku Cieszyńskim. 
Po II wojnie światowej, w 1945, Robert Schälzky powrócił na krótko do Opawy, chcąc odzyskać majątek zgromadzenia i reaktywować zakon krzyżacki. Rząd Czechosłowacji nie wyraził jednak na to zgody i w 1946 ponownie skonfiskował zakonny majątek, zarzucając zakonowi, że działał wraz z hitlerowcami na rzecz germanizacji i popierał władze nazistowskie, a nawet że mordował Słowian w średniowieczu. Zakonnicy odwołali się do czechosłowackiego Najwyższego Sądu Administracyjnego, który orzekł nieważność konfiskaty, ale wskutek przejęcia władzy przez komunistów pozostała ona w mocy.
Schälzky został zmuszony do wyjazdu do Wiednia i dopiero tam odnowił zakon krzyżacki. Siedzibą wielkiego mistrza jest dom zakonny w Wiedniu przy Singerstraße 7, obok archikatedry św. Szczepana. 
Przed śmiercią zamieszkał w klasztorze w Lana, w prowincji Bolzano, w regionie Trydent-Górna Adyga, we Włoszech.

</doc>
<doc id="890567" url="https://pl.wikipedia.org/wiki?curid=890567" title="Weiding">
Weiding



</doc>
<doc id="890569" url="https://pl.wikipedia.org/wiki?curid=890569" title="Ikorodu">
Ikorodu

Ikorodu – miasto w południowo-zachodniej Nigerii w stanie Lagos. Liczy ok. 535 tys. mieszkańców.

</doc>
<doc id="890573" url="https://pl.wikipedia.org/wiki?curid=890573" title="Sch">
Sch

Sch – znak występujący w ortografii niemieckiej. Jest to odpowiednik polskiego „sz” oraz czeskiego i słowackiego „š”. W cyrylicy „sch” zapisuje się za pomocą znaku „ш”.

</doc>
<doc id="890581" url="https://pl.wikipedia.org/wiki?curid=890581" title="Celia Friedman">
Celia Friedman

Celia S. Friedman (ur. 12 stycznia 1957) – amerykańska autorka SF i fantasy.
Życiorys.
Celia S. Friedman studiowała projektowanie kostiumów, teatrologię i matematykę na kilku amerykańskich uczelniach (Brandeis University, Adelphi University); prowadziła wykłady z historii ubioru, a także zajmowała się scenografią, projektowaniem kostiumów teatralnych oraz choreografią walk i pojedynków dla potrzeb sceny. Jest członkinią Society for Creative Anachronism oraz League of Renaissance Swordsmen.
Jako pisarka debiutowała w roku 1986 powieścią science fiction "In Conquest Born", wydaną przez DAW Books. W r. 1996 rzuciła pracę kostiumologa, aby w pełni zająć się pisaniem. Jest autorką ośmiu powieści, czterech opowiadań oraz jednej książki związanej z grą fabularną . Friedman jest też znaną miłośniczką kotów.
Twórczość.
Przekłady polskie.
Polskim tłumaczem powyższych powieści Friedman jest Zbigniew A. Królicki z wyjątkiem trylogii o Magistrach, której autorami tłumaczenia są Grażyna Grygiel i Piotr Staniewski
Główne motywy i tematyka twórczości.
Friedman jest autorką zarówno powieści science fiction, jak i fantasy, często też łączy obydwa te gatunki, jak w "Trylogii Zimnego Ognia", gdzie świat umieszczony w realiach fantasy (magia, quasi-średniowieczna rzeczywistość) jest w rzeczywistości ziemską kolonią na obcej planecie. Tematem powracającym w zasadzie we wszystkich powieściach Friedman jest wampiryzm: postacie wampirów powracają w większości jej powieści, a kilkoro z jej głównych bohaterów (przede wszystkim Gerald Tarrant z "Trylogii Zimnego Ognia" i Daetrin z "The Madness Season") wykazuje wyraźnie wampiryczne cechy. Friedman ma tendencje do przedstawiania skomplikowanych psychologicznie i niejednoznacznych moralnie postaci (Tarrant, Anzha lyu Mitethe z "In Conquest Born", Kamala z "Feast of Souls"); jej bohaterowie często naznaczeni są szaleństwem lub obsesją (Jamisia Capra z "Obcego brzegu", Daetrin). Styl jej powieści jest epicki, bogaty, ze zdecydowaną predylekcją do narracji z punktu widzenia jednego z bohaterów.
Charakterystyka powieści Friedman.
"In Conquest Born".
Space opera, opowiadająca o trwającej od wieków wojnie między dwoma kosmicznymi imperiami. Braxi to państwo o wyraźnie militarnym charakterze (wystylizowane przez Friedman na antyczną Spartę), rządzone przez jedną spośród kast/grup etnicznych swoich obywateli; Braxana, rządząca kasta obywateli, są skrajnie przeciwni wszelkim nowinkom, w tym ingerencji w ludzki genom. Celem życia mężczyzny na Braxi jest zdobycie jak najwyższej pozycji w wojsku i w życiu politycznym. Pozycja kobiet w społeczeństwie jest paradoksalna: z jednej strony formalnie pozbawione są wszelkich możliwości wpływania na politykę i zredukowane do quasi-niewolniczego statusu, z drugiej – wywierają spory pozakulisowy wpływ, przede wszystkim jako Panie Posiadłości (odpowiednik pierwszej małżonki) swoich władców. Ze względu na zwyczaj zawierania małżeństw w obrębie rodziny stałym problemem w społeczeństwie Braxi jest skrajnie niski przyrost naturalny, stąd ogromna waga przywiązywana do narodzin dzieci czystej krwi. Ich przeciwnikami w wojnie są mieszkańcy Azei (przypominającej Ateny z okresu wojny peloponeskiej). Azeańczycy są entuzjastami zmian, wprowadzanych do ludzkiego genomu: wskutek programu genetycznego rozwinęli m.in. telepatię oraz doprowadzili do powstania u mieszkańców swojej planety kojarzenia się w pary jeden raz i na całe życie. Są równie obsesyjnie przywiązani do idei czystości rasowej jak mieszkańcy Braxi, choć ich imperium jest wielonarodowe i wielorasowe. Na tym tle Friedman opisuje losy dwójki późniejszych przywódców, Azeanki Anzhy lyu Mitethe i Braxanina Zatara. Od wczesnego dzieciństwa Anzhy łączy ich więź nienawiści i ta nienawiść staje się dla obojga podstawowym bodźcem do rozwoju własnych talentów i osiągania coraz wyższej pozycji w swoich społeczeństwach. Anzha w efekcie staje się najgroźniejszą telepatką w historii Azei, a Zatar zdobywa, jako pierwszy w swoim społeczeństwie, pozycję imperatora. Opis nienawiści, rywalizacji i wynikającej z nich wzajemnej fascynacji, która łączy dwójkę bohaterów więzią silniejszą niż jakiekolwiek inne uczucie w ich życiu, jest najciekawszym literacko elementem debiutanckiej powieści Friedman. Gatunkowo powieść jest klasyczną space operą, z kosmicznymi imperiami, licznymi obcymi kulturami i opisami wojny w przestrzeni kosmicznej, ale Friedman uzupełniła ten schemat o rozbudowaną psychologię postaci; książka została za to skomplementowana przez recenzenta czasopisma "Locus" jako "space opera with brains".
"The Madness Season".
Powieść science fiction z głównym bohaterem – wampirem. Ziemia została podbita (wraz z większością cywilizacji świata) przez Tyr, wojowniczą rasę gadopodobnych Obcych o wspólnej świadomości. Główny bohater, Daetrin Ungashak To-Alym Haal, jest żyjącym od tysiącleci, urodzonym w późnoantycznej Aleksandrii wampirem; stara się za wszelką cenę ukryć swoją tożsamość przed najeźdźcami. Odkryty i deportowany, musi zmierzyć się nie tylko z niewygodną prawdą o własnej znienawidzonej naturze krwiopijcy i zmiennokształtnego, ale i z faktem, że będzie musiał tę naturę zaakceptować, aby przetrwać i wspomóc swoich ludzkich braci – Ziemian w walce z Obcymi. W swojej podróży spotyka Kiri, przedstawicielkę innego obcego gatunku, Marra, bezcielesną i żywiącą się energią czerpaną z innych organizmów. Konfrontacja Daetrina z "królową" Tyr na rodzinnej planecie Obcych przybiera nieoczekiwany obrót, kiedy okazuje się, że wcześniejsze spotkanie Daetrina z jednym z przedstawicieli Tyr zaowocowało pojawieniem się, po raz pierwszy, indywidualizmu u jak dotąd całkowicie pozbawionych tej cechy Obcych. "The Madness Season" w swej podstawowej warstwie fabularnej to dość typowa powieść SF; jej najciekawsze elementy to po pierwsze, charakterystyka postaci, zwłaszcza Daetrina, po drugie – inteligentna zabawa konwencją mitu wampira: Daetrin nigdy nie używa sam wobec siebie tej nazwy, autorka wielokrotnie nawiązuje do znanych z tradycji literackiej i kina cech wampira, ale przedstawiając je w nowy sposób, odnoszący się do biografii bohatera (np. według wielu legend wampiry nie odbijają się w lustrze; Daetrin nie używa luster, bo nie znosi swojej osoby; nie wchodzi też do kościołów, nie dlatego, że nie może, ale dlatego, że chrześcijaństwo kojarzy się jemu – synowi pogańskiej kapłanki – jak najgorzej jeszcze z czasów młodości w Aleksandrii). Najzabawniejszym ukłonem w stronę hollywoodzkiej tradycji jest komentarz Daetrina do degeneracji jednego z jego krewniaków-wampirów: "One of them, the older-bodied fellow haunting the Carpathians, had even talked himself into a garlic allergy", gdzie postać "starszawego gościa straszącego w Karpatach", który nabawił się alergii na czosnek, jest aluzją do klasycznej filmowej kreacji Beli Lugosiego w roli Draculi.
"Trylogia Zimnego Ognia".
Najbardziej znana z powieści autorki, stojąca na pograniczu SF i fantasy wielowątkowa saga, podejmująca tematykę odkupienia, winy i ceny płaconej za magiczną moc. Fabuła koncentruje się wokół historii ludzkiej kolonii na planecie Ernie, na której istnieje aktywna forma energii znana jako "fae". W interakcji z ludzkim umysłem powoduje ona, że najskrytsze myśli i najgorsze koszmary mogą stać się rzeczywiste (por. pomysł Stanisława Lema w "Solaris"). W efekcie, po około tysiącu lat, Erna zamieszkana jest przez ludzi, demony (powstałe z ich myśli, emocji i lęków) oraz Iezu, o których wierzy się, że są wyższym rodzajem demonów, a którzy w rzeczywistości okazują się potomkami ludzi i Obcych. Poza zamieszkanymi przez ludzkość terenami mieszkają rakhowie: lokalny inteligentny gatunek, zmuszony do przyspieszonej ewolucji przez ludzkość usiłującą doprowadzić do jego eksterminacji. Powieść ma dwu głównych bohaterów. Jeden z nich, Damien Vryce, kapłan-wojownik, porzuca swoją ojczyznę i przybywa do miasta Jaggonath, by służyć radą w sprawie magii tutejszemu kościołowi (nader magii niechętnemu). Damien potrafi posługiwać się magią, nie jest jednak Adeptem, czyli urodzonym talentem magicznym. W efekcie zamachu na Ciani z Faraday, w której się zakochał, Damien wyrusza w podróż poza granice świata zamieszkanego przez ludzkość. W podróży spotyka Geralda Tarranta, maga i potwora o wampirycznej naturze, żyjącego od tysiąca lat założyciela kościoła, któremu służy Damien. Osią dramatyczną powieści jest seria konfliktów osobowości i systemów wartości: Damiena z Tarrantem, Damiena z Patriarchą, przełożonym Kościoła, Damiena i Tarranta z demonem Calestą, chcącym przekształcić ludzkość w aspołeczną gromadę istot kierujących się wyłącznie najdzikszymi instynktami. W efekcie trwającej kilka lat podróży i Damien, i Tarrant zmieniają się w sposób, którego nie mogli przewidzieć: Damien zaczyna akceptować swojego towarzysza, którego początkowo traktował jedynie jako narzędzie do pokonania większego zła. Tarrant z kolei, który ze strachu przed śmiercią złożył kiedyś w krwawej ofierze swoje dzieci i żonę, by zawrzeć pakt z diabłem (znanym jako Nienazwani), zaczyna tęsknić za swoim utraconym człowieczeństwem. W rezultacie po pokonaniu najpierw Hegemona Lemy ("Świt czarnego słońca"), a następnie Nieumierającego Księcia ("Nadejście nocy"), bohaterowie staną do ostatecznej rozprawy z Calestą. Tarrant zdecyduje się na ostateczne poświęcenie: wiedząc, że czeka go potępienie i wieczność w piekle za to, czego się dopuścił, postanawia umrzeć, by przez to zniszczyć Calestę, którego może unicestwić wyłącznie akt altruizmu. Tarrant otrzymuje za to szansę na nowe życie. Trylogia Zimnego Ognia uchodzi za najznakomitsze dzieło Friedman, tak ze względu na wpisaną w fabułę powieści tematykę religijną, eschatologiczną i etyczną (kwestia odkupienia, problem odpowiedzialności człowieka i ludzkości za dawne winy), jak i dzięki interesującym i niebanalnie skonstruowanym postaciom, przede wszystkim obu głównym bohaterom. Porywczy, szczery i uczciwy Damien jest wyraźnie skontrastowany z sarkastycznym, błyskotliwym, zepsutym i wbrew pozorom cierpiącym Tarrantem, a opis rodzącej się między nimi niełatwej przyjaźni i porozumienia jest najciekawszym chyba z psychologicznych wątków cyklu.
"Obcy brzeg".
Powieść utrzymana w konwencji cyberpunku. Ziemia pozostaje w konflikcie ze swymi dawnymi koloniami, zamieszkanymi przez potomków ludzkości zmutowanych pod wpływem podróży z prędkością nadświetlną. Monopol na superszybki transport międzyplanetarny posiada (podobnie jak w "Diunie" Franka Herberta) Gildia Międzyplanetarna, kontrolowana przez przedstawicieli jednej z post-ludzkich cywilizacji, Gueran. Nawigator prowadzący statek kosmiczny w nadprzestrzeni, zwanej ainniq, narażony jest na ryzyko spotkania z bytującymi tam istotami, znanymi jako smoki. Pilotowanie statku wymaga, by umysł znajdował się w specyficznym stanie zaburzeń paranoidalnych; nikt, poza Gueranami, nie jest w stanie tego osiągnąć. Na Ziemi trwają jednak próby złamania monopolu Gildii; korporacja Shido prowadzi eksperyment tego typu na dziecku, które przeżyło w dzieciństwie katastrofę i spędziło dłuższy czas w ruinach zawalonego centrum. Ta będąca obiektem eksperymentu główna bohaterka powieści, Jamisia Capra, nieświadoma swej prawdziwej natury, ucieka z kolonii kosmicznej i wyrusza w podróż do najbliższego węzła kosmicznego. W drodze, dzięki pozostawionym jej przez opiekuna wskazówkom, orientuje się, że posiada osobowość wieloraką i że jedna z jej kilkunastu osobowości jest niezdolna do jakiegokolwiek kontaktu. Wspomagana przez spotkanego na stacji Paradise hakera Feniksa, Jamisia zostaje włączona w śledztwo mające na celu wyjaśnienie spisku w obrębie Gildii, prowadzone przez autystycznego geniusza, profesora Kio Masadę. Ostatecznie spotkanie z Masadą przynosi Jamisii pogodzenie się z własną naturą i zaakceptowanie wielorakiej osobowości. Świat powieści pełen jest charakterystycznych dla cyberpunka gadżetów, takich jak modyfikacje ludzkiego mózgu przez wszczepianie mechanicznych części, integracja człowieka z maszyną, żyjąca we własnym zamkniętym środowisku subkultura hakerów. Friedman odwołuje się w tej powieści do kilku klasycznych powieści fantastycznych, w tym do "Diuny" Herberta oraz opowiadań Cordwainera Smitha. Nazewnictwo związane z podróżami kosmicznymi i kulturą Gueran zostało zaś zaczerpnięte z języków Eskimosów.
"The Wilding".
Sequel do powieści "In Conquest Born", osadzony w tym samym świecie, ale kilkaset lat później. Opowiada o losach wygnanego z Braxi Tathasa, który, zamiast ponieść śmierć za zdradę, został wysłany na rubieże świata w celu dopełnienia prastarego rytuału zwanego "the Wilding": ma on przywieźć odpowiednią (z punktu widzenia genetyki) partnerkę dla imperatora Braxi; ten zaś zadowoli się jedynie potomkinią legendarnej Anzhy lyu Mitethe. W drodze Tathas spotyka Zarę, Azeankę usiłującą wyjaśnić tajemnicę swego pochodzenia. Zara, telepatka, ma siostrę-bliźniaczkę Rho, która przebywa w sekretnej kolonii telepatów. W efekcie spotkania tej trójki zakończy się zaplanowana przed setkami lat wendeta Anzhy Mitethe.
"Uczta dusz".
Pierwszy tom zaplanowanej trylogii fantasy, podejmującej tematykę zbliżoną do tej, która dominowała w "Trylogii Zimnego Ognia". Friedman podejmuje tu po raz kolejny temat ceny, jaką płaci się za magię. W świecie jej powieści magia jest napędzana siłą duszy każdego człowieka: kiedy ten ogień się wypali, mag umiera. Istnieją jednak dwie kategorie magów, Wiedźmy (Witches), którymi mogą być i mężczyźni, i kobiety, oraz Magistrzy (Magisters), tylko mężczyźni, jak się powszechnie wierzy. Dla Wiedźmy każdy akt magii oznacza skrócenie sobie życia, jako że korzysta on/ona przy tym z zasobów własnej duszy; gdy ogień duszy (soulfire) gaśnie, Wiedźma umiera. Magister natomiast w momencie, kiedy umiera, jest w stanie sięgnąć po ogień duszy innego człowieka i odtąd żyć jego kosztem, powodując powolną śmierć ofiary. Korzystanie przez Magistrów z magii pozostaje tajemnicą: nikt, poza członkami bractwa, nie wie, na czym ono polega. Magistrowie są w tym świecie zjawiskiem stosunkowo nowym; wcześniej, w czasach straszliwej plagi Pożeraczy Dusz (souleaters), nie znano jeszcze takiego rodzaju magii. Powieść koncentruje się wokół dwu głównych motywów: historii Kamali, pierwszej kobiety, która została Magistrem, oraz ponownego pojawienia się w ludzkim świecie Pożeraczy Dusz, dziwacznych, na wpół demonicznych, na wpół zwierzęcych istot żywiących się ogniem dusz ludzi. Powieść ma liczne postaci i skomplikowaną, wielowątkową strukturę.

</doc>
<doc id="890582" url="https://pl.wikipedia.org/wiki?curid=890582" title="Dungeon">
Dungeon

Dungeon Adventures (), często nazywany po prostu „Dungeon” jest magazynem skierowanym do osób grających w gry fabularne, ze szczególnym uwzględnieniem Dungeons &amp; Dragons. Pierwszy numer został wydany przez TSR w 1986 roku jako dwumiesięcznik. Miesięcznikiem stał się w roku 2003. Bliźniaczym do niego (i zarazem cieszącym się większą popularnością) czasopismem jest „Dragon”.
Każdy numer zawiera między innymi gotowe, przetestowane scenariusze, które we wczesnych numerach pisma były często nazywane „modułami” (ang. "modules", obecnie używa się po prostu nazwy „przygoda” lub „scenariusz”). Mistrz Gry może przedstawiać graczom te przygody w formie podanej w magazynie lub też adaptować je według swoich potrzeb. W piśmie znaleźć można gotowe pomysły, przeciwników, mapy, potwory oraz metody na wciągnięcie graczy w wir przygody, co znacząco skraca czas potrzebny na przygotowanie się Mistrza Gry do sesji. Ponieważ w każdym numerze znajduje się kilka gotowych przygód, dlatego całość jest znacznie tańsza niż przygody wydawane jako samodzielne dodatki. Jest to jedna z przyczyn niesłabnącego zainteresowania pismem.
Epoka Paizo/Polyhedron.
Pod koniec roku 2002 Paizo Publishing nabyło prawa do wydawania magazynów „Dungeon” i „Dragon”, co było związane z polityką firmy Wizards of the Coast (wyzbywali się oni praw do materiałów, które nie są bezpośrednio związane z centrum ich działalności).
Począwszy od numeru 90 (2002 rok), „Dungeon” połączył się z magazynem „Polyhedron” w jedno pismo. Wiele sekcji Polyhedron zaczęło prezentować minigry stworzone na potrzeby systemu d20, począwszy od "Pulp Heroes" w numerze 90.
Powrót do Dungeons &amp; Dragons.
W sierpniu 2004 roku, począwszy od numeru 114 redaktor naczelny Erik Mona zmienił formę magazynu – pismo koncentruje się od tamtej pory wyłącznie na Dungeons &amp; Dragons. Sekcje związane z „Polyhedronem” zostały zawieszone. Magazyn zawiera teraz w każdym numerze trzy przygody – jedną dla graczy na poziomach niskich, drugą dla średnich i trzecią dla wysokich. Od dwóch do czterech numerów w roku zawiera także artykuł przedstawiający dokładniej jeden ze światów, w których toczy się przygoda prezentowana w numerze. (Wcześniej, „Dungeon” prawie nigdy nie publikował materiałów innych niż scenariusze). Dodatkowo, w każdym numerze znaleźć można trzystronicową serię artykułów "Dungeoncraft" (swego czasu tworzoną przez Monte Cooka) oraz dwustronicowe artykuły na różne tematy opatrzone wspólnym tytułem "Campaign Workbook".
Wil Wheaton był autorem serii artykułów "Wil Save" pojawiających się w piśmie, zrezygnował jednak z powodu dużej ilości obowiązków oraz pewnych problemów zdrowotnych. Nie podobało mu się także to, w jaki sposób odbierano jego artykuły.
Adventure Paths.
Jedną z ciekawszych rzeczy, które pojawiły się w niedawnej historii pisma są przygody połączone w dłuższe serie (nazywane "Adventure Paths"), które przenoszą postacie graczy począwszy od poziomu pierwszego nawet do poziomów epickich (wyższych niż 20). Dwie takie "ścieżki" są już ukończone – "Shackled City" (11 części) oraz "Age of Worms" (12 części), trzecia zaś ("Savage Tide") rozpoczęła się w numerze 139 i wciąż jest publikowana (zakończy się prawdopodobnie w numerze 150). Dodatkowo pojawiały się także krótsze serie (najczęściej trzyczęściowe) oraz (sporadycznie) przygody o otwartych zakończeniach. Niedawno "Shackled City" zostało wydane jako osobny dodatek; znalazły się w nim ulepszenia i poprawki, dodatkowe informacje związane z tłem przygody oraz dodatkowy scenariusz mający wypełnić lukę znajdującą się na początku kampanii.

</doc>
<doc id="890590" url="https://pl.wikipedia.org/wiki?curid=890590" title="Staring at the Sun">
Staring at the Sun

Staring at the Sun – utwór zespołu U2 z płyty "Pop", wydany jako drugi singel w 1997 roku. Opowiada o złu na świecie, ciągłych zagrożeniach oraz lęku przed spojrzeniem we własne wnętrze. "Nie jestem jedynym, który z radością oślepnie" – autor pragnie nie dostrzegać codziennie ludzkiego bólu, cierpienia i lęku. Specjalną rolę w tym utworze pełni Słońce – symbolizuje smutną codzienność (głód, bieda, wojny).

</doc>
<doc id="890591" url="https://pl.wikipedia.org/wiki?curid=890591" title="Kalinowa (herb szlachecki)">
Kalinowa (herb szlachecki)

Kalinowa – herb szlachecki.
Opis herbu:
"W polu czerwonym strzała srebrna w słup, na końcu rozdwojona, na każdym z końców strzały gwiazda sześcioramienna złota. W klejnocie trzy pióra strusie takąż strzałą przeszyte."
Najwcześniejsze wzmianki:
Herbowni:
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego" Tadeusza Gajla. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Występowanie na liście nazwiska nie musi oznaczać, że konkretna rodzina pieczętowała się herbem Kalinowa. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Według opracowania Gajla, herbem tym pieczętowały się następujące rodziny:
Arawinka, Cel, Filonowicz, Gurynowicz, Huryn, Hurynowicz, Kalinowicz, Kalinowski, Kolb, Kolbe, Kołb, Micieński, Szyłejko, Wojciechowski, Zaremba, Zaręba.

</doc>
<doc id="890595" url="https://pl.wikipedia.org/wiki?curid=890595" title="Sonny Anderson">
Sonny Anderson

Sonny Anderson da Silva Nilmar (ur. 19 września 1970 w Goiatubie) – brazylijski piłkarz występujący na pozycji napastnika. W przeszłości grał w takich zespołach jak Olympique Marsylia, AS Monaco, FC Barcelona i Olympique Lyon. Karierę zakończył w 2006 roku w katarskim klubie Al-Gharrafa. 11 maja 2007 roku w Lyonie odbył się towarzyski mecz jubileuszowy Andersona pomiędzy Olympique Lyon i drużyną złożoną z przyjaciół piłkarza, który zakończył się wynikiem 3:5. Anderson zagrał w obydwu drużynach po 45 minut, a dla zespołu swoich przyjaciół strzelił hat-tricka. Obecnie pracuje jako asystent trenera w klubie Neuchâtel Xamax.
Sukcesy.
Drużynowe
Indywidualne

</doc>
<doc id="890602" url="https://pl.wikipedia.org/wiki?curid=890602" title="Piotr Duda (piłkarz)">
Piotr Duda (piłkarz)

Piotr Duda (ur. 1 września 1981 w Mielcu) – polski piłkarz, obrońca, w polskiej ekstraklasie zawodnik Ruchu Chorzów, Wisły Płock i Polonii Warszawa.
Karierę piłkarską rozpoczął w rodzimej Stali. W 2001 trafił do chorzowskiego Ruchu, grającego wówczas w I lidze. W owym klubie rozegrał 14 spotkań, nie strzelając bramki. Na sezon 2002/2003 przeszedł do II-ligowego ŁKS-u Łódź. W łódzkiej drużynie występował do jesieni 2004 roku. Na rundę wiosenną 2003/2004 wyjechał do Płocka, by reprezentować barwy miejscowej Wisły. Grał w niej do rundy jesiennej następnego sezonu. Jak przyznał ówczesny prezes „nafciarzy” Krzysztof Dmoszyński głównym powodem odejścia Dudy była jego gra w zakładach bukmacherskich. W drużynie płockiej był obecny na boisku przez 23 spotkania. Potem podpisał kontrakt z warszawską Polonią do końca sezonu 2004/2005. Następnie grał w II-ligowym Radomiaku Radom. Jesienią 2006 roku wrócił do Mielca, by ponownie reprezentować barwy Stali. Od 2007 do 2013 grał w Rzeszowie.

</doc>
<doc id="890603" url="https://pl.wikipedia.org/wiki?curid=890603" title="Dungeon Adventures">
Dungeon Adventures



</doc>
<doc id="890607" url="https://pl.wikipedia.org/wiki?curid=890607" title="Effon Alaiye">
Effon Alaiye

Effon Alaiye – miasto w południowo-zachodniej Nigerii w stanie Ekiti. Liczy według szacunków na 2007 rok ok. 300 tys. mieszkańców.

</doc>
<doc id="890609" url="https://pl.wikipedia.org/wiki?curid=890609" title="Karol Kozłowski (architekt)">
Karol Kozłowski (architekt)

Karol Kozłowski (ur. 10 marca 1847 w Warszawie, zm. 21 czerwca 1902 w Karlsbad) – polski architekt.
Życiorys.
Studiował we Francji i w Warszawie m.in. pod kierunkiem Juliana Ankiewicza.
Projektant m.in.: 
Jego popiersie znajduje się na kruchcie sosnowieckiego kościoła.
Pochowany na cmentarzu Powązkowskim (kwatera 73-4-19/20).

</doc>
<doc id="890618" url="https://pl.wikipedia.org/wiki?curid=890618" title="Autostrada AP-4 (Hiszpania)">
Autostrada AP-4 (Hiszpania)

Autostrada AP-4 (hiszp. "Autopista AP-4"), także "Autopista del Sur (Autostrada południowa)" – autostrada w Hiszpanii w ciągu trasy europejskiej E5.
Droga łączy Sewillę z Kadyksem przebiegając w pobliżu miejscowości Jerez de la Frontera. Umożliwia dojazd ze stolicy Andaluzji na południowy kraniec Półwyspu Iberyjskiego, na Gibraltar, Costa del Sol oraz do portowego miasta Algeciras.
Trasa europejska.
Na odcinku od węzła "Sewilla" do węzła "El Puerto de Santa María"/"Chiclana de la Frontera" śladem autostrady biegnie trasa europejska E5.

</doc>
<doc id="890621" url="https://pl.wikipedia.org/wiki?curid=890621" title="Hit-and-hope">
Hit-and-hope



</doc>
<doc id="890623" url="https://pl.wikipedia.org/wiki?curid=890623" title="Toxic Avenger II">
Toxic Avenger II

Toxic Avenger II (ang. "The Toxic Avenger Part II") – amerykański film komediowy z 1989 roku, wyprodukowany przez Tromę. Reżyserem jest Lloyd Kaufman, odpowiedzialny za wszystkie części cyklu o Toxic Avengerze. Film opowiada o podróży Toxiego do Japonii, gdzie chce odszukać swojego ojca.
Film nie został przyjęty tak dobrze, jak oryginał. Miłośnicy Toxiego zarzucali twórcom, że część druga jest zbyt uproszczona – zabrakło w niej ciętego humoru, który obecny był w pierwowzorze, a zatwardziałym miłośnikom nie spodobało się również to, że film jest mniej brutalny. Tych samych błędów nie uniknęła , wydana w tym samym roku – początkowo miał być to jeden film, jednak nakręcono tak dużo materiału, że postanowiono wypuścić dwa osobne filmy.

</doc>
<doc id="890627" url="https://pl.wikipedia.org/wiki?curid=890627" title="Arena Football League (2005)">
Arena Football League (2005)

Sezon Arena Football League 2005

</doc>
<doc id="890629" url="https://pl.wikipedia.org/wiki?curid=890629" title="Umuahia">
Umuahia

Umuahia – miasto w południowo-wschodniej Nigerii, jest stolicą stanu Abia. Liczy według szacunków na 2013 rok ok. 87,6 tys. mieszkańców. Od 1967 do 1970 było siedzibą państwa Biafra wobec zajęcia północnych terenów kraju, w tym stolicy Enugu, przez nigeryjskie siły zbrojne.
W mieście Umuahia w 1970 roku urodził się John Godson – poseł na Sejm Rzeczypospolitej Polskiej VI i VII kadencji.
W mieście rozwinął się przemysł olejarski oraz piwowarski.

</doc>
<doc id="890633" url="https://pl.wikipedia.org/wiki?curid=890633" title="Arena Football League (2005/2006)">
Arena Football League (2005/2006)



</doc>
<doc id="890649" url="https://pl.wikipedia.org/wiki?curid=890649" title="Konstytucja Związku Socjalistycznych Republik Radzieckich">
Konstytucja Związku Socjalistycznych Republik Radzieckich

Związek Socjalistycznych Republik Radzieckich w swej historii od 1922 r. doczekał się trzech Konstytucji: z 1924 (było to raczej uzupełnienie deklaracji o powstaniu ZSRR z 30 XII 1922 r.), 1936 (zwana także "konstytucją stalinowską") i 1977 roku. Podwaliny pod pierwszą konstytucję ZSRR położyła Konstytucja Rosji z 1918 roku.
Ważne cechy konstytucji z 1936.
Konstytucja z 1936 roku była wielokrotnie zmieniania. Ukształtowała ona zasadniczy kształt ustroju ZSRR do końca istnienia tego państwa. Jej prawidłowością były istotne różnice między teorią a praktyką konstytucyjną:
Konstytucja z 1936 roku była jedną z najczęściej zmienianych ustaw zasadniczych na świecie. Łącznie dokonano w jej treści 42 poprawki, w tym:
Ważne cechy konstytucji z 1977 roku.
W konstytucji tej główną zmianą była zmiana kolejności rozdziałów, niektórzy twierdzą, że zakończyła ona "wychładzanie" rewolucji październikowej i zaczęła erę stagnacji w ZSRR, co spowodowało upadek.
W konstytucji znalazł się przepis gwarantujący poszanowanie w ZSRR praw człowieka wynikających z umów międzynarodowych. Znalazł się w niej również art. 39 mówiący o tym, że „korzystanie przez obywateli z praw i wolności nie może przynosić uszczerbku interesom społeczeństwa i państwa’.
Konstytucja ZSRR w czasie pierestrojki i głasnosti.
W 1985 Sekretarzem Generalnym KC KPZR został Michaił Gorbaczow, który zainicjował politykę pierestrojki (przebudowy, zmiany stosunków społeczno-politycznych) i głasnosti (jawności życia politycznego), dokonano wtedy bardzo istotnych zmian konstytucji. Reformę konstytucyjną zapoczątkowano w 1988 roku.

</doc>
<doc id="890653" url="https://pl.wikipedia.org/wiki?curid=890653" title="Mistrzostwa Europy U-18 w Piłce Nożnej 1998">
Mistrzostwa Europy U-18 w Piłce Nożnej 1998

Mistrzostwa Europy U-18 w piłce nożnej 1998- odbywały się w dniach 19 - 26 lipca 1998 roku na Cyprze.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-18 1998 została reprezentacja Irlandii.

</doc>
<doc id="890654" url="https://pl.wikipedia.org/wiki?curid=890654" title="Waiśeszika">
Waiśeszika

Waiśeszika – klasyczny system filozofii indyjskiej (zaliczany do grup astika i sat darśana). Waiseszika skupiała się na zagadnieniach metafizycznych, spopularyzowała podstawowe kategorie ontologiczne oraz metody klasyfikacji i typologii zjawisk. Za założyciela podaje się Kaṇādę o przydomku Uluka ("sowa") z gotry Kaśjapa. Wczesne nauki nawiązują do koncepcji z brahmanów i Upaniszad, jednak wajsieszikowie po V w. byli zazwyczaj związani z śiwaizmem. Cechuje ją silne powinowactwo do systemu njai.
Doktryna.
Wajsieszikowie

</doc>
<doc id="890656" url="https://pl.wikipedia.org/wiki?curid=890656" title="Armia Mongolii Wewnętrznej">
Armia Mongolii Wewnętrznej

Armia Mongolii Wewnętrznej – kolaboracyjna formacja zbrojna istniejąca w latach 30. w okupowanej przez Japończyków Mongolii Wewnętrznej
Armia została sformowana w 1929 r. przez mogolskiego księcia Demchugdongruba spośród jego straży przybocznej liczącej ok. 900 ludzi. Była uzbrojona jedynie w ręczne karabiny i kilka karabinów maszynowych pochodzących z arsenału w Mukdenie, a podarowanych Demchugdongrubowi przez chińskiego marszałka Zhanga Xuelianga. Dzięki doradcom z armii japońskiej stała się dobrze wyszkolona i bojowa. Podczas przygotowań do japońskiej kampanii Suiyuan w 1936 r. przeciwko wojskom chińskim została rozbudowana do wielkości 9-10 tys. ludzi. W jej skład weszły wówczas nieregularne oddziały Mongołów z Mandżukuo pod dowództwem lokalnego militarysty Li Shouxin oraz inne oddziały z Chahar i Suiyuan, a także bandyci i chińscy dezerterzy. Po przegranej kampanii armię przeorganizowano w osiem dywizji kawalerii liczących ok. 20 tys. ludzi. Współuczestniczyła ona wraz z armią japońską w podbijaniu reszty terytorium Mongolii Wewnętrznej. Część oddziałów mongolskich brała następnie udział w bitwie pod Taiyuan.

</doc>
<doc id="890657" url="https://pl.wikipedia.org/wiki?curid=890657" title="Podniebna poczta Kiki">
Podniebna poczta Kiki

 jest piątym filmem anime pochodzącym ze Studia Ghibli, a zarazem czwartym, który trafił na ekrany kinowe. Jego premiera miała miejsce w 1989 roku. Producentem, scenarzystą i reżyserem był Hayao Miyazaki. Scenariusz stanowi adaptację pod tym samym tytułem, opublikowanej w 1985 roku przez wydawnictwo Fukuin Shoten – jest to drugi film Miyazakiego, nieoparty na jego oryginalnym pomyśle. Adaptacja wykorzystuje tylko niektóre wątki pierwowzoru, kończąc się w lecie, podczas gdy książka obejmuje wydarzenia całego roku kalendarzowego. Film ukazuje niepokoje towarzyszące potrzebie niezależności i samodzielności, podejmując temat bliski także zwyczajnym japońskim nastolatkom.
"Podniebna poczta Kiki" była pierwszym filmem Studia Ghibli dystrybuowanym w Stanach Zjednoczonych przez Disneya. Angielski dubbing powstał w roku 1997, a sam film miał amerykańską premierę podczas Seattle International Film Festival w maju 1998 roku.
Opis fabuły.
Kiki jest trzynastoletnią początkującą czarownicą, mieszkającą w niewielkim prowincjonalnym miasteczku, w którym jej matka jest miejscową zielarką. Film rozpoczyna się w dniu, w którym Kiki zgodnie z tradycją musi opuścić dom, aby spędzić rok w nowym mieście i udowodnić, że jest pełnoprawną czarownicą. Dlatego też dziewczynka wyrusza w podróż na miotle swojej matki, w towarzystwie najlepszego przyjaciela, mówiącego czarnego kota imieniem Jiji. Przy wylocie ma problemy z nową miotłą i odbija się od drzew w ogrodzie. Dzwonki rozwieszone na drzewach dzwonią, a jeden z sąsiadów z zadumą mówi, że będzie mu brakowało tego dźwięku – co może oznaczać, że podobne incydenty zdarzały się dość często.
Niedługo po starcie Kiki prosi Jijiego, żeby włączył radio. Słychać żywą piosenkę i pojawiają się napisy początkowe. Chwilę później Kiki i Jiji zostają zaskoczeni przez burzę, przed którą chronią się na noc w pociągu. Rano odkrywają, że zasnęli na sianie przygotowanym dla stada krów. Opuszczają pociąg i wyruszają dalej w poszukiwaniu nowego miejsca zamieszkania.
Ostatecznie Kiki osiedla się w pięknym, nadmorskim mieście Koriko i – po początkowych trudnościach z dostosowaniem się do miejskiego tempa życia – zaczyna świadczyć usługi kurierskie, wykorzystując swoją umiejętność latania. Przeżywa pierwsze niepowodzenia, takie jak zastój w interesach, zagubione przesyłki, nieuprzejmi klienci i choroba. Musi także radzić sobie z samotnością, smutkami i tęsknotą za domem.
Kiki przyciąga uwagę miejscowego chłopaka, swojego rówieśnika imieniem Tombo, który interesuje się awiacją. Początkowo odtrąca go, później jednak udaje im się zaprzyjaźnić. Natomiast Jiji zaleca się do kotki Lily, która początkowo go lekceważyła.
W pewnym momencie pewność siebie sprawia, że moce Kiki zaczynają się zmniejszać i w końcu znikają, ku jej przerażeniu i rozpaczy. Dziewczynka uczy się przezwyciężać takie przeszkody z pomocą nowej przyjaciółki, młodej artystki Ursuli, która radzi jej, żeby poszukała natchnienia, które pozwoli jej odzyskać magiczne zdolności.
Kiedy Tombo zostaje porwany w górę przez sterowiec, który wymknął się spod kontroli, Kiki, jedyna osoba mogąca go uratować, znajduje w sobie siłę umożliwiającą jej latanie. Improwizując z pożyczoną od ulicznego sprzątacza miotłą, mimo niebezpieczeństwa ratuje Tombo. Zaraz potem powraca do niej Jiji, który wciąż nie może mówić – ale Kiki akceptuje to jako cenę, którą płaci się za dorastanie. Mimo nagłego rozgłosu wysyła do domu prosty list, zawiadamiając rodziców, że przyzwyczaiła się do nowego miejsca i wszystko u niej w porządku.
Podczas napisów końcowych widzimy Kiki lecącą na miotle i Tombo towarzyszącego jej w napędzanym siłą mięśni pojeździe latającym, przypominającym pojazd Gossamer Albatross. Nieco później Kiki na ulicy zauważa małą dziewczynkę, której ubranie i uczesanie przypominają jej własne, i która niesie nawet malutką miotłę, podobną do tej, na której Kiki pospieszyła na ratunek Tombo – dowód na to, że Kiki stała się miejscową sławą. Pojawiają się także Jiji i Lily w towarzystwie kilku kociąt.
Produkcja.
Projekt "Podniebna poczta Kiki" zaczął się wiosną 1987 roku, kiedy koncern Fudosha zapytał wydawcę książki Eiko Kadono o możliwość stworzenia adaptacji filmowej, reżyserowanej przez Hayao Miyazakiego lub Isao Takahatę ze Studia Ghibli. Ponieważ w tym czasie zostały już zatwierdzone do produkcji "Mój sąsiad Totoro" Miyazakiego oraz "Grobowiec świetlików" Takahaty, żaden z nich nie był w tym momencie gotowy do zajęcia się nowym projektem.
Miyazaki podjął się roli producenta filmu, podczas gdy stanowisko reżysera pozostawało nieobsadzone. We wstępnej fazie projektu, wraz ze zbliżaniem się ku końcowi ekranizacji Totoro, kolejni członkowie Studia Ghibli byli rekrutowani do pracy nad "Podniebną pocztą Kiki". Projektem postaci zajął się Katsuya Kondo, pracujący z Miyazakim nad "Totoro". Hiroshi Ohno, później znany z produkcji takich jak "Jin-Roh", został dyrektorem artystycznym, po części dlatego, że zażądał tego inny członek pracującego nad "Totoro" zespołu Miyazakiego, Kazuo Oga.
Pomimo obsadzenia wielu pozycji, projekt nadal nie miał przypisanego reżysera. Miyazaki, zajęty Totoro, rozważał wielu kandydatów, ale żaden nie wydał mu się odpowiedni do poprowadzenia tej produkcji. Studio Ghibli zatrudniło anonimowego scenarzystę, ale Miyazaki był niezadowolony z pierwszej wersji scenariusza, którą uznał za zbyt suchą i zbyt odmienną od jego wizji. Po sprzeciwie Miyazakiego studio odrzuciło tę wersję scenariusza.
Kiedy wreszcie ukończony film "Mój sąsiad Totoro" trafił na ekrany kin, Miyazaki mógł poświęcić więcej czasu "Podniebnej poczcie Kiki". Zaczął od napisania scenariusza, a ponieważ film rozgrywa się w fikcyjnym kraju na północy Europy, wraz z kilkoma pracownikami wyruszył, by obejrzeć krajobrazy i potrzebne elementy scenografii. Ekipa odwiedziła między innymi Sztokholm, Adelajdę, Australię Południową i szwedzką wyspę Gotlandię. Architektura pokazanego w filmie miasta nawiązuje także do miast Irlandii, Paryża i tokijskiej dzielnicy Ginza.
Akcja filmu rozgrywa się w latach 50., w świecie alternatywnym, w którym nie miała miejsca II wojna światowa.
Po powrocie do Japonii ekipa Miyazakiego rozpoczęła pracę nad projektami artystycznymi i projektami postaci. Miyazaki zaczął wprowadzać znaczące zmiany do scenariusza, dodając nowe pomysły i przekształcając istniejące. Oryginalna książka dla dzieci autorstwa Eiko Kadono, "Majo no takkyūbin", bardzo różni się od ukończonego filmu. Powieść Kadono jest bardziej epizodyczna i składa się z krótszych opowieści o różnych ludziach i wydarzeniach, z którymi ma do czynienia Kiki, pracując jako kurierka. Wiele dramatycznych elementów, takich jak utrata mocy przez Kiki albo wypadek sterowca, nie pochodzi z wersji oryginalnej. Miyazaki wprowadził te zmiany, żeby opowiedzieć spójną historię i stworzyć film o trudnościach, jakie przeżywa Kiki podczas dorastania. Powiedział: „Ponieważ film zawsze sprawia bardziej realistyczne wrażenie, Kiki będzie odczuwała większe niepokój i samotność niż w oryginale”.
W rezultacie Kadono była na tyle niezadowolona ze zmian wprowadzonych w stosunku do książki, że filmowi groziło wstrzymanie produkcji na etapie scenariusza. Miyazaki wraz z producentem ze Studia Ghibli, Toshio Suzukim, odwiedzili autorkę, zapraszając ją do studia. Po wizycie w studio Kadono zdecydowała się wyrazić zgodę na kontynuację projektu. Pierwszy projekt scenariusza Miyazakiego został ukończony 18 czerwca 1988, wersja końcowa – 8 lipca 1988 roku. Wtedy też Miyazaki ogłosił, że ponieważ do tej pory miał tak duży wpływ na projekt, postanowił zająć się reżyserią filmu. "Podniebna poczta Kiki" początkowo była planowana jako produkcja 60-minutowa, ale po ukończeniu scenariusza rozrosła się do pełnowymiarowego filmu o długości 102 minut.
Słowo w japońskim tytule jest znakiem towarowym firmy transportowej Yamato Un’yu Kabushiki-gaisha, obecnie używanym jako synonim . Firma nie tylko udzieliła zezwolenia na wykorzystanie znaku towarowego (chociaż według japońskiego prawa takie zezwolenie nie jest wymagane), ale także chętnie podjęła się sponsorowania filmu, ponieważ jej logo przedstawia stylizowany obrazek czarnego kota, niosącego kociaka.
Muzykę do "Podniebnej poczty Kiki" skomponował Joe Hisaishi (znany m.in. ze "" i "Księżniczki Mononoke"), jednak piosenki z początku i zakończenia filmu ("Rouge no Dengon" i "Yasashisa ni Tsutsumareta Nara") pochodzą z lat 70. Obie zostały napisane i wykonane przez Arai Yumi, popularną japońską piosenkarkę lat 80.
Polskie wydania.
"Podniebna poczta Kiki" została rozpowszechniana w Polsce od 15 września 2007 roku przez Monolith Video, w wersji z polskimi napisami i polskim lektorem. Pomimo błędów w łamaniu linii dialogowej, wydanie zostało pozytywnie ocenione przez krytykę. Wersja z polskim dubbingiem zadebiutowała 1 lutego 2020 roku na platformie Netflix.
Odbiór.
Film "Majo no takkyūbin" wszedł do japońskich kin 29 lipca 1989 roku. Film obejrzało 2 640 000 widzów, a dochód z biletów wyniósł 2 170 000 000 jenów. Tym samym "Podniebna poczta Kiki" stała się najbardziej dochodowym filmem w Japonii w 1989 roku. W 1989 r. film zdobył główną nagrodę magazynu "Animage" w kategorii Anime. W 1990 roku "Podniebna poczta Kiki" zdobyła m.in. nagrodę za najlepszy film animowany na 44. Mainichi Eiga Concours, nagrodę specjalną i nagrodę na najpopularniejszy film Japońskiej Akademii Filmowej oraz nagrodę czytelników "Kinema Junpo" za najlepszy japoński film 1989 roku. Serwis Rotten Tomatoes przyznał filmowi wynik 96%. Film został pozytywnie przyjęty przez polską krytykę. Recenzje na stronach branżowych podkreślają zarówno wysoki poziom wykonania, jak i dojrzałość przekazu. Na podstawie filmu powstał także musical.

</doc>
<doc id="890659" url="https://pl.wikipedia.org/wiki?curid=890659" title="Wajśeszika">
Wajśeszika



</doc>
<doc id="890661" url="https://pl.wikipedia.org/wiki?curid=890661" title="Wybory prezydenckie na Białorusi w 1994 roku">
Wybory prezydenckie na Białorusi w 1994 roku

Wybory prezydenckie na Białorusi w 1994 roku – wybory prezydenckie na Białorusi przeprowadzone w dwóch turach 23 czerwca oraz 10 lipca 1994. Były to pierwsze powszechne wybory w niepodległej Białorusi.
Przebieg wyborów.
W wyborach wzięło udział sześciu kandydatów: premier Wiaczasłau Kiebicz, były przewodniczący Rady Najwyższej Stanisłau Szuszkiewicz, lider Białoruskiego Frontu Ludowego Zianon Pazniak, przywódca Komunistycznej Partii Białorusi Wasil Nowikau, przewodniczący Związku Rolników Białorusi Alaksandr Dubko i Alaksandr Łukaszenka. Krótko przed wyborami, 15 marca 1994 roku Rada Najwyższa uchwaliła Konstytucję, zapewniającą duże uprawienia prezydenta.
Początkowo głównym faworytem wyborów był Wiaczasłau Kiebicz, wspierany przez rząd. Nieoczekiwanie na głównego kontrkandydata Kiebicza wyrósł Łukaszenka. Łukaszenka na przełomie 1993 i 1994 roku zdobył popularność za sprawą działalności w państwowej komisji do walki z korupcją. Łukaszenka startował pod hasłem "Ani z lewicą, ani z prawicą – tylko z ludem". Program wyborczy Łukaszenki bazował głównie na nostalgii społeczeństwa białoruskiego za czasami Związku Radzieckiego. Elektorat Łukaszenki stanowili głównie mieszkańcy prowincji. Pazniak i Szuszkiewicz, jako przedstawiciele skrzydła narodowo-demokratycznego startowali osobno, rozbijając głosy elektoratu wspierającego idee odrodzenia narodowego. Alaksandr Dubko kreował wizerunek silnego biznesmena, potrafiącego odpowiednio prowadzić kołchoz. Wasil Nowikau starał się zdobyć głosy przede wszystkim od zwolenników ustroju komunistycznego.
Do drugiej tury wyborów stanęli Alaksandr Łukaszenka, który w pierwszej turze uzyskał 44,82% głosów, oraz Wiaczasłau Kiebicz, który w pierwszej turze zdobył 17,32% głosów. Druga tura zakończyła się zwycięstwem Alaksandra Łukaszenki, który zdobył 80,1% głosów. Zwycięstwo Łukaszenki przyczyniło się do odejścia Białorusi od demokracji.
Niezależni obserwatorzy określili wybory jako stosunkowo wolne i demokratyczne.

</doc>
<doc id="890665" url="https://pl.wikipedia.org/wiki?curid=890665" title="Ruch Sathya Sai Baby">
Ruch Sathya Sai Baby



</doc>
<doc id="890667" url="https://pl.wikipedia.org/wiki?curid=890667" title="Ruch wyznawców Sathya Sai Baby">
Ruch wyznawców Sathya Sai Baby



</doc>
<doc id="890670" url="https://pl.wikipedia.org/wiki?curid=890670" title="Åre">
Åre

Åre (wym. []) – miejscowość w środkowo-zachodniej części Szwecji, w gminie Åre. W Åre mieszka ok. 1200 stałych mieszkańców. Miejscowość ta znajduje się na trasie międzynarodowej drogi prowadzącej z Sundsvall do Trondheim w Norwegii, oddalona około 90 km na zachód od Östersund. Åre to ośrodek sportów zimowych o międzynarodowej sławie. Trzykrotnie odbywały się tutaj mistrzostwa świata w narciarstwie alpejskim (MŚ 1954, MŚ 2007 i MŚ 2019).

</doc>
<doc id="890675" url="https://pl.wikipedia.org/wiki?curid=890675" title="Koi... Mil Gaya">
Koi... Mil Gaya

Koi Mil Gaya (hindi, कोई मिल गया, koī mil gayā, tłumaczenie: "Znalazłem kogoś" ang. "I Found Someone", niem. "Sternenkind") – indyjski film z 2003 roku. Wyreżyserował go Rakesh Roshan, a role główne zagrali indyjscy aktorzy: Rekha, Hrithik Roshan i Preity Zinta. Tematem filmu jest los upośledzonego chłopca Rohita wyleczonego przez zaprzyjaźnionego kosmitę. Główny bohater wyszydzony przez rówieśników odzyskuje poczucie godności dzięki przyjaźni i miłości.

</doc>
<doc id="890676" url="https://pl.wikipedia.org/wiki?curid=890676" title="Andy Grove">
Andy Grove



</doc>
<doc id="890678" url="https://pl.wikipedia.org/wiki?curid=890678" title="P.A. Nova Gliwice (1987)">
P.A. Nova Gliwice (1987)

PA Nova Gliwice – klub futsalowy ze Śląska mający siedzibę oraz halę w Gliwicach, obecnie grający w I lidze piłki halowej.
Informacje ogólne.
Klub:
Hala:
Władze:

</doc>
<doc id="890679" url="https://pl.wikipedia.org/wiki?curid=890679" title="Doksografia">
Doksografia

Doksografia – (gr. "doksa", pogląd i "gráphein", pisać) – stosowana często w starożytności metoda całościowego opisu poglądów ("doksai") filozofów, przy czym czasem termin ten odnosi się także do fragmentów dzieł na inny temat, które zawierają jednak takie opisy, np. wielu pism Arystotelesa. Termin „doksografia” bywa przeciwstawiany terminowi „biografia”, używanemu dla dzieł opisujących przede wszystkim żywoty filozofów, a nie ich poglądy, np. dla Diogenesa Laertiosa. Podział ten nie jest jednak rygorystycznie przestrzegany.
Charakterystyka.
Termin „doksogafia” utworzył i zdefiniował niemiecki filolog i historyk filozofii Hermann Diels w dziele "Doxographi Graeci" (Berlin 1879), stanowiącym monumentalny zbiór zachowanych pism i fragmentów doksograficznych. On też zaproponował rozróżnienie między biografią a doksografią.
W ramach wyróżnionej przez Dielsa kategorii „doksografii” można wyróżnić trzy podtypy: "placita" (pisma o poglądach), pisma o szkołach filozoficznych ("peri haereseon") i tzw. „sukcesje” ("diadochai") – wszystkie te trzy słowa występują w tytułach starożytnych pism doksograficznych. Grupa pism zwanych "placita" (z łac. „poglądy”) lub "doksai" (z gr. „poglądy”, także "areskonta") obejmuje te pisma, które systematycznie gromadzą wypisy z dzieł filozofów ułożone według grup tematycznych. Przykładem dzieła z tej grupy może być zbiór utworzony przez Aetiosa, zrekonstruowany przez Dielsa na podstawie "Placita philosophorum" Pseudo-Plutarcha i cytatów zachowanych w antologii ("Florigelium") Jana Stobajosa. Diels zrekonstruował dzieło Aetiosa w formie dwukolumnowego zestawienia fragmentów pochodzących z obu tekstów. Samo dzieło Aetiosa pochodzi prawdopodobnie z II w. p.n.e. – po nim powstało dzieło stoickie nazwane przez Dielsa "Vetusta placita", wydedukowane z dzieł Warrona i Cycerona. Prawdopodobnie niezależne od Aetiosa dzieło Pseudo-Plutarcha "Stomateis" zachowało się w dziele Euzebiusza.
Pisma typu "peri haereseon" uporządkowane są według szkół i kierunków filozoficznych lub według znanych filozofów. Przykładami pism tego rodzaju mogą być "Żywoty i poglądy sławnych filozofów" Diogenesa Laertiosa, zachowane w całości lub przynajmniej w znacznej części i szczególnie cenne, lub dzieło Arejosa Didymosa. Pisma typu "diadochai" grupują wypisy z pism filozofów według linii sukcesji mistrzów i uczniów.
Prócz tych trzech rodzajów wyborów, systematyczne przeglądy opinii różnych filozofów występują często także w samodzielnych pismach filozoficznych – np. "O naturze bogów" Cycerona zawiera obszerny, chronologiczny przegląd poglądów teologicznych w filozofii starożytnej. Ta częsta praktyka ma źródło prawdopodobnie w dialektycznej metodzie filozoficznej Arystotelesa, który jako pierwszy zwykł czynić tego rodzaju przeglądy, gromadząc sprzeczne opinie poprzedników i w polemice z nimi dając własne rozwiązanie problemu. Uczeń Arystotelesa, Teofrast, rozwinął tę jego działalność, tworząc pierwsze dzieło filozoficzne i pierwszą systematyczną historię filozofii. Dzieło to, "Historia filozofii – poglądy filozofów przyrody" w 18 księgach, przedstawiające rozwój poglądów na filozofię naturalną, zachowało się tylko we fragmentach.
W okresie hellenistycznym i rzymskim doksografia bardzo się rozwinęła – powstało wtedy bardzo wiele różnego typu wypisów z dzieł dawniejszych filozofów. Często jednak stawała się schematyczna i jałowa, tracąc element polemiczny i analityczny, przedstawiając mniej cele i dowody systemów filozoficznych, a bardziej zbierając materiał czysto erudycyjny. Także w okresie patrystycznym powstawało wiele dzieł doksograficznych, służących często do polemiki z filozofią pogańską – zwłaszcza "Refutatio omnium haeresium" św. Hipolita, prawdopodobnie dzieło niezależne od Aetiosa.
Specyficzne rozumienie tego terminu zaproponował Grzegorz Kubski. Według niego cechy doksografii starożytnej można odnaleźć w chrześcijańskiej formie wstępu do poszczególnych ksiąg biblijnych, gdzie komentator przybliża sylwetkę hagiografa, okoliczności jego działalności, źródła poglądów oraz cel (z perspektywy historycznej i kerygmatycznej) tekstu.

</doc>
<doc id="890681" url="https://pl.wikipedia.org/wiki?curid=890681" title="Arena Football League (2006/2007)">
Arena Football League (2006/2007)



</doc>
<doc id="890683" url="https://pl.wikipedia.org/wiki?curid=890683" title="Majo no Takkyūbin">
Majo no Takkyūbin



</doc>
<doc id="890687" url="https://pl.wikipedia.org/wiki?curid=890687" title="Ernst August V">
Ernst August V



</doc>
<doc id="890690" url="https://pl.wikipedia.org/wiki?curid=890690" title="Owen Young">
Owen Young

Owen Young (ur. 27 października 1874, zm. 11 lipca 1962 w St. Augustine) – amerykański przedsiębiorca, prawnik i polityk, obecny podczas rokowań w sprawie ustalenia wysokości odszkodowań niemieckich za I wojnę światową w 1929 roku.
Był jednym z założycieli "Radio Corporation of America"; sprawował także funkcję prezesa General Electric począwszy od 1922 roku. Stworzył Plan Younga (1929 - 1930), w którym przedstawił plany rozłożenia w czasie reparacji wojennych po I wojnie światowej.
Został wybrany Człowiekiem Roku tygodnika Time w 1929 roku.

</doc>
<doc id="890694" url="https://pl.wikipedia.org/wiki?curid=890694" title="Abdeljalil Hadda">
Abdeljalil Hadda

Abdeljalil Hadda (ur. 23 marca 1972 w Meknes) – były marokański piłkarz grający na pozycji napastnika.
Urodził się w marokańskim Meknes i tutaj także stawiał swoje pierwsze piłkarskie kroki. Pierwszy profesjonalny kontrakt Hadda podpisał z CODM Meknès. W klubie tym grał przez dwa lata. Przed sezonem 1996/97 piłkarz postanowił wyjechać z Afryki. Nie obrał sobie jednak na celownik, jak większość graczy, Europy, a Azję. Hadda zatrudnił się w saudyjskim Al-Ittihad. W Dżuddzie grał tylko jeden sezon. Po tym czasie wrócił do Afryki - jednak nie do Maroka, a do Tunezji, gdzie grał w ówczesnym zdobywcy Arabskiej Ligi Mistrzów, Club Africain. W drużynie z Tunisu Hadda występował tylko w sezonie 1997/98. Następnie Marokańczyk wyjechał do Hiszpanii, gdzie przez 3 lata grał w Sportingu Gijón. W pierwszym sezonie piłkarz występował dość regularnie, rozgrywając 23 spotkania i zdobywając 4 gole. Kolejne dwa lata nie były już tak udane - Hadda zagrał 12 razy i strzelił 2 bramki. W międzyczasie piłkarz był wypożyczony do japońskiej Yokohamy F. Marinos (grał tam od lutego do marca 2000). Po sezonie 2000/01 piłkarz wrócił do Afryki. Najpierw grał w Club Africain, następnie w marokańskim Maghreb Fez, by karierę zakończyć w klubie, którego jest wychowankiem - CODM Meknès.
Z reprezentacją Maroka Hadda uczestniczył w Mistrzostwach Świata 1998 (gdzie strzelił dwa gole, w spotkaniach z Norwegią i Szkocją), a także w Pucharze Narodów Afryki 1998, 2000 i 2002.

</doc>
<doc id="890698" url="https://pl.wikipedia.org/wiki?curid=890698" title="Łoźnica (województwo zachodniopomorskie)">
Łoźnica (województwo zachodniopomorskie)

Łoźnica (do 1945 niem. "Kantreck", daw. "Kantrek", "Marianowo", "Łożnica") – wieś w województwie zachodniopomorskim, w powiecie goleniowskim, w gminie Przybiernów.
W latach 1945-54 siedziba gminy Łożnica. Położona na skrzyżowaniu linii kolejowej nr 401 Szczecin Dąbie – Świnoujście Port z drogą Babigoszcz-Trzechel w odległości 5 km na wschód od Babigoszczy. Otoczona lasami Puszczy Goleniowskiej i przecięta rzeczką Gowienicą.
W miejscowości znajduje się przystanek kolejowy Łożnica.
Historia.
Wieś należała niegdyś do biskupów kamieńskich i kapituły kamieńskiej.

</doc>
<doc id="890699" url="https://pl.wikipedia.org/wiki?curid=890699" title="Steve Cunningham">
Steve Cunningham

Steve Cunningham, właśc. Steven Ormain Cunningham (ur. 15 lipca 1976 w Filadelfii) – amerykański bokser, były dwukrotny zawodowy mistrz świata organizacji IBF w kategorii junior ciężkiej (do 200 funtów).
Kariera zawodowa.
Rozpoczął karierę w 2000. 25 listopada 2006, po stoczeniu dziewiętnastu zwycięskich walk, stanął przed szansą zdobycia wakującego tytułu mistrza świata organizacji IBF. Jego przeciwnikiem był Krzysztof Włodarczyk, a walka odbyła się w Warszawie. Po wyrównanym pojedynku Amerykanin przegrał niejednogłośną decyzją na punkty.
Z powodu kontrowersyjnego wyniku pierwszej walki 26 maja 2007 w Katowicach doszło do pojedynku rewanżowego obu pięściarzy. Ta walka również była wyrównana i zakończyła się niejednoznacznym rozstrzygnięciem – po dwunastu rundach decyzją większości na punkty wygrał Cunningham, odbierając Polakowi pas mistrzowski.
29 grudnia 2007, w pierwszej obronie swojego tytułu, pokonał przez techniczny nokaut w ostatniej, dwunastej rundzie, niepokonanego wcześniej Marco Hucka. 11 grudnia 2008 w Newark w stanie New Jersey został pokonany niejednogłośnie na punkty przez Tomasza Adamka i utracił tytuł.
6 czerwca 2010 stanął do pojedynku z Troyem Rossem o wakujący pas organizacji IBF. Wygrał w piątej rundzie, gdy sędzia orzekł TKO z powodu kontuzji oka Rossa. Wcześniej, w czwartej rundzie Cunningham leżał na deskach.
12 lutego 2011 Steve Cunningham obronił tytuł mistrza świata w kategorii junior ciężkiej, organizacji IBF pokonując jednogłośnie na punkty (118-110, 117-111 i 115-113) Serba Enada Licinę. 1 października stracił tytuł ulegając przez techniczną decyzję Yoan Pablo Hernándezowi tracąc pas IBF. Walka została przerwana w szóstej rundzie ze względu na rozcięcia twarzy Hernándeza a o wyniku zadecydowali sędziowie którzy punktowali 57-56 dla Cunninghama oraz 58-55 i 59-54 dla Hernandeza. 4 lutego 2012 doszło do rewanżowego pojedynku w którym Hernandez wygrał jednogłośną decyzją, dodatkowo Cunningham był dwukrotnie liczony w rundzie czwartej.
22 grudnia 2012 Cunningham stoczył rewanżową walkę z Tomaszem Adamkiem. Po dwunastorundowym, wyrównanym pojedynku Amerykanin przegrał niejednogłośnie na punkty stosunkiem 115:113, 113:115 i 112:116. Stawką walki był pas IBF North America należący do Polaka oraz prawo walki w oficjalnym eliminatorze do tytułu Mistrza Świata IBF z Kubratem Pulewem. Wynik walki został uznany za kontrowersyjny. Po zakończonym pojedynku Michael Buffer błędnie ogłosił werdykt remisowy, by po chwili skorygować punktację pierwszego sędziego ze 115:115 na 115:112 dla Adamka.
20 kwietnia 2013 r. w Madison Square Garden, Amerykanin zmierzył się z Tysonem Furym, przegrywając przez nokaut w siódmej rundzie.
14 marca 2015 w Montrealu przegrał jednogłośnie na punkty 112:116, 113:115 i 112:116 z Ukraińcem Wiaczesławem Głazkowem (20-0-1, 12 KO). Stawką pojedynku był pas USBA.
14 sierpnia 2015 na gali w Newark zremisował 113:115, 115:113 i 114:114 z rodakiem Antonio Tarverem (31-6-1, 22 KO).
16 kwietnia 2016 na nowojorskim Brooklynie w walce o tytuł mistrza świata WBO, spotkał się z Polakiem Krzysztofem Głowackim (25-0, 16 KO). Przegrał na punkty 108:116 i dwukrotnie 109:115.
17 kwietnia 2021 na Mercedes-Benz Stadium w Atlancie były mistrz świata wagi cruiser Steve Cunningham (30-9-1, 13 KO) powrócił na ring po 3,5 rocznej przerwie, pokonując jednogłośnie (58-56 i dwa razy 60-54) na punkty byłego mistrza UFC w wadze ciężkiej Franka Mira.

</doc>
<doc id="890702" url="https://pl.wikipedia.org/wiki?curid=890702" title="Nightlife">
Nightlife

Nightlife – czwarty studyjny album irlandzkiej grupy Thin Lizzy. Został wydany w listopadzie 1974 roku przez wytwórnię płytową Mercury Records. Producentami krążka są Phil Lynott, wokalista i basista zespołu oraz Ron Nevison. Materiał rejestrowano w dwóch studiach, najpierw w kwietniu w Worthing, a później w Londynie, między lipcem a październikiem 1974 roku. Całość trwa 37 minut i 21 sekund. Na krążku znajduje się 10 rockowych utworów. Singlem promującym płytę była piosenka "Philomena". Płyta dostała 3/5 gwiazdek od AllMusic.

</doc>
<doc id="890704" url="https://pl.wikipedia.org/wiki?curid=890704" title="Łoźnica (przystanek kolejowy)">
Łoźnica (przystanek kolejowy)

Łoźnica – przystanek kolejowy w Łoźnicy, w województwie zachodniopomorskim, w Polsce. Zatrzymują się na niej regionalne pociągi osobowe relacji Szczecin Główny – Świnoujście oraz Szczecin Główny – Kamień Pomorski.
W roku 2017 przystanek obsługiwał 50–99 pasażerów na dobę.

</doc>
<doc id="890719" url="https://pl.wikipedia.org/wiki?curid=890719" title="Powieść historyczno-fantastyczna">
Powieść historyczno-fantastyczna

Fantastyka historyczna (fantasy historyczna, literatura historyczno-fantastyczna) czerpie z dwóch zazębiających się o siebie gatunków literackich: powieści historycznej i fantastycznej. Często zamysłem autora jest przedstawianie związków przyczynowo-skutkowych obecnych w historii z wykorzystaniem elementów charakterystycznych dla fantastyki: przykładowo zwycięstwo danego stronnictwa w historycznej bitwie może być uwarunkowane w powieści historyczno-fantastycznej działaniem sił nadprzyrodzonych, mocy, magii. W powieści takiej dwa światy współgrają ze sobą i uzupełniają się.

</doc>
<doc id="890721" url="https://pl.wikipedia.org/wiki?curid=890721" title="Egon Klepsch">
Egon Klepsch

Egon Alfred Klepsch (ur. 30 stycznia 1930 w Bodenbach, zm. 18 września 2010 w Koblencji) – niemiecki polityk, działacz Unii Chrześcijańsko-Demokratycznej (CDU), przewodniczący Parlamentu Europejskiego w latach 1992–1994.
Życiorys.
Pochodził z rodziny Niemców sudeckich, urodził się na terytorium Czechosłowacji. Studiował geografię i historię. W latach 1955–1959 pracował jako urzędnik w resorcie spraw zagranicznych, następnie do 1964 jako nauczyciel w szkole wojskowej. Zaangażował się w działalność polityczną w ramach niemieckiej chadecji. W latach 1963–1969 był federalnym przewodniczącym Junge Union – organizacji młodzieżowej CDU. Od 1964 do 1970 był natomiast przewodniczącym europejskiej młodzieżówki chadeckiej. W latach 1964–1965 zatrudniony w urzędzie kanclerskim. Przez następne 15 lat sprawował mandat posła do Bundestagu.
W latach 1973–1979 był deputowanym do PE z rekomendacji parlamentu krajowego. Po wprowadzeniu wyborów powszechnych trzykrotnie uzyskiwał mandat, zasiadając w Europarlamencie I, II i III kadencji w latach 1979–1994. Od stycznia 1992 do lipca 1994 wykonywał obowiązki przewodniczącego PE III kadencji. W latach 1977–1982 i 1984–1992 był przewodniczącym frakcji Europejskiej Partii Ludowej. Po odejściu z PE zajmował się działalnością doradczą.
Był także przewodniczącym proeuropejskiej organizacji Europa-Union Deutschland (1989–1997) i długoletnim członkiem władz Fundacji Konrada Adenauera.

</doc>
<doc id="890722" url="https://pl.wikipedia.org/wiki?curid=890722" title="Raubritterzy">
Raubritterzy



</doc>
<doc id="890727" url="https://pl.wikipedia.org/wiki?curid=890727" title="Luční bouda">
Luční bouda

Luční bouda (niem. "Wiesenbaude", w wolnym tłumaczeniu "Łąkowe Schronisko") – dawne górskie schronisko turystyczne, obecnie hotel w Czechach, w Sudetach Zachodnich, w Karkonoszach.
Obecnie reklamuje się jako luksusowy hotel i najwyżej położony w Europie Środkowej browar (Paroháč, 1410 m n.p.m.). Piwo warzy się tutaj od 2012 roku, wykorzystując w tym celu wodę z Białej Łaby. Z uwagi na wysokość n.p.m., przy produkcji miejscowego piwa "Paroháč" konieczne było zmodyfikowanie typowego dla browarów procesu produkcyjnego – z uwagi na niższe ciśnienie atmosferyczne woda wrze tutaj już przy temperaturze 94 stopni Celsjusza.
Na południe od schroniska, na przełęczy znajdującej się między szczytami Studniční hora oraz Luční hora, znajduje się przebudowana w 1927 kapliczka, pełniąca obecnie funkcję mauzoleum ofiar Karkonoszy (Památník obětem hor). Kaplica postawiona została w 1798 roku dla upamiętnienia Václava Rennera z Lučnej boudy, który tragicznie zginął w tym miejscu. W jej wnętrzu znajdują się tablice z imionami, nazwiskami, datami śmierci oraz miejscami, w których wydarzyły się tragedie. W 2016 Krkonošski narodny park przeprowadził remont kaplicy i zainstalował w niej nowe tablice ze zweryfikowanymi informacjami o upamiętnionych na nich osobach. Kaplica jest zarazem najwyższym punktem w Masywie Czeskim, a także w Republice Czeskiej, do którego da się zgodnie z prawem dojechać na rowerze, nie licząc odbywanego raz w roku wyścigu na Śnieżkę. 
Położenie.
Górskie schronisko położone na obszarze czeskiego Karkonoskiego Parku Narodowego (cz. Krkonošský národní park KRNAP), na wysokości (1410 m n.p.m.) na Białej Łące (cz. "Bílá louka") w Czechach, na południowy zachód od Przełęczy pod Śnieżką, w pobliżu granicy państwowej z Polską, gdzie Śląski Grzbiet łączy się z Czeskim Grzbietem. 
Schronisko stanowi zespół kilku dużych obiektów murowanych. Jest to największe i jedno z najstarszych schronisk w Karkonoszach. W budynku swoją placówkę ma także Horská služba.
Na zachód od schroniska, 80 m na północ od czerwonego szlaku do Szpindlerowego Młyna, znajduje się niewielki pomnik w kształcie granitowej płyty poświęcony tragicznie zmarłemu Franzowi Friesowi, który zamarzł w tym miejscu 2 marca 1903.
Historia.
Pierwszym obiektem, jaki powstał w miejscu obecnego schroniska przy starym "solnym szlaku" łączącym stronę czeską z Jelenią Górą, była buda pasterska postawiona na początku XVII wieku. W okresie zakładania gospodarstw pasterskich, a szczególnie wojny trzydziestoletniej, uciekająca wysoko w góry przed wojskami, rabunkami i chorobami miejscowa ludność oraz uchodźcy protestanccy założyli tu małą osadę składającą się z kilku chat (w XIX w. odnaleziono kamień węgielny z datą 1623). W późniejszym okresie stare budy pasterskie przyjęły funkcje prymitywnego schroniska dla turystów. Pierwsza pisemna wzmianka o funkcjonowaniu schroniska pochodzi z 1707 roku. Pod koniec XVIII w., kiedy większość karkonoskich bud była drewniana, lub co najwyżej posiadała kamienną podmurówkę, Luční bouda była już w całości kamienna. Na mapie Czech z 1720 roku można ją znaleźć pod nazwą "Weisewiesenbaude", czyli "Buda na Białej Łące". Jej właścicielami była w tym czasie hrabiowska rodzina Morzinów. Pierwsze budynki obecnego schroniska powstały pod koniec XIX wieku. 2 października 1938 r. schronisko spaliły wycofujące się wojska czechosłowackie. W czasie II wojny światowej obiekt odbudowano – turyści mieli tutaj bardzo komfortowe warunki, korzystał też z niego Wehrmacht. Stacjonował w nim oddział komandosów niemieckich, który na Śnieżce i jej zboczach odbywał ćwiczenia przed atakiem na Norwegię. Niemcy szkolili żołnierzy, ponieważ klimat tu panujący i średnia roczna temperatura stwarzają warunki podobne do strefy koła podbiegunowego. W latach 1943–1944 na południowym stoku Śnieżki ustawiono działa artylerii przeciwlotniczej i urządzenia do łączności, gdyż od tej strony spodziewano się nalotów alianckich.
Dawne przejścia graniczne.
W pobliżu schroniska położone były turystyczne przejścia graniczne:
Turystyka.
Schronisko położone jest przy węźle szlaków turystycznych:

</doc>
<doc id="890738" url="https://pl.wikipedia.org/wiki?curid=890738" title="KOBiDZ">
KOBiDZ



</doc>
<doc id="890739" url="https://pl.wikipedia.org/wiki?curid=890739" title="Philibert Orry">
Philibert Orry

Philibert Orry, hrabia de Vignory i pan de La Chapelle-Godefroy (ur. 22 stycznia 1689 w Troyes, zm. 9 listopada 1747 w Saint-Aubin) – francuski mąż stanu. 
Jego ojcem był znakomity ekonomista Jean Orry, który ożywił hiszpańska gospodarkę służąc radą i pomocą Filipowi V. Antoine-Martin de Chaumont de la Galaizière był jego szwagrem.
Philibert służył początkowo w armii w randze kapitana. Później został członkiem parlamentu Paryża. W 1715 został "Maître des requêtes" – doradcą kanclerza Francji. Następnie działał jako intendent w Lille (1715-1718), Soissons (1722-1727), i Roussillon (1727-1728).
Jako Generalny kontroler finansów 1730 od 1745 był wierny zasadom merkantylizmu. Wspierał manufaktury i "Compagnie des Indes". Udało mu się w latach 1740-1741 osiągnąć zrównoważenie budżetu, poważnie nadszarpniętego wcześniejszymi wydatkami wojennymi. Francja przeżywała odtąd okres 30 lat prosperity.
Ustąpił gdy ujawniła się opozycja ze strony Madame de Pompadour. Od roku 1743 do swej śmierci w 1747 przyznawał zasłużonym urzędnikom Order Świętego Ducha. 
Zatrudnił malarza Charles-Joseph Natoire'a by udekorował jego posiadłość La Chapelle-Godefroy (dziś Saint-Aubin).

</doc>
<doc id="890746" url="https://pl.wikipedia.org/wiki?curid=890746" title="Alinoe">
Alinoe

Alinoe – ósmy tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w lutym 1985 roku nakładem wydawnictwa Le Lombard. Po polsku wydała go po raz pierwszy oficyna wydawnicza Orbita w 1989 roku; album wznowił w 2002 roku Egmont Polska.
Streszczenie.
Aaricia i Jolan zostają sami na wyspie, na której rodzina Aegirssonów osiedliła się po perypetiach w Brek Zarith (tom 6 "Upadek Brek Zarith"). W tym czasie Thorgal wypływa łodzią, aby dostać się na stały ląd i zaopatrzyć w zapasy na zimę. Jolan odkrywa na wyspie chłopca o zielonych włosach, któremu nadaje imię Alinoe. Zostają towarzyszami wspólnych zabaw. Aaricia jest zaskoczona, gdyż była przekonana, że wyspa była bezludna. Tymczasem Jolan robi się coraz bardziej nieposłuszny. Aaricia karze go za to; krótko potem zostaje zaskoczona przez Alinoe, który bije ją batem. Aaricia dochodzi do wniosku, że Alinoe to wymysł Jolana, który ma zdolność materializowania marzeń. Oboje z Jolanem uciekają z płonącego gospodarstwa podpalonego przez Alinoe, który wymyka się spod kontroli Jolana. Matka i syn spędzają noc na głazie przy brzegu, licząc na to, że Alinoe ich tam nie znajdzie. Jednak rano Aaricia, osaczona przez zmultiplikowane postacie Alinoe o białych oczach, dostaje się pod jego władanie i próbuje pochwycić Jolana. Chłopiec ucieka przed nią i Alinoe na szczyt urwiska, z którego zostaje zepchnięty do morza. Tonącego chłopca wyławia Thorgal, który przecina metalową bransoletkę na dłoni Jolana - przyczynę istnienia Alinoe. Thorgal tłumaczy Jolanowi, że usłyszał w świadomości jego wezwanie o pomoc. Po przybiciu do brzegu wyspy odnajdują Aaricię, która znów jest sobą. Okazuje się, że Alinoe zniknął. Cała rodzina musi odbudować dom, w którym niedawno zamieszkała.

</doc>
<doc id="890748" url="https://pl.wikipedia.org/wiki?curid=890748" title="Droga wojewódzka nr 277">
Droga wojewódzka nr 277

Droga wojewódzka nr 277 (DW277) - droga wojewódzka w zachodniej części Polski. Jest położona w woj. lubuskim. Przebiega przez powiaty: świebodziński i zielonogórski. Droga łączy Skąpe z drogą ekspresową S3 niedaleko Sulechowa.

</doc>
<doc id="890752" url="https://pl.wikipedia.org/wiki?curid=890752" title="Polskie Stowarzyszenie Aikido">
Polskie Stowarzyszenie Aikido

Polskie Stowarzyszenie Aikido „AIKIKAI POLSKA” – jedna z kilku polskich organizacji zrzeszających osoby ćwiczące aikido.
W listopadzie 2004 roku wyodrębniła się ona z Polskiej Federacji Aikido i przyjęła nazwę: Polskie Stowarzyszenie Aikido „AIKIKAI POLSKA”. Nazwa ta nawiązuje do istniejącej w latach 80. organizacji Aikikai Polska. Inicjatorzy wydzielenia byli wtedy jej członkami. 
Zarząd Polskiego Stowarzyszenia Aikido „AIKIKAI POLSKA”:
Shihani odwiedzający Polskie Stowarzyszenie Aikido „AIKIKAI POLSKA”:

</doc>
<doc id="890756" url="https://pl.wikipedia.org/wiki?curid=890756" title="Rakesh Roshan">
Rakesh Roshan

Rakesh Roshan (hindi: राकेश रोशन, Rākeś Rośan; urdu: راکیش روشن; ur. 6 września 1949 w Bombaju, Maharasztra jako "Rakesh Roshanlal Nagrath") – reżyser indyjski, producent i aktor Bollywood.
Tytuły wszystkich jego filmów zaczynają się na literę K – reżyser uważa, że przynosi mu to szczęście.
Jest synem kompozytora indyjskiego Roshana. Jego brat Rajesh Roshan, podobnie jak ojciec, jest muzykiem i skomponował muzykę do większości filmów Rakesha. Aktorem jest również syn Rakesha Roshana, Hrithik.
Filmografia.
jako reżyser
jako producent

</doc>
<doc id="890762" url="https://pl.wikipedia.org/wiki?curid=890762" title="Eukaliptus kamaldulski">
Eukaliptus kamaldulski

Eukaliptus kamaldulski ("Eucalyptus camaldulensis") – gatunek drzewa należącego do rodziny mirtowatych. Pochodzi z Australii, ale uprawiany jest w wielu innych regionach świata. Jego łacińska nazwa "camaldulensis" wywodzi się od nazwy miasta Camaldoli we Włoszech, gdzie znajduje się klasztor Kamedułów i gdzie po raz pierwszy, w roku 1832, opisano ten gatunek.
Biologia i ekologia.
W Australii drzewo najczęściej jest spotykane wzdłuż brzegów rzek. Jego pnie zwalone do rzek odgrywają istotną rolę w funkcjonowaniu ekosystemów rzecznych. Gatunek ten wytrzymuje zarówno długie okresy suszy, jak i powodzie. Drzewo nazywane jest "Widow Maker" (twórcą wdów) ponieważ zdarza się nierzadko, że z korony drzewa odłamują się i spadają bez żadnego ostrzeżenia potężne konary o średnicy sięgającej do połowy średnicy pnia.
Zastosowanie.
Angielska nazwa drzewa "Red River Gum" pochodzi od koloru drewna, które w zależności od tego kiedy zostało ścięte i w jaki sposób zostało zakonserwowane – ma kolor od lekko różowego do bardzo ciemnoczerwonego. W Australii używane jest zazwyczaj do wyrobu elementów wystawionych na działania atmosferyczne i odpornych na gnicie, obróbka drewna jest bardzo trudna i tylko najlepsze egzemplarze są używane do produkcji mebli.

</doc>
<doc id="890767" url="https://pl.wikipedia.org/wiki?curid=890767" title="DW277">
DW277



</doc>
<doc id="890768" url="https://pl.wikipedia.org/wiki?curid=890768" title="Genbu-kai">
Genbu-kai

Shitō-ryū Karate-do Genbu-Kai Int. jest międzynarodową organizacją, której założycielem i przywódcą jest mistrz Fumio Demura (9 dan Shitō-ryū). Genbu-kai istnieje od 2001 roku i jest afiliowana przez World Karate Federation. Reprezentuje ją 23 krajów na całym świecie. Polski oddział Genbu-Kai działa od samego początku istnienia organizacji. Szefem polskiego oddziału jest Andrzej Kozak, posiadacz stopnia mistrzowskiego 4. dan, prekursor stylu Shitō-ryū w Polsce, uczeń mistrza Demury od 1999 roku.
"Genbu-kai" oznacza dosłownie "organizacja rzeczywistej/profesjonalnej walki" ("Gen" - rzeczywistość lub profesjonalizm; "Bu" - walka; "Kai" - organizacja). Funkcjonuje także nazwa "Demura-ha Shitō-ryū Karate-do" - podkreślająca autonomiczność odmiany stylu shi-to nauczanej przez mistrza Demurę.
Struktura organizacji.
Państwa członkowskie Genbu-kai:&lt;br&gt;
Argentyna (Eduardo Grassi), Australia, Boliwia, Chile (Fernando Soto), Wielka Brytania (Julian Mallalieu), Francja (Pascal Guilot), Grecja (Basilio Bessis), Hiszpania (Ricardo Romero), Honduras (Yoji Sakamoto), Indie (Tapan Biswas), Japonia (Ken Nishiki), Kanada (Cam Steuart), Katar, Kolumbia, Kostaryka, Nowa Zelandia (David Taylor), Niemcy (Dirk Kather), Meksyk, Panama (Stavros Costarangos), Polska (Andrzej Kozak), Republika Południowej Afryki (Eric Phofu), USA (David Hines), Wenezuela (Edgar Albakian).

</doc>
<doc id="890770" url="https://pl.wikipedia.org/wiki?curid=890770" title="Autostrady i drogi ekspresowe w Hiszpanii">
Autostrady i drogi ekspresowe w Hiszpanii

Sieć autostrad i dróg ekspresowych w Hiszpanii według danych na dzień 31 grudnia 2016 składa się z 17 109 km dróg. Autostrady (hiszp. "Autopistas") w większości są płatne, zaś drogi ekspresowe (hiszp. "Autovías") – bezpłatne.
Krajowe drogi ekspresowe i autostrady.
Część autostrad i dróg ekspresowych Hiszpanii należy do Krajowej Sieci Dróg (hiszp. "Red de Carreteras del Estado"). Są one zarządzane przez Generalną Dyrekcję Dróg (hiszp. "Dirección General de Carreteras") w imieniu rządu Hiszpanii. Drogi płatne, głównie "Autopistas", mogą być zarządzane przez koncesjonariusza na podstawie zawartej umowy.
Autopistas radiales.
Istnieje sześć "Autopistas radiales" („autostrad promienistych”), które łączą Madryt z drogami ekspresowymi: A-1, A-2, A-3, A-4, A-5 i A-6.

</doc>
<doc id="890772" url="https://pl.wikipedia.org/wiki?curid=890772" title="Renversment des alliances">
Renversment des alliances



</doc>
<doc id="890776" url="https://pl.wikipedia.org/wiki?curid=890776" title="Flaga Dębna">
Flaga Dębna



</doc>
<doc id="890777" url="https://pl.wikipedia.org/wiki?curid=890777" title="AP-4">
AP-4



</doc>
<doc id="890778" url="https://pl.wikipedia.org/wiki?curid=890778" title="Flaga gminy Dębno">
Flaga gminy Dębno



</doc>
<doc id="890781" url="https://pl.wikipedia.org/wiki?curid=890781" title="Odwrócenie przymierzy">
Odwrócenie przymierzy

Odwrócenie przymierzy (fr. "Renversement des alliances") – termin używany do określenia zmiany systemu sojuszy europejskich, która nastąpiła przed wybuchem wojny siedmioletniej (1756–1763).
Francja poparła dotychczasowego wroga, Austrię, a wystąpiła przeciw Prusom i Wielkiej Brytanii. Ojcem i matką "Renversement des alliances" byli austriacki dyplomata (późniejszy kanclerz) Wenzel Anton von Kaunitz i Madame Pompadour, która przekonała Ludwika XV.

</doc>
<doc id="890782" url="https://pl.wikipedia.org/wiki?curid=890782" title="Absinth">
Absinth



</doc>
<doc id="890789" url="https://pl.wikipedia.org/wiki?curid=890789" title="Neurobiologia afektywna">
Neurobiologia afektywna



</doc>
<doc id="890791" url="https://pl.wikipedia.org/wiki?curid=890791" title="World Calendar">
World Calendar

World Calendar (z ang. "Kalendarz Światowy") – jedna z propozycji uproszczenia i ujednolicenia obowiązującego obecnie kalendarza gregoriańskiego, opracowana przez Amerykankę Elisabeth Achelis w roku 1930.
Według tej propozycji rok składałby się z czterech identycznych 91-dniowych kwartałów, w których pierwsze miesiące (ich nazwy i kolejność nie uległyby zmianie) – styczeń, kwiecień, lipiec i październik – byłyby 31-dniowe, a pozostałe – 30-dniowe. W każdym z kwartałów pierwszy miesiąc zaczynałby się w niedzielę (ani długość tygodnia, ani nazwy dni tygodnia nie byłyby zmienione), drugi – w środę, a trzeci – w piątek.
Cztery 91-dniowe kwartały to tylko 364 dni, toteż dla wyrównania tej rachuby z długością roku słonecznego zaproponowano ostatni dzień roku, pomiędzy 30 grudnia a 1 stycznia, jako "Worldsday" ("Dzień Świata"), nienależący do żadnego miesiąca ani tygodnia, a w latach przestępnych – dodatkowy "Leapyear Day" ("Dzień Roku Przestępnego") pomiędzy 30 czerwca a 1 lipca, również niewliczany do rachuby miesięcy i tygodni. Te dodatkowe dwa dni miałyby być według założeń twórców kalendarza świąteczne, wolne od pracy.
Rachuba dni w kolejnych miesiącach według "World Calendar" pokrywałaby się zawsze – pomiędzy 1 września a 28 lutego – z rachubą kalendarza gregoriańskiego (licząc "Worldsday" za 31 grudnia).
Propozycja Elisabeth Achelis opiera się na koncepcji Marco Mastrofiniego, ogłoszonej już w roku 1834. W 1930 utworzono stowarzyszenie zwolenników zreformowania kalendarza zgodnie z propozycją E. Achelis – "The World Calendar Association, Inc." Funkcjonowało ono do 1955, wydając kwartalnik "Journal of Calendar Reform". W 1955 stowarzyszenie przekształciło się w "International World Calendar Association" i do końca stulecia funkcjonowało pod kierownictwem różnych osób, w tym spadkobierczyni Achelis – Molly E. Kalkstein, która na początku XXI wieku spowodowała utworzenie jego oficjalnej strony internetowej. W roku 2005 funkcjonowało ono jako "The World Calendar Association, International", obecnie pod kierownictwem Wayne Edwarda Richardsona i stawia sobie za cel wprowadzenie kalendarza w 2023 roku.

</doc>
<doc id="890793" url="https://pl.wikipedia.org/wiki?curid=890793" title="Kalendarz Światowy">
Kalendarz Światowy



</doc>
<doc id="890794" url="https://pl.wikipedia.org/wiki?curid=890794" title="Rekha">
Rekha

Rekha Ganesan (tamilski: ரேகா, hindi: रेखा, urdu: ریکھا; urodz. 10 października 1954) – indyjska aktorka.

</doc>
<doc id="890802" url="https://pl.wikipedia.org/wiki?curid=890802" title="Renversement des alliances">
Renversement des alliances



</doc>
<doc id="890803" url="https://pl.wikipedia.org/wiki?curid=890803" title="Ludwik II Monakijski">
Ludwik II Monakijski



</doc>
<doc id="890804" url="https://pl.wikipedia.org/wiki?curid=890804" title="Kees Krijgh (ur. 1950)">
Kees Krijgh (ur. 1950)

Kees Krijgh, właśc. Cornelis Krijgh (ur. 13 lutego 1950 w ’s-Hertogenbosch) – holenderski piłkarz grający na pozycji środkowego obrońcy lub defensywnego pomocnika. Jego stryj, Kees Krijgh także był piłkarzem i reprezentantem kraju.
Kariera klubowa.
Krijgh jest wychowankiem małego klubu z rodzinnego miasta ’s-Hertogenbosch o nazwie BVV ’s-Hertogenbosch. W 1969 roku przeszedł do NEC Nijmegen i tam też zadebiutował w wieku 19 lat w Eredivisie. W pierwszym sezonie zagrał w 18 meczach, a w następnym w 5, a zimą 1971 trafił do drugoligowego De Graafschap, gdzie spędził pół roku. Następnie latem wrócił do rodzinnego miasta i przez rok grał w FC Den Bosch, któremu pomógł w uniknięciu degradacji. Dobra gra spowodowała, że Krijgh trafił do jednego z najbardziej utytułowanych klubów w kraju, PSV Eindhoven. W 1974 roku wywalczył swój pierwszy sukces – Puchar Holandii, natomiast w 1975 roku swoje pierwsze mistrzostwo kraju. W PSV grał przez 7 sezonów i jeszcze dwukrotnie zostawał mistrzem kraju (1976, 1978) oraz raz zdobywał tamtejszy puchar (1976). Latem 1979 Kees został zawodnikiem belgijskiego Cercle Brugge. W belgijskiej lidze grał przez 2 lata bez sukcesów i w 1981 roku wrócił do ojczyzny. Jego ostatnim klubem w karierze był Willem II Tilburg, gdzie spędził 3 lata, ale w sezonie 1983/1984 nie pojawił się ani razu na boisku z powodu kontuzji, a jego zespół spadł z ligi. Zakończył wówczas karierę w wieku 34 lat.
Kariera reprezentacyjna.
W reprezentacji Holandii Krijgh zadebiutował 15 października 1975 roku w wygranym 3:0 meczu z Polską, rozegranym w ramach eliminacji do Mistrzostw Europy w Jugosławii. Wystąpił także w kolejnym meczu eliminacji, przegranym 0:1 z Włochami i jak się później okazało był to jego drugi i ostatni występ w kadrze „Oranje”.

</doc>
<doc id="890805" url="https://pl.wikipedia.org/wiki?curid=890805" title="Tukum">
Tukum



</doc>
<doc id="890809" url="https://pl.wikipedia.org/wiki?curid=890809" title="Organizacja Syjonistyczna w Polsce">
Organizacja Syjonistyczna w Polsce

Organizacja Syjonistyczna w Polsce ("Histadrut, Histadrut ha Cyjonit be Polonijach") – partia żydowska działająca w Polsce w okresie międzywojennym, w Sejmie drugiej kadencji miała 15 posłów, żądała m.in. autonomii kulturalno-narodowej dla Żydów. Nadrzędnym celem tej organizacji było utworzenie państwa żydowskiego w Palestynie.

</doc>
<doc id="890812" url="https://pl.wikipedia.org/wiki?curid=890812" title="Al-Lahun">
Al-Lahun

Al-Lahun (arab. ), także: Kahun (arab. ) – miasto w Egipcie, w muhafazie Fajum. W 2006 roku liczyło 15 306 mieszkańców.
Historia.
W starożytnym Egipcie powstało jako osiedle budowniczych piramidy faraona Senusereta II ok. 1900 p.n.e., w okresie Średniego Państwa.
Jest to uporządkowany, regularny zespół domów robotników otoczony niskim murem chroniącym przed burzami pustynnymi. 
Inne cechy charakterystyczne to powtarzalność elementów, regularność orientowanego układu, zróżnicowanie wielkości domów w zależności od rangi społecznej.
8 października 1798 w jej sąsiedztwie odbyła się bitwa pod Al-Lahun.

</doc>
<doc id="890815" url="https://pl.wikipedia.org/wiki?curid=890815" title="Stosunki nieantagonistyczne">
Stosunki nieantagonistyczne



</doc>
<doc id="890818" url="https://pl.wikipedia.org/wiki?curid=890818" title="Staropolska Izba Przemysłowo-Handlowa">
Staropolska Izba Przemysłowo-Handlowa

Staropolska Izba Przemysłowo-Handlowa – organizacja skupiająca przedsiębiorców z województwa świętokrzyskiego, założona w 1990 r. Izba zrzesza 150 firm zatrudniających ogółem około 14 000 osób. 
Staropolska Izba Przemysłowo-Handlowa powstała w wyniku dążenia przedsiębiorców do łączenia się w celu stworzenia przedstawicielstwa reprezentującego ich interesy. Izba reprezentuje interesy przedsiębiorców w oparciu o Ustawę z 30 maja 1989 r. o Izbach Gospodarczych (Dz. U. Nr 35, poz.195) m.in. poprzez oddziaływanie na władze państwowe i regionalne w celu stworzenia dogodnych warunków dla rozwoju przedsiębiorstw, nawiązywanie kontaktów gospodarczych, zbieranie, przetwarzanie i udostępnianie informacji przydatnych w działalności gospodarczej, prowadzenie szkoleń i treningów zawodowych, organizowanie spotkań ludzi biznesu.
W 2015 Izba została wyróżniona Odznaką Honorową Województwa Świętokrzyskiego.

</doc>
<doc id="890819" url="https://pl.wikipedia.org/wiki?curid=890819" title="SPERT">
SPERT

SPERT (ang. "Special Power Excursion Reactor Tests") – seria amerykańskich reaktorów jądrowych kolejno instalowanych w NRTS w stanie Idaho.
Reaktory te przeznaczone były do badań nagłych wzrostów mocy i sytuacji awaryjnych z uwagi na bezpieczeństwo pracy.
Badano w nich m.in. zjawisko rozbiegania się reaktora. Eksperyment polegał na tym, że za pomocą ładunków wybuchowych wystrzeliwano z rdzenia pręty regulujące, co natychmiast doprowadzało do rozbiegania się reaktora. Jednak nigdy nie udało się wywołać wybuchu jądrowego.

</doc>
<doc id="890820" url="https://pl.wikipedia.org/wiki?curid=890820" title="Tunel pod Sajdakiem">
Tunel pod Sajdakiem

 
Tunel pod Sajdakiem – tunel kolejowy koło Jedliny-Zdroju, województwo dolnośląskie.
Tunele znajdują się pod górą Sajdak (586 m n.p.m.) w Górach Wałbrzyskich na południe od miejscowości Głuszyca, w południowo-wschodniej części Gór Wałbrzyskich w paśmie Gór Czarnych między miejscowościami Jedlina-Zdrój i Głuszyca na trasie kolejowej z Wałbrzycha do Kłodzka.
Opis.
Tunele pod Sajdakiem – są to dwa równoległe tunele kolejowe, jednotorowe, proste, stopowe, wydrążone pod Sajdakiem (586 m n.p.m.). Pierwszy tunel (tunele drążono jednocześnie z dwóch stron na zbicie), o długości 380 m, wydrążono w latach 1876-1879. Drugi równoległy, wydrążono w latach 1909-1910. Wlot tuneli położony jest na wysokości około 500 m n.p.m., a wylot na poziomie około 505 m n.p.m. Spadek tuneli w kierunku południowo-wschodnim wynosi około 1,35 promila. Maksymalna głębokość tuneli od powierzchni wynosi około 65 m. Tunele wykonano w obudowie murowej z bloczków kamiennych i cegły klinkierowej. Portale wlotów do tunelu wykończono w obudowie kamiennej z klińców. Kształt tuneli eliptyczny, szerokość około 5,0 m, wysokość około 6,0 m. W ociosach tuneli wykonano wnęki ucieczkowe i rewizyjne układu odwadniania tuneli.
Historia.
Decydujący wpływ na budowę tunelu miała wojna francusko-pruska, która pokazała, jak ważną rolę odgrywała wówczas kolej. Po zakończeniu wrócono do pierwotnych koncepcji budowy linii kolejowej Wałbrzych-Kłodzko, jednego z odcinków Śląskiej Kolei Górskiej. Jedną z wielu przeszkód na trasie, była góra Sajdak w Rybnickim Grzbiecie. W celu jej przekroczenia zdecydowano wydrążyć jednotorowy tunel o długości 380 m w obudowie murowej. Pierwsze prace rozpoczęto latem 1876 roku i trwały do 1879 roku. Pod koniec XIX wieku postanowiono wybudować drugi równoległy tor, do budowy którego przystąpiono w 1909 roku. Tunel został oddany do ruchu w 1912 roku.
W tym samym okresie na jednotorowej trasie wykonywano jednocześnie, trzy tunele: pierwszy pod Wołowcem, drugi pod zboczem Sajdaka, a trzeci w Świerkach pod Świerkową Kopą.

</doc>
<doc id="890825" url="https://pl.wikipedia.org/wiki?curid=890825" title="Goldynga">
Goldynga



</doc>
<doc id="890826" url="https://pl.wikipedia.org/wiki?curid=890826" title="Wilhelm Habsburg (1827–1894)">
Wilhelm Habsburg (1827–1894)

Wilhelm Franciszek Karol Habsburg (ur. 21 kwietnia 1827 w Wiedniu, zm. 29 lipca 1894 w Weikersdorf) – arcyksiążę, generał artylerii cesarskiej i królewskiej Armii, wielki i niemiecki mistrz zakonu krzyżackiego w latach 1863-1894.
Życiorys.
Arcyksiążę Wilhelm urodził się 21 kwietnia 1827 roku w Wiedniu. Był synem arcyksięcia Karola Ludwika Habsburga i Henrietty von Nassau-Weilburg. Od wczesnej młodości interesował się wojskiem, zwłaszcza artylerią. 29 kwietnia 1847 awansował na generała majora. Uczestniczył w wielu bitwach m.in.: pod Solferino (1859) i pod Sadową (1866). W 1860 roku został dowódcą artylerii polowej armii królestwa lombardzko-weneckiego, a w 1862 roku komendantem oddziałów zgrupowania Mainz. 7 marca 1853 został mianowany na stopień marszałka polnego porucznika, a 4 stycznia 1867 na stopień zbrojmistrza polnego. W 1866 był przewodniczącym konferencji szefów sekcji Naczelnej Komendy Armii (niem. "vorsitzender bei den conferenzen der sections chefs"). W latach 1867–1894 był generalnym inspektorem artylerii.
Do swojej śmierci był szefem następujących oddziałów:
Po śmierci Wilhelma jego imię Pułk Artylerii Korpuśnej Nr 3 w Grazu otrzymał „na wieczne czasy”.
Od października 1845 był członkiem zakonu krzyżackiego. Po odbyciu nowicjatu w 1846 złożył śluby zakonne. Wybrano go na koadiutora wielkiego mistrza. Od 1863 został po śmierci arcyksięcia Maksymiliana zwierzchnikiem zakonu. Po objęciu urzędu propagował organizowanie krzyżackich szpitali polowych przy armii austriackiej oraz organizował instytucję tzw. marianów, stowarzyszenia świeckich i honorowych członków zakonu krzyżackiego. Dbał przy pomocy wysokich rangą protegowanych o pozyskiwanie środków finansowych dla zakonu. Jako wielki mistrz kontynuował przemiany, które zapoczątkował jego poprzednik. Istniejące już konwenty otrzymywały własną regułę. Powstawały też nowe domy zakonne.
Był wielkim zwolennikiem idei rozwoju Heeresgeschichtliches Museum w Wiedniu. Po utworzeniu w 1885 roku pod patronatem arcyksięcia Rudolfa komisji czuwającej nad rozwojem placówki odpowiadał za upiększanie jej kolekcji militariów.
W życiu prywatnym pomimo ślubów zakonnych żył wystawnie i poświęcał się życiu towarzyskiemu. Grał na giełdzie, co przynosiło mu znaczne dochody. Uwielbiał bale i jazdę konną. Mieszkał poza konwentem w wybudowanym w specjalnie dla niego w latach 1864–1867 pałacu pod Wiedniem. W trakcie służby wojskowej zgromadził arcyksiążę większość odznaczeń monarchii habsburskiej. Utrzymywał się z inwestycji na giełdzie i ze sprzedaży papierów wartościowych. Jego pasją były przepych i konie. W kręgach dworskich uchodził za kobieciarza. Jego zachowanie było przyczyną wielu komentarzy i plotek.
W lipcu 1894 roku arcyksiążę Wilhelm podczas jednej z przejażdżek próbował przyzwyczaić swego konia do odgłosów nowo powstałej wersji pociągu. Jeździł wzdłuż trasy przejazdu. Koń spłoszył się i doszło do upadku. W jego wyniku arcyksiążę został ciężko ranny. Zmarł tego samego dnia w pobliskiej willi. Pochowany jest w kościele kapucynów w Wiedniu.

</doc>
<doc id="890829" url="https://pl.wikipedia.org/wiki?curid=890829" title="Monenzyna">
Monenzyna

Monenzyna A – organiczny związek chemiczny pochodzenia naturalnego wyizolowany w 1967 roku ze "Streptomyces cinnamonensis". Wykazuje silne działanie antybakteryjne i kokcydiostatyczne.
Monezyna A jest karboksylowym jonoforowym antybiotykiem polieterowym, gdyż w skład jej cząsteczki wchodzą między innymi: trzy pierścienie tetrahydrofuranowe, dwa pierścienie tetrahydopiranowe, trzy grupy hydroksylowe oraz grupa karboksylowa. Aktywność biologiczna tego antybiotyku związana jest z jej naturalną zdolnością do kompleksowania kationów metali jednowartościowych, a szczególnie kationu sodu. Kation sodu koordynowany przez monenzynę jest następnie transportowany przez błonę biologiczną komórki, co prowadzi do zaburzenia naturalnego gradientu stężenia Na+/K+ i ostatecznie powoduje śmierć komórki. Monenzyna nie jest stosowana w leczeniu ludzi, gdyż efekty uboczne jej stosowania przewyższają korzyści z efektu terapeutycznego.
Związek ten posiada ponadto szerokie spektrum właściwości biologicznych i farmakologicznych, takich jak: aktywność przeciwbakteryjna (zwłaszcza na bakterie Gram-dodatnie), aktywność przeciwmalaryczna i antybiotyczna. Ponadto monenzyna wspomaga apoptozę niektórych komórek nowotworowych oraz niezwykle silnie powstrzymuje rozwój pasożytniczych pierwotniaków z rodzaju "Coccidia" i "Eimeria" wywołujących kokcydiozę m.in. u bydła, królików i drobiu. Znajduje zastosowanie jako antybiotykowy stymulator wzrostu i kokcydiostatyk w przemysłowej hodowli bydła i drobiu (np. preparat "Rumensin" zawiera 6,6% monenzyny).
Znane są również dwa inne homologi monenzyny A: monenzyna B i monenzyna C.

</doc>
<doc id="890845" url="https://pl.wikipedia.org/wiki?curid=890845" title="Edward Wende (duchowny)">
Edward Wende (duchowny)

Edward Wende (ur. 17 grudnia 1874 w Warszawie, zm. 16 czerwca 1949 tamże) – polski duchowny ewangelicki, wieloletni proboszcz parafii w Kaliszu, kaznodzieja.
Życiorys.
Był synem znanego księgarza i wydawcy warszawskiego, Edwarda Wendego, w jego drugim małżeństwie z Karoliną z domu Liedtke. Pierwsze nauki pobierał w Warszawie, po zdaniu matury studiował jak prawie wszyscy polscy duchowni ewangeliccy tamtych czasów teologię w Dorpacie w latach do mn.w. roku 1904. Członek korporacji akademickiej Konwent Polonia.
W roku 1906, po śmierci długoletniego duszpasterza ewangelickiego w Kaliszu, J.A. Haberkanta (proboszcz 1872–1905) został wybrany proboszczem. W czasach gdy objął parafię miała ona około 3000 wiernych, z których ok. 2/3 posługiwało się językiem niemieckim., tak że ksiądz Wende odprawiał dwa nabożeństwa, jedno po polsku i jedno po niemiecku. W latach 1915–1916, w czasach tzw. Królestwa Regencyjnego ksiądz Wende piastował funkcję prezesa Rady Miejskiej miasta Kalisza, której wkrótce się zrzekł, nie chcąc ulegać różnym naciskom ze strony okupacyjnych władz niemieckich. W tym samym roku 1915 objął urząd superintendenta diecezji kaliskiej, który piastował do 1936 r., a po zmianie prawa kościelnego w latach 1937–1939 był jej komisarycznym seniorem. W Kaliszu pozostał do wybuchu wojny w roku 1939; bojąc się represji niemieckich schronił się w Warszawie, gdzie żył przez cały czas okupacji pod przybranym nazwiskiem. W roku 1945 objął ponownie urząd proboszcza w Kaliszu – parafia była wówczas rozproszona i nie posiadała kościoła. Były jezuicki kościół św. Wojciecha i św. Stanisława Biskupa użytkowany przez ewangelików od 1798 r. został katolickim kościołem garnizonowym. W rękach parafii dom parafialny i dom starców. Ks. Wende urząd proboszcza sprawował w trudnych warunkach formalnie do 1948 r. Pod koniec życia udał się do Warszawy na zaproszenie cierpiącej na niedostatek duchownych parafii ewangelicko–reformowanej.
Życie prywatne.
Był żonaty z Jadwigą Manitius, córką generalnego superintendenta generalnego Kościoła Ewangelicko – Augsburskiego w Królestwie Polskim, Karola Gustawa Manitiusa, poprzednika biskupa Burschego. Wnukiem pary był senator III RP Edward Wende.
Został pochowany na cmentarzu ewangelicko-augsburskim w Warszawie (Al. 24 nr 20).

</doc>
<doc id="890846" url="https://pl.wikipedia.org/wiki?curid=890846" title="Rozbieganie się reaktora">
Rozbieganie się reaktora

Rozbieganie się reaktora (pot. "wybuch reaktora") – niekontrolowany wzrost reaktywności reaktora jądrowego, prowadzący do gwałtownego zwiększenia mocy. "Rozbieganie się" połączone jest z intensywnym świeceniem (błyskiem) spowodowanym promieniowaniem Czerenkowa oraz powiększeniem mocy dawki.&lt;br&gt;
Zjawisko jest bardzo niebezpieczne dla osób przebywających w pobliżu reaktora.

</doc>
<doc id="890853" url="https://pl.wikipedia.org/wiki?curid=890853" title="Rogowacenie białe">
Rogowacenie białe



</doc>
<doc id="890854" url="https://pl.wikipedia.org/wiki?curid=890854" title="Michaił Kaczenowski">
Michaił Kaczenowski

Michaił Kaczenowski (ur. 1775 w Charkowie, zm. 1842) – historyk rosyjski, twórca szkoły skeptycznej, tłumacz z języka francuskiego i polskiego.
Po wyjściu z wojska w 1801 został bibliotekarzem u hrabiego Rozumowskiego. W 1805 został profesorem estetyki, archeologii, historii, statystyki i geografii rosyjskiej Uniwersytetu Moskiewskiego; później wykładał literaturę języków słowiańskich. Następnie został dyrektorem instytutu pedagogicznego. W 1830 został cenzorem, a w 1837 - rektorem uniwersytetu. W latach 1805-1807 i 1810-1830 wydawał "Wiestnik Europy".
Kaczenowski był cenzorem, który umożliwił wydanie "Sonetów" Adama Mickiewicza w Wilnie w 1826 roku.

</doc>
<doc id="890862" url="https://pl.wikipedia.org/wiki?curid=890862" title="Makapili">
Makapili

Makapili (tag. Makabayang Katipunan ng mga Pilipino, ) – filipińska kolaboracyjna formacja bezpieczeństwa podczas II wojny światowej
Historia.
Makapili została utworzona 2 grudnia 1944 na bazie batalionu zwiadowczego pod dowództwem Arsenio Batitisa, który wspomagał Japończyków w zwalczaniu partyzantki. Na czele Makapili stanął Benigno Ramos, założyciel partii Sakdal, a następnie radykalnej i niewielkiej partii Ganap oraz emerytowany generał Artemio Ricarte, bohater narodowy Filipin z okresu wojny z Hiszpanami o niepodległość w 1896 i wojny z USA w latach 1899–1900, który przed wojną przebywał na wygnaniu w Japonii. Makapili liczyła ok. 5000 ludzi, przeszkolonych i wyposażonych przez Japończyków. Do jej zadań należała pomoc japońskim siłom bezpieczeństwa w zwalczaniu ruchu oporu Hukbalahap. Jej członkowie odpowiadali za wiele aresztowań, torturowanie i mordowanie partyzantów i ich sympatyków. Podczas prowadzenia akcji często zasłaniali swoje twarze tradycyjnymi chustami zwanymi bayong, aby nie zostać rozpoznanym. Byli także używani jako informatorzy rozpracowywujący pod przykryciem struktury organizacji wrogich okupantom.

</doc>
<doc id="890867" url="https://pl.wikipedia.org/wiki?curid=890867" title="Nimfomanka">
Nimfomanka



</doc>
<doc id="890868" url="https://pl.wikipedia.org/wiki?curid=890868" title="Plac Inwalidów w Warszawie">
Plac Inwalidów w Warszawie

Plac Inwalidów – plac w dzielnicy Żoliborz w Warszawie.
Historia.
Na miejscu dzisiejszego placu znajdował się wzniesiony w latach 60. XIX wieku fort Gieorgija, jeden z fortów Cytadeli. Plac wytyczono w 1923 na osi ulicy Mickiewicza przy przecięciu ul. Czarnieckiego i alei Wojska Polskiego jako jeden z dwóch wielkich placów powstającego wówczas Żoliborza. Jego nazwa upamiętnia inwalidów I wojny światowej. 
Ok. 1925 przez plac w ciągu ul. Mickiewicza przeprowadzono tory tramwajowe
W latach 20. i 30. plac został otoczony budynkami Mieszkaniowego Stowarzyszenia Spółdzielni Oficerów i Warszawskiej Spółdzielni Mieszkaniowej.
Zabudowa placu nie została zniszczona podczas II wojny światowej.

</doc>
<doc id="890869" url="https://pl.wikipedia.org/wiki?curid=890869" title="Stosław Łaguna">
Stosław Łaguna

Stosław Łaguna herbu Grzymała (ur. 23 listopada 1833 w Sandomierzu, zm. 28 kwietnia 1900 w Warszawie) – historyk prawa i mediewista, profesor Uniwersytetu w Petersburgu, członek Akademii Umiejętności (od 1898).
Życiorys.
W 1855 roku ukończył studia prawnicze w Petersburgu. W 1859 został profesorem wykładając na katedrze prawa polskiego. W 1861 został mianowany sędzią trybunału cywilnego w Warszawie. W 1877 wstąpił do redakcji "Ateneum". Pochowany na cmentarzu Powązkowskim (kwatera IV-3-8/9).
Upamiętnianie.
W 1903 roku w warszawskim kościele św. Krzyża wmurowano tablicę wykonaną przez Leopolda Wasiłkowskiego.

</doc>
<doc id="890871" url="https://pl.wikipedia.org/wiki?curid=890871" title="Romeo Monteki">
Romeo Monteki

Romeo Monteki (ang. "Romeo Montague") – postać fikcyjna z tragedii Williama Szekspira pod tytułem "Romeo i Julia". W oryginale długość wypowiadanych przez niego kwestii to 612 wersów. 
Romeo jest postacią gotową do poświęceń w imię przyjaźni, o czym świadczy jego zaangażowanie w konflikt Merkucja z Tybaltem. Jednocześnie bywa porywczy – postanawia popełnić samobójstwo kierowany impulsem. Jego postawa może być interpretowana jako lekkomyślna. 
Młody przedstawiciel szlachetnego rodu Montecchich wydaje się niestały w uczuciach, ponieważ łatwo przychodzi mu transformacja ze stanu uwielbienia wobec Rozaliny w miłość do Julii. Należy jednak odnotować, że – jak twierdzi badacz Leo Kirschbaum – dla XVII-wiecznej, angielskiej widowni jasne było, że Romeo jest jedynie zauroczony Rozaliną, zaś dziedziczka rodu Capulettich jest jego prawdziwą miłością.

</doc>
<doc id="890873" url="https://pl.wikipedia.org/wiki?curid=890873" title="Problem marszrutyzacji">
Problem marszrutyzacji

Problem marszrutyzacji – problem decyzyjny polegający na wyznaczeniu optymalnych tras przewozowych dla pewnej ściśle określonej liczby środków transportu, której zadaniem jest obsłużenie zbioru klientów znajdujących się w różnych punktach przy zachowaniu ograniczeń. Kryterium optymalizacji jest całkowity koszt transportu (wyrażony odległościowo, cenowo lub czasowo). Istnieją również rozwinięcia problemu uwzględniające więcej niż jedno kryterium optymalizacji. Problem marszrutyzacji należy do podstawowej problematyki zarządzania operacyjnego flotą środków transportu (rzadziej zarządzania na wyższym szczeblu).
Problem ten jest rozwinięciem takich problemów, jak:
oraz zaliczany jest do problemów NP-trudnych. Z tego względu zazwyczaj jest rozwiązywany przy pomocy metod heurystycznych. Algorytmy dokładne mogą być wykorzystywane tylko dla problemów o stosunkowo niewielkiej liczbie klientów (do 135).
Problem został po raz pierwszy zaprezentowany przez G.B. Dantziga oraz R.H. Ramsera w 1959 roku w pracy opublikowanej na łamach czasopisma "Management Science".
Klasyczne ujęcie problemu.
W klasycznym ujęciu problem sformułowany jest w postaci grafu nieskierowanego formula_1 gdzie formula_2 oznacza zbiór wierzchołków, do których przypisane jest zapotrzebowanie, natomiast formula_3 zbiór krawędzi, do których przypisane są koszty przewozu ewentualnie czas lub długość trasy.
Minimalizowana jest funkcja
gdzie:
Warunkami ograniczającymi są: 
Przykładowe rozwinięcia problemu.
W rozwinięciach klasycznego problemu marszrutyzacji występować mogą dodatkowe ograniczenia. Przykładowo:
Rozwinięcia problemu.
W literaturze występują również rozwinięcia klasycznego problemu marszrutyzacji. Należą do nich m.in.:
Problem marszrutyzacji a problemy „capacitated arc routing”.
W problemie marszrutyzacji klienci stwarzający popyt na transport są zlokalizowani w wierzchołkach grafu. W rzeczywistości problem ten ma zastosowanie np. w tradycyjnych firmach przewozowych. Problemy, w których popyt jest zlokalizowany na krawędziach grafu należą do grupy problemów arc routing, a odpowiednikiem problemu marszrutyzacji jest problem CARP. W rzeczywistości sytuacje takie występują przykładowo podczas opracowywania marszrut dla zamiatarek drogowych, śmieciarek, czy też pługopiaskarek.

</doc>
<doc id="890879" url="https://pl.wikipedia.org/wiki?curid=890879" title="Jonofory">
Jonofory

Jonofory – organiczne związki chemiczne zdolne do transferu jonów przez fazę hydrofobową rozdzielającą dwie fazy wodne. Termin antybiotyki jonoforowe jest stosowany do tych jonoforów, które wykazują działanie bakteriobójcze. Właściwości antybiotyczne jonoforów wynikają z ich zdolności do transportu jonów przez błony lipidowe komórek lub organelli. Jony, które nie mogą swobodnie przemieszczać się przez dwuwarstwy lipidowe, są transportowane w postaci kompleksów, w których jonofor pełni rolę „gospodarza”, a jon rolę „gościa”.
Odkrycie jonoforów.
Pierwszym poznanym antybiotykiem z grupy jonoforów była gramicydyna S (z ang. "Gramicidin Soviet"). Została ona odkryta już w 1942 roku przez rosyjskich naukowców – Gieorgija Gausego i jego żonę Marię Brażnikową – badających bakterie z gatunku "Bacillus brevis". Badacze zaobserwowali, że gramicydyna S silnie hamuje rozrost kolonii gronkowca złocistego. Nie znali oni jednak mechanizmu tego działania. Kwestia ta wciąż nie jest w pełni wyjaśniona, pomimo że określono już strukturę związku. Przyjmuje się, że powoduje ona rozładowanie gradientu stężeń jonów na zewnątrz i wewnątrz komórki bakteryjnej, powodując jej obumieranie. W czasach Gausego i Breżnikowej znane były także inne antybiotyki zaliczane obecnie do jonoforowych, takie jak gramicydyna A, walinomycyna, naktyny, wirginiamycyna i kwas lasalowy, mimo iż nie znano jeszcze właściwego sposobu ich działania.
Odkrycia właściwości jonoforetycznych dokonał Berton Pressman w 1967 roku. Jako pierwszy zaobserwował on udział małych niebiałkowych cząsteczek w transporcie jonów przez błony biologiczne. Wraz z Cyrilem Moore’em wykazali oni, że działanie antybiotyczne walinomycyny jest związane z obecnością kationów potasu. Badania wykazały, że walinomycyna powoduje rozprzęganie procesu fosforylacji oksydacyjnej poprzez wymianę jonów wodorowych ze środka mitochondrium na kationy potasu. Początkowo Pressman i Moore zakładali, że walinomycyna wspomaga działanie pompy sodowo-potasowej. W tamtym czasie był to jedyny znany sposób transportu jonów przez błony biologiczne. Nie potrafili oni jednak wytłumaczyć, dlaczego proces wymiany jonów nie zachodzi w przypadku zamiany kationów potasu na sodu. Dopiero w 1967 roku Pressman podał właściwy sposób działania walinomycyny oraz gramicydyny A. Opublikował on wraz z innymi współautorami pracę, w której po raz pierwszy użył terminów "ionophores" (jonofory) oraz "ion-carrying antibiotics" (przenośniki jonów będące antybiotykami). Wykazali oni, że walinomycyna jest zdolna do selektywnego kompleksowania i transportowania przez błony lipidowe kationów potasu, lecz nie sodu, co tłumaczy wcześniejsze niejasności. W tym samym roku opublikowane zostały wyniki badań rentgenostrukturalnych kompleksu nonaktyny z kationem potasu, a dwa lata później opisana została struktura kompleksu walinomycyny z kationem potasu, co ostatecznie potwierdziło możliwość kompleksowania kationów metali przez te antybiotyki. W strukturach krystalicznych obu tych kompleksów kation potasu związany jest przez osiem wiązań koordynacyjnych od atomów tlenu, tworzących niemal idealny układ oktaedryczny.
W tym samym czasie, w 1967 roku, Charles Pedersen dokonał innego przełomowego odkrycia. Prowadził badania nad katalizatorami polimeryzacji poszukując otwartołańcuchowego ligandu kompleksującego jony . Celem Pedersena było otrzymanie bis[2-("o"-hydroksyfenoksy)etylo]eteru. Przeprowadzona synteza doprowadziła go jednak do cyklicznego związku dibenzo-18-korona-6. Pedersen jako pierwszy zauważył, że ten cykliczny eter jest zdolny do kompleksowania kationów sodu pochodzących zarówno z wodorotlenku, jak i nieorganicznych soli tego metalu. W dalszych badaniach Charls Pedersen otrzymał serię cyklicznych eterów, którym nadał nazwę „etery koronowe”, a także wykazał ich zdolność do tworzenia kompleksów z kationami metali. Za swoje badania otrzymał on wraz z Donaldem Cramem i Jean-Marie Lehnem Nagrodę Nobla w dziedzinie chemii w 1987 roku. Eter 12-korona-4 był znany jeszcze przed odkryciem Pedersena, bo już od 1957 roku, jednak zdolności kompleksotwórcze tego związku nie zostały wcześniej zaobserwowane. Odkrycie Pedersena zainspirowało naukowców na całym świecie do poszukiwania nowych syntetycznych makroligandów i jest uznawane za początek chemii supramolekularnej.
Klasyfikacja jonoforów.
Jonofory mogą zostać sklasyfikowane według różnych kryteriów: pochodzenia, budowy chemicznej cząsteczek, metodę transportu jonów czy selektywności względem kompleksowanych jonów.
Główny podział uwzględniający sposób otrzymania jonoforów pozwala sklasyfikować je na dwie zasadnicze grupy: jonofory pochodzenia naturalnego i jonofory syntetyczne. Ze względu na metodę transportu jonów można je podzielić na nośnikowe oraz tworzące kanały jonowe. Biorąc pod uwagę budowę chemiczną cząsteczek jonoforów można je podzielić na cykliczne lub otwartołańcuchowe, a także inne rodzaje np. jonofory karboksylowe, oligopeptydy, cyklopeptydy, cyklodepsydy, cyklodepsypeptydy i inne. Ze względu na rodzaj kompleksowanych jonów wyróżnia się jonofory kompleksujące kationy jednowartościowe i dwuwartościowe. Ostatecznie jonofory można podzielić ze względu na kompleksowane jony: sodu, potasu, wapnia itd.
Jonofory pochodzenia naturalnego.
Jonofory naturalne są związkami produkowanymi głównie przez bakterie: "Streptomyces spp.", "Enterococcus spp." oraz "Bacillus spp." Pozyskuje się je również z grzybów rodzaju "Fusarium".
Wyróżnić można dwie zasadnicze grupy jonoforów naturalnego pochodzenia: karboksylowe oraz neutralne, które mogą być zarówno cykliczne, jak i otwartołańcuchowe.
Jonofory karboksylowe.
Jonofory karboksylowe zwane też antybiotykami polieterowymi posiadają grupę karboksylową () i transportują kationy w postaci soli obojętnych , gdzie M to kation metalu lub jon wodorowy . Jonofor (makrocykliczy ligand) jest więc anionem. Cząsteczki jonoforów karboksylowych, choć zaliczają się do „otwarto-łańcuchowych”, nie są w rzeczywistości cząsteczkami liniowymi. Obecność grupy karboksylowej na jednym końcu cząsteczki oraz grup hydroksylowych na drugim daje możliwość tworzenia się wewnątrzcząsteczkowych wiązań wodorowych, co sprawia, że przyjmuje ona „pseudo-cykliczny” kształt. Eterowe atomy tlenu stanowiące „układ polieterowy” lub „szkielet polieterowy”, skierowane są do wnętrza cząsteczki tworząc hydrofilową wnękę zdolną do skompleksowania kationu. Jednym z najlepiej przebadanych, a zarazem najpowszechniej stosowanych antybiotyków polieterowych jest monenzyna A.
Jonofory neutralne.
Jonofory neutralne mogą być zarówno cykliczne, jak i niecykliczne. Cząsteczki tych ligandów są elektrycznie obojętne (nie posiadają ładunku), dlatego też z kationami metali tworzą kompleksy obdarzone ładunkiem. Aniony mogą, lecz nie muszą być transportowane równolegle (w symporcie) odpowiednim kanałem jonowym w zależności od rodzaju transportu.
Jonofory syntetyczne.
Jonofory kationowe.
Etery koronowe to dwuwymiarowe cykliczne jonofory syntetyczne. Etery koronowe, w których cząsteczce znajduje się trzeciorzędowy atom azotu z przyłączonym łańcuchem bocznym zawierającym dodatkowe miejsca koordynacyjne, np. jednostki etylenooksy (), nazywa się eterami lariatowymi lub lassowymi (ang. "lariat" – lasso). Jeżeli taki dodatkowy łańcuch boczny jest połączony z pierścieniem eteru koronowego dwoma końcami (przez dwa atomy azotu), to analogi te nazywa się kryptandami. Są to tzw. trójwymiarowe analogi eterów koronowych. Z kolei sferandy zawierają co najmniej dwa dodatkowe łańcuchy przyłączone do szkieletu eteru koronowego. Trójwymiarowe analogi eterów koronowych zawierające wyłącznie atomy azotu zamiast atomów tlenu to sepulchrandy. Znane są również cykliczne jonofory syntetyczne zawierające pierścienie aromatyczne jak kaliksareny czy karcerandy. Wymienione grupy syntetycznych jonoforów cyklicznych to zaledwie kilka spośród ogromnej liczby otrzymanych do tej pory.
Niecykliczne jonofory syntetyczne nazywane są ogólne podandami. Są to otwarto-łańcuchowe analogi eterów koronowych i podobnie jak one zawierają szereg heteroatomów (tlenu, azotu lub siarki), oddzielonych jednostkami etylenowymi . Zaliczają się do nich przede wszystkim polietylenoglikole (PEG) oraz oligotetrahydropirany. W przypadku tych drugich elektronodonorowe atomy są częścią niewielkiego pierścienia np. tetrahydrofuranowego.
Jonofory syntetyczne mogą tworzyć kompleksy o różnej stechiometrii w zależności od rozmiaru promienia jonowego kationu oraz rozmiaru makropierścienia (np. 1:1, 1:2, 2:1 jonofor:kation). Związki kompleksowe niektórych jonoforów syntetycznych posiadają osobne nazwy.
Jonofory anionowe.
Znane są również syntetyczne jonofory dla anionów m.in. , i , , , , .
Budowa cząsteczek.
Cząsteczki jonoforów posiadają specyficzną budowę. Wewnętrzna część cząsteczki jest hydrofilowa, gdyż zawiera atomy pierwiastków o wysokiej elektroujemności głównie tlenu, azotu, rzadziej siarki. Obecna we wnętrzu cząsteczki hydrofilowa wnęka jest zdolna kompleksować kation metalu. Rozmiar wnęki ma zasadniczy wpływ na rodzaj jonów, jakie mogą być skompleksowane, czyli zasadniczo na selektywność procesu. Tylko jony o odpowiednim promieniu jonowym mogą zostać związane w hydrofilowej wnęce jonoforu.
Na selektywność kompleksowania wpływa także elastyczność konformacyjna cząsteczki oraz to, czy jest ona cykliczna, pseudo-cykliczna czy helikalna. Część zewnętrzną cząsteczki jonoforu stanowią najczęściej niepolarne grupy alkilowe (głównie metylowe, etylowe i izopropylowe), dlatego jest ona hydrofobowa. Jednocześnie niepolarny charakter grup alkilowych nadaje cząsteczce (zarówno samego jonoforu, jak i kompleksu) charakter lipofilowy, dzięki czemu mogą utrzymywać się w warstwie lipidowej. Wyjątkiem są etery koronowe, które ze względu na giętkość konformacyjną mogą ulegać „wywinięciu” i stać się rozpuszczalne w rozpuszczalnikach polarnych, a nawet w wodzie. Rozpuszczalność eterów koronowych w wodzie jest jednak niska. Ulega ona znacznej poprawie w obecności wodorotlenków lub soli nieorganicznych w wyniku tworzenia kompleksów z dostępnymi kationami.
Selektywność kompleksowania.
Jonofory wykazują dużą selektywność kompleksowania jonów. Preferencja kompleksowania jonów przez jonofor zależy od jego trójwymiarowej struktury, różnicy pomiędzy energią desolwatacji i energią kompleksowania oraz stałej trwałości kompleksu. Selektywność jonoforu wynika z polarności hydrofilowej wnęki, lipofilowości zewnętrznej powierzchni, wiązań wodorowych obecnych w cząsteczce, a także oddziaływań typu jon-dipol pomiędzy kompleksowanym jonem a heteroatomami cząsteczki jonoforu. Duży wpływ na proces selektywnego rozpoznawania molekularnego ma również pH środowiska, siła jonowa roztworu oraz natura chemiczna rozpuszczalnika.
Selektywność kompleksowania kationów przez wybrane jonofory
"Kationy jednowartościowe:"
"Kationy dwuwartościowe:"
Transport jonów.
Jonofory nośnikowe kompleksują kation z fazy wodnej znajdując się na granicy faz, jednak pozostając w warstwie lipidowej. Kation jest następnie transportowany przez dwuwarstwę lipidową w postaci kompleksu. Po przeciwnej stronie błony, na granicy faz zachodzi dekompleksowanie kationu, po czym cząsteczka jonoforu wraca, aby wykonać kolejny cykl. Proces ten powtarza się do wyrównania stężeń jonu po obu stronach błony.
Kanały jonowe tworzone przez jonofory nie są trwałe, jak ma to miejsce w przypadku kanałów białkowych. Kanały jonoforowe powstają najczęściej z kilku cząsteczek jonoforu. Cząsteczki te ulegają samoorganizacji w taki sposób, aby powstał por, przez który jony mogą przedostać na drugą stronę błony. Kanały takie powstają tylko na krótki czas, po czym cząsteczki się rozdzielają, aż ponownie utworzą kanał z tymi samymi lub zupełnie innymi cząsteczkami. Przykładem jonoforu tworzącego kanał jest oligopeptyd – gramicydyna A. Kanał tworzony przez ten jonofor zbudowany jest z dwóch cząsteczek ułożonych względem siebie "N"-końcami peptydu „głowa do głowy”. Kanał gramicydyny jest zdolny transportować różne kationy jednowartościowe, lecz nie transportuje kationów dwuwartościowych ani anionów. Ester metylowy monenzyny A (syntetyczna pochodna monenzyny) jest zdolny do tworzenia kanału protonowego w wyniku samoorganizacji aż ośmiu cząsteczek.
Wyróżnia się kilka sposobów transportu jonów przez błony lipidowe z udziałem jonoforów. Jeżeli w wyniku procesu potencjał transbłonowy ulega zmianie, proces nosi nazwę "transportu elektrogenicznego". Jeżeli różnica potencjałów po obu stronach błony zostaje zachowana, transport taki nazywa się "elektroneutralnym".
Jonofory neutralne dokonują najczęściej transportu elektrogenicznego, gdyż transportują konkretny rodzaj kationów w jedną stronę, co wywołuje zmianę potencjałów. Jonofory karboksylowe transportują w jedną stronę błony kation metalu w postaci soli (karboksylanu) , a w przeciwną jon wodorowy w postaci grupy karboksylowej . Jest to zatem transport elektroneutralny, który został nazwany dla tej grupy jonoforów "transportem biologicznym". Wymianę jonów przez jonofory karboksylowe zapisuje się często w następujący sposób: /. Jonofory karboksylowe po modyfikacji grupy karboksylowej np. na estrową czy amidową, również mogą dokonywać transportu jonów i również wykazują właściwości przeciwdrobnoustrojowe. Modyfikowane jonofory karboksylowe transportują jeden rodzaj jonów w jednym kierunku, a inny rodzaj jonów w przeciwnym. Transport taki został nazwany "transportem biomimetycznym" od greckich słów „bios” – życie – i „mimesis” – naśladować – a zapisuje się go /, gdzie i to kationy metali.
Niektóre jonofory mogą transportować jony przez błony lipidowe jednocześnie na sposób elektroneutralny, jak i elektrogeniczny, np. monenzyna A. W takim przypadku mówi się o "transporcie mieszanym". Sposoby transportu jonów przez poszczególne jonofory są wciąż kwestią dyskusyjną i nie są w pełni wyjaśnione.
Właściwości przeciwdrobnoustrojowe.
Jonofory to liczna grupa związków organicznych, zarówno naturalnych, jak i syntetycznych. Większość z nich wykazuje działanie przeciwdrobnoustrojowe. Od czasu ich odkrycia udowodniono, że mogą one wykazywać działanie przeciwbakteryjne, przeciwwirusowe, przeciwgrzybicze, przeciwnowotworowe, przeciwmalaryczne czy kokcydiostatyczne.
Mechanizm działania antybiotycznego.
Mechanizm działania antybiotycznego jonoforów jest ściśle związany z ich zdolnością do transportowania jonów przez błony biologiczne komórek oraz organelli komórkowych, w szczególności mitochondriów. Stężenia poszczególnych jonów po obu stronach błon są różne. Naturalny gradient stężenia jonów: , , , , a także jonów wodorowych (czyli różnicy pH) jest niezbędny do prawidłowego funkcjonowania białkowych kanałów jonowych. Rozpuszczalne w błonach fosfolipidowych cząsteczki jonoforów powodują jego zniesienie, co zaburza fosforylację oksydacyjną i w konsekwencji prowadzi do śmierci komórek. Wiele jonoforów wykazuje działanie bakteriobójcze selektywnie wobec bakterii Gram-dodatnich. Wynika to najprawdopodobniej z tego, że u bakterii Gram-ujemnych ściana komórkowa zawiera dodatkowo warstwę peptydoglikanu, który utrudnia penetrację błon lipidowych.
Zastosowanie.
Jonofory mają bardzo wiele zastosowań w zależności od rodzaju kompleksowanych jonów, selektywności, sposobu transportu przez błony oraz wykazywanego działania bakteriobójczego. Ze względu na wysoką toksyczność (np. walinomycyna czy ciguatoksyna) mają ograniczoną przydatność w farmakoterapii.

</doc>
<doc id="890880" url="https://pl.wikipedia.org/wiki?curid=890880" title="Orkrist">
Orkrist



</doc>
<doc id="890882" url="https://pl.wikipedia.org/wiki?curid=890882" title="Jean Orry">
Jean Orry

Jean Orry (ur. 4 września 1652 w Paryżu, zm. 29 września 1719 tamże) – francuski ekonomista i polityk. Był też "de facto" pierwszym urzędnikiem zwanym "Primo Sectretario de Estado" pierwszy sekretarz stanu.
Gdy toczyła się wojna o sukcesję hiszpańską (1701-1714), Ludwik XIV wspierał słabych militarnie Hiszpanów i ich nowego króla, a swego wnuka Filipa V wysyłając posiłki wojskowe i niektórych swych ekspertów od ekonomii, którzy mieli odbudować zaniedbaną hiszpańska gospodarkę. Jednym z tych ekspertów był właśnie Jean Orry, który dotarł do Madrytu już w 1701 roku.
Orry dokonał centralizującej przebudowy administracji na wzór francuski. Poza tym był agentem Ludwika XIV w Madrycie wraz z Marie-Anne de la Trémoille, księżną des Ursins (1642-1722), która również przybyła w roku 1701 jako Camarera Mayor (dama dworu) młodej małżonki królewskiej.
Od 1706 do 1713 roku Orry przebywał we Francji, chroniąc się przed postępami nieprzyjacielskiego angielsko-austriacko-holenderskiego wojska, które przejściowo zajęło Madryt.
Orry ułożył treść królewskiego dekretu (23 XII 1713), który centralizował Kortezy i przyznawał stolicy bezpośrednia władzę nad władzami lokalnymi. Władze lokalne – „rady terytorialne” "Consejos Territoriales" zostały zastąpione systemem intendentów odpowiedzialnych bezpośrednio przed Orry’m. Niektóre rady takie jak np. Consejo de Castilla zachowały jednak pewne wpływy.
Nowa małżonka króla Włoszka Elżbieta Farnese i jej protegowany minister Giulio Alberoni niechętnie widzieli francuskiego ministra. 7 lutego 1715 roku Orry został odesłany do Francji.
Później tego roku król podpisał przygotowany jeszcze przez Orry’ego dokument o nazwie "Decreto de Nueva Planta" znosząc większość średniowiecznych lokalnych przywilejów.
Od roku 1705 współministrem był Hiszpan Pedro Fernandez del Campo y Angulo, markiz Mejorada, w praktyce jednak decydowała opinia Orry’ego.
Jego synem był zdolny francuski generalny kontroler finansów Philibert Orry.

</doc>
<doc id="890896" url="https://pl.wikipedia.org/wiki?curid=890896" title="Müller">
Müller

Müller – najpopularniejsze niemieckie nazwisko, nosi je około 1,5% ludności, w tłumaczeniu z języka niemieckiego oznacza młynarza.

</doc>
<doc id="890903" url="https://pl.wikipedia.org/wiki?curid=890903" title="Carlos Slim Helu">
Carlos Slim Helu



</doc>
<doc id="890906" url="https://pl.wikipedia.org/wiki?curid=890906" title="Litwin">
Litwin

Osoby o tym nazwisku:

</doc>
<doc id="890908" url="https://pl.wikipedia.org/wiki?curid=890908" title="Nerwiakowłókniakowatości">
Nerwiakowłókniakowatości



</doc>
<doc id="890909" url="https://pl.wikipedia.org/wiki?curid=890909" title="José de Carvajal y Lancaster">
José de Carvajal y Lancaster

José de Carvajal y Lancaster (ur. 16 marca 1698, zm. 8 kwietnia 1754 w Madrycie) – hiszpański mąż stanu. W latach 1746–1754 pełnił funkcje pierwszego sekretarza stanu.
Życiorys.
W roku 1741 on i Cristóbal Osorio, 5. hrabia Montijo byli hiszpańskimi reprezentantami na sejmie Rzeszy we Frankfurcie nad Menem.
José de Carvajal y Lancaster reprezentował typ polityka antymakiawelicznego. Był zwolennikiem rozwiązań pokojowych. Nie popierał celów, jakie stawiały sobie agentury szpiegowskie. Jego głównym oponentem był myślący bardziej makiawelicznie Zenón de Somodevilla y Bengoechea, markiz Ensenada.
José de Carvajal y Lancaster był także wielkim znawcą i miłośnikiem sztuk plastycznych i współzałożycielem Królewskiej Akademii Sztuk Pięknych św. Ferdynanda w Madrycie. Kawaler Orderu Złotego Runa.
Carvajal był przywódcą probrytyjskiej frakcji na dworze madryckim.

</doc>
<doc id="890910" url="https://pl.wikipedia.org/wiki?curid=890910" title="Niemiec">
Niemiec



</doc>
<doc id="890911" url="https://pl.wikipedia.org/wiki?curid=890911" title="Numerramar">
Numerramar



</doc>
<doc id="890912" url="https://pl.wikipedia.org/wiki?curid=890912" title="Anglik">
Anglik



</doc>
<doc id="890913" url="https://pl.wikipedia.org/wiki?curid=890913" title="Walijczyk">
Walijczyk



</doc>
<doc id="890915" url="https://pl.wikipedia.org/wiki?curid=890915" title="Stranger (singel Hilary Duff)">
Stranger (singel Hilary Duff)

Stranger to piosenka napisana przez Hilary Duff, Karę DioGuardi, Vadę Nobles, D. Haruina i Juliusa Diaza, oraz nagrana na trzeci studyjny album Duff – "Dignity" (2007). Jest to trzeci singel promujący album, HMV Japan ogłosiła premierę na CD 4 czerwca 2007.
Plotka głosi, że piosenka opowiada o Duff i jej związku z ex-chłopakiem Joelem Madden; "Entertainment Weekly" napisał: "Kiedy bajkowy romans pomiędzy [Duff i Kebabikiem] upadł pod koniec zeszłego roku, wokalista Good Charlotte szybko znalazł się w ramionach Nicole Richie i świat zawirował. Duff, jak widać, nie oraz nie wpadła w furię jak wzgardzona młoda kobieta."
Według Duff, piosenka jest o tym, co czuje jej matka do jej ojca, który ma pozamałżeński romans z inną kobietą. Duff powiedziała, że napisała piosenkę "Stranger", aby pokazać jeden z jej własnych stosunków, bo nie chciała, aby ludzie wiedzieli napiętych stosunkach między jej rodzicami. "Ale, gdy realizowaliśmy [piosenkę] mnóstwo ludzi opowiadali przez co przeszłam", powiedziała. Inna piosenka z albumu, "Gypsy Woman", była inspirowana tą samą sytuacją.
Remix Vada'y Nobles został wydany na Best Buy i iTunes, oraz w australijskiej edycji albumu "Dignity".

</doc>
<doc id="890916" url="https://pl.wikipedia.org/wiki?curid=890916" title="Irlandczyk">
Irlandczyk



</doc>
<doc id="890918" url="https://pl.wikipedia.org/wiki?curid=890918" title="Kawecan">
Kawecan

Kawecan – rodzaj uzdy służący do prowadzenia konia z ziemi, lonżowania, naziemnej pracy z koniem (np. na długich wodzach), a także do jazdy. Składa się z wzmocnionego nachrapnika, który ma trzy miejsca do zapięcia lonży i wodzy lub wypinaczy. Lonżę przypina się do środkowego, obrotowego pierścienia, natomiast boczne kółka służą do mocowania wodzy pomocniczych (jeśli nie używa się ogłowia wędzidłowego). Kawecan stabilizuje od spodu pasek podgardlany. Kawecan może wywierać duży nacisk na kość nosową konia; w zależności od budowy nachrapnika i jego wypełnienia. Podczas lonżowania ułatwia uzyskanie prawidłowego wygięcia na łuku, a podczas pracy z ziemi pozwala na bardziej subtelną komunikację z koniem (na przykład przy pracy na długich wodzach). Najczęściej stosowany w jeździectwie klasycznym.

</doc>
<doc id="890919" url="https://pl.wikipedia.org/wiki?curid=890919" title="Portugalczyk">
Portugalczyk



</doc>
<doc id="890920" url="https://pl.wikipedia.org/wiki?curid=890920" title="Hiszpan">
Hiszpan



</doc>
<doc id="890930" url="https://pl.wikipedia.org/wiki?curid=890930" title="Chorwat">
Chorwat



</doc>
<doc id="890935" url="https://pl.wikipedia.org/wiki?curid=890935" title="Mogami (1934)">
Mogami (1934)

 – japoński krążownik z okresu II wojny światowej, pierwsza z czterech jednostek typu "Mogami". Zbudowany jako krążownik lekki, w 1939 przebudowany na krążownik ciężki.
Historia.
Stępkę pod "Mogami" położono w październiku 1931 w stoczni Marynarki Wojennej w Kure. Wodowanie okrętu miało miejsce w marcu 1934, a oddanie do służby w lipcu 1935. Okręt projektowano w zgodzie z postanowieniami Traktatu Waszyngtońskiego, który ograniczał wyporność budowanych okrętów. Aby zmniejszyć wyporność okrętu w konstrukcji nadbudówki zastosowano aluminium a do łączenia niektórych części kadłuba wykorzystano spawanie zamiast nitowania. W 1939 zamiast 5 wież z 15 działami kaliber 155 mm zamontowano 5 wież z 10 działami kaliber 203 mm.
28 lutego 1942 roku, podczas bitwy w Cieśninie Sundajskiej "Mogami" wystrzelił salwę sześciu torped do USS "Houston" (CA-30), torpedy nie trafiły jednak w amerykański ciężki krążownik, zatopiły za to pięć japońskich jednostek, w tym jednostkę flagową dowodzącego japońskim lądowaniem generała Hitoshi Imamury. Ten niefortunny atak "Mogami", został uznany w literaturze za "najbardziej efektywny atak torpedowy w historii".
W czerwcu 1942 wraz z bliźniaczą jednostką "Mikuma" wziął udział w bitwie pod Midway. Przy wykonywaniu zwrotu uderzył dziobnicą w burtę krążownika "Mikuma". Z oderwanym dziobem i uszkodzony atakiem bombowym lotnictwa pokładowego amerykańskich lotniskowców uszedł z pola bitwy.
Po powrocie do Japonii został poddany gruntownej przebudowie na krążownik lotniczy. Usunięto dwie rufowe wieże artylerii głównej, na miejsce których zamontowano pokład lotniczy dla 11 samolotów. Podobnej przebudowie poddano pancernik "Ise" i jego siostrzaną jednostkę "Hyūga".
W październiku 1944 "Mogami" wziął udział w bitwie o Leyte. Podczas bitwy został ciężko uszkodzony przez samoloty i okręty amerykańskie, a następnie dobity przez japoński niszczyciel "Akebono".

</doc>
<doc id="890936" url="https://pl.wikipedia.org/wiki?curid=890936" title="Powieść walterscottowska">
Powieść walterscottowska

Powieść typu walterscottowskiego – gatunek powieści historycznej zapoczątkowany przez szkockiego pisarza Waltera Scotta. Szczególnie związany z epoką romantyzmu i cechującą ją fascynacją historią. 
Cechy gatunku.
Powieść walterskotowska w swojej pierwotnej formie stawiała sobie za cel w pierwszym rzędzie oddanie charakteru epoki i możliwie dokładne przedstawienie panujących w niej zwyczajów. Aby jednak przyciągnąć uwagę czytelnika, na pierwszy plan powieści wysuwał się wątek fikcyjny, skomplikowany i pełen niespodziewanych zwrotów akcji, natomiast postacie stricte historyczne (o ile się pojawiały) przewijały się jedynie przez drugi plan utworu. Bardzo często jednak los bohatera fikcyjnego łączył się z wydarzeniami prawdziwymi, które wręcz przesądzały o ostatecznym rozwiązaniu fikcyjnego wątku. Przykładowe utwory Scotta utrzymane w tej konwencji to "Waverley", "Ivanhoe", "Rob Roy" czy "Piękne dziewczę z Perth". 
W Europie głównym kontynuatorem tradycji walterskotowskiej był Aleksander Dumas ojciec, którego utwory każdorazowo cechuje żywa, bliska powieści sensacyjnej akcja umieszczona na tle historycznym. U Dumasa stopień wykorzystania autentycznych wydarzeń z historii Francji był bardzo różny; niekiedy cały utwór stanowił udramatyzowaną wersję prawdziwej historii (jak "Towarzysze Jehudy" czy też "Karol Szalony"), niekiedy zaś utwór wiązał się tylko z jednym wydarzeniem historycznym, zaś następnie koncentrował się całkowicie na losach bohatera (jak "Hrabia Monte Christo"). 
Polskie przykłady powieści walterskotowskich to "Listopad" Seweryna Rzewuskiego czy "Jan z Tęczyna" Juliana Ursyna Niemcewicza, niektóre cechy takiej powieści przejawia także "Wita" Tadeusza Micińskiego.

</doc>
<doc id="890937" url="https://pl.wikipedia.org/wiki?curid=890937" title="Słoweniec">
Słoweniec



</doc>
<doc id="890938" url="https://pl.wikipedia.org/wiki?curid=890938" title="Rumun">
Rumun



</doc>
<doc id="890939" url="https://pl.wikipedia.org/wiki?curid=890939" title="Korpus Pancerny Großdeutschland">
Korpus Pancerny Großdeutschland

Korpus Pancerny Großdeutschland, niem. "Panzerkorps Großdeutschland" – jeden z niemieckich korpusów pancernych utworzonych w trakcie II wojny światowej. Powstał we wrześniu 1944 roku z przekształcenia 18 Dywizji Artylerii i resztek XIII Korpusu Armijnego, w grudniu 1944 wzmocniony pododdziałami Dywizji Großdeutschland. Walczył na froncie wschodnim, nad Odrą i Nysą, w składzie 4 Armii Pancernej (Grupa Armii Wisła - stan w lutym 1945).

</doc>
<doc id="890940" url="https://pl.wikipedia.org/wiki?curid=890940" title="Węgier">
Węgier



</doc>
<doc id="890941" url="https://pl.wikipedia.org/wiki?curid=890941" title="Schneider">
Schneider

Geografia.
Miejscowości w USA:
Gminy w USA:
Gospodarka.
Firmy:

</doc>
<doc id="890942" url="https://pl.wikipedia.org/wiki?curid=890942" title="Łotysz">
Łotysz



</doc>
<doc id="890945" url="https://pl.wikipedia.org/wiki?curid=890945" title="Estończyk">
Estończyk



</doc>
<doc id="890946" url="https://pl.wikipedia.org/wiki?curid=890946" title="Lothlann">
Lothlann



</doc>
<doc id="890948" url="https://pl.wikipedia.org/wiki?curid=890948" title="Fin">
Fin



</doc>
<doc id="890949" url="https://pl.wikipedia.org/wiki?curid=890949" title="Szwed">
Szwed



</doc>
<doc id="890951" url="https://pl.wikipedia.org/wiki?curid=890951" title="Duńczyk">
Duńczyk



</doc>
<doc id="890952" url="https://pl.wikipedia.org/wiki?curid=890952" title="Norweg">
Norweg



</doc>
<doc id="890953" url="https://pl.wikipedia.org/wiki?curid=890953" title="Austriak">
Austriak



</doc>
<doc id="890956" url="https://pl.wikipedia.org/wiki?curid=890956" title="Grek">
Grek



</doc>
<doc id="890957" url="https://pl.wikipedia.org/wiki?curid=890957" title="Andrzej Szmajke">
Andrzej Szmajke

Andrzej Jerzy Szmajke (ur. 21 października 1953 w Kraśniku, zm. 5 czerwca 2016 we Wrocławiu) – polski psycholog, specjalizujący się w zakresie autoprezentacji, postrzegania ludzi, psychologii osobowości i psychologii społecznej, nauczyciel akademicki, związany z uczelnią we Wrocławiu i w Opolu. Profesor nauk humanistycznych (2008).
Życiorys.
Andrzej Szmajke urodził się w 1953 w Kraśniku. W 1972 rozpoczął studia na kierunku psychologia na Uniwersytecie Wrocławskim, które ukończył magisterium w 1977. Z uczelnią tą związał się przez kolejnych kilka dekad, rozpoczynając pracę od stanowiska asystenta, a kończąc na profesorze nadzwyczajnym na Instytucie Psychologii UWr. Kierował tam Zakładem Eksperymentalnej Psychologii Społecznej. Otrzymał na niej także stopień doktora nauk humanistycznych w zakresie psychologii. W 1997 uzyskał stopień naukowy doktora habilitowanego na Instytucie Psychologii PAN w Warszawie na podstawie pracy pt. "Samoutrudnianie jako sposób autoprezentacji".
Od lat 90. XX wieku pracował także w Zakładzie Psychologii Katedry Humanistycznych Podstaw Kultury Fizycznej Akademii Wychowania Fizycznego we Wrocławiu oraz Instytucie Psychologii Uniwersytetu Opolskiego, gdzie otrzymał stanowisko profesora zwyczajnego. W 2008 został dyrektorem tej placówki naukowo-dydaktycznej.
Prof. Andrzej Szmajke został pochowany 10 czerwca 2016 na wrocławskim cmentarzu komunalnym przy ul. Kiełczowskiej.
Dorobek naukowy.
Zajmował się badaniami dotyczącymi percepcji interpersonalnej, autoprezentacji, atrakcyjności interpersonalnej, egotyzmu. Zajmował się również psychologią zachowań politycznych i psychologią sportu. Jest autorem ponad 90 publikacji, m.in.:

</doc>
<doc id="890960" url="https://pl.wikipedia.org/wiki?curid=890960" title="Albańczyk">
Albańczyk



</doc>
<doc id="890961" url="https://pl.wikipedia.org/wiki?curid=890961" title="Chińczyk">
Chińczyk



</doc>
<doc id="890963" url="https://pl.wikipedia.org/wiki?curid=890963" title="Zespół von Hippel-Lindau">
Zespół von Hippel-Lindau



</doc>
<doc id="890967" url="https://pl.wikipedia.org/wiki?curid=890967" title="Obieg krwi">
Obieg krwi



</doc>
<doc id="890968" url="https://pl.wikipedia.org/wiki?curid=890968" title="Maulaj Hasan">
Maulaj Hasan

Maulaj Hasan (ur. 8 maja 2003 w Rabacie) – syn króla Maroka Muhammada VI i jego żony Lalli Salmy. W 2005 roku w wieku 2 lat został ogłoszony następcą tronu. Ma siostrę Lallę Chadidżę urodzoną w 2007 roku.

</doc>
<doc id="890970" url="https://pl.wikipedia.org/wiki?curid=890970" title="Centralny Rząd Tybetański">
Centralny Rząd Tybetański

Centralny Rząd Tybetański (tyb. དབུས་བོད་མིའི་སྒྲིག་འཛུགས།, ang. "Central Tibetan Administration", pełna nazwa: "Centralny Rząd Tybetański Jego Świątobliwości XIV Dalajlamy") – tybetański rząd na uchodźstwie z siedzibą w Dharamsali w Indiach. Nie jest oficjalnie uznawany przez władze Chin, w których granicach Tybet się obecnie znajduje, ani przez żaden inny rząd na świecie.
CRT zajmuje się koordynacją pomocy udzielanej Tybetańczykom przez organizacje humanitarne na świecie. Za zgodą Indii, pełni rolę samorządu dla ok. 120 tys. tybetańskich uchodźców zamieszkałych w Indiach, a także w innych krajach. CRT pełni także funkcję informacyjną, wspierając Dalajlamę w jego dążeniach do wynegocjowania z rządem w Pekinie rzeczywistej autonomii dla Tybetu. Zajmuje się także ochroną dziedzictwa kulturowego Tybetańczyków. Rząd Tybetu na uchodźstwie nie uznaje działań zbrojnych jako sposobu walki o niezależność.
Premier, tytułowany jako "Kalon Tripa", jest obecnie wybierany w wolnych, demokratycznych wyborach. W 2001 roku Tybetańczycy przeprowadzili pierwsze wybory, w których wygrał 62-letni mnich Lobsang Tenzin. Rolę głowy państwa tradycyjnie pełni XIV Dalajlama, który zainicjował demokratyzację rządu. Wcześniej to on mianował premiera oraz ministrów.
14 czerwca 1991 uchwalono Kartę Tybetańczyków na Uchodźstwie (ang. Charter of the Tibetans In-Exile) potocznie zwaną konstytucją Tybetu przyjętą przez Tybetańskie Zgromadzenie Przedstawicieli Ludowych (ang. Assembly of Tibetan People’s Deputies).
Strategia.
CRT nie dąży obecnie bezpośrednio do rozciągnięcia swojej władzy na terytorium Tybetu. Według strategii Dalajlamy, nazywanej "Drogą Środka", Tybet powinien w ramach Chińskiej Republiki Ludowej uzyskać status Specjalnego Regionu Autonomicznego, podobnie jak Hongkong (w 1997 r.) i Makau (w 1999 r.) w myśl zasady „jeden kraj – dwa systemy” Deng Xiaopinga. Status SRA zapewnia bowiem rzeczywistą autonomię.
Władze w Pekinie nie chcą się na to jednak zgodzić i większa część etnicznego Tybetu funkcjonuje w ramach ChRL jako Tybetański Region Autonomiczny, podobnie jak m.in. Mongolia Wewnętrzna i Sinciang. Regiony autonomiczne są od rządu w Pekinie tylko nieco bardziej niezależne niż prowincje.

</doc>
<doc id="890982" url="https://pl.wikipedia.org/wiki?curid=890982" title="Herb województwa białostockiego">
Herb województwa białostockiego

Herb województwa białostockiego
"Tarcza dwudzielna - w prawym polu czerwonym orzeł biały, bez korony, w lewym polu również czerwonym Pogoń Litewska zwyczajna: mąż zbrojny w szyszaku, na biały koniu, do biegu niby zapędzonym, siodło na koniu i czaprak czerwony, aż do kpyt końskich rozwlekły, z trojaką złotą frendzlą, w prawej rence miecz goły wyniesiony w górę, jakby do cięcia trzyma, w lewej zaś - czyli raczej na barku jego. tarcza z dwoma krzyżami złotymi w jeden spojonymi."

</doc>
<doc id="890984" url="https://pl.wikipedia.org/wiki?curid=890984" title="Herb Wilna">
Herb Wilna

 
Herb Wilna – herb miejski Wilna przedstawia w polu czerwonym świętego Krzysztofa niosącego na barkach Dzieciątko Jezus. Trzymaczami heraldycznymi są dwie kobiety, trzymacz po prawej stronie herbu prawej ma topór przewiązany rózgami liktorskimi (symbol jedności), trzymacz po lewej wagę (symbol sprawiedliwości) oraz kotwicę (znak nadziei). Tarczę wieńczy wieniec laurowy przepasany wstęgami zieloną, złotą i czerwoną. Dewiza herbowa z napisem "Unitas, Justitia, Spes" (łac. Jedność, Sprawiedliwość, Nadzieja).
Herb miastu został nadany w 1330 roku i przedstawiał idącego przez fale św. Krzysztofa, niosącego na barkach Dzieciątko Jezus. W roku 1568 Zygmunt II August po raz pierwszy wspominiał o symbolach umieszczonych na pieczęci Wilna, a w jednym z jego listów widoczna jest pieczęć, przedstawiająca obecny motyw z herbu wileńskiego. Święty przedstawiony jest na tej pieczęci z podwójnym krzyżem na lasce, który jeszcze w XVI wieku zamieniono na wyrwane drzewo.

</doc>
<doc id="890985" url="https://pl.wikipedia.org/wiki?curid=890985" title="Lipowe Pole">
Lipowe Pole

Geografia.
2 miejscowości w Polsce: 

</doc>
<doc id="890987" url="https://pl.wikipedia.org/wiki?curid=890987" title="Warner Music">
Warner Music



</doc>
<doc id="890993" url="https://pl.wikipedia.org/wiki?curid=890993" title="Herb województwa kieleckiego">
Herb województwa kieleckiego

Herb województwa kieleckiego
"Tarcza dwudzielna - w polu górnym czerwonym orzeł biały w złotej koronie, z głową zwróconą w lewo, przez skrzydła ma złotą linię; w polu dolnym dwudzielnym z prawej strony trzy pasy czerwone a trzy białe (srebrne), tak iż po każdym czerwonym alternatą białe następuje, z lewej strony w polu błękitnym trzy rzędy gwiazd srebrnych w każdym rzędzie po trzy gwiazdy."

</doc>
<doc id="890995" url="https://pl.wikipedia.org/wiki?curid=890995" title="Zenón de Somodevilla y Bengoechea, markiz Ensenada">
Zenón de Somodevilla y Bengoechea, markiz Ensenada

Zenón de Somodevilla y Bengoechea, markiz Ensenada (ur. 20 kwietnia 1702, zm. 2 grudnia 1781) – hiszpański mąż stanu.
Życiorys.
Gdy wyniesiono go do urzędów mówiono, że był arystokratycznego pochodzenia, lecz niczego bliżej nie wiadomo o jego rodzicach (Francisco de Somodevilla i Francisca de Bengoechea), nie wiemy też nic o życiu jego samego przed 1720 rokiem, kiedy został urzędnikiem we flocie.
Pracował nd dokumentami dotyczącymi wypraw, które miały przynieść Hiszpanii utracone wcześniej terytoria w Afryce Północnej (Ceuta i Oran – 1731). ówczesny główny minister Don José Patiño rozpoznał jego talenty.
W młodości żołnierz. Brał udział w wyprawie na Oran (1730–1731). Doszedł do urzędów, gdy władzę objął Ferdynand VI. Sprzeczał się ze swym zwierzchnikiem (José de Carvajal y Lancaster), dowodząc, że Hiszpania powinna uprawiać bardziej aktywną i agresywna politykę w Europie.
W 1749 przeprowadził nowy kataster podatkowy (catastro de Ensenada).
W 1752 roku współzałożył "Królewską Akademię Sztuk Pięknych św. Ferdynanda" w Madrycie.
W 1753 doprowadził do podpisania konkordatu ze Stolicą Apostolską, dzięki czemu ograniczono wypływ pieniądza z Hiszpanii do Watykanu oraz król Hiszpanii uzyskał większy wpływ na obsadę stanowisk kościelnych. Za największe jego osiągnięcie jest jednak uważana odbudowa potęgi morskiej Hiszpanii, dzięki modernizacji portów i ściąganiu zagranicznych specjalistów.

</doc>
<doc id="891000" url="https://pl.wikipedia.org/wiki?curid=891000" title="Herb województwa krakowskiego">
Herb województwa krakowskiego

Herb województwa krakowskiego – orzeł w koronie zwrócony heraldycznie w lewo jest herbem Ziemi Krakowskiej.
"W polu czerwonym orzeł biały w złotej koronie, z głową zwróconą w lewo, przez skrzydła ma złotą linię."

</doc>
<doc id="891001" url="https://pl.wikipedia.org/wiki?curid=891001" title="Ogowe Środkowe">
Ogowe Środkowe

Ogowe Środkowe (fr. "Moyen-Ogooué") jest jedną z gabońskich prowincji. Obszar prowincji wynosi 18 535 km², prowincję zamieszkuje 58 307 osób (2005). Ośrodkiem administracyjnym (stolicą) jest Lambaréné.
Departamenty.
Ogowe Środkowe jest podzielone na 2 departamenty:

</doc>
<doc id="891003" url="https://pl.wikipedia.org/wiki?curid=891003" title="Domaszowice Wikaryjskie">
Domaszowice Wikaryjskie

Domaszowice Wikaryjskie – część Kielc, która niegdyś wraz z Domaszowicami w gminie Masłów tworzyła jedną wieś. Obecnie te dwa obszary rozgranicza ulica Sandomierska (do 2011 roku fragment drogi krajowej nr 74).
Komunikacja.
Główną ulicą w Domaszowicach Wikaryjskich jest ulica Wikaryjska. Po wielu latach, w 2010 roku ulica ta została wylana asfaltem, ułożono media oraz wykonano oświetlenie ulicy. Przez ulicę nie przejeżdżała komunikacja miejska, gdyż wcześniej nie było takiej możliwości ze względu na stan drogi. Podczas prac remontowych ulicy Zagórskiej, puszczono przez ulicę Wikaryjską autobusy linii 8, którego następstwem było umiejscowienie przystanków autobusowych na tej ulicy. Obecnie przez ulicę przejeżdżają autobusy linii 109 do pętli na Zagórzu. Pod wpływem zmian zapowiedzianych latem 2020 roku przez ZTM Kielce z osiedla zniknęły linie: 8 i 109. W zamian zaczęły kursować linie 14 i 28. W związku z pracami remontowymi na pętli Zagórze, linie 14 i 21 zostały przekierowane do ulicy Zagórskiej, a osiedle straciło ważne połączenie – linię 21. Najbliższy przystanek z większą liczbą linii autobusowych, zlokalizowany jest na skrzyżowaniu ulic Sandomierskiej i Wikaryjskiej.
Linie autobusowe, kursujące przez ulicę Sandomierską w stronę Kielc:
Linie autobusowe, obsługujące pętlę na Zagórzu:

</doc>
<doc id="891009" url="https://pl.wikipedia.org/wiki?curid=891009" title="Centralna Tybetańska Administracja">
Centralna Tybetańska Administracja



</doc>
<doc id="891011" url="https://pl.wikipedia.org/wiki?curid=891011" title="Dog Island Point">
Dog Island Point



</doc>
<doc id="891013" url="https://pl.wikipedia.org/wiki?curid=891013" title="Herb województwa lwowskiego">
Herb województwa lwowskiego

Herb województwa lwowskiego
"Tarcza dwudzielna - w polu górnym błękitnym lew złoty w koronie złotej, zwrócony w lewo wspina się przednimi łapami na skałę; w polu dolnym, również błękitnym, orzeł biały o dwóch głowach, które jedna korona otacza".
Istniały również propozycje aby stworzyć herb czteropolowy składający się z herbów wszystkich historycznych województw i ziem wchodzących w skład województwa lwowskiego, tj. województw: ruskiego, bełskiego i sandomierskiego oraz ziemi przemyskiej.

</doc>
<doc id="891019" url="https://pl.wikipedia.org/wiki?curid=891019" title="Ndjolé">
Ndjolé

 
Ndjolé – miasto w Gabonie, położone na północny wschód od Lambaréné. Około 5000 mieszkańców.

</doc>
<doc id="891021" url="https://pl.wikipedia.org/wiki?curid=891021" title="Ndjole">
Ndjole



</doc>
<doc id="891022" url="https://pl.wikipedia.org/wiki?curid=891022" title="Greatest Hits (album NRD)">
Greatest Hits (album NRD)



</doc>
<doc id="891023" url="https://pl.wikipedia.org/wiki?curid=891023" title="Barra Point">
Barra Point

Barra Point – przylądek w Gambii, w pobliżu miasta Barra u rozległego estuarium rzeki Gambia (na północnym brzegu). W 1826 roku powstała tu brytyjska fortyfikacja Fort Bullen. Miała ona, wspólnie z garnizonem w Bathrust na St. Mary’s Island po drugiej stronie rzeki (obecnie znajduje się tam miasto Bandżul), pomóc Brytyjczykom w przejęciu kontroli nad ujściem. Brytyjczycy chcieli w ten sposób, po zniesieniu u siebie niewolnictwa, uniemożliwić również innym krajom wywóz niewolników z tej części świata. Od 2003 roku ruiny fortu wpisane są wspólnie z Wyspą James, Albredą i kilkoma innymi fortyfikacjami w Gambii na listę światowego dziedzictwa UNESCO.

</doc>
<doc id="891024" url="https://pl.wikipedia.org/wiki?curid=891024" title="Herb województwa poleskiego">
Herb województwa poleskiego

Herb województwa poleskiego
"Pogoń jak w herbie województwa białostockiego z tą odmianą, że ubiór na koniu (siodło i czaprak) i na rycerzu (tło tarczy, którą trzyma rycerz) błękitny."

</doc>
<doc id="891027" url="https://pl.wikipedia.org/wiki?curid=891027" title="Erechim">
Erechim

Erechim – miasto w stanie Rio Grande do Sul w Brazylii.
Ok. 100 tysięcy mieszkańców.
Siedziba polskiego konsulatu honorowego.
Miasto powstało w 1906 na drodze kolei prowadzącej do São Paulo, założyciele to głównie włoscy imigranci. W 1926 90% mieszkańców stanowili Włosi pochodzący z Wenecji. Pozostałe europejskie narodowości w mieście to Niemcy, Polacy. Wielokulturowość miasta objawia się w jego architekturze i kulturze.
Najbardziej znaną osobą urodzoną w Erechim jest modelka Alessandra Ambrosio.
W mieście rozwinął się przemysł spożywczy.

</doc>
<doc id="891028" url="https://pl.wikipedia.org/wiki?curid=891028" title="Warszawska Fabryka Motocykli">
Warszawska Fabryka Motocykli

Warszawska Fabryka Motocykli (WFM) – nieistniejąca fabryka motocykli w Warszawie przy ul. Mińskiej 25, produkująca motocykle, skutery i dwusuwowe silniki motocyklowe pod marką WFM.
Opis.
WFM, zwyczajowo nazywana "wuefemką", powstała w 1951 r. z przekształcenia Warszawskich Zakładów Naprawy Samochodów, które utworzono na bazie Zakładów Sprzętu Transportowego nr 2 i Państwowych Zakładów Samochodowych nr 2. WFM przejęła z wrocławskiej Wytwórni Sprzętu Komunikacyjnego Psie Pole produkcję silników motocyklowych o pojemności 125 cm³, a także produkcję motocykla SHL 125 cm³ z Kieleckich Zakładów Wyrobów Metalowych (KZWM). WFM opracowała własne konstrukcje motocykli: M06 w kilku odmianach, prototypowy M16 oraz skuterów: prototypy Żuk, Bąk i Osa produkowana w odmianach M50 i M52.
Wieloletnim dyrektorem fabryki był Wacław Laskowski.
W dniu 1 stycznia 1965 r. nastąpiło połączenie zakładów WFM z sąsiednimi Polskimi Zakładami Optycznymi, po czym zaczęto stopniowo wygaszać produkcje. Nieruchomości i maszyny przejęły PZO, nadal produkując silniki i części zamienne.
Motocykle skonstruowane w WFM: M06, M06R, M06-S34, M06-S01-Z1, M16 TARPAN
Skutery skonstruowane w WFM: M08 Osa, M50 Osa, M52 Osa, M55 Osa, M57 Osa
Silniki produkowane w WFM: S01, S06, S06A, S32, S32U, S33
Nowa WFM.
Na początku XXI wieku powstał projekt reaktywacji marki WFM przy współpracy z Mińską Fabryką Motocykli i Rowerów "Motovelo" z Białorusi Pomysłodawcą projektu był Włodzimierz Gąsiorek posiadający prawa do znaku towarowego WFM poprzez klub Motor Klub Wawer. Motocykl był modyfikacją motocykla Mińsk Lider. W sprzedaży dostępne były wersję z silnikiem 125 cm³ i 50 cm³.

</doc>
<doc id="891030" url="https://pl.wikipedia.org/wiki?curid=891030" title="The Getaway (singel)">
The Getaway (singel)

The Getaway – piosenka popowo-rockowa napisana przez Juliana Bunetta i Jamesa Michaela na trzeci album Hilary Duff "Hilary Duff" (2004). Singel został wydany jako radiowy w Stanach Zjednoczonych pod koniec listopada 2004 i w Kanadzie pod koniec stycznia 2005. Zgodnie z Radio &amp; Records Canada w pierwszym tygodniu nadawania piosenki w nowoczesnych radiach była ona grana częściej od każdej innej i została jedną z najczęściej granych piosenek roku w radio stacjach Mix 96. Teledysk do singla nie został nakręcony. W lutym 2005 popdirt.com doniósł, że wydanie płyty CD z „The Getaway” było zaplanowane na styczeń, ale zostało zawieszone po tym, gdy sprzedaż "Hilary Duff" „niespodziewanie spadła”.

</doc>
<doc id="891032" url="https://pl.wikipedia.org/wiki?curid=891032" title="Greatest Hits (The Police)">
Greatest Hits (The Police)



</doc>
<doc id="891035" url="https://pl.wikipedia.org/wiki?curid=891035" title="Juan Guillermo Ripperdá">
Juan Guillermo Ripperdá

Johan Willem Ripperda, VIII baron de Ripperda (ur. 1680 w Oldehove, Groningen (Holandia), zm. 5 listopada 1737 w Tetuan (Maroko)) – słynny awanturnik, który pełnił przez kilka miesięcy funkcję hiszpańskiego pierwszego sekretarza stanu od 12 grudnia 1725 – 14 kwietnia 1726.
Jego ojcem był oficer armii holenderskiej Ludolf Luirdt Ripperda (1648-1721).
Polityk holenderski.
Johan Willem Ripperda był deputowanym stanów prowincji Gronigen. Od 1707 roku obywatel miasta Groningen. W 1711 roku został deputowanym Stanów Generalnych Republiki Zjednoczonych Prowincji reprezentując w nich prowincję Groningen.
Polityk hiszpański.
W 1715 roku władze holenderskie wysłał Ripperdę do Madrytu był holenderskim posłem nadzwyczajnym/ambasadorem w Madrycie (w latach 1715-1718), gdzie dostrzegł go Giulio Alberoni. Johan Willem Ripperdá postanowił zmienić imiona na Juan Guillermo Ripperdá i przejść na służbę hiszpańską, w której znajdowało się wówczas wielu cudzoziemców; Francuz Jean Orry, i sam Alberoni – Włoch. W Hiszpanii sprzyjał katolikom.
Ripperda był zwolennikiem aktywnego zniszczenia francusko-brytyjskiego arbitrażu dyplomatycznego w Europie. Zamierzał bezpośrednio w rozmowach z wrogiem – Austrią załatwić problemy, których nie mogli rozwikłać pośrednicy francuscy i brytyjscy. Jego działalność doprowadziła do powstania sojuszu wiedeńskiego (Hiszpania – Austria) i opozycyjnego sojuszu zwanego hanowerskim (Wielka Brytania – Republika Zjednoczonych Prowincji – Francja).
Niełaska.
Do roku 1727 Europa podzieliła się na dwa obozy. Ripperda miał zostać w 1726 roku aresztowany, za doprowadzenie do niebezpiecznej sytuacji międzynarodowej i za niekorzystne warunki traktatów z Wiedniem. (jednak jako pretekstu użyto oskarżeń o malwersacje – standardowego oskarżenia wysuwanego w takich wypadkach). Został on potraktowany jak kozioł ofiarny. Przed nienawiścią swych mocodawców Ripperda schronił się w brytyjskiej ambasadzie. Ambasador William Stanhope, 1. hrabia Harrington zapytał go czy jest podejrzany o jakieś przestępstwo, na co Ripperda odpowiedział, iż boi się jedynie ataku tłumu. Stanhope pozwolił mu na razie zostać w ambasadzie, po czym wystarał się o audiencję u króla Filipa, który pochwalił postępowanie dyplomaty. Kazał mu jedynie obiecać, że nie pozwoli Ripperdzie uciec. Jednak nieco później Rada Kastylii (Consejo de Castilla) uznała, że Ripperda dopuścił się „obrazy majestatu”, i że wyprowadzenie go siłą z ambasady nie będzie sprzeczne z prawem narodów. Uczynił to nazajutrz alkad ("alcalde" – burmistrz) Madrytu w asyście 60 gwardzistów. Wywiązała się korespondencja, w której strona brytyjska nie zaprzeczyła prawomocności zatrzymania, lecz uchybiono ambasadorowi wywlekając ministra z ambasady, bez wystosowania prośby do Brytyjczyka o wydanie go. Już w XVII wieku obowiązywał w Hiszpanii zakaz poszukiwania azylu w innych miejscach niż sakralne, który to zapis skopiowali Portugalczycy (11 grudnia 1748 roku). Ripperda został zaaresztowany i zamknięty w zamku w Segowii. W 1728 zdołał uciec i wyjechał do Holandii i nawrócił się na protestantyzm a później w Maroku na islam.

</doc>
<doc id="891036" url="https://pl.wikipedia.org/wiki?curid=891036" title="Heading for Tomorrow">
Heading for Tomorrow

Heading for Tomorrow – pierwszy studyjny album niemieckiego zespołu powermetalowego Gamma Ray. W 2002 roku został wydany ponownie jako część box-setu Ultimate Collection.
Lista utworów.
2002 Bonus Tracks

</doc>
<doc id="891038" url="https://pl.wikipedia.org/wiki?curid=891038" title="Herb województwa poznańskiego">
Herb województwa poznańskiego

Herb województwa poznańskiego
"Orzeł biały bez korony, zwrócony w prawo, w polu czerwonym. (styl piastowski Przemysława II)"
W 1928 r. Sejmik Krajowy Poznański uchwalił inny herb - orła piastowskiego z herbu województwa poznańskiego I Rzeczypospolitej z tarczą na piersi z herbem województwa kaliskiego I Rzeczypospolitej. Herb ten jednak nie uzyskał zatwierdzenia. Dziś jest on herbem Obornik.

</doc>
<doc id="891042" url="https://pl.wikipedia.org/wiki?curid=891042" title="Johan Willem Ripperdá">
Johan Willem Ripperdá



</doc>
<doc id="891044" url="https://pl.wikipedia.org/wiki?curid=891044" title="Herb województwa tarnopolskiego">
Herb województwa tarnopolskiego

Herb województwa tarnopolskiego
"Tarcza dwudzielna - w polu prawym białym złote słońce; w polu lewym czerwonym gryf biały w koronie złotej, zwrócony w lewo, ze skrzydłami i łapami przednimi wspiętymi do góry."
Było to połączenie herbów województw I Rzeczypospolitej: podolskiego i bełskiego.

</doc>
<doc id="891045" url="https://pl.wikipedia.org/wiki?curid=891045" title="Miasta w Gabonie">
Miasta w Gabonie

Według danych oficjalnych pochodzących z 2010 roku Gabon posiadał ponad 30 miast o ludności przekraczającej 1 tys. mieszkańców. Stolica kraju Libreville jako jedyne miasto liczyło ponad pół miliona mieszkańców; 1 miasto z ludnością 100÷500 tys.; 1 miasto z ludnością 50÷100 tys.; 5 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Gabonie.
Największe miasta w Gabonie według liczebności mieszkańców (stan na 2010):

</doc>
<doc id="891047" url="https://pl.wikipedia.org/wiki?curid=891047" title="Stranger">
Stranger



</doc>
<doc id="891049" url="https://pl.wikipedia.org/wiki?curid=891049" title="Sigh No More (album Gamma Ray)">
Sigh No More (album Gamma Ray)

Sigh No More – drugi album studyjny wydany przez niemiecką grupę powermetalową Gamma Ray.

</doc>
<doc id="891053" url="https://pl.wikipedia.org/wiki?curid=891053" title="Herb województwa wileńskiego">
Herb województwa wileńskiego

Herb województwa wileńskiego
"Pogoń zwyczajna: mąż zbrojny w szyszaku, na białym koniu, do biegu niby zapędzonym, siodło na koniu i czaprak czerwony, aż do kopyt końskich rozwlekły, z trojaką złotą frendzlą, w prawej ręce miecz goły wyniesiony do góry, jakby do cięcia trzyma, w lewej zaś - czyli raczej na barku jego, tarcza z dwoma krzyżami złotymi w jeden spojonymi."

</doc>
<doc id="891055" url="https://pl.wikipedia.org/wiki?curid=891055" title="Miasta w Etiopii">
Miasta w Etiopii

Według danych oficjalnych pochodzących z 2013 roku Etiopia posiadała ponad 140 miast o ludności przekraczającej 13 tys. mieszkańców. Stolica kraju Addis Abeba jako jedyne miasto liczyło ponad milion mieszkańców; 15 miast z ludnością 100÷500 tys.; 20 miast z ludnością 50÷100 tys.; 55 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Etiopii.
Największe miasta w Etiopii według liczebności mieszkańców (stan na 01.07.2013):

</doc>
<doc id="891059" url="https://pl.wikipedia.org/wiki?curid=891059" title="José Rizal">
José Rizal

José Protasio Mercado Rizal de Alejandro, Lam-co Alonso de la Rosa, y Realonda de Quintos (ur. 19 czerwca 1861 w Calambie, zm. 30 grudnia 1896 w Manili) – lekarz, filipiński bohater narodowy.
Życiorys.
Rizal był synem średniozamożnego posiadacza ziemskiego. Był siódmym z kolei dzieckiem w jedenastoosobowej rodzinie o korzeniach chińskich. Wykształcenie odebrał w szkołach w Manili a także na Uniwersytecie Madryckim (gdzie ukończył medycynę), zawsze był wyróżniającym się studentem. Studiował także w Paryżu i Heidelbergu, posługiwał się biegle siedmioma językami. W czasie pobytu w Europie (1882-1892) zaczął zabiegać o zreformowanie hiszpańskiego systemu zarządzania Filipinami.
W 1886 Rizal opublikował swoją pierwszą powieść, pod tytułem "Noli me tangere" („Nie dotykaj mnie”), która obnażała nieudolność i niesprawiedliwość hiszpańskiego systemu kolonialnego w jego ojczyźnie. Kolejną publikacją była książka "El filibustierismo" („Rządy chciwości”, 1891). Ugruntowała ona jego pozycję, jako czołowego przedstawiciela filipińskiego ruchu reformatorskiego. Kolejną pracę poświęcił ukazaniu historii Filipin przed przybyciem Hiszpanów, była to edycja dzieła Antonia Morgasa – "Sucesos de las Islas Filipinas". W tym czasie prowadził również ożywioną działalność publicystyczną, poprzez pisanie licznych artykułów, głównie do gazet wydawanych w Barcelonie. Rizal domagał się nadania Filipinom statusu jednej z równorzędnych prowincji kraju, prawa do reprezentacji w Parlamencie (Kortezy), zastąpienia hiszpańskich zakonników przez rodzimych księży, prawa do swobody zgromadzeń i wolności słowa oraz równości wobec prawa Hiszpanów i Filipińczyków.
Rizal powrócił na Filipiny w 1892 r. Dzięki jego wysiłkom udało się utworzyć pokojowe stowarzyszenie, o nazwie "Liga Filipina", z siedzibą w Manili. Hiszpanie w reakcji na to deportowali go do Dapitan, w północnozachodniej części Mindanao. Rizal pozostawał na wygnaniu przez następne cztery lata. W 1896 doszło do wybuchu powstania przeciwko Hiszpanom, którego inicjatorem była organizacja "Katipunan". Mimo że Rizal nie miał praktycznie żadnych kontaktów ze spiskowcami, ani nie żądał niepodległości dla Filipin, został aresztowany i był sądzony za podburzanie do buntu. Uznano go za winnego, wobec postawionych mu zarzutów i skazano na karę śmierci. Wyrok został wykonany w Manili poprzez rozstrzelanie. Jego śmierć przyczyniła się jeszcze bardziej do wzmożenia oporu filipińskiego wobec wojsk kolonialnych. Rizal w ostatnich chwilach przed śmiercią, napisał utwór pod tytułem "Mi último adiós" („Moje ostatnie pożegnanie”), który jest uznawany za jedno z największych arcydzieł poezji hiszpańskojęzycznej XIX w.
Rocznica jego śmierci jest obchodzona na Filipinach jako święto narodowe.

</doc>
<doc id="891061" url="https://pl.wikipedia.org/wiki?curid=891061" title="USS George Washington (CVN-73)">
USS George Washington (CVN-73)

USS George Washington (CVN-73) – amerykański lotniskowiec z napędem atomowym, szósty okręt typu "Nimitz". Służy w Marynarce Wojennej Stanów Zjednoczonych od 1992. Nazwany na cześć prezydenta George'a Washingtona. Portem macierzystym okrętu był do 2008 Norfolk w stanie Wirginia.
Stępkę pod okręt położono 25 sierpnia 1986. Okręt został zwodowany 21 lipca 1990 i wszedł do służby 4 lipca 1992.
7 kwietnia 2008 okręt opuścił Norfolk i popłynął do Japonii, gdzie jest bazowany, zastępując USS "Kitty Hawk", który 31 stycznia 2009 został wycofany ze służby. Jest jedynym amerykańskim lotniskowcem bazowanym poza terytorium Stanów Zjednoczonych a zarazem pierwszym lotniskowcem o napędzie atomowym bazującym w Japonii.
Pożar w 2008.
22 maja 2008 u brzegów Ameryki Południowej na okręcie wybuchł pożar który uszkodził 80 z 3800 pomieszczeń okrętu. 37 marynarzy odniosło obrażenia. Ugaszenie pożaru zajęło 12 godzin. 27 maja lotniskowiec przybył do bazy w Coronado nieopodal San Diego i przeszedł naprawy. Z tego powodu przybycie lotniskowca do Japonii opóźniło się. Opuścił San Diego 21 sierpnia.
Dochodzenie marynarki wykazało, że ogień został wywołany przez niedozwolone palenie papierosów w pomieszczeniach okrętu, gdzie jest to wysoce niebezpieczne, w pobliżu nieprawidłowo składowanych łatwopalnych materiałów. 30 lipca 2008 dowódca okrętu i jego zastępca zostali karnie usunięci ze swoich stanowisk.

</doc>
<doc id="891062" url="https://pl.wikipedia.org/wiki?curid=891062" title="FAMO">
FAMO



</doc>
<doc id="891063" url="https://pl.wikipedia.org/wiki?curid=891063" title="Synagoga Cmentarna">
Synagoga Cmentarna



</doc>
<doc id="891069" url="https://pl.wikipedia.org/wiki?curid=891069" title="Tojeść">
Tojeść

Tojeść ("Lysimachia" ) – rodzaj roślin z rodziny pierwiosnkowatych. W tradycyjnym, wąskim ujęciu taksonomicznym należy tu ok. 150–160 gatunków, ale w szerokim ujęciu zaliczanych jest tu 266 gatunków. Niezależnie od ujęcia rośliny te spotykane są niemal wszędzie, przy czym najbardziej zróżnicowane są w strefie umiarkowanej na półkuli północnej. Rosną w różnych siedliskach, często wilgotnych lub na brzegach wód, ale też w formacjach trawiastych i leśnych oraz na terenach skalistych. Kwiaty zawierają elajofory wabiące owady zapylające, głównie pszczoły.
Niektóre gatunki uprawia się jako ozdobne, do popularnych należą: tojeść pospolita "L. vulgaris", tojeść orszelinowa "L. clethroides", tojeść kropkowana "L. punctata", tojeść rozesłana "L. nummularia". Napary, pijane podobnie jak herbata, sporządza się z tojeści rozesłanej i "L. quadrifolia". Niektóre gatunki wykorzystywane były jako lecznicze.
Rozmieszczenie geograficzne.
Rodzaj nawet w wąskim ujęciu jest niemal kosmopolityczny – rośliny te występują na wszystkich kontynentach z wyjątkiem Antarktydy. Centrum zróżnicowania znajduje się w strefie umiarkowanej na półkuli północnej, w Azji, z obszarem występowania największej liczby gatunków w rejonie Himalajów (tylko w Chinach rośnie co najmniej 138 gatunków). Pojedyncze gatunki rosną w Afryce, Australii i Ameryce Południowej. W Ameryce Północnej obecnych jest 20 gatunków (w wąskim ujęciu rodzaju), a w Europie – 14 (także w wąskim ujęciu). W Polsce w wąskim ujęciu rodzaju rośnie 5 gatunków rodzimych i jeden zadomowiony antropofit, a w szerokim ujęciu – jeszcze trzy kolejne gatunki rodzime i dwa zadomowione obce.
Systematyka.
W systemach APG rodzaj zaliczany jest do podrodziny borowicowych (myrsinowych) "Myrsinoideae", rodziny pierwiosnkowatych "Primulaceae". W niektórych ujęciach systematycznych podrodzina ta podnoszona jest do rangi rodziny "Myrsinaceae".
W XX wieku rodzaj był na podstawie cech morfologicznych dzielony na 5 podrodzajów i obejmował około 160 gatunków. Analizy filogenetyczne oparte na badaniach molekularnych wskazały na początku XXI wieku na wzajemne zagnieżdżenie rodzajów tojeść "Lysimachia", kurzyślad "Anagallis", niedośpiałek "Centunculus", mlecznik "Glaux", siódmaczek "Trientalis", "Asterolinon" i "Pelletiera". W tradycyjnym ujęciu wszystkie te rodzaje mają charakter parafiletyczny lub polifiletyczny. Klad bazalny w całej grupie stanowi rodzaj "Trientalis" wraz z częścią gatunków z rodzaju "Lysimachia". W efekcie zarekomendowano połączenie wszystkich tych taksonów w jeden rodzaj "Lysimachia". Takie rozwiązanie przyjęte zostało m.in. w bazie taksonomicznej "Plants of the World online" publikowanej przez Kew Gardens oraz w bazie "The World Flora Online".
Alternatywne rozwiązanie zachowujące drobne rodzaje wymagałoby dla uzyskania taksonów monofiletycznych daleko idących zmian w stosunku do tradycyjnych ich ujęć. Przykładowo do rodzaju kurzyślad "Anagallis" włączone musiałyby zostać rodzaje "Asterolinon" i "Pelletiera", ale też niektóre gatunki z rodzaju tojeść ("Lysimachia nemorum" i "L. serpyllifolia").

</doc>
<doc id="891075" url="https://pl.wikipedia.org/wiki?curid=891075" title="Sebastián de la Cuadra y Llarena">
Sebastián de la Cuadra y Llarena

Sebastián de la Cuadra y Llarena, markiz Villarías (ur. 20 stycznia 1687 w San Julián de Musquera, zm. 6 kwietnia 1766 w Madrycie) – hiszpański Secretario de Estado w latach 1736–1746. 
Urodził się w San Julián de Musquera w 1687 roku. Jego rodzina należała do miejscowej elity i od pokoleń piastowała stanowiska radnych i alkadów. Ponadto kilku jej członków zrobiło karierę w służbie w królewskiej marynarce wojennej, co dało rodzinie prestiż. Byli także zamożni, zgromadzili fortunę głównie poprzez handel pochodzącą z ich regionu rudą żelaza z różnymi częściami Półwyspu Iberyjskiego, północną Europą i koloniami. Rodzice starali się zapewnić wszystkim swoim dzieciom karierę, prowadząc precyzyjną politykę lokowania ich na stanowiskach. W 1700 młody Sebastián został paziem José de Grimaldo, na dworze Filipa V, a od 1703 zaczął udaną karierę w administracji. W latach 1736–1746 pełnił funkcję pierwszego sekretarza stanu.
Został kawalerem Zakonu Santiago w 1730 roku, a 24 maja 1742 otrzymał Order Złotego Runa. Był współzałożycielem Królewskiej Akademii Sztuk Pięknych św. Ferdynanda w 1744 roku, wspierał także założenie Królewskiej Akademii Historii. Uznanie dla jego mecenatu doskonale odzwierciedla dzieło "Alegoria założenia Akademii św. Ferdynanda" namalowane przez Antonio Gonzáleza Ruiza, na którym w prawym dolnym rogu malarz umieścił portret markiza.

</doc>
<doc id="891076" url="https://pl.wikipedia.org/wiki?curid=891076" title="Isao Sasaki">
Isao Sasaki

 – japoński seiyū i piosenkarz. Jego muzykę najczęściej można spotkać w serialach telewizyjnych typu tokusatsu. Podkładał m.in. głos Jasonowi w anime "Załogi G" oraz jest wykonawcą czołówki do anime "Generał Daimos" (1978-1979).

</doc>
<doc id="891080" url="https://pl.wikipedia.org/wiki?curid=891080" title="Deadwing">
Deadwing

Deadwing to ósmy studyjny album brytyjskiego zespołu rockowego Porcupine Tree. Został wydany w roku 2005. Jest to jak dotąd najlepiej sprzedająca się płyta zespołu.

</doc>
<doc id="891082" url="https://pl.wikipedia.org/wiki?curid=891082" title="Herb województwa wołyńskiego">
Herb województwa wołyńskiego

Herb województwa wołyńskiego został ustanowiony w Przywileju o przywróceniu Ziemi Wołyńskiej do Królestwa Polskiego w 1569 r. W punkcie 10. postanowiono, aby przy dawnym znaku (srebrnym krzyżu w czerwonym polu) używano Orła Białego - herbu Królestwa Polskiego. W konstytucji ustanawiającej Trybunał dla województw wołyńskiego i bracławskiego uszczegółowiono, że herbem województwa jest krzyż a na krzyżu orzeł.
W II Rzeczypospolitej opracowano projekt herbu województwa wołyńskiego
"W polu czerwonym krzyż biały, pośrodku na krzyżu na tarczy czerwonej orzeł biały (herb państwowy typu XVI wieku)."

</doc>
<doc id="891083" url="https://pl.wikipedia.org/wiki?curid=891083" title="Bardonki">
Bardonki

Bardonki – część wsi Mieszki-Różki w Polsce, położona w województwie mazowieckim, w powiecie ciechanowskim, w gminie Ciechanów. Wchodzi w skład sołectwa Mieszki-Różki.
W latach 1975–1998 Bardonki administracyjnie należały do województwa ciechanowskiego.

</doc>
<doc id="891084" url="https://pl.wikipedia.org/wiki?curid=891084" title="Mieszki-Atle">
Mieszki-Atle

Mieszki-Atle – część wsi Mieszki-Różki w Polsce, położona w województwie mazowieckim, w powiecie ciechanowskim, w gminie Ciechanów. Wchodzi w skład sołectwa Mieszki-Różki.
W latach 1975–1998 Mieszki-Atle administracyjnie należały do województwa ciechanowskiego.

</doc>
<doc id="891085" url="https://pl.wikipedia.org/wiki?curid=891085" title="Mieszki-Bardony">
Mieszki-Bardony

Mieszki-Bardony – część wsi Mieszki-Różki w Polsce, położona w województwie mazowieckim, w powiecie ciechanowskim, w gminie Ciechanów. Wchodzi w skład sołectwa Mieszki-Różki.
W latach 1975–1998 Mieszki-Bardony administracyjnie należały do województwa ciechanowskiego.

</doc>
<doc id="891088" url="https://pl.wikipedia.org/wiki?curid=891088" title="Pieńki Niechodzkie">
Pieńki Niechodzkie

Pieńki Niechodzkie – część wsi Niechodzin w Polsce, położona w województwie mazowieckim, w powiecie ciechanowskim, w gminie Ciechanów. Wchodzą w skład sołectwa Niechodzin.
W latach 1975–1998 Pieńki Niechodzkie administracyjnie należały do województwa ciechanowskiego.

</doc>
<doc id="891090" url="https://pl.wikipedia.org/wiki?curid=891090" title="Kurzyślad">
Kurzyślad

Kurzyślad ("Anagallis" L.) – rodzaj roślin z rodziny pierwiosnkowatych, zagnieżdżony w obrębie rodzaju tojeść "Lysimachia" i włączany także do niego w randze podrodzaju. Obejmuje ok. 28–34 gatunki. Występują one w Ameryce Północnej, Środkowej i Południowej, w Europie, Azji i Afryce. W Polsce występują jako zadomowione antropofity: kurzyślad polny "A. arvensis" i kurzyślad błękitny "Anagallis foemina" oraz przejściowo dziczejący – kurzyślad wątły "A. tenella". Rodzimym gatunkiem jest kurzyślad maleńki (niedośpiałek maleńki) "A. minima" w polskojęzycznym piśmiennictwie zwykle włączany do wyróżnianego w XX wieku rodzaju "Centunculus" jako "C. minimus".
Systematyka.
Rodzaj należy do podrodziny "Myrsinoideae" w obrębie rodziny pierwiosnkowatych "Primulaceae". Włączany jest do niego dawniej wyodrębniany monotypowy rodzaj "Centunculus" z gatunkiem kurzyślad maleńki (dawniej niedośpiałek maleńki "Centunculus minimus").
Analizy filogenetyczne wskazują na zagnieżdżenie rodzaju "Anagallis" oraz "Asterolinon" i "Pelletiera" w obrębie rodzaju tojeść "Lysimachia" (sekcja "Lerouxia"). Niektórzy autorzy rekomendują włączenie wszystkich tych roślin do rodzaju "Lysimachia". Alternatywą jest rozbicie rodzaju "Lysimachia" na liczne drobne rodzaje i wówczas do rodzaju "Anagallis" sugeruje się włączenie małych rodzajów: "Asterolinon" i "Pelletiera", jak również dwóch gatunków z rodzaju tojeść ("Lysimachia nemorum" i "Lysimachia serpyllifolia").

</doc>
<doc id="891095" url="https://pl.wikipedia.org/wiki?curid=891095" title="Eugenia Lewicka">
Eugenia Lewicka

Eugenia Lewicka (ur. 10 sierpnia 1896 w Czerkasach, zm. 29 czerwca 1931 w Warszawie) – polska lekarka, fizjoterapeutka, zaliczana do grona prekursorów medycyny sportowej w Polsce, organizatorka "Zakładu Kąpieli Słoneczno-Powietrznych i Kuracji Sportowej" w Druskienikach (1924); bliska znajoma Józefa Piłsudskiego.
Życie i działalność.
Jej rodzicami byli Cyryl Lewicki oraz Elżbieta Nicichorska. Ukończyła Żeński Instytut Medyczny w Kijowie. W 1925 roku otrzymała dyplom doktora wszech nauk lekarskich na Wydziale Medycznym Uniwersytetu Warszawskiego. Jako studentka pracowała na oddziale wewnętrznym Szpitala Żydowskiego u Edwarda Żebrowskiego, a potem w klinice neurologicznej Kazimierza Orzechowskiego. Prowadziła w Druskienikach park klimatyczny, propagowała też stosowane w Skandynawii metody leczenia słońcem, powietrzem i ruchem.
Marszałka Piłsudskiego poznała wiosną 1924 roku, gdy ten przebywał na wakacjach w Druskienikach. Pewnej nocy Piłsudski zaniemógł i sprowadzono do niego mieszkającą w pobliżu lekarkę, właśnie Lewicką. Po pewnym czasie ich znajomość stała się bardzo zażyła. 15 grudnia 1930 roku wyjechali razem na portugalską Maderę (wraz z nimi przebywali tam jeszcze płk lek. Marcin Woyczyński i Mieczysław Lepecki). Z nieznanych powodów Eugenia opuściła wcześniej wyspę. Prawdopodobnie po przyjeździe Lewickiej odwiedziła ją żona Piłsudskiego Aleksandra Piłsudska. Nie wiadomo, jak przebiegało ich spotkanie, można jedynie spekulować, że doszło między nimi do sprzeczki.
Śmierć.
27 czerwca 1931 roku znaleziono Eugenię Lewicką nieprzytomną w Centralnym Instytucie Wychowania Fizycznego na warszawskich Bielanach. Stwierdzono, że otruła się środkami chemicznymi. Dwa dni później Lewicka zmarła nie odzyskawszy przytomności. Nie wiadomo, czy było to samobójstwo, nieszczęśliwy wypadek czy umyślne otrucie. Została pochowana na Powązkach (kwatera 154 rząd 5 grób 23).
Za życia Lewickiej po Warszawie krążyły plotki o jej romansie z Piłsudskim. Po śmierci przyjaciółki Marszałka prasa, słynąca dotąd z niewybrednych ataków na Piłsudskiego, z niewiadomych przyczyn zachowała się bardzo powściągliwie i elegancko. Osoby, które spotkały dr Lewicką krótko przed śmiercią, twierdziły, iż była bardzo pogodna, spokojna i nie wyglądała na osobę zdesperowaną, zatem raczej nie mogła popełnić samobójstwa. Marszałek pojawił się na jej pogrzebie jako osoba prywatna, zajął miejsce w tylnych ławkach kościoła, ale wyszedł po 10 minutach. Na pogrzebie było też obecnych wielu polityków sanacji, m.in. premier Aleksander Prystor, co, jak stwierdza Tomasz Nałęcz, stanowiło zjawisko niecodzienne, „zważywszy, że chowano skromną lekarkę, nie pełniącą żadnych oficjalnych godności”.

</doc>
<doc id="891107" url="https://pl.wikipedia.org/wiki?curid=891107" title="Romanowo (Rydzewo)">
Romanowo (Rydzewo)

Romanowo – część wsi Rydzewo w Polsce, położona w województwie mazowieckim, w powiecie ciechanowskim, w gminie Ciechanów. Wchodzi w skład sołectwa Rydzewo.
W latach 1975–1998 Romanowo administracyjnie należało do województwa ciechanowskiego.

</doc>
<doc id="891111" url="https://pl.wikipedia.org/wiki?curid=891111" title="Rutki-Bronisze">
Rutki-Bronisze

Rutki-Bronisze – część wsi Rutki-Borki w Polsce położona w województwie mazowieckim, w powiecie ciechanowskim, w gminie Ciechanów. 
Rutki-Bronisze wchodzą w skład sołectwa Rutki-Borki.
W latach 1975–1998 Rutki-Bronisze administracyjnie należały do województwa ciechanowskiego.
Obok Rutek-Bronisz przepływa niewielka rzeka Rosica, dopływ Wkry.

</doc>
<doc id="891112" url="https://pl.wikipedia.org/wiki?curid=891112" title="Krupy (Rutki-Głowice)">
Krupy (Rutki-Głowice)

Krupy – część wsi Rutki-Głowice w Polsce położona w województwie mazowieckim, w powiecie ciechanowskim, w gminie Ciechanów. Wchodzi w skład sołectwa Rutki-Głowice.
W latach 1975–1998 Krupy administracyjnie należały do województwa ciechanowskiego.

</doc>
<doc id="891113" url="https://pl.wikipedia.org/wiki?curid=891113" title="Paul Bowles">
Paul Bowles

Paul Frederic Bowles (ur. 30 grudnia 1910 w Nowym Jorku, zm. 18 listopada 1999 w Tangerze) – amerykański poeta i prozaik, tłumacz, kompozytor. Był mężem Jane Bowles.
Życiorys.
W 1928 rozpoczął studia na Uniwersytecie Wirginii. Na początku lat 30. sporo podróżował; we Francji spotkał się z Gertrude Stein. W tym czasie po raz pierwszy odwiedził Tanger. W 1938 poślubił Jane Auer, która później – pod nazwiskiem męża – stała się cenioną pisarką. Związek przetrwał do jej śmierci w 1973.
W latach 40. Bowlesowie mieszkali w rodzinnym mieście pisarza. W połowie dekady Bowles napisał swe pierwsze dojrzałe opowiadania (pierwsze próby podejmował już w dzieciństwie). W 1947 osiadł w Tangerze (gdzie mieszkał już do końca życia), rok później dołączyła do niego żona.
Jego debiutancka powieść – "Pod osłoną nieba" – ukazała się w 1949. Na jej podstawie w 1990 Bernardo Bertolucci nakręcił film o tym samym tytule, z Debrą Winger i Johnem Malkovichem w rolach głównych.
Oprócz powieści Bowles był autorem kilkunastu zbiorów opowiadań i poezji. Jego twórczość ma często ukryty charakter autobiograficzny ("Pod osłoną nieba", opowiadania "Zamarznięte pola", "Postój w Corazon").
Zajmował się również tłumaczeniem i propagowaniem twórczości marokańskich pisarzy (m.in. Mohameda Mrabeta i Mohameda Choukriego). Publikował artykuły podróżnicze, był zafascynowany tradycyjną muzyką marokańską i w trakcie swoich podróży zajmował się jej rejestrowaniem. Był także kompozytorem muzyki poważnej.
Paul Bowles, mimo małżeństwa zawartego z Jane, był gejem. Sama pani Bowles również była homoseksualna.

</doc>
<doc id="891115" url="https://pl.wikipedia.org/wiki?curid=891115" title="Szczepanki (Rutki-Marszewice)">
Szczepanki (Rutki-Marszewice)

Szczepanki ("Rutki-Szczepanki") – część wsi Rutki-Marszewice w Polsce, położona w województwie mazowieckim, w powiecie ciechanowskim, w gminie Ciechanów. Wchodzą w skład sołectwa Rutki-Marszewice.
W latach 1975–1998 Szczepanki administracyjnie należały do województwa ciechanowskiego.

</doc>
<doc id="891123" url="https://pl.wikipedia.org/wiki?curid=891123" title="Lista odcinków programu Sonda">
Lista odcinków programu Sonda

Poniżej znajduje się lista odcinków programu SONDA emitowanego przez Telewizję Polską w latach 1977–1989.

</doc>
<doc id="891126" url="https://pl.wikipedia.org/wiki?curid=891126" title="Nicole Bradtke">
Nicole Bradtke

Nicole Bradtke, z domu Provis (ur. 22 września 1969 w Melbourne) – australijska tenisistka, reprezentantka kraju w Fed Cup, brązowa medalistka igrzysk olimpijskich w Barcelonie (1992).
Kariera tenisowa.
Zawodową tenisistką Bradtke była w latach 1986–1997.
W roku 1985 wystąpiła w Australian Open, którego edycja odbywała się wówczas w grudniu. Po wygraniu meczu pierwszej rundy z Sophie Amiach uległa Martinie Navrátilovej. W trzech kolejnych turniejach wielkoszlemowych nie przebrnęła kwalifikacji. W styczniu 1987 roku w Melbourne przegrała w drugiej rundzie z Claudią Kohde-Kilsch. W kwalifikacjach do turnieju na Florydzie miesiąc później wygrała z Arantxą Sánchez Vicario. W maju osiągnęła największy wówczas sukces w swej karierze, jakim jest ćwierćfinał turnieju w Berlinie, przegrany z Patricią Tarabini. W tym sezonie osiągnęła też trzecią rundę US Open, przegrywając z Lori McNeil. W 1988 roku powtórzyła sukces z Berlina, ulegając tym razem Steffi Graf. Tydzień później poprawiła rekord swojego najlepszego występu, odnotowując półfinał w Strasburgu, w którym poniosła porażkę z Sandrą Cecchini. Podczas French Open 1988 dotarła do półfinału, pokonując po drodze Claudię Kohde-Kilsch, Sylvię Hanikę, Arantxę Sánchez Vicario ulegając dopiero Natalli Zwierawej w trzecim secie 5:7. Turniej wygrała Steffi Graf, która w tym roku ustanowiła Wielkiego Szlema. Niemka pokonała Bradtke w czwartej rundzie Australian Open kolejnego roku. W marcu 1989 Australijka wygrała z Tracy Austin w Indian Wells. W Arizonie pokonała Katerinę i Magdalenę Maleewą. W Sydney w roku 1991 pokonała Amy Frazier. W Los Angeles wygrała z Anne Minter, a wkrótce udało się jej odnieść zwycięstwa nad Julie Halard-Decugis i Florencią Labat. W pierwszej rundzie w Nashville wyeliminowała najwyżej rozstawioną Conchitę Martínez. Dnia 5 stycznia 1992 zdobyła pierwszy zawodowy tytuł w turnieju gry pojedynczej w Brisbane, w finale pokonując Rachel McQuillan. W czerwcu wzięła udział w Fed Cup, odnosząc zwycięstwa nad Kateriną Maleewą i Janą Novotną. Wygrała z Pam Shriver w Tokio w kwietniu 1993 roku. Zdobyła tytuł w Kuala Lumpur, w półfinale pokonując najwyżej rozstawioną Patty Fendick. W finale Lucerne Ladies European Open, rozgrywanym w Lucernie, przegrała z Lindsay Davenport. W Fed Cup pokonała Steffi Graf w trzech setach. W 1995 roku w Auckland zdobyła główną premię, wygrywając z Silvią Fariną Elią oraz Julie Halard-Decugis. Jej ostatni występ zawodowy w grze pojedynczej miał miejsce podczas Australian Open 1997, gdzie w pierwszej rundzie wygrała z Coriną Morariu, a w drugiej uległa Karinie Habšudovej. Bilans spotkań Bradtke w grze pojedynczej wynosi 243 do 190. Wygrała w sumie trzy turnieje singlowe. Jej najwyższa pozycja to 24. miejsce, osiągnięte 24 maja 1993 roku.
Startując w grze podwójnej Bradtke wygrała dziewięć turniejów zawodowych, a 6 kwietnia 1992 roku osiągnęła 11. pozycję w rankingu deblistek. Pierwszym ważniejszym osiągnięciem w karierze deblowej Australijki był półfinał European Open w 1987 roku, osiągnięty w parze z Cariną Karlsson. Jej partnerkami deblowymi były m.in. Arantxa Sánchez Vicario, Dianne Balestrat czy Manon Bollegraf. Z Jo Durie doszła do półfinału w Berlinie w 1988 roku. Pierwszy turniej wygrała w Strasburgu w tym samym roku z Bollegraf. Karierę deblistki zakończyła na tym samym turnieju, na którym wystąpiła po raz ostatni w grze pojedynczej, tj. na Australian Open 1997. Razem z Rachel McQuillan odpadły w drugiej rundzie, przegrywając z Chandą Rubin i Brendą Schultz.
Poślubiła w 1994 roku jednego z czołowych australijskich koszykarzy, Marka Bradtke. Jej siostra, Natasha, przez dwa lata pracująca we władzach męskiego cyklu rozgrywkowego ATP, została żoną tenisisty Todda Woodbridge.

</doc>
<doc id="891128" url="https://pl.wikipedia.org/wiki?curid=891128" title="Puchar Świata w szachach 2005">
Puchar Świata w szachach 2005

Puchar Świata w Szachach 2005 odbył się w dniach 26 listopada – 17 grudnia 2005 roku w rosyjskim mieście Chanty-Mansyjsk. Turniej był kontynuacją rozgrywanych w latach 1997–2004 mistrzostw świata systemem pucharowym, z tą różnicą, iż nie wyłonił kolejnego mistrza świata, ale grupę 11 szachistów, którzy w roku 2007 w Eliście wraz z Péterem Lékó, Rustamem Kasimdżanowem, Judit Polgár, Aleksiejem Szyrowem i Michaelem Adamsem rozegrali mecze o awans do ostatniego etapu walki o tytuł mistrza świata, którym był turniej w Meksyku.
Przebieg turnieju.
W Pucharze Świata 2005 wystąpiło 127 zawodników (Władimir Akopian nie przyjechał z powodu złego stanu zdrowia), w tym 9 z rankingiem powyżej 2700 punktów. Rozegrali oni 7 rund klasycznym systemem pucharowym, w każdej rundzie grając dwie partie tempem klasycznym, w przypadku remisu – kolejne dwie tempem szachów szybkich, następnie (ponownie w przypadku wyniku remisowego) – dwie partie tempem błyskawicznym. Jeśli po sześciu partiach wynik brzmiał 3 – 3, rozgrywano decydującą partię, przed którą losowano kolory bierek. Zawodnik grający białymi miał do dyspozycji 6 minut i aby awansować musiał wygrać, natomiast jego przeciwnik otrzymywał 5 minut i do awansu wystarczał mu remis.
W pierwszych rundach zanotowano kilka zaskakujących rezultatów, spośród których największą sensacją było wyeliminowanie w II rundzie rozstawionego z numerem 1 Wasilija Iwanczuka (2748), który przegrał z Iwanem Czeparinowem (2618, nr 64). W rundzie tej z turniejem pożegnali się również Wiktor Bołogan (2682, nr 14) oraz Szachrijar Mamediarow (2674, nr 19), natomiast w III rundzie swoje pojedynki przegrali m.in. Aleksiej Szyrow (2710, nr 6), Tejmur Radżabow (2704, nr 8), Siergiej Tiwiakow (2699, nr 10), Ivan Sokolov (2696, nr 11) oraz Lazaro Bruzon (2677, nr 16). W rundzie IV zawodnicy rozegrali 8 pojedynków, których zwycięzcy byli już pewni awansu do dalszego etapu walki o tytuł mistrza świata. Spośród przegranych, jeszcze 3 szachistów miało szanse dołączyć do grupy zdobywającej awans i rozstrzygnięcia te zapadły w rundzie V. Kolejne rundy ustaliły ostateczną kolejność najlepszej szesnastki zawodów. W finale turnieju spotkali się Lewon Aronian (2724, nr 3) oraz były mistrz świata Rusłan Ponomariow (2704, nr 9). Po dwóch remisach, Aronian dwukrotnie pokonał w partiach szybkich swojego przeciwnika i zdobył Puchar Świata.
W turnieju wystąpiło trzech reprezentantów Polski, nie osiągając sukcesów. Michał Krasenkow (2655, nr 33) i Bartłomiej Macieja (2591, nr 78) odpadli w I rundzie, przegrywając odpowiednio z Farruchem Amonatowem (2572, nr 96) oraz Zacharem Jefimenką (2637, nr 51), natomiast Robert Kempiński (2619, nr 63) po pokonaniu Rafaela Waganiana (2614, nr 66) w II przegrał z Étienne Bacrotem (2725, nr 2) i odpadł z dalszych rozgrywek.
Szczegółowe wyniki.
I runda
II runda
Gary Lane (Australia) – Baadur Dżobawa (Gruzja) 0,5:1,5
Krishnan Sasikiran (Indie) – Siergiej Rublewski (Rosja) 2,5:3,5
Siergiej Tiwiakow (Holandia) – Oleg Korniejew (Rosja) 4:3
Konstantin Sakajew (Rosja) – Siergiej Erenburg (Izrael) 2,5:1,5
Etienne Bacrot (Francja) – Robert Kempiński (Polska) 1,5:0,5
Artiom Timofiejew (Rosja) – Emil Sutowski (Izrael) 1,5:2,5
Joel Lautier (Francja) – Aleksander Iwanow (USA) 1,5:0,5
Szachrijar Mamediarow (Azerbejdżan) – Jewgienij Najer (Rosja) 3:4
Aleksiej Szyrow (Hiszpania) – Vasilios Kotronias (Grecja) 2:0
Paweł Eljanow (Ukraina) – Michaił Gurewicz (Belgia) 1,5:2,5
Ivan Sokolov (Holandia) – Zhang Zhong (Chiny) 2:0
Władimir Małachow (Rosja) – Predrag Nikolić (Bośnia i Hercegowina) 2:0
Lewon Aronian (Armenia) – Darmen Sadwakasow (Kazachstan) 2:0
Csaba Balogh (Węgry) – Ołeksandr Areszczenko (Ukraina) 0,5:1,5
Wioreł Bołogan (Mołdawia) – Zachar Jefimenko (Ukraina) 0:2
Francisco Vallejo Pons (Hiszpania) – Rafael Leitao (Brazylia) 1,5:0,5
Aleksandr Griszczuk (Rosja) – Andrei Istrățescu (Rumunia) 2:0
Aleksandr Chalifman (Rosja) – Jurij Szulman (USA) 3,5:3,5
Gata Kamski (USA) – Dmitrij Boczarow (Rosja) 3:1
Ilia Smirin (Izrael) – Wang Yue (Chiny) 2,5:1,5
Boris Gelfand (Izrael) – Ruben Felgaer (Argentyna) 2,5:1,5
Surya Sekhar Ganguly (Indie) – Lewan Pantsulaia (Gruzja) 1,5:2,5
Aleksiej Driejew (Rosja) – Mark Paragua (Filipiny) 3,5:2,5
Pentala Harikrishna (Indie) – Giovanni Vescovi (Brazylia) 4:2
Wasilij Iwańczuk (Ukraina) – Iwan Czeparinow (Bułgaria) 0,5:1,5
Magnus Carlsen (Norwegia) – Farruch Amonatow (Tadżykistan) 1,5:0,5
Lazaro Bruzon (Kuba) – Aleksander Oniszczuk (USA) 2,5:1,5
Jewgienij Bariejew (Rosja) – Arkadij Naiditsch (Niemcy) 1,5:0,5
Tejmur Radżabow (Azerbejdżan) – Murtas Każgalejew (Kazachstan) 2,5:1,5
Ołeksandr Moisejenko (Ukraina) – Loek van Wely (Holandia) 3:4
Rusłan Ponomariow (Ukraina) – Aleksandr Motylow (Rosja) 2,5:1,5
Cao Sang (Węgry) – Xu Jun (Chiny) 0,5:1,5
III runda
Baadur Dżobawa (Gruzja) – Siergiej Rublewski (Rosja) 1,5:2,5
Siergiej Tiwiakow (Holandia) – Konstantin Sakajew (Rosja) 0:2
Etienne Bacrot (Francja) – Emil Sutowski (Izrael) 3:1
Joel Lautier (Francja) – Jewgienij Najer (Rosja) 3,5:2,5
Aleksiej Szyrow (Hiszpania) – Michaił Gurewicz (Belgia) 0,5:1,5
Ivan Sokolov (Holandia) – Władimir Małachow (Rosja) 0,5:1,5
Lewon Aronian (Armenia) – Ołeksandr Areszczenko (Ukraina) 1,5:0,5
Zachar Jefimenko (Ukraina) – Francisco Vallejo Pons (Hiszpania) 1:3
Aleksandr Griszczuk (Rosja) – Jurij Szulman (USA) 2,5:1,5
Gata Kamski (USA) – Ilia Smirin (Izrael) 3,5:2,5
Boris Gelfand (Izrael) – Lewan Pantsulaia (Gruzja) 4:2
Aleksiej Driejew (Rosja) – Pentala Harikrishna (Indie) 2,5:1,5
Iwan Czeparinow (Bułgaria) – Magnus Carlsen (Norwegia) 1:3
Lazaro Bruzon (Kuba) – Jewgienij Bariejew (Rosja) 1,5:2,5
Tejmur Radżabow (Azerbejdżan) – Loek van Wely (Holandia) 1,5:2,5
Rusłan Ponomariow (Ukraina) – Xu Jun (Chiny) 2:0
IV runda
Siergiej Rublewski (Rosja) – Konstantin Sakajew (Rosja) 1,5:0,5
Etienne Bacrot (Francja) – Joel Lautier (Francja) 2,5:1,5
Michaił Gurewicz (Belgia) – Władimir Małachow (Rosja) 2,5:1,5
Lewon Aronian (Armenia) – Francisco Vallejo Pons (Hiszpania) 2,5:1,5
Aleksandr Griszczuk (Rosja) – Gata Kamski (USA) 1,5:0,5
Boris Gelfand (Izrael) – Aleksiej Driejew (Rosja) 3,5:2,5
Magnus Carlsen (Norwegia) – Jewgienij Bariejew (Rosja) 1,5:2,5
Loek van Wely (Holandia) – Rusłan Ponomariow (Ukraina) 0:2
V runda
Mecze o dziewiąte miejsce
Konstantin Sakajew (Rosja) – Gata Kamski (USA) 0,5:1,5
Joel Lautier (Francja) – Magnus Carlsen (Norwegia) 0,5:1,5
Władimir Małachow (Rosja) – Aleksiej Driejew (Rosja) 1,5:0,5
Francisco Vallejo Pons (Hiszpania) – Loek van Wely (Holandia) 2,5:1,5
Ćwierćfinały
Siergiej Rublewski (Rosja) – Etienne Bacrot (Francja) 0,5:1,5
Michaił Gurewicz (Belgia) – Lewon Aronian (Armenia) 0,5:1,5
Aleksandr Griszczuk (Rosja) – Boris Gelfand (Izrael) 4:2
Jewgienij Bariejew (Rosja) – Rusłan Ponomariow (Ukraina) 0,5:1,5
VI runda
Mecze o trzynaste miejsce
Konstantin Sakajew (Rosja) – Aleksiej Driejew (Rosja) 0,5:1,5
Joel Lautier (Francja) – Loek van Wely (Holandia) 2,5:3,5
Mecze o dziewiąte miejsce
Gata Kamski (USA) – Francisco Vallejo Pons (Hiszpania) 3,5:2,5
Magnus Carlsen (Norwegia – Władimir Małachow (Rosja) 3,5:2,5
Mecze o piąte miejsce
Siergiej Rublewski (Rosja) – Jewgienij Bariejew (Rosja) 1,5:2,5
Michaił Gurewicz (Belgia) – Boris Gelfand (Izrael) 0:2
Półfinały
Etienne Bacrot (Francja) – Lewon Aronian (Armenia) 0,5:1,5
Aleksandr Griszczuk (Rosja) – Rusłan Ponomariow (Ukraina) 1:3

</doc>
<doc id="891131" url="https://pl.wikipedia.org/wiki?curid=891131" title="Opactwo Fontenay">
Opactwo Fontenay

Opactwo Fontenay (fr. "Abbaye de Fontenay") – cysterski klasztor położony niedaleko Montbard, w departamencie Côte-d’Or w regionie Burgundii we Francji.
Historia.
Opactwo w Fontenay zostało założone przez św. Bernarda z Clairvaux w 1118, parę lat po opuszczeniu przez niego opactwa w Cîteaux i założenia opactwa Opactwo Clairvaux. Pierwotna jego lokacja znajdowała się w małej bagnistej dolinie niedaleko Montbard, ale w 1130 mnisi osiedlili się w obecnym miejscu, nad brzegiem dwóch strumieni, 60 km na pn-wsch. od Dijon. W 1139 do opactwa przybywa uciekający z Anglii przed prześladowaniem Ebrard, biskup Norwich; on to z własnego majątku częściowo finansuje budowę kościoła. W 1147 ukończono budowę kościoła, który został poświęcony przez papieża Eugeniusza III, a w 1170 papież Aleksander III wydaje bullę, w której zatwierdza istnienie klasztoru i zezwala mnichom na wybór opata.
W 1259 król Ludwik IX Święty zwalnia "opactwo Fontenay" z wszelkich podatków; rozpoczyna się okres jego największego rozkwitu przypadający na XII i XIII w. Dziesięć lat później, 1269 opactwo staje się w klasztorem królewskim, przywilej ten potwierdzają kolejni królowie: Jan II, Karol VIII i Ludwik XII.
Podczas trwania wojny stuletniej w 1359 zostało obrabowane przez armię Edwarda III, króla Anglii; rabunki klasztoru miały także miejsce w trakcie wojen religijnych, co spowodowało podupadnięcie znaczenia klasztoru.
W 1547 wprowadzono w życie "Commende regime" oznaczające, że przeor klasztoru jest nominowany przez króla, a nie wybierany przez mnichów.
W 1745 z nieznanych dziś przyczyn mnisi tam przebywający zdemolowali refektarz.
Z nastaniem Wielkiej Rewolucji Francuskiej życie zakonne w opactwie praktycznie przestało istnieć, by w 1790 ośmiu ostatnich mnichów opuściło klasztor (spotkać też można datę 1791 i liczbę dziewięciu mnichów). Wraz z tym wydarzeniem losy klasztoru poważnie zmieniły się. W 1791 rząd rewolucyjny sprzedał klasztor "Mr. Hugot", który przekształcił go w papiernię, która działała w nim przez następne stulecie. W 1820 Fontenay zostało kupione przez "Elie de Montgolfier", potomka jednego z braci Montgolfier, wynalazców balonu na rozgrzane powietrze, który to rozwinął produkcję papieru. W tym okresie w klasztorze (w 1838) pracował też uczony Marc Seguin, natomiast w 1852 klasztor został zaklasyfikowany jako miejsce o znaczeniu historycznym, jednak w 1903 rodzina Montgolfier dokonała rozbudowy działającej tam papierni.
Kolejna zmiana losu opactwa nastąpiła w 1906, kiedy to Édouard Aynard, bankier z Lyonu i zięć Montgolfierów, kupił zabudowania klasztorne i postanowił rozebrać wszystkie produkcyjne budynki w celu przywrócenia klasztorowi jego średniowiecznej chwały (spotykana jest też data 1905 i/lub wymieniani są bracia Edouard i René Aynard jako kupcy). Zmiany te trwały do 1911 r, jednak odbudowa i restauracja zabudowy klasztornej trwają do dnia dzisiejszego. W 1960 r. dzięki staraniom Pierre’a i Huberta Aynard odbudowano dormitorium, uzupełniając w ten sposób istniejące, oryginalne budynki klasztorne, w tym: kościół, krużganki, kapitularz, ogrzewane pomieszczenie, spiżarnia i kuźnia , wszystkie zbudowane w stylu romańskim, wraz z późniejszymi budynkami infirmerii i domem opata.
Uwieńczeniem starań podejmowanych przez rodzinę Aynard było wpisanie w 1981 r. "opactwa Fontenay" na listę listę światowego dziedzictwa UNESCO, nie zaprzestano jednak prac konserwatorskich i w 1995 ukończono renowację kaplic przyległych do kościoła, by w 1997 móc obchodzić 850 rocznicę swojego powstania.
Obecnie jest to jeden z najstarszych a równocześnie najbardziej kompletnie zachowany zespół zabudowań klasztoru cysterskiego w Europie.

</doc>
<doc id="891132" url="https://pl.wikipedia.org/wiki?curid=891132" title="Kwas lasalowy">
Kwas lasalowy

Kwas lasalowy, lasalocyd – organiczny związek chemiczny, jeden z podstawowych antybiotyków jonoforowych. Jest związkiem pochodzenia naturalnego. Po raz pierwszy został wyizolowany w 1951 roku ze szczepu "Streptomyces lasaliensis". Kwas lasalowy doskonale transportuje przez błony biologiczne kationy litowców i niektórych wapniowców, a także niektóre aniony np. chlorkowe. Kwas lasalowy i jego sól sodowa są toksyczne.
Struktura cząsteczki.
Cząsteczka kwasu lasalowego zawiera dwa połączone pojedynczym wiązaniem pierścienie – tetrahydropiranowy i tetrahydrofuranowy. Do tego ostatniego przyłączony jest wielopodstawiony łańcuch węglowy z metylowaną resztą kwasu salicylowego. Zawiera dziesięć centrów stereogenicznych.
Kwas lasalowy posiada kilka homologów, które różnią się od siebie zamianą jednej z czterech grup metylowych na grupę etylową (lasalocid B, C, D, E oraz izolasalocid A).
Synteza totalna.
Po raz pierwszy synteza totalna kwasu lasalowego z kontrolą regioselektywności i stereolelektywności, przeprowadzona została w 1978 roku przez Kishi’ego i współpracowników.
Inną metodę zaproponował dwa lata później Ireland i współpracownicy.
Struktura krystaliczna.
Struktura krystaliczna kwasu lasalowego została określona w 1979 roku. Otrzymane w procesie krystalizacji z metanolu kryształy zawierają dwa rodzaje struktur kompleksu z metanolem o stechiometrii 1:1 i należą do grupy przestrzennej P212121.
Określono struktury krystaliczne soli kompleksowych kwasu lasalowego m.in. z kationami sodu, srebra, talu oraz baru. Sole te występują w postaci dimerów.
Kwas lasalowy tworzy też sole z aminami m.in. alliloaminą, TBD ("S")-4-bromofenyloetyloaminą i innymi.
Modyfikacje chemiczne.
Najliczniejszą grupą pochodnych kwasu lasalowego są estry, których opisano w literaturze blisko dwadzieścia. Zbadano również zdolność estrów kwasu lasalowego do kompleksowania kationów jedno- i dwu-wartościowych. Estry "o"-nitrobenzylowy oraz 1-metylenonaftylowy otrzymano w postaci krystalicznej. Są to jedyne znane pochodne kwasu lasalowego, których struktury określono metodami krystalograficznymi.
Zastosowanie.
Związek ten posiada szerokie spektrum aktywności biologicznych i farmakologicznych. Znalazł zastosowanie w weterynarii jako lek przeciwbakteryjny przeciw bakteriom Gram-dodatnim, mykobakteriom czy kokcydiom. Jest także stosowany jako dodatek do pasz dla ptactwa i zwierząt hodowlanych zwiększając efektywność jej wykorzystania. Sól sodowa kwasu lasalowego jest składnikiem handlowych preparatów Avatec i Bovatec.

</doc>
<doc id="891133" url="https://pl.wikipedia.org/wiki?curid=891133" title="Aleksiej Antonow">
Aleksiej Antonow

Aleksiej Inokientiewicz Antonow (ros. Алексей Иннокентьевич Антонов, ur. w Grodnie, zm. 18 czerwca 1962 w Moskwie) – radziecki dowódca wojskowy, generał armii, szef Sztabu Generalnego Armii Czerwonej, szef Sztabu Zjednoczonych Sił Zbrojnych Państw Stron Układu Warszawskiego.
Życiorys.
Urodził się w rodzinie oficera. Matka była pochodzenia polskiego i w latach dziecinnych rozmawiał i po rosyjsku, i po polsku. Ukończył Pawłowską Szkołę Wojskową w 1916. Uczestniczył w I wojnie światowej w stopniu chorążego. W maju 1918 zdemobilizowany, pracował jako urzędnik w Piotrogrodzie. Od kwietnia 1919 wcielony do Armii Czerwonej. Uczestnik wojny domowej na Froncie Południowym na stanowisku szefa sztabu brygady.
Po wojnie domowej przeszedł służbę od szefa sztabu brygady do szefa sztabu okręgu wojskowego. W 1931 ukończył Akademię Wojskową im. M. Frunzego w Moskwie, w 1933 fakultet operacyjny tej akademii, a w 1937 Wojskową Akademię Sztabu Generalnego. W latach 1938–1940 był wykładowcą w akademii wojskowej.
Po napaści Niemiec na ZSRR, od sierpnia 1941 służył na stanowiskach szefa sztabu Frontu Południowego, Północno-Kaukaskiego, Zakaukaskiego i Czarnomorskiej Grupy Wojsk. Od grudnia 1942 był I zastępcą szefa Sztabu Generalnego, a od lutego 1945 szefem Sztabu Generalnego Armii Czerwonej. Uczestniczył w konferencjach w Jałcie i Poczdamie. W latach 1948–1954 był I zastępcą i dowódcą Zakaukaskiego Okręgu Wojskowego. Od kwietnia 1954 I był zastępcą szefa Sztabu Generalnego, a od maja 1955 szefem sztabu Zjednoczonych Sił Zbrojnych Państw Stron Układu Warszawskiego, jednocześnie od 26 maja 1955 do 24 maja 1958 był sekretarzem generalnym Układu.
W 1956 poślubił Olgę Liepieszyńską, primabalerinę Teatru Bolszoj. Zmarł 18 czerwca 1962 w Moskwie i został pochowany pod murem kremlowskim na Placu Czerwonym.

</doc>
<doc id="891156" url="https://pl.wikipedia.org/wiki?curid=891156" title="Eksperyment myślowy">
Eksperyment myślowy

Eksperyment myślowy (od niemieckiego pojęcia "Gedankenexperiment", użytego po raz pierwszy przez Hansa Christiana Ørsteda) w najszerszym znaczeniu jest użyciem hipotetycznego scenariusza w celu ułatwienia zrozumienia pewnych rzeczy, zjawisk. Eksperymenty takie przeprowadza się w różnych dziedzinach, od filozofii po fizykę, najczęściej w przypadku gdy na pytanie nie można znaleźć odpowiedzi popartej naukowymi faktami lub przeprowadzenie eksperymentu jest możliwe teoretycznie ale nie praktycznie; przykładowo w twierdzeniu o nieskończonej liczbie małp hipotetycznie można przeprowadzić eksperyment z małpami, jednak praktycznie jest to niemożliwe (potrzebna jest nieskończenie wielka liczba małp i maszyn do pisania lub nieskończenie wiele czasu).
Słynne eksperymenty myślowe.
Fizyka.
Eksperymenty myślowe w fizyce to m.in.:
Filozofia.
W filozofii bardzo często stosuje się eksperymenty myślowe:

</doc>
<doc id="891162" url="https://pl.wikipedia.org/wiki?curid=891162" title="Aleksandra Piłsudska">
Aleksandra Piłsudska

Aleksandra Piłsudska ze Szczerbińskich (ur. 12 grudnia 1882 w Suwałkach, zm. 31 marca 1963 w Londynie) – działaczka niepodległościowa, służyła w Legionach Polskich, odznaczona Orderem Virtuti Militari, działaczka PPS i POW, druga żona Józefa Piłsudskiego.
Życiorys.
Jej rodzicami byli Piotr Paweł Szczerbiński (ur. 30 czerwca 1846 w Suwałkach, zm. 25 marca 1896 tamże), urzędnik magistratu, syn Michała i Anny z Dormejków, oraz Julia Jadwiga (ur. 14 kwietnia 1852, zm. 25 stycznia 1894 w Suwałkach), córka Stanisława Zahorskiego i Karoliny z Truskolaskich. Po śmierci rodziców jej wychowaniem zajęły się babka Karolina Zahorska i ciotka Maria Zahorska. W 1901 ukończyła gimnazjum w Suwałkach, po czym w latach 1901–1904 uczęszczała na kursy handlowe J. Siemiradzkiej, a ponadto studiowała na Uniwersytecie Latającym. W 1903 rozpoczęła pracę urzędniczki w fabryce wyrobów skórzanych na warszawskiej Woli.
W 1904 wstąpiła do PPS. Brała udział w wielu akcjach bojowych, w tym w akcji pod Bezdanami i w napadzie na bank Państwowy w Kijowie. W 1907 została aresztowana przez policję rosyjską w Warszawie, jednak zwolniona z braku dowodów. Następnie udała się do Kijowa. Józefa Piłsudskiego poznała w maju 1906. Przeniosła się do Lwowa, gdzie pracowała w biurze fabrycznym. Nawiązała współpracę ze Związkiem Strzeleckim oraz współtworzyła Towarzystwo Opieki nad Więźniami Politycznymi.
Po wybuchu I wojny światowej wstąpiła do Legionów Polskich i została przydzielona do oddziału wywiadowczo-kurierskiego I Brygady Legionów Polskich, była komendantką kurierek legionowych. Po rozwiązaniu oddziału działała w konspiracji na terenie okupacji pruskiej, przechowując broń i przewożąc literaturę. Działała w POW, za co została aresztowana przez Niemców w listopadzie 1915. Była internowana w obozie w Szczypiornie. Została zwolniona po akcie 5 listopada 1916. Wróciła do Warszawy, gdzie pracowała jako urzędniczka w biurze suszarni jarzyn. Od 1917 do 1918 pracowała w POW jako kurierka materiałów wybuchowych i jako wywiadowca.
7 lutego 1918 Aleksandra urodziła córkę Wandę (zm. 16 stycznia 2001), a 28 lutego 1920 drugą córkę Jadwigę (zm. 16 listopada 2014). Piłsudski nie mógł się z nią ożenić, bo jego żona Maria Piłsudska nie zgadzała się na rozwód. Po 15 latach bliskiej znajomości ślub z Józefem Piłsudskim odbył się 25 października 1921 w Belwederze. Stało się to dopiero po śmierci Marii 17 sierpnia 1921, kiedy Józef Piłsudski był Naczelnikiem Państwa.
Józef i Aleksandra Piłsudscy mieszkali w willi Milusin w podwarszawskim Sulejówku. Piłsudski spędził zimę 1930/1931 na Maderze w towarzystwie m.in. lekarki Eugenii Lewickiej, z którą łączyły go zażyłe stosunki. Aleksandra Piłsudska mocno przeżyła ten romans męża (jak twierdziła jej najbliższa przyjaciółka Janina Prystorowa „Ola jest struta, zmartwiona, na wpółprzytomna”). Po powrocie z Madery Aleksandra Piłsudska zażądała od męża zerwania wszelkich stosunków z Lewicką, co też się stało (Lewicka zaszczuta, upokorzona i załamana popełniła samobójstwo).
Piłsudska prowadziła szeroką działalność honorową i społeczną. Od 1926 zasiadała w Kapitule Orderu Virtuti Militari. Po 1926 zajmowała się pozyskiwaniem finansów dla stowarzyszenia „Nasz Dom”, które prowadziło zakład dla sierot. Została honorową członkinią i przewodniczącą założonego w 1925 Stowarzyszenia „Rodzina Wojskowa” (otrzymała legitymację nr 1). W tej organizacji organizowała w Warszawie przedszkola i szkoły powszechne dla rodzin wojskowych. Do 1939 była przewodniczącą zarządu Komitetu Opieki nad Najbiedniejszymi Mieszkańcami Warszawy „Osiedle”. W stowarzyszeniu „Osiedle” wspierała mieszkańców baraków dla bezdomnych w Warszawie, a w towarzystwie „Opieka” zakładała świetlice z bibliotekami dla młodzieży. Działała także w Unii Obrończyń Ojczyzny, organizacji utrzymującej łączność między kombatantami pierwszej wojny światowej. Współredagowała dwa tomy wspomnieniowe uczestniczek działań niepodległościowych. Do 1939 pełniła funkcję przewodniczącej głównej komisji rewizyjnej obywatelskiego Komitetu Akcji Pomocy Zimowej; w tym charakterze gościła w Łodzi w pierwszych dniach maja 1939 roku.
Po wybuchu II wojny światowej, agresji Niemiec i agresji ZSRR na Polskę 1939 Aleksandra wraz z córkami Wandą i Jadwigą ewakuowała się do Wilna, dalej do Kowna na Litwie, a następnie, po rozpoczęciu okupacji Wilna, do Rygi, po czym odleciała rejsowym samolotem szwedzko-sowieckiego towarzystwa lotniczego z Łotwy do Szwecji, a następnie samolotem specjalnym do Londynu. Zmarła 31 marca 1963. Została pochowana na cmentarzu North Sheen. 28 października 1992 jej prochy zostały złożone w grobowcu rodzinnym na cmentarzu Powązkowskim w Warszawie (kwatera 6-2-29).
Po jej śmierci, wiosną 1963 z inicjatywy gen. Kazimierza Sosnkowskiego powstał Fundusz Wydawniczy im. Aleksandry Piłsudskiej.
Upamiętnienie.
Uchwałą Sejmu RP IX kadencji z 22 lipca 2022 zdecydowano o ustanowieniu roku 2023 Rokiem Aleksandry Piłsudskiej.

</doc>
<doc id="891163" url="https://pl.wikipedia.org/wiki?curid=891163" title="Igła Deotymy">
Igła Deotymy

Igła Deotymy – ostaniec w Dolinie Prądnika w Ojcowskim Parku Narodowym u wylotu wąwozu Wrześnik.
Jest to charakterystyczna, zbudowana z jurajskich wapieni skalistych smukła igła skalna. Powstała w wyniku procesów krasowych. Nazwa skały pochodzi od słowa Deotyma – literackiego pseudonimu Jadwigi Łuszczewskiej. Nadano ją na cześć wizyty poetki w Ojcowie w 1853 roku. Mieszkała ona podobno w willi „Pod Koroną”, obok Igły Deotymy i tu w Dolinie Prądnika czerpała natchnienie do swoich wierszy.
Igła Deotymy wznosi się samotnie po wschodniej stronie potoku Prądnik, pomiędzy Panieńskimi Skałami i Skałami Kawalerskimi. Obok skały pojedyncze zabudowania mieszkańców. Skała nie jest udostępniona do wspinaczki skałkowej. W jej otoczeniu rosną brzozy ojcowskie (nasadzone), gatunek bardzo rzadki, znany z nielicznych tylko stanowisk (obecnie zlokalizowano 11 stanowisk). Opleciona jest winobluszczem, którego liście jesienią przebarwiają się na intensywnie czerwony kolor.
Szlak turystyki pieszej.
 odcinek z Ojcowa Doliną Prądnika, obok Deotymy, skały Słupek, przez wąwóz Wawrzonowy Dół, wypłaszczenie Skały Krukowskiego, Jaskinię Ciemną, obok skały Rękawica, przez punkty widokowe na Górze Koronnej, Wapiennik, obok Podwójnej i Skały Puchacza do dna Doliny Prądnika przy wylocie Wąwozu Smardzowickiego. 

</doc>
<doc id="891171" url="https://pl.wikipedia.org/wiki?curid=891171" title="Autostrada A1 (Niemcy)">
Autostrada A1 (Niemcy)

Autostrada A1 (niem. "Bundesautobahn 1 (BAB 1)" także "Autobahn 1 (A1)") – autostrada w Niemczech prowadząca od Heiligenhafen nad Morzem Bałtyckim do Saarbrücken, o planowanej długości 774 km.
Od Lubeki (Lübeck) do Zagłębia Ruhry nazywana trasą Hanzy ("Hansalinie"). Odcinek między Hamburgiem a Heiligenhafen i jego przedłużenie do Puttgarden na wyspie Fehmarn (droga krajowa 207) jest określana trasą przelotu ptaków ("Vogelfluglinie"). Od skrzyżowania autostrad "Köln-West" do węzła autostradowego "Vulkaneifel" określana jako autostrada Eifel ("Eifelautobahn") – od nazwy pasma górskiego Eifel, rozciągającego się od Akwizgranu na północy do Trewiru na południu.
Planowanie i historia budowy.
Już w końcu lat dwudziestych XX wieku rządy Partii Centrum Republiki Weimarskiej rozpoczęły planowania tras szybkiego ruchu, które spełniałyby następujące warunki: kilkupasmowe w obu kierunkach, pozbawione skrzyżowań i sygnalizacji świetlnej. Pierwsze prace nad trasą szybkiego ruchu w Niemczech rozpoczęły się w 1913 roku. Wybuch I wojny światowej spowodował przerwanie prac i dopiero w 1921 roku pierwszy i obecnie najstarszy w Europie odcinek został oddany do ruchu (AVUS w Berlinie). Tuż przed II wojną światową rozpoczęto budowę autostrady na obszarze gór Eifel, jednak do ruchu zdołano oddać jedynie krótki odcinek w obszarze "Hasborn" i prace budowlane zostały wstrzymane wskutek wybuchu wojny. W czasach narodowego socjalizmu plany rozbudowy sieci tras szybkiego ruchu były mocno forsowane przez członków partii. W końcu teraz były one już własnością Rzeszy Niemieckiej i to do niej należą początkowe i najstarsze odcinki dzisiejszych A1 i A2 w Niemczech ("Reichsautobahnen").
Najstarsze odcinki autostrady A1 (w nawiasach rok oddania do użytku):
Odcinek od "Bremen–Burglesum" (obecnie A27) do "Hamburg-Veddel" (obecnie A255) miał znaczenie strategiczne – łączył porty położone nad Morzem Północnym. W 1962 roku oddano do użytku południową obwodnicę Hamburga. Jej budowa wymagała jednak mostu, który przecinałby Łabę w jej północnym biegu. W tym celu wybudowano nowoczesny (jak na tamte czasy) most na ukośnie rozpiętych linach dźwigara środkowego. Obwodnica połączyła w ten sposób obydwa najstarsze odcinki autostrady A1: "Hamburg" – "Lübeck" z "Bremen" – "Hamburg". „Trasa Hanzy” od "Bremer Kreuz" aż po "Kamener Kreuz" (w Zagłębiu Ruhry) została oddana do ruchu w 1969 roku (w 2006 roku "Kamener Kreuz" gruntownie przebudowano).
Autostrada A1 krzyżuje się z A2 na pn. wschód od "Dortmundu" w miejscowości "Kamen" ("Kamener Kreuz"). To skrzyżowanie autostrad (w postaci "koniczynki") zostało zaprojektowane i wybudowane w końcu lat trzydziestych ubiegłego wieku. Pierwsze skrzyżowanie tego typu zostało zbudowane i oddane do ruchu w 1936 roku w Lipsku (skrzyżowanie autostrad A9 i A14 – "Schkeuditzer Kreuz").
Pozostałościami po czasach zimnej wojny są drogowe nisze wybuchowe ("Sprengschächte") pod autostradą w okolicach Lubeki (specjalne zagłębienia, w których można byłoby umieścić ładunki wybuchowe i na wypadek działań wojennych zniszczyć część autostrady, uniemożliwiając przejazd wojskom Układu Warszawskiego).
A1 obecnie.
Autostrada A1 to obecnie jeden wielki plac budowy. Na samej północy należy włączyć do ruchu autostradowego wybrzeże. Na całym przeciążonym (od ruchu) obszarze, na odcinku między Hamburgiem i Kolonią planuje się gruntowną modernizację autostrady tak, aby istniały co najmniej 3 pasy ruchu w każdym kierunku. Ponadto projekt zakłada budowę wielu węzłów i wjazdów na autostradę. W przebiegu części południowej A1 pozostaje również wiele „luk” do wypełnienia. Daleko idące plany przewidują ukończenie tych robót budowlanych do roku 2012.
Przedłużenie A1 na północy do "Gremersdorf" znajduje się w budowie i powinno zostać oddane do ruchu w 2007 roku. Autostrada będzie tutaj przebiegała pod wsią tunelem o nazwie "Trog". Na wiosnę 2006 roku rozpoczęto budowę przedłużenia z "Gremersdorf" do "Heiligenhafen-Mitte" wykorzystując istniejącą drogę krajową B207. Ta powinna być ukończona w 2008 roku. Planuje się także przedłużenie A1 do "Puttgarden" tak, aby połączyć A1 z duńską E47 stałą przeprawą. Dotychczas istnieje tam jedynie połączenie promowe.
Ukończony został natomiast (i oddany do ruchu) wyjazd "Barsbüttel" (nr30). Na początku 2008 między "Hamburg-Billstedt" a "AD Hamburg Süd-Ost" wybudowana zostanie 6-„pasmówka”. Węzeł "Delmenhorst-Ost" (nr 58) zostanie przebudowany i wkomponowany w węzeł autostradowy "Stuhr" (nr 58a). W tym miejscu krzyżują się autostrady A1 i A28. Miejscowy wjazd/wyjazd zostanie przejęty przez węzeł "Groß-Mackenstedt" przy A28.
Węzeł "Remscheid" jest w trakcie budowy i powinien być gotowy do 2008 roku. Liczne prace mostowe i poszerzenia istniejących dróg to cele projektowe. Budowę 6-pasmowego odcinka od "Rasthof Remscheid" do węzła "Remscheid" w kierunku na Dortmund rozpoczęto 9 maja 2005 roku i do końca 2008 roku powinna być ukończona. Potem rozpoczną się prace w kierunku przeciwnym.
Odcinek od prowizorycznego wyjazdu "Daun-Rengen" do węzła "Gerolstein" (nowa B410) jest w budowie. Z początkiem 2007 roku rozpoczęły się prace na części odcinka "AS Gerolstein" – "AS Kelberg" (B410 między "Dreis-Brück" a "Boxberg"). Koniec prac na odcinku od "Daun-Rengen" przez "Gerolstein" do "Kelberg" planuje się na rok 2009.
Ponownie planuje się przekształcenie wjazdu/wyjazdu "Wuppertal-Ronsdorf" w węzeł, aby wypełnić południowo-zachodnią „lukę” obwodnicy wokół Wuppertal do autostrady A46. Wszystko to za sprawą tunelu "Burgholztunnel" oddanego do użytku 29 marca 2006 roku, który umożliwił szybkie połączenie A1 z A46.
W latach 70. ubiegłego wieku powstały mosty dla węzła autostradowego "Vulkaneifel". Połączenie stąd na północ, przez pasmo gór Eifel do miejscowości "Blankenheim", zostało zrealizowane do drogi krajowej L-46 w Daun-Rengen. Brakujący odcinek pomiędzy krajową L-46 a B410 (wjazd "Gerolstein") jest w budowie. Przeznaczono na to około 50 mln Euro i w 2009 roku przewiduje się oddanie go do użytku. Początek budowy 3,5 km odcinka między "Rengen" i "Gerolstein" przy "Dockweiler" nastąpił 23 sierpnia 2005 roku. Budowa została symbolicznie otwarta przez Sekretarza Stanu Achima Großmanna. Odcinek "Daun" do "Rengen" oddany został do ruchu 6 grudnia 2005. Tam kończy się autostrada na prowizorycznym przyłączu. Do momentu ukończenia tego odcinka, aż po późniejsze przyłącze "Gerolstein" istnieje tam prowizoryczny wyjazd o tej samej nazwie.
Główne połączenie z "Trewirem" w kierunku "Köln" od węzła autostradowego "Vulkaneifel" przebiega na razie autostradą A48 do wyjazdu "Mayen", następnie trasą szybkiego ruchu do "Mending" (B262) i stamtąd autostradą A61 na północ w kierunku Bonn/Kolonia. Alternatywnie można skorzystać z dalszego przebiegu A48 do Koblencji, gdzie od skrzyżowania autostrad "Koblenz" można również wykorzystać A61. Ostatnią alternatywną drogę można w końcu obrać przez Westeifel (drogi A60 i B51). Ruch jest tam jednak tak duży, że często powstają korki. Brakujący odcinek autostrady (której objazd omówiono powyżej), od mostu "Rengen" przy miejscowości Nordlen do miejscowości Blankenheim to jakieś 30-40 kilometrów.
Między 26 lipca 2006 a 1 sierpnia 2006, od wyjazdu "Hagen-West" a "Westhofener Kreuz" w kierunku Bremy, A1 była zamknięta z powodu złego stanu nawierzchni, wynikającego z upałów. Nawierzchnia stała się miękka i utworzyły się koleiny. Jednostronne obciążenie i wysokie temperatury zniszczyły 30-letnią nawierzchnię, którą usunięto i na nowo położono asfalt.

</doc>
<doc id="891182" url="https://pl.wikipedia.org/wiki?curid=891182" title="Carolina Panthers">
Carolina Panthers

Carolina Panthers – zawodowy zespół futbolu amerykańskiego z siedzibą w miejscowości Charlotte, w stanie Karolina Północna. Drużyna jest obecnie członkiem Dywizji Południowej NFC w lidze NFL. Zespół przystąpił do rozgrywek w lidze NFL w 1995 roku i jego największym osiągnięciem jest zdobycie wicemistrzostwa ligi w roku 2003 (w Super Bowl XXXVIII) i w 2016 (w Super Bowl 50).
Zawodnicy polskiego pochodzenia w Panthers: Lee Ziemba (2011-2012), Gino Gradkowski (2016-).

</doc>
<doc id="891184" url="https://pl.wikipedia.org/wiki?curid=891184" title="Euroregion Pradziad">
Euroregion Pradziad

Euroregion Pradziad () – polsko-czeski euroregion obejmujący swoim obszarem południową część województwa opolskiego i czeskie gminy na terenie powiatów Bruntál i Jesionik (cz. "Jeseník"), utworzony w celu współpracy transgranicznej, zawierającej wszystkie dziedziny życia społecznego i kulturalnego.
Siedziba strony polskiej euroregionu ("Stowarzyszenie Gmin Polskich Euroregionu Pradziad") znajduje się przy ul. Klasztornej 4 w Prudniku, a czeskiej w miejscowości Vrbno pod Pradědem.
Charakterystyka.
Euroregion powstał na podstawie umowy ramowej podpisanej w dniu 2 lipca 1997 w Jesioniku przez Stowarzyszenie Rozwoju Gmin Dorzecza Osobłogi i Unii Turystycznej Ziemi Nyskiej ze strony polskiej oraz Stowarzyszenie Miast i Gmin Czeskich Powiatów Bruntál i Jesionik ze strony czeskiej. Pierwsze posiedzenie Euroregionu Pradziad odbyło się 7 maja 1998 w Nysie. Przyjęto wtedy statut, regulamin posiedzeń Parlamentu Euroregionu oraz dokonano wyboru przewodniczącego.
Euroregion Pradziad (2017) skupia po stronie polskiej 40 gmin i 5 powiatów oraz 75 gmin i miast po stronie czeskiej, leżących na pograniczu Śląska Czeskiego i Moraw. Nazwa Pradziad (cz. "Praděd") pochodzi od najwyższego szczytu w tym regionie, położonym w paśmie górskim o nazwie Jesioniki (cz. "Jeseníky") w Sudetach Wschodnich.
Struktura organizacyjna Euroregionu Pradziad zawiera organy wspólne dla obu części narodowych oraz osobne dla każdej części narodowej. Organami wspólnymi są Parlament Euroregionu i Prezydium Euroregionu.
W skład Parlamentu (najwyższego organu Euroregionu) wchodzi po 20 delegatów z każdej części narodowej. Każda strona wybiera spośród swoich delegatów przewodniczącego i dwóch wiceprzewodniczących. Stają się oni automatycznie członkami prezydium Euroregionu, które kieruje bieżącą działalnością Euroregionu i reprezentuje go na zewnątrz.
Organami każdej części narodowej są: walne zgromadzenie (najwyższy organ Euroregionu Pradziad), rada Euroregionu, komisja rewizyjna, sekretarz i grupy robocze. Walne zgromadzenie ustala cele i zadania dla narodowej części Euroregionu, decyduje o jego członkostwie i sprawach finansowych. Dla opracowania wspólnych projektów rada powołuje grupy robocze, a do obsługi administracyjnej sekretarza.

</doc>
<doc id="891187" url="https://pl.wikipedia.org/wiki?curid=891187" title="Supergirl (piosenka)">
Supergirl (piosenka)

Supergirl piosenka napisana przez Karę DioGuardi, Grega Wellsa i nagrana przez Hilary Duff na jej czwarty album, "Most Wanted" (2005). Jest to ekskluzywna ścieżka Collector's Signature Edition i została wydana jako jej trzeci singel w 2006 r. w Stanach Zjednoczonych. Początkowo piosenka miała być wydana wraz z teledyskiem, Duff powiedziała MTV News: "Naprawdę chciałabym nakręcić kolejny teledysk; nigdy przedtem nie miałam trzech singli na jednym albumie i miałam tyle zabawy przy kręceniu 'Beat of My Heart', ale jeszcze nie. Trudno jest znaleźć czas aby to wszystko zrobić"
Singel został wydany 28 lutego 2006 jako mp3 do legalnego ściągnięcia z iTunes Music Store w Stanach Zjednoczonych, piosenka została użyta w marcu 2006 do reklamy telewizyjnej Candie's, w której uczestniczyła Duff.

</doc>
<doc id="891188" url="https://pl.wikipedia.org/wiki?curid=891188" title="Kościół św. Józefa w Katowicach">
Kościół św. Józefa w Katowicach

Kościół św. Józefa w Katowicach-Załężu – rzymskokatolicki kościół parafialny parafii św. Józefa, mieszczący się przy ulicy Gliwickiej 76 w Katowicach, w dzielnicy Załęże. Powstał on w latach 1898–1900 jako kościół wotywny po katastrofie górniczej w kopalni "Cleophas" (obecnie "Kleofas") z 4 marca 1896 roku. Kościół został poświęcony 8 listopada 1900 roku, a konsekrowany 29 kwietnia 1902 roku. Autorem powstałego w stylu neogotyckim kościoła jest Ludwig Schneider.
Historia.
Do połowy XIX w. wierni z Załęża przynależeli do parafii w Bogucicach. Od połowy XIX w. wierni uczęszczali do tymczasowego kościoła przy obecnym placu Wolności w Katowicach, który został poświęcony w 1860 roku. Dalekie położenie kościoła spowodowało, iż wierni zaczęli zabiegać o odłączenie i utworzenie własnej parafii wraz z kościołem. Pierwsze plany budowy kościoła w Załężu pojawiły się około 1850 roku, kiedy to trwały rozmowy między ówczesnym proboszczem parafii boguckiej, ks. Leopoldem Markiefką a właścicielem dóbr załęskich Georgiem von Moltke. Rozmowy te zakończyły się fiaskiem.
Powstanie obecnego kościoła wiąże się z działalnością proboszcza parafii boguckiej – ks. Ludwika Skowronka, który w 1894 roku pod budowę kościoła w Załężu wykupił 3,3467 ha gruntów pod budowę kościoła, plebanii i cmentarza w Załężu. Propozycję ks. Skowronka zatwierdził 27 grudnia 1895 roku biskup wrocławski, kard. Georg Kopp. Sprawę budowy kościoła przyspieszyła katastrofa górnicza w kopalni Cleophas (obecnie "Kleofas") z 3 marca 1896 roku, w której to w pożarze zginęło 105 górników, głównie z Bogucic, Dębu i Załęża. Podczas pogrzebu proboszcz bogucki ks. Ludwik Skowronek wygłosił ślubowanie wybudowania kościoła, która brzmiała następująco:
W tym samym roku tj, 1 września 1896 roku erygowano parafię. Dnia 15 grudnia tegoż roku powołano Komitet Budowy Kościoła, a budowę kościoła rozpoczęto z dwuletnim opóźnieniem spowodowanym prawdopodobnie brakiem funduszy w dniu 15 maja 1898 roku. Kościół budowano z dużym zaangażowaniem ks. Skowronka oraz wiernych z Bogucic i Załęża. Darowizny na rzecz budowy kościoła przekazały również m.in.: huta "Baildon", spółka Georg von Giesches Erben, Katowicka Spółka Akcyjna dla Górnictwa i Hutnictwa (niem. "Kattowitzer Aktiengesellschaft für Bergbau und Eisenhüttenbetrieb") oraz Śląski Fundusz Wolnych Kuksów (niem. "Verwaltung des Schlesischen Freikuxgelderfonds") Comiesięcznie, od 1898 do 16 grudnia 1900 roku zbierano kolektę na budowę świątyni, a przed poświęceniem budynku, 28 września 1900 roku otworzono kościół dla zwiedzających. Koszt budowy świątyni wyniósł 250 tys. marek niemieckich. Poświęcenia kościoła pod wezwaniem świętego Józefa dokonał 8 listopada 1900 roku ks. dziekan Wiktor Schmidt, natomiast konsekracji dokonał 29 kwietnia 1902 ks. kardynał Georg Kopp. Pierwszym proboszczem został Józef Kubis.
W 2009 roku w ramach Lokalnego Programu Rewitalizacji Miasta Katowice na lata 2007–2013 rozpoczęto konserwację elewacji zewnętrznej kościoła, którą ukończono w 2012 roku przy współudziale Biura Konserwatora Zabytków w Katowicach, Śląskiego Wojewódzkiego Konserwatora Zabytków i parafii. W ramach prac wyremontowano dach i wymieniono spoiny, zrekonstruowano mury, attyki i przypory, a także oczyszczono i wzmocniono elewację zewnętrzną. Wcześniej wykonano też remont wewnątrz, a także konserwację ołtarzy i zakup nowych ławek. W 2019 roku rozpoczęto konserwację zabytkowych organów.
Opis architektoniczny.
Kościół parafialny został zaprojektowany przez gliwickiego architekta – Ludwiga Schneidera w styku neogotyckim, na planie krzyża łacińskiego. Świątynia posiada z zewnątrz pseudobazylikowy korpus, a we wnętrzu halowy z transeptem. Jest ona ceglana: elewacja jest pokryta cegłą licówką z dekoracjami z cegły glazurowanej i profilowanej.
Wymiary kościoła:
Elewacja kościoła jest udekorowana fryzami arkadowymi, natomiast fasada jest płaska, dekorowana ornamentami z cegły glazurowanej. Z przodu znajduje się płytka, trójdzielna, otwarta kruchta. Okna kościoła są ostrołukowe. Dach kościoła jest dwuspadowy, kryty blachą (pierwotnie kryty był łupkiem). Kościół zamiast wieży posiada na skrzyżowaniu transeptu z nawą główną smukłą sygnaturkę z zegarem.
Wnętrze kościoła nakryte jest sklepieniami krzyżowo-żebrowymi. Prezbiterium kościoła jest prostokątne, zamknięte ścianą prostą. Wokół niego znajduje się zakrystia i pomieszczenia gospodarcze. Z boku otwierają się do prezbiterium kaplice będące przedłużeniem naw bocznych. Empora znajduje się w północnej stronie kościoła. Prowadzi do niej klatka schodowa znajdująca się w ryzalicie. Przy elewacji frontowej znajdują się dwie wieżyczki z klatkami schodowymi prowadzącymi do chóru.
Wystrój i wyposażenie kościoła.
We wnętrzu kościoła znajduje się oryginalny ołtarz wykonany przez C. Bühla oraz pięć ołtarzy bocznych (w tym ołtarze św. Barbary i św. Floriana autorstwa tego samego snycerza). W ołtarzu głównym znajdują się obrazy przedstawiające sceny z życia Świętej Rodziny oraz górników autorstwa Juliana Wałdowskiego. Nie zachował się natomiast oryginalny wygląd ołtarza głównego z polichromiami Józefa Krachwitza z Nysy. We wnętrzu świątyni znajduje się też oryginalna ambona, konfesjonały i stacje Drogi Krzyżowej.
Witraże i okna kościoła znajdujące się w nawie głównej kościoła zostały wykonane przez firmę F. Kliem z Raciborza, a wbudowane w drzwiach wejściowych przez wrocławską firmę Adolf Seiler. Witraż w kaplicy Matki Boskiej Częstochowskiej, wykonany przez Adama Bunscha z Krakowa, pochodzi z lat 50. XX w.
W transepcie kościoła znajdują się ołtarze Najświętszego Serca Pana Jezusa i Najświętszej Maryi Panny. Obrazy w ołtarzach zostały namalowane na blaszce miedzianej przez Juliana Wadowskiego z Wrocławia, a rzeźby Chrystusa i apostołów w ogrodzie oliwnym, figury do bocznych ołtarzy i do groty z Lourdes wykonał Johann Baumeister z Wrocławia.
W latach 70. XX w. w prezbiterium wykonano mozaiki autorstwa A. Kołodziejczyka. Istniały one do 2003 roku, gdyż wraz z remontem świątyni zostało usunięte na wniosek konserwatora zabytków ze względu na swoją niezgodność z historycznym wystrojem.
W kościele została umieszczona tablica upamiętniająca księdza prałata Józefa Kubisa, pierwszego proboszcza w latach 1900–1942 parafii rzymskokatolickiej pw. św. Józefa. Tablicę odsłonięto w sześćdziesięciolecie kościoła i parafii. W kościele znajdują się także tablice upamiętniające górników, którzy zginęli w katastrofie w kopalni "Kleofas" z 3 na 4 marca 1896 roku; tablice przeniesiono z cechowni zlikwidowanej KWK "Kleofas".
W kościele znajdują się cztery dzwony: św. Maryja (833 kg), św. Florian (534 kg), św. Barbara (401 kg) oraz najmniejszy – św. Józef (224 kg). Pierwsze dzwony dla nowego kościoła w Załężu odlano w 1900 roku w Apoldzie. Wisiały one na wieży, po czym w 1917 roku zostały zarekwirowane dla potrzeby wojska. Nowe, pochodzące z Odlewni dzwonów Karola Schwabe z Białej, zawieszono w 1925 roku. Zostały one ofiarowane przez wiernych parafian. Były to: św. Antoni (704 kg), św. Augustyn (435 kg), św. Jan Chrzciciel (366 kg) i najmniejszy, istniejący do dziś św. Józef. Trzy największe dzwony zostały w czasie II wojny światowej, w 1942 roku, skradzione przez hitlerowców. Trzy nowe dzwony – św. Maryja, św. Florian i św. Barbara, zostały zawieszone w 1959 roku.
Kościół wyposażony jest w organy, wpisane do rejestru zabytków ruchomych województwa śląskiego pod numerem B/352/2018. Powstały one w 1900 przez świdnicką firmę Schlag &amp; Söhne. Jest to instrument 27-głosowy. Szafa organowa wykonana jest z drewna w konstrukcji ramowo-płycinowej. Autorstwo prospektu organowego jest przypisywane architektowi całej świątyni – Ludwigowi Schneiderowi.

</doc>
<doc id="891189" url="https://pl.wikipedia.org/wiki?curid=891189" title="Nagroda im. Irvinga G. Thalberga">
Nagroda im. Irvinga G. Thalberga

Nagroda im. Irvinga G. Thalberga – nagroda Amerykańskiej Akademii Sztuki i Wiedzy Filmowej przyznawana od 1938. Przyznaje się ją „twórczym producentom filmowym, których działalność przyczynia się w istotny sposób do wzrostu poziomu produkcji filmowej”. Nagroda przyznawana jest okresowo na uroczystościach wręczania Oscarów.
Nazwa nagrody pochodzi od nazwiska Irvinga Thalberga, szefa produkcji wytwórni Metro-Goldwyn-Mayer.
Nagroda przedstawia odlaną z brązu głowę Irvinga Thalberga na czarnej marmurowej podstawie. Waży 4,9 kg i ma 22,9 cm długości.
Nagrodzeni:

</doc>
<doc id="891197" url="https://pl.wikipedia.org/wiki?curid=891197" title="René Louis de Voyer de Paulmy d’Argenson">
René Louis de Voyer de Paulmy d’Argenson

René Louis de Voyer de Paulmy d’Argenson (ur. 18 października 1694 w Paryżu, zm. 26 stycznia 1757 tamże) – francuski polityk i myśliciel polityczny.
Życiorys.
Jego ojcem był szef paryskiej policji, minister i pisarz polityczny Marc-René de Voyer de Paulmy d’Argenson.
René Louis de Voyer de Paulmy d’Argenson był francuskim ministrem spraw zagranicznych od 19 listopada 1744 roku do 10 stycznia 1747 roku.
21 kwietnia 1746 d’Argenson zawarł traktat subsydiowy z Augustem III.
Został zwolniony, ponieważ nie umiał wykorzystać wspaniałego zwycięstwa jakim okazała się dla Francji bitwa pod Fontenoy.
Znał wielu spośród encyklopedystów i co za tym idzie cieszył się opieką Madame Pompadour. Był członkiem Club de l'Entresol, którego członkiem był też min. Voltaire.
Jego jedynym synem był Antoine-René de Voyer de Paulmy, markiz d’Argenson (1722-1787) dyplomata francuski.
Myśl polityczna.
Markiz d’Argenson był w swych czasach bardzo cenionym teoretykiem państwa i prawa. Od roku 1734 Paryż zapoznawał się z jego dziełem pt. "Considérations sur le gouvernement ancien et présent de la France" („Rozważania o rządzie francuskim”), które ukończył w 1737 roku, a które zostało wydane wiele lat potem w Amsterdamie w 1764 roku. Następne wydanie miało miejsce w tym samym mieście w 1784 roku. W swej książce d’Argenson stwierdza, że monarchia absolutna jest możliwa do pogodzenia z postulatami, które niesie ze sobą Oświecenie. Podobne teorie w Niemczech rozwijał Christian Wolff. Można więc powiedzieć używając nowoczesnej terminologii, że D’Argenson reprezentował „prawicę” Oświecenia – dążącą do kompromisu z absolutyzmem politycznym, w przeciwieństwie do radykalnie antymonarchicznych pisarzy takich jak Rousseau, który mimo dzielących ich różnic cenił bardzo wysoko "Considérations sur le gouvernement de la France" markiza, wspominając je w swych „Wyznaniach”.
Jego „Eseje” ("Essais"), napisane około roku 1736 i opublikowane dużo później w 1785, wydane potem jako "Loisirs d’un ministre d’État" w 1787 stanowiły zbiór anegdot o współczesnych nie pozbawionych humoru. Jeszcze później wydane jako "Mémoires" w zbiorze: "Collection des mémoires relatifs à la Révolution" (1825).
D’Argenson przygotował też pracę: l"'Histoire du droit public ecclésiastique français" („Historia francuskiego prawa kościelnego” – z roku 1737), dzieło wymierzone przeciw francuskim odstępstwom od ogólnych przepisów kanonicznych, a zwłaszcza w tzw. gallikanizm. Markiz objaśniał w których przepisach gallikanizm poczynił największe wyrwy.
Dla poważanej wówczas "Akademii Inskrypcji i Literatury Pięknej" przygotował memoriał: „O historykach francuskich ("Sur les historiens français") (1755), a dla pisma „Journal économique” trzy pisma o wolności handlu. D’Argenson był bowiem zdecydowanym zwolennikiem leseferyzmu.
Jego "Journal et Mémoires" („Dziennik i Wspomnienia”) wydano w latach 1861-1867.

</doc>
<doc id="891198" url="https://pl.wikipedia.org/wiki?curid=891198" title="Punkty Valleixa">
Punkty Valleixa

Punkty Valleixa (ang. Valleix's points) – w nerwobólu międzyżebrowym punkty bolesności uciskowej, znajdujące się w międzyżebrzach, w linii przykręgosłupowej, pachowej i przymostkowej. Opisane przez francuskiego lekarza Francois Louisa Isidore Valleixa (1807-1855).

</doc>
<doc id="891199" url="https://pl.wikipedia.org/wiki?curid=891199" title="Imre Szabics">
Imre Szabics

Imre Szabics (ur. 22 marca 1981 roku w Segedynie) - węgierski piłkarz, grający na pozycji napastnika.
Kariera piłkarska.
Zaczynał karierę w 1990 roku w klubie Szeged LC, z którego po pięciu latach gry przeniósł się do Ferencvárosu Budapeszt. Tam też jego kariera nabrała rozpędu, przez co został zauważony i zakupiony przez działaczy austriackiego Sturmu Graz. W Austrii grał przez cztery lata, podczas których został najlepszym strzelcem zespołu oraz wyrobił sobie dobrą renomę. W 2003 roku sięgnął po niego zespół niemieckiej Bundesligi, VfB Stuttgart. Węgier spędził w nim dwa sezony, strzelając 14 bramek w 49 meczach. Wystąpił także w elitarnych rozgrywkach Ligi Mistrzów. Latem 2005 Szabics zmienił klub na 1. FC Köln, z którym spadł do 2. Bundesligi. Od sierpnia 2006 do 2007 roku był zawodnikiem 1. FSV Mainz 05, a następnie przeszedł do FC Augsburg. Od sezonu 2010 wrócił do Austrii, do Sturmu Graz. W 2013 roku zakończył karierę.
W drużynie narodowej zadebiutował w meczu z Luksemburgiem 30 kwietnia 2003, strzelając dwie bramki.

</doc>
<doc id="891204" url="https://pl.wikipedia.org/wiki?curid=891204" title="Owłosienie ciała">
Owłosienie ciała

Owłosienie ciała – pokrycie ciała człowieka włosami rozumiane jako ogół wszystkich włosów na ciele lub w ograniczeniu do włosów dojrzałych rozwijających się w okresie dojrzewania i po nim nie wliczając mało widocznych włosów meszkowych.
Rozwój i wzrost owłosienia poza głową.
Rozwój owłosienia zależy przede wszystkim od poziomu androgenów – hormonów płciowych występujących u mężczyzn, a także w małym stopniu u kobiet. Różnica poziomu androgenów jest przyczyną większego owłosienia u mężczyzn i mniejszego u kobiet, co jest jedną z cech dymorfizmu płciowego u ludzi. Specyficzne owłosienie ciała, zarówno u kobiet, jak i u mężczyzn, jest trzeciorzędową cechą płciową.
Pojawienie się owłosienia ciała jest spowodowane rosnącym poziomem androgenów w czasie dojrzewania. Wzrastający poziom tego hormonu jest powodem przekształcania się włosów meszkowych w dojrzałe w kilku częściach ciała. Meszek reaguje na androgeny, a przede wszystkim na testosteron i jego pochodne. Różne obszary ciała reagują z różną wrażliwością na te hormony. Gdy poziom testosteronu wzrasta, porządek pojawiania się dojrzałego owłosienia odzwierciedla stopień wrażliwości na androgeny. Najwrażliwszym miejscem są okolice łonowe, więc właśnie tam dojrzałe włosy rosną najpierw.
Obszarami ludzkiego ciała, gdzie rozwija się dojrzałe owłosienie w czasie wzrostu poziomu androgenów u obojga płci, są okolice łonowe i pachowe. Z powodu zahamowania wzrostu stężenia tych hormonów u kobiet już w wieku 11-12 lat, zazwyczaj tylko u mężczyzn występuje dojrzałe owłosienie w innych miejscach. Objawia się tutaj dymorfizm płciowy w ilości i miejscu występowania rozwiniętego owłosienia. Mężczyźni mają więcej dojrzałych włosów (szczególnie na twarzy, klatce piersiowej, brzuchu oraz nogach i rękach), a kobiety natomiast więcej włosów meszkowych. Uwarunkowania genetyczne decydują o tempie wzrostu owłosienia.
Utrata owłosienia w procesie ewolucji.
W odróżnieniu od innych naczelnych człowiek stał się prawie nagi w procesie ewolucji. Eleine Morgan wskazuje na kilka hipotez dotyczących utraty włosów wskazywanych przez różnych autorów:
Część badaczy zakładała, że utrata owłosienia, która pojawiła się wraz z częstszym przebywaniem na terenach otwartych, mogła doprowadzić do rozwinięcia dwunożności, ponieważ wyprostowana postawa lepiej chroniła przed promieniowaniem słonecznym. Pozwalało to na utrzymanie stałej temperatury ciała z wykorzystaniem mechanizmu sprawniejszego parowania potu na gołej skórze, co sprzyjało pokonywaniu dłuższych dystansów przy tropieniu zwierzyny. Dwunożność jednak pojawiła się znacznie wcześniej niż długotrwały bieg i chód.
Owłosienie ciała a atrakcyjność.
W badaniach przeprowadzonych w latach dwutysięcznych wykazano, że owłosione klatki piersiowe mężczyzn wpływają na postrzeganie ich większej atrakcyjności przez kobiety w Wielkiej Brytanii i Kamerunie, z kolei w Chinach bardziej atrakcyjne dla kobiet były klatki piersiowe mężczyzn pozbawione owłosienia. Na tego typu atrakcyjność wpływ mogą mieć względy kulturowe oraz częstość występowania u mężczyzn owłosienia w danej populacji. Popkultura kreuje wizerunek mężczyzn bez owłosionej klatki piersiowej, co powoduje skłonność u młodych mężczyzn do jej depilacji. W badaniach dotyczących owłosienia łonowego przeprowadzonych na próbie 1400 kobiet respondentki deklarowały, że je przycinają (25%), golą (23%) lub całkowicie je usunęły (9%). Z kolei w ankiecie internetowej mężczyźni deklarowali preferencje dla zgolonych włosów łonowych u ich partnerek (39%) lub włosów przystrzyżonych (38%). Pozostałe 23% mężczyzn biorących udział w ankiecie nie miało preferencji w tym zakresie lub wolało partnerki z naturalnym owłosieniem.

</doc>
<doc id="891207" url="https://pl.wikipedia.org/wiki?curid=891207" title="David Ginola">
David Ginola

David Ginola (ur. 25 stycznia 1967 w Gassin) – francuski piłkarz grający na pozycji ofensywnego pomocnika. Nosił przydomek „Davie G” oraz „El Magnifico”.
Kariera klubowa.
Początki w Tulonie.
Ginola urodził się w małej miejscowości Gassin, położonej na Lazurowym Wybrzeżu. Swoje pierwsze piłkarskie kroki stawiał w niedalekim Tulonie, stolicy Departamentu Var, w tamtejszym klubie Sporting Toulon Var. To właśnie w barwach tego zespołu David zadebiutował w Ligue 1, a fakt ten miał miejsce 30 listopada 1985 roku w wygranym 2:0 wyjazdowym meczu z FC Metz na Stade Municipal Saint-Symphorien. Liczył sobie wówczas 18 lat. W całym sezonie David pojawił się na boisku w 14 meczach w większości jako rezerwowy zawodnik w końcówkach meczów. Miał więc niewielki udział w zajęciu przez klub 16. miejsca w lidze. Ginola z roku na rok ogrywał się w Toulonie i już w sezonie 1986/1987 wystąpił w większości ligowych meczów zespołu grając w nim jako boczny pomocnik – zagrał w 35 meczach, ale nie zdołał zdobyć swojego premierowego gola na francuskich boiskach. Sztuka ta udała mu się w kolejnym sezonie, kiedy czterokrotnie pokonywał bramkarzy rywali oraz pomógł swojemu zespołowi w zajęciu wysokiego 5. miejsca w lidze, ale pomimo tego po sezonie opuścił zespół.
Paryż po raz pierwszy.
Latem 1988 Ginola wyjechał aż do Paryża i został zawodnikiem tamtejszego ligowego średniaka, Racing Club de France. W pierwszej jedenastce zespołu grywał wówczas z takimi znanymi zawodnikami jak mistrzowie Europy Luis Fernández czy Maxime Bossis, a także urugwajski internacjonał Enzo Francescoli oraz inny Francuz, Vincent Guérin. Pomimo tylu znanych zawodników w składzie zespół rozczarował i dopiero w ostatniej kolejce zapewnił sobie utrzymanie w lidze zajmując dopiero 17. miejsce. Ginola zdobywając 7 goli został po Francescolim (10 goli) oraz Philippe Anzianim (9 goli) trzecim najskuteczniejszym graczem zespołu. Po sezonie z zespołu odeszli wszyscy znani piłkarze i został jedynie Ginola i klub złożony z dużo słabszych niż rok wcześniej piłkarzy zajął przedostatnie 19. miejsce w lidze, co równało się z degradacją zespołu do Ligue 2.
Pobyt w Bretanii.
Po spadku Racingu, latem 1990 Ginola skorzystał z oferty klubu Stade Brestois i przeniósł się do tego bretońskiego zespołu, w którym spotkał późniejszych kolegów z reprezentacji, Bernarda Lamę oraz Stéphane Guivarc’ha. Dla zespołu z Brestu David zdobył 6 goli w lidze, będąc jednym z jego najlepszych zawodników sezonie. Klub zajął 11. miejsce w lidze, jednak podobnie jak Girondins Bordeaux i OGC Nice został karnie zdegradowany do drugiej ligi za długi. Ginola został więc na kolejny sezon w Breście, ale na boiskach drugiej ligi grał tylko w rundzie wiosennej sezonu 1991/1992.
Paryż po raz drugi.
Zimą 1992 David po półtora roku wrócił do Paryża, ale tym razem podpisał kontrakt z Paris Saint-Germain. W pierwszym sezonie gry w PSG zajął z nim 3. miejsce w Ligue 1 i zdobył dla drużyny 3 gole. Z czasem stał się ulubieńcem kibiców z Parc des Princes i najpopularniejszym piłkarzem. Już w 1993 roku wywalczył swoje pierwsze trofeum w paryskim klubie, jakim był Puchar Francji i wystąpił także w wygranym 3:0 finale z FC Nantes. Natomiast w lidze PSG zostało wicemistrzem kraju, a David jako pomocnik zdobył 6 goli (więcej od niego strzelił tylko Liberyjczyk George Weah). W sezonie 1993/1994 Ginola poprowadził swój zespół do pierwszego od 1986 mistrzostwa kraju. Jego postawa została nagrodzona wyróżnieniem dla Najlepszego Piłkarza Francji. On sam w lidze zdobył aż 13 goli, najwięcej w zespole. W sezonie 1994/1995 wystąpił z paryskim klubem w Lidze Mistrzów i przede wszystkim błysnął w ćwierćfinałowych meczach z Barceloną (1:1, 2:1), po których prasa hiszpańska określiła go mianem „El Magnifico”, co można przetłumaczyć jako „Przewspaniały”. PSG odpadło jednak w półfinale po dwóch porażkach z A.C. Milan, a w lidze nie zdołało obronić mistrzostwa (w lidze Ginola strzelił 11 goli). Zdobyło za to dwa inne puchary: Puchar Francji oraz Puchar Ligi Francuskiej, ale po sezonie, czyli latem 1995 odeszły z zespołu dwie największe gwiazdy Weah oraz właśnie Ginola, który w paryskim zespole rozegrał łącznie 115 ligowych meczów i zdobył dla niego 33 gole.
Wyjazd do Anglii i pobyt w Newcastle.
David postanowił spróbować sił w innej lidze niż francuska. Trafił na Wyspy Brytyjskie i 6 lipca 1995 podpisał kontrakt z Newcastle United, do którego ściągnął go za 2,5 miliona funtów ówczesny menedżer zespołu, Kevin Keegan. W drużynie Ginola miał zastąpić lewego pomocnika Scotta Sellarsa, który odszedł do Boltonu Wanderers. W Premiership 28-letni wówczas Francuz zadebiutował 19 sierpnia 1995 w wygranym 3:0 meczu z Coventry City. Niedługo po debiucie zdobył swojego pierwszego gola w lidze, w wygranym meczu z Sheffield Wednesday. W pierwszych czterech miesiącach pobytu w Anglii Ginola prezentował wysoką formę, a obrońcy nie potrafili go powstrzymać (szczególnie zapamiętał go Richard Edghill z Manchesteru City, który za faul na graczu Newcastle otrzymał czerwoną kartkę). Jeszcze w styczniu 1996 zespół z Newcastle upon Tyne był liderem ligi z dużą przewagą nad Manchesterem United. Przełom nastąpił w wyjazdowym meczu Pucharu Ligi Angielskiej z Arsenalem, w którym notorycznie faulowany przez przeciwników Ginola nie wytryzmał nerwowo i uderzył łokciem Lee Dixona. Za ten wybryk otrzymał kilkutygodniową dyskwalifikację, a po powrocie nie prezentowal już takiej formy jak wcześniej. Newcastle roztrwoniło całą przewagę nad „Czerwonymi Diabłami” i zostało wicemistrzem Anglii.
Latem 1996 do zespołu Newcastle zawitał król strzelców ligi, Alan Shearer i miał on wzmocnić siłę ognia. Ginola znów był prawdziwym liderem zespołu, a swoje najlepsze mecze rozegrał przeciwko Manchesterowi United (5:0) oraz Ferencvarosowi Budapeszt (4:0) w 2. rundzie Pucharu UEFA. W lidze zdobył jednak tylko jednego gola we wspomnianym meczu z Manchesterem, gdy ograł Gary’ego Neville’a przerzucając nad nim piłkę, a następnie z woleja umieszczając ją w bramce strzezonej przez Petera Schmeichela. Po świętach zmienił się menedżer. Odszedł Keegan, a jego miejsce zajął Kenny Dalglish, który niezbyt lubił się z Ginolą, toteż stało się jasne, że po sezonie David odejdzie z zespołu. W lidze ponownie został wicemistrzem kraju, natomiast w rozgrywkach Pucharu UEFA doszedł ze „Srokami” do ćwierćfinału, z którego zespół odpadł po dwumeczu z AS Monaco.
Gra na White Hart Lane.
18 lipca 1997 David przeszedł do prowadzonego przez Szwajcara Christiana Grossa Tottenhamu Hotspur za blisko 2 miliony funtów. W lidze zadebiutował 10 sierpnia w przegranym 0:2 meczu z Manchesterem United. Pierwszy sezon w Londynie nie był jednak udany i Tottenham trzykrotnie zmieniał menedżera, a do tego zajął dopiero 14. miejsce w lidze. Ginola rozegrał 34 mecze w sezonie i zdobył 6 goli zostając drugim najlepszym strzelcem zespołu po Niemcu Jürgenie Klinsmannie (9 bramek). Dużo lepiej David spisał się w kolejnych dwóch sezonach. W każdym z nich zdobył po 3 gole w lidze, a w 1999 roku zdobył swoje jedyne trofeum na angielskich boiskach, jakim był Puchar Ligi Angielskiej (wystąpił w wygranym 1:0 finale z Leicester City). W tym samym roku został uznany Najlepszym Piłkarzem Anglii zarówno w głosowaniu dziennikarzy, jak i zawodników Premiership. Ze „Spurs” zajął 11. miejsce w lidze, a w 2000 roku miejsce 10. Narastał jednak jego konflikt z menedżerem George’em Grahamem i w końcu po sezonie David odszedł z Tottenhamu po 3 latach gry w nim.
Końcowe lata kariery – Birmingham i Liverpool.
1 sierpnia 2000 John Gregory sprowadził Ginolę do Aston Villi płacąc za niego około 3 milionów funtów. W jej fioletowo-niebieskich barwach zadebiutował 19 sierpnia w zremisowanym 0:0 wyjazdowym meczu z Leicester City. W „The Villans” tworzył linię pomocy z George’em Boatengiem, Lee Hendriem oraz Steve’em Stone’em, ale to on był uważany za gwiazdę zespołu. 33-letni David rozegrał 27 ligowych meczów i zdobył 3 gole, przyczyniając się do zajęcia przez zespół z Birmingham 6. miejsca w lidze. Sezonu 2001/2002 David nie mógł jednak zaliczyć do udanych. W rundzie jesiennej trapiły go kontuzje, przez które wystąpił zaledwie w pięciu meczach. W styczniu 2002 za porozumieniem stron rozwiązał swój kontrakt z Aston Villą.
Niedługo potem na zasadzie wolnego transferu, 8 lutego David trafił do Evertonu. W drużynie tej zadebiutował 2 dni później w przegranym 0:1 wyjazdowym meczu z Arsenalem. Jednak daleki był od swojej formy sprzed lat i podobnie jak w Aston Villi zagrał jedynie w 5 ligowych meczach Evertonu, który zakończył sezon na 16. miejscu w tabeli. Po sezonie otrzymał zgodę menedżera Davida Moyesa na odejście z klubu. Spekulowało się, że Ginola wróci do ojczyzny na Lazurowe Wybrzeże i zostanie zawodnikiem OGC Nice, jednak do transferu nie doszło i ostatecznie w wieku 35 lat zawodnik zakończył piłkarską karierę.
Kariera reprezentacyjna.
W reprezentacji Francji Ginola zadebiutował za selekcjonerskiej kadencji Michela Platiniego 17 listopada 1990 roku w wygranym 1:0 wyjazdowym spotkaniu z Albanią. Nie przekonał jednak Platiniego do swoich umiejętności i na prawie 2 lata wypadł z kadry. Powrócił do niej w 1992 roku, gdy selekcjonerem został Gérard Houllier. David wystąpił w eliminacjach do Mistrzostw Świata w USA. Kwalifikacje okazały się dla Francuzów katastrofą. W ostatnim meczu z Bułgarią Ginola pojawił się na boisku w 63. minucie, a w 90. minucie spotkania nie upilnował Emiła Kostadinowa, który zdobył zwycięskiego gola na 2:1 dla Bulgarów i to piłkarze z Bałkanów pojechali na Mundial.
Po odejściu Houlliera selekcjonerem został Aimé Jacquet, który również stawiał na Ginolę. Z czasem jednak David stał się tylko rezerwowym graczem „Tricolores” i pojawiał się na boisku w końcówkach spotkań. Jacquet coraz mniej stawiał na zawodnika, który miewał kłótnie z innymi reprezentantami kraju Marcelem Desailly czy Didierem Deschampsem. Gdy został powołany na mecz eliminacyjny do Euro 96 z Rumunią nie przyjechał na zgrupowanie z powodu kontuzji uda. Jak się okazało w późniejszych latach, Ginola więcej powołań do kadry nie otrzymał, rozegrał w niej zaledwie 17 meczów i zdobył 3 gole i w przeciwieństwie do piłki klubowej, w kadrze „Tricolores” nigdy nie spełnił pokładanych w nim nadziei.

</doc>
<doc id="891208" url="https://pl.wikipedia.org/wiki?curid=891208" title="Judosz">
Judosz

Judosz – kukła przedstawiająca jednego z 12 apostołów – Judasza, tradycyjnie wodzona po mieście Skoczów na Śląsku Cieszyńskim w Wielki Piątek i Sobotę każdego roku na znak potępienia zdrady i wydania Jezusa na śmierć w czasie ostatniej wieczerzy. Wykazuje podobieństwo do występującego gdzie indziej obrzędu „palenia Judasza”.
Historia obrzędu.
Początkowo był to zwyczaj mieszkańców Śląska Cieszyńskiego; do dzisiejszych czasów zachował się jedynie w Skoczowie. Pierwsze wzmianki o uroczystości spalenia Judosza w Skoczowie pochodzą z przełomu XVI-XVII w., z dziennika skoczowskiego burgrabiego Jana Tilgnera. Pierwszymi organizatorami wodzenia byli ludzie związani z kościołem, ministranci, kościelni i organiści. Zwyczaj był zakazany przez okupanta niemieckiego w czasie II wojny światowej. Po wojnie wodzenie Judasza odbywało się po terenie dzisiejszego osiedla Objazdowa, regularnie do lat 50.–60. XX w., po czym zwyczaju poprzestano. Od lat 80 wskrzeszony przez Towarzystwo Miłośników Skoczowa i lokalny oddział Ochotniczej Straży Pożarnej.
Opis obrzędu.
Kukła wykonana jest ze słomy ozdobionej kolorowymi wstążkami i naszyjnikiem z trzydziestoma srebrnikami za które Judasz wydał Jezusa. Kukła ma wysokość około 3 metrów. Procesja wyrusza spod miejscowej remizy w kierunku rynku. W czasie uroczystości Judosz jest niesiony ulicami miasta przez strażaka znajdującego się wewnątrz kukły. Podczas wodzenia Judosza w otoczeniu kukły znajduje się dwóch halabardników za którymi podąża tłum dzieci z klekotami. Klekoty symbolizują trzęsienie ziemi, jakie wystąpiło na Golgocie, gdy Chrystus umierał na krzyżu. W czasie obrzędu Judosz trzykrotnie kłania się dwóm najwyższym budynkom w mieście: ratuszowi i probostwu, oraz miejscowemu burmistrzowi i proboszczowi jako przedstawicielom władz świeckich i kościelnych. W Wielki Piątek po przejściu przez miasto Judosz wraca do remizy. W Wielką Sobotę obrzęd jest powtarzany, a kulminacją uroczystości jest publiczne spalenie kukły, mające na celu wygnanie zła, swar i waśni z miasta. Według dyrektorki Muzeum Beskidzkiego w Wiśle – Małgorzaty Kiereś, wodzenie Judosza "to zwyczaj ludowy, typowy dla czasu, kiedy zima przechodzi w wiosnę. Judosz jest symbolem zła, takim jak marzanna" i w samym obrzędzie nie należy doszukiwać się żadnych dodatkowych podtekstów.

</doc>
<doc id="891209" url="https://pl.wikipedia.org/wiki?curid=891209" title="Lego Racers">
Lego Racers

Lego Racers – komputerowa gra wyścigowa wyprodukowana przez High Voltage Software i wydana przez Lego Media 12 października 1999. Gracz wciela się w kierowcę samochodu wyścigowego zbudowanego z klocków Lego.
Rozgrywka.
Do dyspozycji gracza oddano cztery grywalne postacie: Joan of Kart, Turbo Charger, Scooter i Roboracer. Twórcy dali możliwość zbudowania własnego samochodu i stworzenia własnych kierowców; wszystko z klocków Lego. Dostępnych jest kilka typów podwozia, a klocków przybywa, tak jak w menu budowy kierowcy, wraz z wygrywaniem kolejnych wyścigów. Wyścigi podzielone zostały na cztery warianty: turniej, wyścig pojedynczy, wyścig na czas oraz w przypadku podłączenia dżojstika – wyścig dwuosobowy.
Wyścigi.
W wyścigu pojedynczym gracz bierze udział w rajdzie na jednym torze. W trybie tym, w przeciwieństwie do trybu Turnieju, nie obowiązuje klasyfikacja punktowa.
W wyścigu na czas gracz ustanawia rekordy toru grając przeciwko Veronice Voltage, w grze przedstawionej jako koleżanka Rocket Racera i jego mechanik. Po pokonaniu jej we wszystkich wyścigach czasowych otrzymujemy nowe części.
Do wyścigu dwuosobowego jest niezbędne podłączenie do komputera dwóch urządzeń pozwalających na kierowanie samochodem (np. klawiaturę i dżojstik). Ekran dzieli się na dwie połowy, na których widać obu ścigających się kierowców. W tym trybie nie ma możliwości ścigania się z przeciwnikiem sterowanym przez komputer (jedynie z drugim graczem), ale za to jest to jedyny tryb, gdzie można ustawić wyścig nawet na 5 okrążeń (w każdym innym trybie wyścigi składają się z trzech okrążeń). Tryb wieloosobowy odblokowuje się po podłączeniu dżojstika, jednak możliwe jest ustawienie sterowania obu graczy za pomocą klawiatury.
Turniej.
Turniej jest rozgrywany etapami, których jest siedem. Każdy z pierwszych sześciu turniejów składa się z czterech wyścigów, natomiast ostatni turniej to jeden wyścig, w którym przeciwnikiem gracza jest Rocket Racer, będący jednocześnie ostatnim mistrzem do pokonania. W każdym wyścigu turniejowym gracz rywalizuje z pięcioma kierowcami (jeden mistrz i czterech innych kierowców). Za kolejne miejsca w wyścigu przyznawane są punkty.

</doc>
<doc id="891212" url="https://pl.wikipedia.org/wiki?curid=891212" title="Zimowiak">
Zimowiak

Zimowiak (łac. "hibernoma") jest jedną z odmian tłuszczaka, łagodnego guza tkanki tłuszczowej. Charakterystyczną cechą jest jego pochodzenie z brunatnej tkanki tłuszczowej, prawidłowo obecnej jedynie u noworodków i zwierząt zapadających w sen zimowy. Guz zwykle lokalizuje się na grzbiecie, przyjmując postać lekko wyniosłej, brunatnej zmiany. Mikroskopowo komórki mają wielowodniczkową cytoplazmę i oplecione są bogatą siecią naczyń krwionośnych.

</doc>
<doc id="891218" url="https://pl.wikipedia.org/wiki?curid=891218" title="Julian Antonisz">
Julian Antonisz

Julian Antonisz, właśc. Julian Józef Antoniszczak (ur. 8 listopada 1941 w Nowym Sączu, zm. 31 stycznia 1987 w Lubniu) – polski artysta plastyk, scenarzysta i twórca eksperymentalnych filmów animowanych, kompozytor i wynalazca.
Życiorys.
Wykształcenie.
Ukończył średnią szkołę muzyczną, a następnie – w 1965 roku – studia wyższe na Wydziale Malarstwa i Grafiki Akademii Sztuk Pięknych w Krakowie, pod kierunkiem Kazimierza Urbańskiego; przez dwa lata też studiował fizykę na Uniwersytecie Jagiellońskim. W 1968 roku został współzałożycielem krakowskiej filii Studia Miniatur Filmowych, która przekształciła się w 1974 roku w osobne Studio Filmów Animowanych. Współzałożyciel kabaretu „Zdrój Jana” działającego w Klubie pod Ręką. Później pod tą samą nazwą powstał zespół Zdrój Jana.
Twórczość filmowa.
Zadebiutował w 1967 kombinowanym filmem animowanym "Fobia", groteskową opowieścią o malarzu pozbawionym weny twórczej. Kolejny jego film, "W szponach sexu" (1969), traktował o mężczyznach odpowiadających na anons kobiety, która poszukuje partnera. "Jak nauka wyszła z lasu" (1970) oraz "Jak to się dzieje"… (1971) były filmami dla widowni dziecięcej.
Wielki rozgłos Antonisz zyskał filmem "Jak działa jamniczek" (1971), surrealistycznym wykładem na temat budowy jamnika, parodiującym wykład naukowy; "Jamniczka" rozpatrywano z czasem jako manifest myśli ekologicznej. "Tysiąc jeden drobiazgów" (1972) powtarzało tematykę poruszaną jeszcze w "Fobii", natomiast "Strachy na lachy" (1973) były żartobliwym przedstawieniem początków słowiańskiej państwowości. "Te wspaniałe bąbelki w tych pulsujących limfocytach" (1973) oraz "Kilka praktycznych sposobów na przedłużenie sobie życia" (1974) były już satyrą na palenie tytoniu oraz na proces starzenia się człowieka, a "Film o sztuce... (biurowej)" (1975) – na biurokrację. "Bajeczka międzyplanetarna" (1975), przeznaczona dla dzieci, opowiadała o przygodach małej dziewczynki w kosmosie. "Film grozy" (1976) z kolei parodiował konwencje horroru filmowego.
Od 1977 Antonisz realizował filmy w całości techniką noncamerową – poprzez malowanie poszczególnych kadrów na taśmie filmowej bez użycia kamery. Tą metodą nakręcił między innymi filmy: "Słońce" (1977), "Katastrofa" (1977), "Co widzimy po zamknięciu oczu i zatkaniu sobie uszu" (1978), "Dziadowski blues non camera, czyli nogami do przodu" (1978), "Ludzie więdną jak liście" (1978). Rozgłos zdobył przede wszystkim "Ostry film zaangażowany" (1979), w którym artysta zaprotestował przeciwko likwidacji krakowskich kiosków, oklejanych plakatami reklamującymi imprezy kulturalne. Od 1981 roku Antonisz tworzył "Polską Kronikę non-camerową", groteskową parodię Polskiej Kroniki Filmowej. Zdołał ukończyć 12 odcinków "Kroniki"; podczas prac nad trzynastym odcinkiem doznał zawału serca i zmarł dnia 31 stycznia 1987 roku w wieku 45 lat.
Twórczość pozafilmowa.
Fascynowały go urządzenia mechaniczne. Podczas studiów zbudował z dwóch rowerów „samochód”. Konstruował różne „maszyny filmowe”, wykorzystywane przy pracy nad filmami noncamerowymi. Jedną z nich był antoniszograf fazujący – urządzenie wydrapujące na taśmie filmowej serie klatek z płynnym przejściem między dwiema skrajnymi klatkami. Skonstruował też prototyp "chropografu", przenoszący obrazy na kawałki celuloidu w postaci bardziej lub mniej szorstkich powierzchni – miał służyć niewidomym.
Życie prywatne.
Bratem Juliana Antonisza był Ryszard Antoniszczak, reżyser i scenarzysta. Żona Antonisza, Danuta Zadrzyńska, uczestniczyła w jego pracy, kolorując kadry noncamerowych filmów. Mieli dwie córki, Sabinę i Malwinę.
Styl filmowy.
Antonisz był artystą łączącym wiele specjalności – pisał scenariusze do swoich filmów i sam je realizował. Komponował też do nich muzykę. W 1977 w manifeście artystycznym sformułował wizję filmu tworzonego bezpośrednio na taśmie filmowej i odtąd konsekwentnie realizował filmy tą techniką. Polegała ona na rezygnacji z użycia kamery – poszczególne klatki były rysowane, malowane, bądź wydrapywane na taśmie.
Nagrody i wyróżnienia.
Był wielokrotnie nagradzany na polskich i międzynarodowych festiwalach filmowych. 

</doc>
<doc id="891219" url="https://pl.wikipedia.org/wiki?curid=891219" title="Lysimachia">
Lysimachia



</doc>
<doc id="891220" url="https://pl.wikipedia.org/wiki?curid=891220" title="Tadeusz Świerczewski">
Tadeusz Świerczewski

Tadeusz Józef Świerczewski (ur. 9 września 1942 w Warszawie) – polski architekt, działacz opozycji demokratycznej w PRL.
Życiorys.
Wykształcenie i praca zawodowa.
W 1964 ukończył studia na Wydziale Architektury i Budownictwa Politechniki Wrocławskiej. W 1972 został absolwentem studiów podyplomowych na tej uczelni, a w 2000 ukończył także Papieski Wydział Teologiczny.
Od 1964 do 1976 pracował we wrocławskim Przedsiębiorstwie Montażu Urządzeń Chłodniczych i Chemicznych „MOSTOSTAL” jako kierownik Działu Produkcji oraz projektant. W 1976 został zatrudniony jako główny projektant na Akademii Medycznej w Pracowni Projektowej, gdzie pracował do 1982. W latach 90. był rzeczoznawcą budowlanym oraz prowadził własną pracownię projektową. W 2000 został rzeczoznawcą ochrony i konserwacji obiektów zabytkowych. W 2003 założył swoją pracownię projektową.
Działalność opozycyjna w PRL.
Od 1979 do 1980 był związany z podziemnym wydawnictwem „Biuletyn Dolnośląski”, współpracował również, jako kolporter, z nielegalnym wydawnictwem NoWa. W sierpniu 1980 uczestniczył w zakładaniu komitetów strajkowych na Dolnym Śląsku. Był działaczem NSZZ „Solidarność”, delegatem Regionu Dolny Śląsk.
Po wprowadzeniu stanu wojennego 13 grudnia 1981 był współzałożycielem Regionalnego Komitetu Strajkowego NSZZ „Solidarność” i jednym z jego najaktywniejszych działaczy oraz więźniem politycznym (uniewinniony w 1984). 13 grudnia 1981 w swoim domu zmontował wraz z Kornelem Morawieckim i zespołem redakcyjnym wydawnictwa Z Dnia na Dzień drukarnię. Używał pseudonimów „Rustejko”, „Orsza”, „Brat”. Był organizatorem sieci wrocławskich zakładów w ramach Regionalnego Komitetu Strajkowego. Prowadził m.in. szkolenia (nauka pisania i drukowania na ramkach) w największych wrocławskich zakładach: Hutmen, Fadroma, FAT, Pilmet, Polar. Współpracował z Radiem Solidarność.
Był jednym z organizatorów „Grupy radiowców”, tajnej struktury podziemnej pod kontrolą Kornela Morawieckiego, jak i struktury kontrwywiadu SW. Wchodził w skład redakcji „Z Dnia na Dzień”), zajmując się m.in. ochroną jej członków. Był jednym z współzałożycieli organizacji Solidarność Walcząca i pomysłodawcą jej nazwy. Uczestniczył w powoływaniu oddziałów SW w Gdańsku, Warszawie i Poznaniu.
Decyzją nr 65/05 z dnia 21 kwietnia 2005 roku Prezes Instytutu Pamięci Narodowej Komisji Ścigania Zbrodni przeciwko narodowi Polskiemu prof. dr hab. Leon Kieres potwierdził, że: "Pan Tadeusz Świerczewski s. Stanisława, ur. 9 września 1942 r. w Warszawie, przebywał bez wyroku: w areszcie śledczym UB we Wrocławiu i w więzieniu we Wrocławiu w okresie od 5 października 1982 r. do 25 lipca 1984 r., w areszcie śledczym UB we Wrocławiu w okresie od 30 sierpnia 1984 r. do 1 września 1984 r, oraz w areszcie śledczym UB we Wrocławiu w okresie od 1 maja 1986 r. do 2 maja 1986 r. za działalność polityczną.".

</doc>
<doc id="891222" url="https://pl.wikipedia.org/wiki?curid=891222" title="18 Dywizja Artylerii (III Rzesza)">
18 Dywizja Artylerii (III Rzesza)

18 Dywizja Artylerii ("niem. 18. Artillerie-Division") – niemiecka dywizja z czasów II wojny światowej. 
Utworzona 1 października 1943 roku przy Grupie Armii Środek ze sztabu i niektórych pododdziałów 18 Dywizji Pancernej. Była to jednostka ćwiczebna. Rozwiązana w lipcu 1944 roku; sztab dywizji został przekształcony w dowództwo Korpusu Pancernego Großdeutschland, pułki artylerii stały się samodzielnymi brygadami artylerii wojsk lądowych. Operowała na wschodzie: pod Winnicą (4 Armia Pancerna, XXIV Korpus Armijny - Grupa Armii Południe), następnie od lutego 1944 roku w składzie XXXXVI Korpusu Armijnego z 1 Armii Pancernej, po czym w rejonie Kamieńca Podolskiego w składzie III Korpusu Armijnego 1 Armii Pancernej (Grupa Armii Południowa Ukraina)

</doc>
<doc id="891223" url="https://pl.wikipedia.org/wiki?curid=891223" title="Anagallis">
Anagallis



</doc>
<doc id="891227" url="https://pl.wikipedia.org/wiki?curid=891227" title="Czajnik / Posypałka">
Czajnik / Posypałka

Czajnik / Posypałka – singel zespołu Voo Voo promujący płytę "Zapłacono".

</doc>
<doc id="891230" url="https://pl.wikipedia.org/wiki?curid=891230" title="George Bancroft">
George Bancroft

George Bancroft (ur. 3 października 1800 w Worcester, zm. 17 stycznia 1891 w Waszyngtonie) – amerykański polityk, historyk i dyplomata.
Kształcił się w Phillips Academy, na Harvardzie, w uniwersytetach w Heidelbergu, Getyndze i Berlinie. Po powrocie pracował bez sukcesów jako pastor, następnie na Harvardzie. Nie odnalazłszy tam swojego miejsca, założył z Josephem Cogswellem nowoczesną szkołę średnią Round Hill School.
Z względu na swoje poglądy skłaniał się ku Partii Demokratycznej, mimo pochodzenia z rodziny wigowskiej; pod wpływem krewnych i powinowatych zrezygnował z miejsca w stanowej legislaturze oraz nominacji na sekretarza stanu Massachusetts. Jego pierwszym poważnym stanowiskiem była pozycja nadzorcy urzędu podatkowego w Bostonie, na którą mianował go prezydent Martin Van Buren.
W 1845 prezydent James Polk mianował go sekretarzem marynarki, które to stanowisko pełnił do 1846, pod koniec pełniąc także przez miesiąc obowiązki sekretarza wojny. Jako sekretarz marynarki ustanowił Akademię Marynarki Wojennej w Annopolis. W latach 1846–1849 pracował jako poseł w Londynie, a w latach 1868–1874 był ambasadorem amerykańskim w Berlinie, gdzie wynegocjował istotne umowy dotyczące naturalizacji i podwójnego obywatelstwa (tzw. umowy Bancrofta).
Jako historyk był zapalonym kolekcjonerem dokumentów; zgromadził i przywiózł wielką kolekcję kopii brytyjskich archiwów dotyczących historii Stanów Zjednoczonych. W swoich pracach dbał o przedstawienie i ocenę postaci w ich własnym kontekście oraz starannie odróżniał użycie źródeł pierwotnych i wtórnych, aczkolwiek ze względów stylistycznych często skracał cytaty i starał się bardziej, by celnie przedstawić wydarzenie, niż katalogować fakty.
Upamiętnienie.
Imię George’a Bancrofta nosiły okręty:

</doc>
<doc id="891235" url="https://pl.wikipedia.org/wiki?curid=891235" title="Atlanta Falcons">
Atlanta Falcons

Atlanta Falcons – zawodowy zespół futbolu amerykańskiego z siedzibą w miejscowości w Atlancie, w stanie Georgia. Drużyna jest obecnie członkiem Dywizji Południowej NFC w lidze NFL. Zespół przystąpił do rozgrywek w lidze NFL w 1966 roku. Największe osiągnięcia to zwycięstwo konferencji w 1998 (NFC), 3-krotne zwycięstwo w dywizji, 2004 w południowej, 2 razy na zachodzie w 1980 i w 1998.
Zawodnicy polskiego pochodzenia w Falcons: Steve Bartkowski (1975-1985), Mike Kenn (1978-1994), Brian Kozlowski (1997-2003), Mark Rypien (1998), Jeff Jagodzinski (2004-2005), Dan Klecko (2010), Gino Gradkowski (2015), Carter Bykowski (2016-).

</doc>
<doc id="891236" url="https://pl.wikipedia.org/wiki?curid=891236" title="Mikrowoltowa zmienność załamka T">
Mikrowoltowa zmienność załamka T

Mikrowoltowa zmienność załamka T, inaczej naprzemienność załamka T (ang. "T-wave alternans", w skrócie "TWA") – nieinwazyjne badanie diagnostyczne serca, wykorzystywane w wykrywaniu chorych zagrożonych nagłym zgonem sercowym. Często wykonuje się u pacjentów po zawale mięśnia sercowego i innych z poważnym uszkodzeniem mięśnia sercowego zagrożonych wystąpieniem groźnych zaburzeń rytmu serca. U chorych u których potwierdzono zagrożenie nagłym zgonem
stosuje się implantację automatycznego kardiowertera-defibrylatora (ICD), który wygasza powstające niebezpieczne zaburzenia rytmu serca.
Badanie mikrowoltowej zmienności załamka T wykorzystuje badanie EKG, w czasie którego bada się zmienność załamka T (zmienność repolaryzacji), która polega na zmianach wektora i amplitudy załamka T w EKG. Wielkość tych zmian jest mała i mierzona jest w mikrowoltach, dlatego konieczne jest wykorzystanie czułych metod badania sygnału elektrycznego aby wykryć TWA.
TWA po raz pierwszy zostało opisane w roku 1908 jednak wtedy nie był dostępny sprzęt diagnostyczny o dużej czułości, więc wykrywanie zmienności mikrowoltowej nie było możliwe.

</doc>
<doc id="891239" url="https://pl.wikipedia.org/wiki?curid=891239" title="Chatbot">
Chatbot

Chatbot (chatterbot lub linguabot) – program komputerowy, którego zadaniem jest prowadzenie konwersacji z udziałem komputera, który replikuje zachowania ludzkie, np. automatyzując odpowiedzi na powtarzalne pytania. Najprostsze boty wykorzystują schematy blokowe. Nazwa „chatterbot” została po raz pierwszy użyta przez Michaela Mauldina, twórcę Verbota w 1994 roku, do opisania interfejsów konwersacyjnych. Chatboty mogą dodatkowo wykorzystywać silniki do przetwarzanie języka naturalnego (w skrócie NLP od Natural Language Processing) oraz interfejs tekstowego lub głosowy.
Zadaniem chatbota jest automatyzacja powtarzalnych i przewidywalnych zadań i procesów w dużej skali. Chatboty pomagają także budować spersonalizowane doświadczenia klientów. Wykorzystywane na stronach internetowych, w komunikatorach jak Messenger, WeChat, Telegram, WhatsApp, jako asystenci głosowi (Asystent Google, Amazon Alexa), ale także jako wirtualni asystenci w postaci robota. Chatboty z powodzeniem działają w takich branżach jak obsługa klienta, sprzedaż, kampanie marketingowe czy edukacja.
Dzisiaj chatboty doszły do momentu, w którym usprawniają proces pomocy technicznej, odpowiadając na często zadawane pytania, planując spotkania i realizując zamówienia. Obszar chatbotów związany jest z rozwojem sztucznej inteligencji, uczenia maszynowego oraz silników do przetwarzania i generowania języka naturalne "(Natural Language Generation)."
Historia.
Rozwój chatbotów został zainspirowany w 1950 roku przez Alana Turinga. Turing zaproponował test inteligencji (Test Turinga), mający pośrednio udowodnić inteligentne zdolności maszyny dzięki skutecznemu udawaniu człowieka w rozmowie poprzez terminal tekstowy. Rozmowa była prowadzona w czasie rzeczywistym,a sędziowie posiadali zbiór pytań, które zadawali przez terminal programowi lub człowiekowi, nie wiedząc, kto znajduje się po drugiej stronie. Na podstawie udzielanych odpowiedzi musieli zdecydować, czy rozmawiali ze stworzonym programem, czy z człowiekiem.
Do najpopularniejszych klasycznych przykładów chatbota jest ELIZA zaprojektowana w 1966 roku przez Josepha Weizenbauma, jako program symulujący psychoanalityka, który parodiował terapeutę, często powtarzając, w formie pytań, kwestie wypowiedziane przez rozmówcę. ELIZA okrzyknięta była „inteligentnym” chatbotem, ponieważ potrafiła rozmowę „pchnąć” do przodu, aby zachować ciągłość konwersacji. Interpretując dane wejściowe (wprowadzone przez użytkownika) np. rozpoznając słowo "córka" ELIZA zadawała pytanie: Czy lubisz "dzieci"?
Innym znanym historycznym botem jest PARRY, stworzony w 1972 roku przez Carl Ransom Rogers, symulujący człowieka chorego na schizofrenię paranoidalną. Program komputerowy oparty był na pojęciach, konceptualizacjach i przekonaniach ("akceptuj, odrzucaj, neutralne"). Zawierał także strategię konwersacji i jako taki był znacznie poważniejszym i bardziej zaawansowanym programem niż ELIZA. Został opisany jako „ELIZA z charakterem”.
Rozwój komputerów i mocy obliczeniowej ("Prawo Moore’a") i Internetu przyczynił się do znacznego wzrostu liczby programów do prowadzenia konwersacji z komputerem. Najważniejszych corocznie przeprowadzanych konkursów jest konkurs o Nagrodę Loebnera, który do 2019 roku opierał się na "teście Turinga". W 2019 roku sędziowie po raz pierwszy rozmawiali tylko z maszynami. Ich zadaniem było wskazanie systemu konwersacyjnego, z którym rozmawia się najlepiej. Pieczę nad konkursem sprawuje AISB.
W 1984 r. opublikowano książkę zatytułowaną „The Policeman's Beard is Half Constructed”, która rzekomo napisana została w pełni przez chatbota o nazwie Racter.
Polskojęzycznymi przykładami pierwszych chatbotów działających jako wirtualni agenci są np. ChatMyBot, Ania działająca na stronie firmy IKEA, Król Stanisław August Poniatowski na stronie Mennicy Polskiej, Radek na stronie Polskiego Radia Euro, Hubert działający na stronie Sopockiego Towarzystwa Ubezpieczeniowe Ergo Hestia od 2014 roku oraz Chatbot Piotr od InteliWISE działający w Wolters Kluwer. Ten sam dostawca stworzył Chatbota Tomoko dla Toyota Bank &amp; Toyota Leasing.
W jesieni 2022 roku OpenAI uruchomiła swój chatbot ChatGPT , oparty na modelu GPT-3 firmy. ChatGPT był jednym z najbardziej zaawansowanych chatbotów w momencie wydania i uważany jest za ważny etap w rozwoju sztucznej inteligencji konwersacyjnej. Model został wytrenowany na ogromnych ilościach ludzkich rozmów i może więc komunikować się z użytkownikami w naturalny i ludzki sposób. ChatGPT często jest wykorzystywany w celach obsługi klienta i potrafi odpowiadać na pytania na szeroką gamę tematów.
Sposób działania.
Próbując zdefiniować chatboty ze względu na sposób działania możemy wyróżnić dwa typy chatbotów: konwersacyjne i blokowe. Jeżeli mówimy o chatbotach ze względu na to jaką rolę pełnią możemy wymienić chatboty powiadamiające, procesowe oraz konwersacyjne.
Bardziej zaawansowane chatboty poszerzają swoją bazę wiedzy w trakcie rozmów i rozbudowują swoją bazę odpowiedzi w oparciu o poprzednie konwersacje. Wykorzystują do tego zaawansowane analizatory składniowe do analizy otrzymanych wiadomości, korzystające z wiedzy z dziedziny analizy języka naturalnego i algorytmów do uczenia maszynowego ("Machine Learning"). Jednym z najpopularniejszych rozwiązań tego typu jest Dialogflow. Dodatkowo chatboty mogą wykorzystać do komunikacji dane z aplikacji trzecich lub baz danych dzięki integracjom za pomocą API np. z wewnętrznymi systemami CRM, lub narzędziami do obsługi i zarządzania bazą klientów.
AIML.
Do tworzenia baz wiedzy dla linguabotów służy XMLowy język znaczników – AIML. Niektóre chatboty posiadają autorski system baz danych.
Na przykład ALICE używa języka znaczników o nazwie AIML, który jest specyficzny dla jego funkcji jako chatbota konwersacyjnego i od tego czasu został przyjęty przez różnych innych twórców tzw. Alicebots. Niemniej jednak ALICE wciąż opiera się wyłącznie na technikach dopasowywania wzorców bez żadnych możliwości wnioskowania, tej samej techniki, którą ELIZA używała w 1966 r. To nie jest silna sztuczna inteligencja, która wymagałaby mądrości i zdolności logicznego rozumowania.
Jabberwacky uczy się nowych odpowiedzi i kontekstu na podstawie interakcji użytkownika w czasie rzeczywistym, a nie na podstawie statycznej bazy danych. Niektóre nowsze chatboty łączą również uczenie się w czasie rzeczywistym z algorytmami ewolucyjnymi, które optymalizują ich zdolność do komunikowania się na podstawie każdej przeprowadzonej rozmowy. Nadal jednak nie ma sztucznej inteligencji konwersacyjnej ogólnego przeznaczenia, a niektórzy programiści skupiają się na aspekcie praktycznym, wyszukiwaniu informacji.
Przykład:
&lt;aiml version="1.0.1"&gt;
&lt;category&gt;
 &lt;pattern&gt;Hej&lt;/pattern&gt;
 &lt;template&gt;Witam&lt;/template&gt;
&lt;/category&gt;
&lt;/aiml&gt;
Zastosowanie chatbotów.
Chatboty za sprawą rozwoju technologii i otwarciem możliwości ich tworzenia na platformach jak WeChat, Facebook sprawił, że na samym Facebooku jest ponad 300 000 aktywnych chatbotów. To z kolei zapoczątkowało rozwój rynku i pojawiły się narzędzia do budowy ich budowy. Chatboty z sukcesami działają w takich sektorach jak medycyna, bankowość, generują zysk np. sprzedając samochody, czy pomagają klientom odprawić swój lot jak robi to bot wrocławskiego lotniska.
Chatboty są dziś obecne na głównych stronach firm, które potrafią rozpocząć rozmowę, opowiedzieć o działalności firmy, odpowiedzieć na mnóstwo pytań i to nie tylko związanych z samą firmą, wyszukiwać na stronie czy też pomóc w zarejestrowaniu się w serwisie. Chatbot na stronie internetowej jest nową formą marketingu (conversational marketing), pełni rolę dużo ciekawszej wersji FAQ czy też w pewnych przypadkach nawet zastępuje centrum obsługi telefonicznej. W 2017 r. izraelska firm SnatchBot uruchomiła stronę do tworzenia chatbotów z umiejętnością oceny tonacji użytkownika.
Zalety korzystania z chatbotów, które wskazują (42%) użytkownicy to wygoda użycia i (40%) dostępność obsługi 24 godziny na dobę. Główną motywacją po sięgnięcie chatbota jest chęć uzyskania informacji i odpowiedzi na zadawane pytania w celu rozwiązania sprawy.
Zastosowanie chatbotów w różnych branżach.
Dodatkowo chatboty wykorzystywane są w edukacji, w procesach wewnętrznych firm np. w procesie wprowadzania nowych użytkowników.
Złośliwe zastosowanie chatbotów.
Pewne chatboty działające w internecie wykorzystywane są do wysyłania spamu, reklamowania usług i towarów, którymi rozmówcy nie są zainteresowani, a także do zdobywania poufnych danych o rozmówcy. Tego typu boty działają często na czatach albo jako użytkownicy komunikatorów internetowych. Rozwój technologii głębokiego uczenia algorytmów stanowi zagrożenie. Techniki deepfake, deep learning, które wykorzystują sztuczną inteligencję do manipulowania obrazem oraz wideo odwzorowując prawdziwą osobę na podstawie np. przesłanego zdjęcia lub materiału wideo.
Konkursy chatbotów.
Do 2019 roku wszelkie zawody skupiały się dokoła testu Turinga. W 2019 roku podczas zawodów o Nagrodę Loebnera pierwszy raz rozmawiali tylko z maszynami. Ich zadaniem było wskazanie systemu konwersacyjnego, z którym rozmawia się najlepiej. Pieczę nad konkursem sprawuje AISB. Laureatem ostatnich 5 edycji konkursu jest Steve Worswicka (w 2013, 2016, 2017, 2018, 2019) z chatbotem Mitsuku.
Konkurs The Chatterbox Challenge został zorganizowany pierwszy raz w 2001 roku, a ostatnia edycja konkursu odbyła się w 2015 rok. W sieci nadal można znaleźć archiwalne nagrania.
Ewaluacja.
Chatboty można oceniać z dwóch stron: lingwistycznej i pozalingwistycznej. Oceniając stronę lingwistyczną bierze się pod uwagę sensowność wypowiedzi linguabota. Zakres pozalingwistyczny obejmuje ocenę takich komponentów, jak wygląd, mimika i intonacja itp.

</doc>
<doc id="891241" url="https://pl.wikipedia.org/wiki?curid=891241" title="Umowy Bancrofta">
Umowy Bancrofta

Umowy Bancrofta (ang. "Bancroft treaties") - umowy regulujące sprawy podwójnego obywatelstwa, które nazwę swoją zyskały od nazwiska amerykańskiego przedstawiciela dyplomatycznego w Berlinie George'a Bancrofta. Pierwsza z takich umów zawarta została między Stanami Zjednoczonymi Ameryki a Związkiem Północnoniemieckim w 1868 r. z inicjatywy Bancrofta. Obywatele jednej strony, którzy przez 5 lat nieprzerwanie przebywali na terytorium drugiej strony i przez naturalizację stali się jej obywatelami, powinni być uważani i traktowani przez państwo, z którego wyemigrowali, jako obywatele drugiej strony.

</doc>
<doc id="891244" url="https://pl.wikipedia.org/wiki?curid=891244" title="Katastrofa lotu Saudi Arabian Airlines 163">
Katastrofa lotu Saudi Arabian Airlines 163

Katastrofa lotu Saudi Arabian Airlines 163 – wydarzyła się 19 sierpnia 1980 roku, podczas rejsu maszyny saudyjskich linii Saudi Arabian Airlines (nr rejsu: 163) z lotniska w Rijadzie do miasta Dżudda.
Przebieg lotu.
Wieczorem 19 sierpnia 1980 roku z lotniska w stolicy Arabii Saudyjskiej – Rijadzie – wyruszył trzysilnikowy Lockheed L-1011-200 TriStar (nr rejestracyjny: HZ-AHK), rozpoczynając ostatni etap podróży z głównego, pakistańskiego lotniska w Karaczi. Na pokładzie maszyny znajdowało się 287 pasażerów i czternastoosobowa załoga. Lot do Dżuddy rozpoczął się planowo. Wkrótce załoga rozpoczęła wznoszenie na rejsowy pułap FL350 (35 tys. stóp – 10 670 m). 
Po 6 minutach i 54 sekundach w powietrzu – o godzinie 21:14 (lokalnego czasu) – w kokpicie maszyny włączył się dźwiękowy i wzrokowy sygnał, informujący o dużych ilościach dymu w tylnej przegrodzie luku bagażowego C-3. W tym czasie odrzutowiec przecinał poziom FL220 (22 tys. stóp – 6 700 m). W sześć minut po pojawieniu się alarmu załoga zdecydowała się na powrót na lotnisko w Rijadzie. 
O 21:22 – w 14 minut po starcie – dym z luku zaczął powoli przenikać do sekcji ogonowej Lockheeda. W miarę jak płomienie zaczęły coraz bardziej rozprzestrzeniać się w przedziale bagażowym samolotu i przedzierać do kabiny pasażerskiej, nastroje zdenerwowania wśród pasażerów rosły. Wkrótce płomienie wtargnęły między fotele, a przerażenie pasażerów przerodziło się w panikę.
Katastrofa.
W trakcie końcowego podchodzenia na pas nr 01 załoga wyłączyła silnik nr 2, który kilka minut wcześniej przestał działać. O 21:36:24 koła samolotu dotknęły pasa startowego. Kapitan zawiadomił wieżę, że za chwilę wyłączy pozostałe silniki i zarządzi ewakuację odrzutowca. Samolot kołował po pasie jeszcze przez ponad dwie i pół minuty. 
Po kolejnych trzech minutach i 15 sekundach – o 21:42:18 – wyłączono pozostałe silniki. W ciągu następnych minut personel ratunkowy, wraz z ekipą straży pożarnej, na próżno próbował otworzyć wejścia maszyny. Gdy pięć minut po godzinie dziesiątej wieczorem wreszcie udało się wyłamać drzwi 2R, okazało się, że nikt nie przeżył. 
Przyczyny katastrofy.
Bezpośrednia przyczyna powstania katastrofy (powstania pożaru) pozostaje niewyjaśniona. Wiadomo natomiast, jakie pośrednie czynniki do niej doprowadziły: akcja ratunkowa rozwijała się bardzo źle, opieszałość załogi doprowadziła do zbyt późnego wyłączenia silników, co znacznie spowolniło ewakuację; ekipy ratunkowe gubiły się w odnajdywaniu wyjść awaryjnych Lockheeda. Dodatkowo elementy luku bagażowego C-3, w którym powstał pożar, był wyłożony łatwopalnym materiałem, co przyspieszyło rozprzestrzenianie się pożaru.
Analiza zapisu Rejestratora Rozmów w Kokpicie (CVR) ujawniła całkowity brak koordynacji załogi samolotu podczas ewakuacji. Kapitan zamiast zaraz po przyziemieniu natychmiast użyć pełnej mocy hamującej, hamował jedynie łagodnie, w wyniku czego kołował po pasie jeszcze przez 2,5 minuty, a silniki wyłączył dopiero po kolejnych 3,5 minutach. Pierwszy oficer wykazał się w sytuacji kryzysowej zupełnym brakiem doświadczenia. Mechanik pokładowy przez cały czas powrotu na lotnisko bezskutecznie szukał zaleceń odnoszących się do podobnych sytuacji w podręczniku..

</doc>
<doc id="891246" url="https://pl.wikipedia.org/wiki?curid=891246" title="New Orleans Saints">
New Orleans Saints

New Orleans Saints – zawodowy zespół futbolu amerykańskiego z siedzibą w miejscowości w Nowym Orleanie, w stanie Luizjana. Drużyna jest obecnie członkiem Dywizji Południowej NFC w lidze NFL. Zespół przystąpił do rozgrywek w lidze NFL w 1967 roku. W drużynie w latach siedemdziesiątych występował Polak, Ryszard Szaro.

</doc>
<doc id="891247" url="https://pl.wikipedia.org/wiki?curid=891247" title="Ósmy marca">
Ósmy marca

Ósmy marca – debiutancki album polskiego zespołu Verba, wydany 8 marca 2005 roku. Płytę promują single „Nic więcej” i „Pamiętasz”. Wydawnictwo sprzedało się bardzo dobrze, dzięki niemu zespół zdobył dużą popularność (został m.in. nazwany „następcami” Jeden Osiem L).
Nagrania dotarły do 13. miejsca listy OLiS.
Recenzja.
Debiutancki album pilskiego duetu Verba ukazuje inny styl muzyczny. Atmosfera płyty odbiega od dotychczas wydawanych płyt hip-hopowych. Powstała bez użycia sampli, pętli, zapożyczeń z utworów innych wykonawców. Komputer umożliwił skomponowanie wszystkich melodii nuta po nucie. Na płycie wykorzystano kompozycje instrumentów klawiszowych, na których od dzieciństwa gra Bartłomiej Kielar. Jest ona również przesycona dużą ilością brzmień fortepianów, skrzypiec, gitar akustycznych i instrumentów dętych, dzięki czemu występuje tu różnorodność melodii i brzmień. Tematy zawarte na płycie poruszają sprawy codziennego życia, uczuć, spostrzeżeń związanych z przeżyciami autorów. Według muzyków przekaz płyty charakteryzuje szczerość, otwartość i realizm.

</doc>
<doc id="891249" url="https://pl.wikipedia.org/wiki?curid=891249" title="Dwudziesty pierwszy listopada">
Dwudziesty pierwszy listopada

Dwudziesty pierwszy listopada – drugi studyjny album polskiego zespołu Verba, wydany 21 listopada 2005 roku. Płytę promują single: „Słuchaj Skarbie”, „Summer Patrol” (będący „wspomnieniami zespołu z wakacyjnej trasy koncertowej”), „Ten czas” (wydany z myślą o świętach Bożego Narodzenia), „Mogliśmy” i nowa wersja „Zaopiekuj się mną” (przy współpracy z zespołem Rezerwat). Tym razem na płycie pojawili się goście: rockowa grupa Rezerwat i aktorka Katarzyna Bujakiewicz. Znalazły się również na niej nowe wersje debiutanckich singli Verby: „Nic więcej” i „Pamiętasz”.
Album zwyciężył w Superjedynkach 2006 w kategorii płyta hiphopowa.
Nagrania dotarły do 40. miejsca listy OLiS. 
Recenzja.
Nazwa drugiego albumu Verby, podobnie jak debiutanckiego wydawnictwa "Ósmy marca" z 2005, nawiązuje do dnia jego wydania. 

</doc>
<doc id="891250" url="https://pl.wikipedia.org/wiki?curid=891250" title="Największe przeboje (album Verby)">
Największe przeboje (album Verby)

Największe przeboje – pierwsza kompilacja najpopularniejszych przebojów polskiego zespołu Verba, wydany 21 kwietnia 2006 roku. Płytę promuje singel „Młode wilki 3”. Znalazły się na niej: dobrze znane single zespołu wraz z teledyskami i wersjami instrumentalnymi (m.in.: „Mogliśmy”, „Nic więcej”, „Pamiętasz”, „Ten czas” i „Zaopiekuj się mną”) oraz 3 nowe utwory: „Młode wilki 3” (nowa część opowieści o „Młodych Wilkach” - solowy występ Bartłomieja Kielara), „Te chwile” (solowy występ Ignacego Ereńskiego) i „Czerwone niebo” (wspólny utwór). Album zawiera również plakat duetu Verba ze specjalnej limitowanej edycji.
Nagrania dotarły do 11. miejsca listy OLiS .

</doc>
<doc id="891251" url="https://pl.wikipedia.org/wiki?curid=891251" title="Trzydziesty października">
Trzydziesty października

Trzydziesty października – trzeci album polskiego zespołu Verba, wydany 30 października 2006 roku. Płytę promuje singel „Życie”.
Nagrania dotarły do 14. miejsca listy OLiS.
Recenzja.
Trzeci album pilskiego duetu Verba kontynuuje charakterystyczny, rap styl zespołu. Bartłomiej Kielar i Ignacy Ereński przygotowali dla swoich fanów „dużą dawkę ciepła na szare, jesienne dni”. Na płycie znajdują się zarówno utwory romantyczne jak i pozytywnie pobudzające do życia. Nie brzmi ona monofonicznie, tzn. posiada głębię i bardzo dobrą, przestrzenną jakość dźwięku. Ścieżki melodyjne również są dobrze opracowane. Słowa piosenek są bardzo ładne, przypominają wiersze. Według muzyków album przypomina prawdziwy obraz życia i miłości.

</doc>
<doc id="891252" url="https://pl.wikipedia.org/wiki?curid=891252" title="Największe przeboje vol.2">
Największe przeboje vol.2

Największe przeboje vol.2 – druga kompilacja najpopularniejszych przebojów) polskiego zespołu Verba, wydana 5 marca 2007 roku. Płytę promuje singel „Widziałem Twoje oczy”. Wydawnictwo składa się z dwóch płyt (CD z utworami i DVD z teledyskami). Wśród utworów są m.in. „Życie” czy „Jesteś wspomnieniem”, 6 nowych piosenek - m.in. „Młode wilki 4” (ostatnia część opowieści o „Młodych Wilkach”) i 4 wersje instrumentalne nowszych singli. Na płycie DVD znajdują się dodatkowo 2 „nielegalne” teledyski zespołu z czasów, kiedy nie był jeszcze znany (duet nazywał się wtedy "VerbaFrenix").
Nagrania dotarły do 37. miejsca list OLiS .

</doc>
<doc id="891255" url="https://pl.wikipedia.org/wiki?curid=891255" title="Klauzula salwatoryjna">
Klauzula salwatoryjna

Klauzula salwatoryjna (klauzula salwatoriańska) – postanowienie umowne zastrzeżone w celu utrzymania zawartego przez strony kontraktu na wypadek, gdyby część czynności prawnej okazała się dotknięta nieważnością na skutek sprzeczności z prawem, zasadami współżycia społecznego lub innych wad. Zgodnie z treścią klauzuli salwatoryjnej umowa może pozostawać w mocy pomiędzy stronami w części, w jakiej nie dotyczy jej sankcja nieważności, w miejsce nieważnych postanowień mogą wchodzić inne, wcześniej uzgodnione przez strony warunki, względnie strony mogą zobowiązywać się do uzupełnienia treści umowy o brakujące elementy.
Klauzulę wypracowała praktyka gospodarcza pod rządami niemieckiego kodeksu cywilnego, który w razie nieważności części czynności prawnej nakazuje traktować całą czynność prawną jak nieważną, o ile strony inaczej nie postanowiły (§139 BGB). Z kolei w polskim porządku prawnym w przypadku nieważności części czynności prawnej domniemywa się ważność pozostałych zapisów, chyba że z okoliczności wynika, iż bez postanowień dotkniętych nieważnością czynność nie zostałaby dokonana (art. 58 § 3 Kodeksu cywilnego). Zawarcie w umowie klauzuli salwatoryjnej powoduje, że nie jest konieczne badanie, czy strony dokonałyby czynności bez nieważnych postanowień – klauzula świadczy bowiem o woli utrzymania przez strony ważności umowy nawet w przypadku jej częściowej nieważności.

</doc>
<doc id="891256" url="https://pl.wikipedia.org/wiki?curid=891256" title="Francuscy ministrowie spraw zagranicznych">
Francuscy ministrowie spraw zagranicznych

1547-1789 – sekretarze stanu.
Generalnie nazywani "secrétaires d'État aux Affaires étrangères"; poszczególni z nich mogli mieć jednak różne tytuły w zależności od powierzanych im zadań.

</doc>
<doc id="891257" url="https://pl.wikipedia.org/wiki?curid=891257" title="Port lotniczy Ułan Bator">
Port lotniczy Ułan Bator

Międzynarodowy Port Lotniczy Buyant-Ukhaa w Ułan Bator (w latach 2005–2020 Międzynarodowy Port Lotniczy Czyngis-chana w Ułan Bator, IATA: ULN, ICAO: ZMUB) – lotnisko obsługujące połączenia krajowe i międzynarodowe miasta Ułan Bator, stolicy Mongolii, równocześnie największy port lotniczy tego kraju. Główny węzeł trzech linii lotniczych (MIAT Mongolian Airlines, Eznis Airways i Aero Mongolia).
Historia.
Lotnisko zbudowano w 1956 roku we współpracy ze Związkiem Radzieckim. 19 lutego 1957 otwarto je jako port lotniczy Bujant Uchaa. W 1958 rozpoczęto pierwsze rejsy międzynarodowe – do rosyjskiego Irkucka i chińskiego Pekinu przy użyciu samolotów typu Iljuszyn Ił-14. Regularne loty z Bujant Uchaa wystartowały w 1961 roku.
Rozbudowa terminala pasażerskiego mająca na celu przystosowanie go do obsługi ruchu międzynarodowego nastąpiła w 1986.
W latach 1994 i 1997 kolejne ważne inwestycje zostały zrealizowane przy pomocy Azjatyckiego Banku Rozwoju. Port lotniczy otrzymał imię Czyngis-chana z okazji 800. rocznicy utworzenia państwa mongolskiego 21 grudnia 2005.
Lotnisko ma zostać zastąpione w 2017 przez port lotniczy Ułan Bator-Khöshig.

</doc>
<doc id="891259" url="https://pl.wikipedia.org/wiki?curid=891259" title="Iwan Kozyriewski">
Iwan Kozyriewski

Iwan Pietrowicz Kozyriewski (ur. w Jakucku w 1688, zm. 2 grudnia 1734 w Moskwie) – rosyjski podróżnik polskiego pochodzenia, odkrywca i badacz Wysp Kurylskich.
Wnuk starolitewskiego szlachcica Teodora, który wzięty do niewoli w 1654 pod Smoleńskiem zesłany został do Jakucka. Po uwolnieniu na mocy rozejmu andruszowskiego z Rzecząpospolitą w 1667, Teodor powrócił dobrowolnie do Jakucka, gdzie założył rodzinę i wychowywał syna Piotra. W 1700 Piotr, za zabójstwo swej żony, został zesłany wraz z synem Iwanem na Kamczatkę i wcielony do formacji Kozaków syberyjskich.
Według niektórych źródeł Iwan Kozyriewski wraz z ojcem Piotrem jako pierwsi na świecie zdobyli najwyższą górę Kamczatki i najwyższy wulkan Eurazji Kluczewską Sopkę w okresie między 1701 a 1703. Po śmierci ojca, zabitego przez Koriaków w 1704, Iwan wstąpił do oddziału kozaków, którym od 1707 roku dowodził znany badacz i kolonizator Kamczatki Atłasow. Z powodu okrucieństwo Atłasowa dochodziło wielokrotnie do buntów, w roku 1711 na czele ostatniego z nich stanął Kozyriewski. Atłasowa zabito, a powstańcy zostali zaocznie skazani na śmierć. By uzyskać ułaskawienie, oddział pod dowództwem Kozyriewskiego zgodził się ochotniczo podjąć zbadania i potwierdzenia doniesień Atłasowa o istnieniu Wysp Kurylskich. Wyprawa pod dowództwem Kozyriewskiego wyruszyła w sierpniu 1711, odkrywając Wyspy Kurylskie (wcześniejsze odkrycie z 1643 dokonane przez holenderską ekspedycję, nie było w Rosji znane, podobnie jak odkrycia japońskie). Dłuższe i dokładniejsze badania Kuryli przeprowadził Kozyriewski na czele dużej ekspedycji w 1713. Wtedy też zebrał szereg informacji o północnej Japonii. Wykonał mapę Wysp Kurylskich, podał też liczne informacje meteorologiczne i etnograficzne o tym archipelagu. Po roku 1713 prowadził jeszcze kilka niewielkich wypraw po Kamczatce zakładając parę fortów i klasztorów prawosławnych. Pomimo ułaskawienia, sprawę zabójstwa Atłasowa wznowiono i by uniknąć kary śmierci Kozyriewski w 1716 wstąpił do klasztoru prawosławnego na Kamczatce i przybrał imię Ignacy (Игнатий). W 1718 został głową Kościoła prawosławnego na Kamczatce. W 1720 jako zakonnik przybył do Jakucka. Z rozkazu władz duchownych został budowniczym klasztorów w Jakucji, a następnie w Tobolsku.
W 1726 opracował mapę Kamczatki. W 1728 został wyznaczony dowódcą ekspedycji badawczej, na czele której dopłynął z Jakucka do ujścia Leny. W 1730 wyjechał bez zgody władz cerkiewnych do Moskwy, celem złożenia raportu ze swych podróży na Kuryle i do Japonii. Raport ten był wydany drukiem w Moskwie w 1730 roku, a następnie był tłumaczony w Europie Zachodniej. W uznaniu zasług powtórnie mianowano Kozyriewskiego głową cerkwi na Kamczatce, jednak metropolita Tobolska złożył skargę na ucieczkę Kozyriewskiego i przypomniał sprawę zabójstwa Atłasowa. W konsekwencji wszczęto nowe śledztwo i tortury, zakończone wyrokiem śmierci. Kozyriewski zmarł w więzieniu przed egzekucją.
Imieniem Iwana Kozyriewskiego nazwano wioskę liczącą 1500 mieszkańców w środkowej Kamczatce założoną w 1958 – Kozyriewsk (Козыревск), będącą znaną bazą turystyczną przy wyprawach na Kluczewską Sopkę oraz rzekę Kozyriewkę długości 222 km, będącą dopływem rzeki Kamczatki i grzbiet górski Kozyriewski Grzbiet (Козыревский хребет) w rejonie Kozyriewska.

</doc>
<doc id="891267" url="https://pl.wikipedia.org/wiki?curid=891267" title="Rastembork">
Rastembork



</doc>
<doc id="891275" url="https://pl.wikipedia.org/wiki?curid=891275" title="Robert Spaemann">
Robert Spaemann

Robert Spaemann (ur. 5 maja 1927 w Berlinie, zm. 10 grudnia 2018 w Stuttgarcie) – niemiecki filozof, profesor uniwersytetów w Stuttgarcie, Heidelbergu i Monachium.
Życiorys.
Doktoryzował się w 1952 roku na Uniwersytecie w Münsterze u Joachima Rittera. W 1962 habilitował się w dziedzinie filozofii i pedagogiki; w tym samym roku podjął pracę w Wyższej Szkole Technicznej w Stuttgarcie i na Uniwersytecie w Heidelbergu. Od 1972 wykładał na Uniwersytecie w Monachium, prowadził też wykłady w Paryżu, Rio de Janeiro, Louvain-la-Neuve, a także w Chińskiej Akademii Nauk Społecznych w Pekinie. W roku 2001 przyznano mu nagrodę Karla Jaspersa Uniwersytetu i miasta Heidelberg.
Wielokrotny uczestnik spotkań z Janem Pawłem II, założyciel Stowarzyszenia na rzecz obrony liturgii trydenckiej w Kościele katolickim.
Jego dzieła zostały przełożone na 14 języków; podejmowane w nich zagadnienia wchodzą w zakres nowożytnej historii idei, filozofii przyrody, antropologii, etyki i filozofii politycznej.
28 maja 2012 roku Katolicki Uniwersytet Lubelski przyznał Spaemannowi tytuł doctora honoris causa.
Poglądy.
Jego prace koncentrują się wokół zagadnienia etyki chrześcijańskiej. W zakres jego zainteresowań wchodziły: bioetyka, ekologia i prawa człowieka. Za życia uważany był za jednego z najważniejszych żyjących etyków cnót. Był wysoko ceniony przez papieża Benedykta XVI. W publikacji z 1989 roku „Glück und Wohlwollen” ("Szczęście a życzliwość") Spaemann bronił tezy, że szczęście wywodzi się z życzliwego działania, że człowiek stworzony jest przez Boga jako istota społeczna po to, by pomagać innym, odnaleźć prawdę i sens w zawiłym i bezładnym świecie.

</doc>
<doc id="891276" url="https://pl.wikipedia.org/wiki?curid=891276" title="Oznaczenia polskich parowozów">
Oznaczenia polskich parowozów



</doc>
<doc id="891288" url="https://pl.wikipedia.org/wiki?curid=891288" title="Morze zamknięte">
Morze zamknięte

Morze zamknięte – w oceanografii morze odizolowane od wód oceanicznych, niebędące częścią wszechoceanu. Są to jeziora reliktowe, będące pozostałościami morza epikontynentalnego - np. Morze Kaspijskie, Jezioro Aralskie, Morze Martwe.

</doc>
<doc id="891291" url="https://pl.wikipedia.org/wiki?curid=891291" title="Egon Bondy">
Egon Bondy

Egon Bondy, właściwie Zbyněk Fišer (ur. 20 stycznia 1930 w Pradze, zm. 9 kwietnia 2007 w Bratysławie) – czeski pisarz, poeta, prozaik i filozof.
Życiorys.
Jego ojciec był oficerem przedwojennej armii czechosłowackiej. Matka zmarła, kiedy miał 13 lat. Dzieciństwo spędził w Pradze. W 1947 zapisał się do partii komunistycznej, wskutek czego ojciec wyrzucił go z domu i został bez środków do życia. Był zmuszony zrezygnować z nauki i zatrudnić się w bibliotece Komitetu Centralnego Komunistycznej Partii Czechosłowacji.
Z powodu problemów finansowych parał się żebractwem i przemytem, za co był kilkakrotnie notowany i aresztowany. Przez pewien czas był referentem do spraw młodzieży w komitecie dzielnicowym Komunistycznej Partii Czechosłowacji.
Na początku lat 50. XX wieku stał się krytyczny wobec systemu komunistycznego i jako zagorzały marksista, którym pozostał do końca życia, przystąpił do opozycji. Na znak protestu przeciwko powojennej antysemickiej polityce komunistycznego ZSRR, przyjął pod koniec lat 40. pseudonim Egon Bondy, nawiązujący do popularnego wśród Żydów w Czechach nazwiska. Od końca 1948 roku był kilkuletnim partnerem pisarki Jany Krejcarovej. Od 1949 wspólnie z Krejcarovą i Ivem Vodseďálekiem redagował samizdat literacki "Edycję Północ" (czes. "Půlnoc"), uważany za jedno z pierwszych podziemnych wydawnictw w kraju.
Przyjaźnił się z plastykiem Vladimírem Boudníkiem i pisarzem Bohumilem Hrabalem, który uwiecznił go w książce "Czuły Barbarzyńca". W 1954 roku zerwał nagle z dotychczasowym życiem towarzyskim i zajął się poszukiwaniami nowej drogi życiowej, związanej z duchowością wschodu. Po ukończeniu liceum dla dorosłych i zdaniu matury, w latach 1957–1961 studiował filozofię i psychologię na Uniwersytecie Karola. W tym okresie pracował jako stróż nocny w Muzeum Narodowym, potem w latach 1962–1967 w oddziale bibliograficznym Biblioteki Państwowej CSRS. W 1967 uzyskał tytuł doktorski i przeszedł na rentę. W swoich pracach filozoficznych porównywał filozofię Wschodu z tradycją zachodnią. Na początku lat 90. ukazało się sześć tomów jego "Uwag do historii filozofii". Po praskiej wiośnie publikował w wydawnictwach podziemnych, podpisał się także pod Kartą 77.
W różnych okresach życia był trockistą, maoistą, czy anarchistą. Znany był jako alterglobalista i wróg konsumpcjonizmu, w związku z czym nie miał w domu ani telefonu, ani telewizora. Jego wiersze wykorzystała grupa rockowa The Plastic People of the Universe przy tworzeniu swojej najgłośniejszej płyty "Egon Bondy’s Happy Hearts Club Banned" ("Zakazany Klub Szczęśliwych Serc Egona Bondego"). Pod koniec życia sam był wokalistą w grupie "Požoň sentimental" grającej piosenki twórców z Europy Środkowej.
W 1989 r. przeniósł się wraz z drugą żoną Julią Novakową z Pragi do zabytkowego Telcza, później do Bratysławy i przyjął słowackie obywatelstwo. W latach 1993–1995 wykładał filozofię i historię na tamtejszym Uniwersytecie im. Jana Amosa Komenskiego.
Przez blisko 30 lat chorował na nowotwór jelita. Zmarł na skutek poparzeń – zasnął z papierosem w ręku, a jego piżama zapaliła się. Został pochowany na cmentarzu Malvazinky.
Twórczość.
W 1981 r. Bondy napisał wspomnienia "Prvních deset let" z burzliwego okresu 1947–1957. Miały one wyjść pięćdziesiąt lat po jego śmierci, w końcu zostały opublikowane w 2003 r. W 2004 wyszło na jaw, że w latach 1952–1955, 1961–1968 (jako „Klíma”), 1973–1977 („Mao”) i 1985–1989 („Oskar”) współpracował z czechosłowacką służbą bezpieczeństwa.
W Polsce ukazał się wybór jego wierszy "Dzisiaj wypiłem dużo piw" w tłumaczeniu i opracowaniu Leszka Engelkinga (wyd. Miniatura, Kraków 1997), powieść "Noga świętego Patryka" (tłum. Aleksander Kaczorowski, wyd. Świat Literacki, Izabelin 1995) oraz "Szaman" (tłum. Arkadiusz Wierzba, wyd. Ha!art, Kraków 2012). Wiersze Bondego znalazły się również w antologii "Czeski Underground. Wybór tekstów z lat 1969–1989" (wyd. Atut, Wrocław 2008) oraz w antologii Leszka Engelkinga "Maść przeciw poezji" („Biuro Literackie”, Wrocław 2008).

</doc>
<doc id="891294" url="https://pl.wikipedia.org/wiki?curid=891294" title="Nabroiło się">
Nabroiło się

Nabroiło się – utwór zespołu Voo Voo. Pierwotnie ukazał się on na płycie "Płyta z muzyką" oraz w formie remiksów i w wykonaniach koncertowych na towarzyszących jej singlach: "Dwójnia" i "Nabroiło się". W wersji koncertowej ukazał się również na nieoficjalnej płycie "Płyta klubowa 3" a w orkiestrowej aranżacji Mateusza Pospieszalskiego na płycie "21" (z Orkiestrą Aukso).
Singel.
Twórcy.
Voo Voo w składzie:
Kwartet Smyczkowy Kwadrat w składzie:
Nagrań studyjnych dokonano w drewnianym spichlerzu w Janowcu nad Wisłą oraz w Media Studio w Warszawie.

</doc>
<doc id="891296" url="https://pl.wikipedia.org/wiki?curid=891296" title="Floß (gmina)">
Floß (gmina)

Floß – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Lesie Czeskim, około 8 km na wschód od Neustadt an der Waldnaab, przy linii kolejowej Neustadt an der Waldnaab – Vohenstrauß.
Dzielnice.
W skład gminy wchodzą następujące dzielnice: Bergnetsreuth, Boxdorf, Diebersreuth, Diepoltsreuth, Ellenbach, Fehrsdorf, Floß, Gailertsreuth, Geiermühle, Gollwitzerhof, Gösen, Grafenreuth, Hardt, Hardtheim, Hauptersreuth, Höfen, Kalmreuth, Konradsreuth, Kühbach, Meierhof, Niedernfloß, Oberndorf, Pauschendorf, Plankenhammer, Ritzlersreuth, Schlattein, Schnepfenhof, Schönberg, Schönbrunn, Steinfrankenreuth, Weikersmühle, Welsenhof, Wilkershof, Würnreuth, Würzelbrunn, Ziegelhütte.

</doc>
<doc id="891297" url="https://pl.wikipedia.org/wiki?curid=891297" title="Charles Colbert de Croissy">
Charles Colbert de Croissy

Charles Colbert de Croissy (wym. []; ur. 1625 w Reims, zm. 28 lipca 1696 r. w Wersalu) – dyplomata francuski, ambasador w Anglii i Prusach. O wiele bardziej znany Jean-Baptiste Colbert był jego bratem.
Posłował do Bawarii w 1679 roku. Piastował funkcję MSZ w latach 1679-1696. Na stanowisku zastąpił go jego syn Jean-Baptiste Colbert de Torcy.

</doc>
<doc id="891305" url="https://pl.wikipedia.org/wiki?curid=891305" title="Prestiż (film)">
Prestiż (film)

Prestiż () – thriller z 2006 roku wyreżyserowany przez Christophera Nolana. Scenariusz powstał na podstawie powieści pod tym samym tytułem autorstwa Christophera Priesta. Akcja filmu rozgrywa się w Londynie, pod koniec XIX wieku. Opowiada historię Roberta Angiera i Alfreda Bordena, konkurujących ze sobą magików scenicznych. Opętani chęcią stworzenia najlepszej iluzji, angażują się w rywalizację, która przynosi tragiczne wyniki.
W produkcji występują Hugh Jackman jako Robert Angier, Christian Bale jako Alfred Borden, oraz David Bowie jako Nikola Tesla. Pojawiają się w niej także Michael Caine, Scarlett Johansson, Piper Perabo, Rebecca Hall i Andy Serkis. Film ponownie połączył Nolana z aktorami Bale’em i Caine’em, z którymi reżyser pracował podczas kręcenia "", operatorem Wallym Pfisterem, scenografem Nathanem Crowleyem, muzykiem Davidem Julyanem oraz montażystą Lee Smithem.
Epistolarna powieść Priesta została zaadaptowana na potrzeby scenariusza przez Christophera i jego brata, Jonathana Nolana tak, aby wydarzenia w filmie nie były ułożone chronologicznie, podobnie jak w jednym z ich poprzednich projektów – "Memento". Premiera filmu w USA odbyła się 17 października 2006 roku. Obraz został dobrze przyjęty przez krytyków i zanotował solidny wynik w box office. "Prestiż" otrzymał nominacje do Oscarów za rok 2006 w kategoriach za najlepszą scenografię i zdjęcia.
Opis fabuły.
Londyn, koniec XIX wieku. Dwaj magicy – Robert Angier i Alfred Borden – wspólnie występują i przyjaźnią się. Podczas jednego z pokazów ginie Julia – żona Roberta Angiera. Angier obwinia o jej śmierć swojego przyjaciela i od tego momentu między iluzjonistami rozpoczyna się walka o pozycję i sławę. Starają się wykraść swoje sekrety, posuwając się nawet do zbrodni.
Analiza filmu.
Tytuł filmu odnosi do ostatniej z trzech faz, jaką ma mieć każda sztuczka magiczna: pierwsza z nich to "obietnica", podczas której magik prezentuje rekwizyt używany podczas pokazu. Później następuje "zwrot", gdy przedmiot znika lub dochodzi do innego zaskakującego wydarzenia. Dopiero po wieńczącej przedstawienie fazie, "prestiżu", który decyduje o jego randze, publiczność bije brawo. Wtedy to przedmiot lub osoba pojawia się na nowo.
Odbiór.
Box office.
Film "Prestiż" przyniósł ponad pięćdziesiąt trzy miliony dolarów z dystrybucji w Stanach Zjednoczonych i Kanadzie oraz ponad pięćdziesiąt sześć i pół miliona w pozostałych państwach; razem blisko 110 milionów przychodu z biletów.
Krytyka w mediach.
Film spotkał się z pozytywną reakcją krytyków. W agregatorze recenzji Rotten Tomatoes 76% z 201 recenzji jest pozytywne, a średnia ocen wystawionych na ich podstawie wyniosła 7,09 na 10. Z kolei w agregatorze Metacritic średnia ważona ocen z 36 recenzji wyniosła 66 punktów na 100.

</doc>
<doc id="891311" url="https://pl.wikipedia.org/wiki?curid=891311" title="Zbyněk Fišer">
Zbyněk Fišer



</doc>
<doc id="891312" url="https://pl.wikipedia.org/wiki?curid=891312" title="Zbynek Fiser">
Zbynek Fiser



</doc>
<doc id="891315" url="https://pl.wikipedia.org/wiki?curid=891315" title="Tomasz Lubert">
Tomasz Lubert

Tomasz Lubert (ur. 22 czerwca 1972 w Gdańsku) – polski kompozytor, gitarzysta i producent muzyczny, założyciel zespołów muzycznych Virgin, Video i Volver. Członek Akademii Fonograficznej ZPAV.
Życiorys.
Kariera.
W latach 1990–1998 był tenorem w kilku chórach, m.in. w chórze muzyki cerkiewnej Continuo. W latach 1994–1998 występował z zespołem Starless.
W 2000 założył zespół Virgin, którego wokalistką jest Dorota „Doda” Rabczewska. Był liderem i twórcą większości piosenek zespołu. W 2007 zamierzał, z powodu pogarszających się relacji towarzyskich, rozwiązać zespół, ale okazało się, że prawnie nie jest do tego upoważniony. Po rozwiązaniu Virgin założył nowy zespół, który istnieje od 2007 pod nazwą Video. Grał w nim na gitarze i obsługiwał loopy.
W 2009 odszedł z Video i założył nowy zespół – Volver. Latem 2010 grupa zdobyła trzy festiwalowe nagrody na festiwalach TOPtrendy, Bydgoszcz Hit Festiwal i „Superjedynkę” podczas 42. Krajowego Festiwalu Piosenki Polskiej w Opolu.
W czerwcu 2014 wydał swój debiutancki, solowy album studyjny zatytułowany "Z miłości do muzyki", na którym znalazło się dwanaście utworów nagranych z udziałem różnych wykonawców, takich jak m.in. Dorota „Doda” Rabczewska, Antek Smykiewicz, Ewa Farna i Rafał Brzozowski. W marcu 2018 zapowiedział wydanie drugiego solowego albumu studyjnego.
Od 2019 jest jednym z jurorów talent-show telewizji Polsat "Śpiewajmy razem. All Together Now".
Życie prywatne.
W sierpniu 2012 wziął ślub z Ewą Wojtasik. Ma dwóch synów: Iwa i Igora.

</doc>
<doc id="891318" url="https://pl.wikipedia.org/wiki?curid=891318" title="Merab Gagunaszwili">
Merab Gagunaszwili

Merab Gagunaszwili, gruz. მერაბ გაგუნაშვილი (ur. 3 stycznia 1985) – gruziński szachista, arcymistrz od 2002 roku.
Kariera szachowa.
Pod koniec lat 90. XX wieku jego ranking ELO oscylował w granicach 2250, co odpowiada poziomowi kandydata na mistrza. Jednak w ciągu zaledwie 3 lat otrzymał tytuł arcymistrza, a jego ranking przekroczył 2500 punktów, co jest osiągnięciem wyjątkowym. W roku 2001 (w wieku 16 lat) zdobył w Atenach tytuł wicemistrza świata juniorów do lat 20. W 2003 podzielił I m. w otwartym turnieju rozegranym Batumi. W 2004 zakwalifikował się do mistrzostw świata w Trypolisie, odpadł jednak w I rundzie, przegrywając ze Symbatem Lyputianem. W 2005 podzielił II m. w Dubaju, natomiast w 2006 podzielił I m. w turnieju "Aerofłot Open A2" w Moskwie oraz II m. w Hastings. W 2007 r. ponownie zajął wysokie miejsce w Hastings (I-II), natomiast w 2008 – w Dubaju (I-IV) oraz w Groningen (I-III). W 2010 r. zwyciężył (wspólnie z Antonem Korobowem i Batorem Sambujewem) w Montrealu. W 2014 r. zwyciężył w turnieju "South African Open" w Bloemfontein.
Wielokrotny reprezentant Gruzji w turniejach drużynowych, m.in.:
Najwyższy ranking w karierze osiągnął 1 kwietnia 2007 r., z wynikiem 2625 punktów zajmował wówczas 96. miejsce na światowej liście FIDE, jednocześnie zajmując 4. miejsce wśród gruzińskich szachistów.

</doc>
<doc id="891320" url="https://pl.wikipedia.org/wiki?curid=891320" title="Olga Szomańska">
Olga Szomańska

Olga Szomańska "primo voto" Radwan (ur. 18 listopada 1982 we Wrocławiu) – polska wokalistka, autorka tekstów, kompozytorka i aktorka.
Życiorys.
Ukończyła Państwowe Liceum Muzyczne we Wrocławiu. Jest laureatką Konkursu Piosenki Francuskiej w Lubinie, Spotkań Literacko-Muzycznych we Wrocławiu i Festiwalu Piosenki Polskiej lat 60. i 70. w Wyszkowie. 
W 1999 roku została laureatką programu "Szansa na sukces", w którym zaśpiewała piosenkę „W moim magicznym domu” z repertuaru Hanny Banaszak. W 2000 występowała na deskach Teatru Muzycznego we Wrocławiu (spektakl "Honorificabilitudinitatibus"). Rok później znalazła zatrudnienie w Teatrze Muzycznym „Roma” w Warszawie, gdzie występowała w musicalach "Miss Saigon" oraz "Grease". W tym samym czasie wzięła udział w musicalu "Kwiaty we włosach". Wspólnie z Markiem Bałatą, Ewą Urygą i zespołem Spirituals Singers Band występowała, jako solistka, w skomponowanej przez Włodzimierza Szomańskiego mszy "Missa Gospel’s", wydanej na płycie CD w 2001.
W latach 2003–2015 występowała na deskach teatru Rampa w Warszawie, biorąc udział w wielu inscenizacjach, m.in. „Sztukmistrza z Lublina”, „Złotej kaczki”, „Nie uchodzi, nie uchodzi, czyli Damy i Huzary”, „Sześć w jednej”, „Pińskiej szlachta”. W 2004, wspólnie z Janem Radwanem, zaśpiewała piosenkę do czołówki serialu TV Polsat "Pierwsza miłość", a także wystąpiła gościnnie na albumie "Wiara czyni cuda" chóru gospelowego Trzecia Godzina Dnia.
W 2005 podjęła współpracę z Piotrem Rubikiem, który powierzył jej główną żeńską partię solistyczną w oratorium "Tu Es Petrus". Promująca album piosenka „Niech mówią, że to nie jest miłość”, śpiewana przez nią wspólnie z Przemysławem Brannym, została wybrana „Przebojem Lata z Jedynką” podczas Festiwalu Jedynki w Sopocie, zdobyła „SuperJedynkę” na 43. KFPP w Opolu oraz pierwszą nagrodę „TOPTrendy Festiwal” w Sopocie 2007. W 2007 była solistką oratorium "Siedem Pieśni Marii". W 2008 zaśpiewała utwór „Jesienne róże” na albumie "Cafe Fogg", a także ponownie wystąpiła gościnnie na albumie "PS" chóru Trzecia Godzina Dnia. W 2010 wzięła udział w ogólnopolskiej trasie widowiska familijnego "Scooby Doo i Widmo Piratów na żywo" jako Królowa Piratów, a także dołączyła do obsady rock-opery "Krzyżacy" (w roli Danuśki Jurandówny) oraz widowiska muzycznego "Salute to Queen".
W kwietniu 2011 nagrała pierwszy solowy album pt. "Nówka", na którym umieściła 13 utworów (w większości autorskich) napisanych z kompozytorem Marcinem Partyką. W latach 2012–2013 współpracowała z katowickim teatrem Old Timers Garage, gdzie wcieliła się w rolę Michelle w polskiej adaptacji kanadyjskiego musicalu "The Bricklin Musical – Samochodowa Fantazja". Zagrała także fryzjerkę Paulette w musicalu "Legalna Blondynka" w Krakowskim Teatrze Variété i Deloris van Cartier w musicalu "Zakonnica w przebraniu" w Teatrze Muzycznym w Poznaniu. W 2013 zaśpiewała w ścieżce dźwiękowej do animacji Walta Disneya "Kraina lodu" oraz wykonała utwór „Styl szakala” z kreskówki "Lwia Straż". W tym samym roku, wraz z Joanną Moro i Agnieszą Babicz, nagrała album pt. "Piosenki Anny German". Od kwietnia 2014 do grudnia 2021 grała Marzenkę Laskowską-Lisiecką w serialu TVP2 "M jak miłość". 19 czerwca 2015 wystąpiła w polsko-włoskiej wersji utworu „Vivere” w duecie z Andreą Bocellim, podczas koncertu inauguracyjnego programu „ESK Wrocław 2016” na Stadionie Miejskim we Wrocławiu. 30 lipca 2016 wystąpiła podczas transmitowanego przez TVP koncertu "Wierzę w Boże Miłosierdzie" na Światowych Dniach Młodzieży. Również w 2016 zajęła drugie miejsce w finale szóstej edycji programu Polsatu "Twoja twarz brzmi znajomo"; wygrała dwa odcinki programu, dzięki czemu przekazała 20 tys. zł na cele dobroczynne.
W 2018 roku zaczęła występować jako Alexandra Spofford w polskiej wersji musicalu "Czarownice z Eastwick" w Teatrze Syrena w Warszawie. W 2021 roku wystąpiła w widowisku telewizyjnym pt. "Zakochany Mickiewicz" (w reżyserii Marcina Kołaczkowskiego). W 2023 została kapitanką jednej z drużyn w teleturnieju TVP "Wiesz, czy nie wiesz?".
Życie prywatne.
Córka Włodzimierza Szomańskiego. W latach 2006–2010 była żoną Jana Radwana. Od 2010 związana z reżyserem Marcinem Kołaczkowskim. Ma syna Władysława (ur. 20 sierpnia 2012).

</doc>
<doc id="891321" url="https://pl.wikipedia.org/wiki?curid=891321" title="Maurice Kessel">
Maurice Kessel



</doc>
<doc id="891322" url="https://pl.wikipedia.org/wiki?curid=891322" title="Jean-Baptiste Colbert de Torcy">
Jean-Baptiste Colbert de Torcy

Jean-Baptiste Colbert de Torcy, markiz de Torcy (wym. []; ur. 14 września 1665 w Paryżu, zm. 2 września 1746 tamże) – francuski polityk.
Jego ojcem był francuski "secrétaire d'État aux Affaires étrangères" (MSZ) Charles Colbert de Croissy. Jego wujem był Jean-Baptiste Colbert.
Jean-Baptiste Colbert de Torcy został MSZ w 1696. Wraz ze swym teściem Simon Arnauld de Pomponne’em negocjował pokój w Ryswick. W roku 1713 i 1714 negocjował też pokój w Utrechcie i Rastatt, lecz nie zdołał zapobiec zakończeniu ery francuskiej hegemonii w Europie.
Młodszym bratem Torcy’ego był dyplomata Louis-François Colbert (1677-1747).

</doc>
<doc id="891331" url="https://pl.wikipedia.org/wiki?curid=891331" title="Kulki gejszy">
Kulki gejszy



</doc>
<doc id="891332" url="https://pl.wikipedia.org/wiki?curid=891332" title="Gmina Bornholm">
Gmina Bornholm



</doc>
<doc id="891334" url="https://pl.wikipedia.org/wiki?curid=891334" title="Gmina Frederiksberg">
Gmina Frederiksberg



</doc>
<doc id="891336" url="https://pl.wikipedia.org/wiki?curid=891336" title="Gmina Kopenhaga">
Gmina Kopenhaga



</doc>
<doc id="891343" url="https://pl.wikipedia.org/wiki?curid=891343" title="Pręgowiec amerykański">
Pręgowiec amerykański

Pręgowiec amerykański ("Tamias striatus") – gatunek ssaka z podrodziny afrowiórek (Xerinae) w rodzinie wiewiórkowatych (Sciuridae), występujący we wschodniej Ameryce Północnej. Jedyny przedstawiciel rodzaju pręgowiec ("Tamias").
Tryb życia.
Pręgowiec amerykański żyje licznie we wszystkich wschodnich stanach USA i na południowym wschodzie Kanady. Najczęściej zamieszkuje lasy liściaste i krzewiaste biotopy. Lubi też skaliste tereny. Pręgowiec nie jest zwierzęciem płochliwym i bez obawy mieszka w pobliżu ludzkich siedzib.
Choć pręgowiec umie się bardzo zwinnie wspinać i żyje w lasach (lub ich pobliżu) na drzewa wchodzi bardzo rzadko. Żyje najczęściej na ziemi i podczas leśnych wędrówek wydeptuje sobie stałe trasy i ścieżki. Zakłada pod ziemią rozległe i skomplikowane korytarze, często pod zwalonymi i wyrwanymi drzewami, stale je rozbudowując. Tunele te, z wieloma wejściami, osiągają długość do 10 m.
Większość roku pręgowiec spędza samotnie broniąc terytorium w pobliżu swojej nory. Jego wielkość zmienia się i uwarunkowane jest zasobami pokarmowymi, uzależnionymi od pory roku.
Pożywienie.
Pręgowiec amerykański nie jest wybrednym zwierzęciem i jego jadłospis jest bardzo obszerny. Najczęściej żywi się różnymi nasionami, orzechami i jagodami. Od czasu do czasu zjada nawet ślimaki, owady, pająki, a nawet pisklęta i ptasie jaja. Niekiedy chwyta też myszy i małe węże.
Najwięcej pożywienia znajdują w lesie na ziemi, jednak jeśli jest to konieczne potrafi zrywać orzechy i owoce wiszące jeszcze na drzewie. Po znalezieniu pokarmu zjada tylko jego część, a resztę chowa jako zapasy na zimę w którejś ze swoich licznych kryjówek. Pręgowiec ma bardzo dobry węch, który pomaga mu w szukaniu zapasów.
Rozmnażanie.
Pręgowiec amerykański najczęściej rozmnaża się dwa razy w roku. Po raz pierwszy następuje to między lutym, a kwietniem, później między czerwcem, a sierpniem. W tym czasie samiczka zdolna jest do parzenia i zapłodnienia zaledwie przez 3-10 dni.
Samce zamieszkujący sąsiednie terytoria gromadzą się w tym czasie w rewirze samiczki, o której przychylność rywalizują. Pręgowce nie tworzą długotrwałych związków, lecz zaraz po parzeniu rozstają się, a wychowanie młodych spada na barki samicy. Ciąża trwa 31 dni i po tym czasie w bezpiecznie wygrzebanym gnieździe rodzi się 4-5 młodych. Przez okres miesiąca żywią się mlekiem matki, potem zaczynają jej towarzyszyć w wyprawach po pokarm. W wieku 6-8 tygodni opuszczają gniazdo i rozpraszają się po okolicy.
Młode rozwijają się bardzo szybko. W wieku trzech miesięcy są już całkowicie dojrzałe. Wyruszają wtedy na poszukiwanie własnego terytorium, gdzie zadomawiają się i spędzają zimę. Z reguły następnej wiosny są już zdolne do rozrodu.

</doc>
<doc id="891344" url="https://pl.wikipedia.org/wiki?curid=891344" title="Be (singel Voo Voo)">
Be (singel Voo Voo)

Be to singel zespołu Voo Voo pochodzący z albumu "Płyta".
Lista utworów.
Voo Voo w składzie:
Nagrań dokonano w drewnianym spichlerzu w Janowcu nad Wisłą oraz w Media WuWu Studio w Warszawie.

</doc>
<doc id="891345" url="https://pl.wikipedia.org/wiki?curid=891345" title="Nicolas Chalon du Blé">
Nicolas Chalon du Blé

Nicolas Chalon du Blé markiz d'Huxelles i Cormatin (ur. 24 stycznia 1652 w Chalon-sur-Saône, zm. 10 kwietnia 1730 w Paryżu) – francuski dowódca i polityk.
Jego protektorem był François Michel Le Tellier de Louvois. Nicolas Chalon został marszałkiem Francji w roku 1703.
Po zakończeniu wojny o hiszpańską sukcesję (1701–1714) pełnił funkcję przewodniczącego rady (polisynodia) spraw zagranicznych "conseil des affaires étrangères" (1715–1718).
Pamiętnikarz Louis de Rouvroy, książę de Saint-Simon opisywał go jako wolno chodzącego olbrzyma, otyłego smakosza i rozpustnika otwarcie homoseksualnego, zatrudniającego przystojnych lokajów, a także leniwego niezbyt wykształconego wodza słabego ducha. Swój popielaty ulubiony surdut nosił do zupełnego zniszczenia.

</doc>
<doc id="891348" url="https://pl.wikipedia.org/wiki?curid=891348" title="Vicente Calderon">
Vicente Calderon



</doc>
<doc id="891349" url="https://pl.wikipedia.org/wiki?curid=891349" title="Nicolas Chalon du Ble">
Nicolas Chalon du Ble



</doc>
<doc id="891353" url="https://pl.wikipedia.org/wiki?curid=891353" title="Mistrzostwa Europy U-18 w Piłce Nożnej 1997">
Mistrzostwa Europy U-18 w Piłce Nożnej 1997

Mistrzostwa Europy U-18 w piłce nożnej 1997- odbywały się w dniach 24 - 31 lipca 1997 roku na Islandii.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-18 1997 została reprezentacja Francji.

</doc>
<doc id="891356" url="https://pl.wikipedia.org/wiki?curid=891356" title="Klauzula negative pledge">
Klauzula negative pledge

Klauzula negative pledge - postanowienie umowne zamieszczane w umowach kredytu lub pożyczki w celu ochrony interesów wierzyciela. W ramach "negative pledge" dłużnik zobowiązuje się do nieobciążania swego obecnego i przyszłego majątku hipoteką lub zastawem, do niezaciągania większych zobowiązań oraz do niepodejmowania innych przesunięć majątkowych, które mogłyby utrudniać zaspokojenie roszczeń wierzyciela bez jego zgody. Taki sposób ochrony wierzyciela ma na względzie także interes dłużnika, któremu może zależeć na tym, by osoby trzecie nie znały stanu jego zadłużenia. Celem "negative pledge" jest bowiem zabezpieczenie pozycji wierzyciela bez konieczności kosztownego i długotrwałego ustanawiania i ujawniania zabezpieczenia długu w rejestrach publicznych.
Klauzula "negative pledge" stanowi bezpłatną alternatywę dla kosztownego zabezpieczania wierzytelności prawami rzeczowymi. Początek swój znalazła w prawie anglosaskim, gdzie pierwotnie nie funkcjonowały rejestry publiczne takie jak księgi wieczyste czy rejestry zastawów, mogące służyć ujawnieniu uprawnień rzeczowych wierzyciela.
Prawo polskie dopuszcza stosowanie "negative pledge" w ramach ogólnej zasady swobody umów. W oparciu o tę klauzulę wierzyciel zyskuje prawo żądania uznania czynności dłużnika sprzecznej z umową za bezskuteczną wobec niego w ramach ius ad rem. Skuteczność uprawnienia wierzyciela zależy od tego, czy osoba trzecia, z którą dłużnik dokonał czynności wiedziała o treści klauzuli lub od tego, czy uzyskała przysporzenie z majątku dłużnika nieodpłatnie. W razie sporządzenia umowy w formie pisemnej z podpisami notarialnie poświadczonymi roszczenie wierzyciela z tytułu "negative pledge" może być ujawnione w księdze wieczystej bez konieczności sporządzania aktu notarialnego z pierwszeństwem przed późniejszymi wpisami hipotecznymi.
Klauzula "negative pledge" nie odgrywa większej roli w praktyce krajowego obrotu gospodarczego, bowiem jej najwięksi potencjalni beneficjenci to banki, które jednak posiadają ustawowe przywileje pozwalające zredukować koszty ustanawiania zabezpieczeń rzeczowych.

</doc>
<doc id="891358" url="https://pl.wikipedia.org/wiki?curid=891358" title="Dmitrij Pawłucki">
Dmitrij Pawłucki

Dmitrij Iwanowicz Pawłucki () (rok i miejsce urodzenia nieznane, zm. w pobliżu rzeki Anadyr w Czukotce 21 marca 1747) – rosyjski podróżnik polskiego pochodzenia, zdobywca i badacz Czukotki. 
Dmitrij Pawłucki był potomkiem polskiego szlachcica, jeńca wojennego zesłanego na Syberię w czasach Zygmunta III. 
Dmitrij Pawłucki do 1727 służył w pułku dragonów w Tobolsku, gdzie osiągnął rangę kapitana. W 1727 włączony w skład ekspedycji wojskowej Szostakowa mającej za zadanie opanowanie Czukotki i rozbicie skutecznie walczących z Rosjanami Czukczów. Bardzo szybko oddzielił się od wyprawy Szestakowa i na czele 215 Kozaków, 160 Koriaków i 60 Jukagirów udał się w rejon Kołymy, gdzie przybył w 1729. Po klęsce i śmierci Szestakowa w walce z Czukczami w marcu 1730, Pawłucki został jedynym dowódcą wyprawy rosyjskiej. Główne działania wojenne prowadził w latach 1731-1732 w trzech bitwach rozbijając Czukczów, zabijając około 1000 ludzi i zdobywając 40 000 reniferów, które były podstawą gospodarki autochtonów. 
Jednocześnie w 1732 okręt podległy Pawłuckiemu trzeci raz w dziejach przepłynął, na jego rozkaz, Cieśninę Beringa i jako pierwszy w dziejach, podczas przejścia cieśniny zauważył Alaskę, potwierdzając tym bliskość Ameryki i Azji. W 1733 r. w nagrodę za walki z Czukczami otrzymał stopień majora. Od 1733 do 1739 pełnił wysokie funkcje na Kamczatce, zajmując się m.in. rozpowszechnieniem rolnictwa i hodowli bydła wśród miejscowej ludności. 
Od 20 czerwca 1740 do 28 czerwca 1742 był wojewodą jakuckim. W 1744–1747 na czele około 600 Kozaków i Koriaków poprowadził kolejne ekspedycje przeciwko Czukczom, odnosząc kilka militarnych sukcesów. Jednak w czasie ostatniej wyprawy jego oddział około 100 ludzi został rozbity, a on sam zginął w walkach z Czukczami. Pochowany w Jakucku. 
Klęska i śmierć Pawłuckiego spowodowała praktyczne zakończenie prób militarnego podboju Czukczów i od drugiej połowy XVIII wieku podjęto udane próby włączenia Czukczów w skład Rosji drogą pokojową. 

</doc>
<doc id="891362" url="https://pl.wikipedia.org/wiki?curid=891362" title="Dziury w całym (singel Voo Voo)">
Dziury w całym (singel Voo Voo)

Dziury w całym – singel zespołu Voo Voo promujący album "Płyta z muzyką". Nagrań dokonano w drewnianym spichlerzu w Janowcu nad Wisłą oraz w Media Studio w Warszawie.
Muzycy.
Voo Voo w składzie:
Kwartet Smyczkowy Leggiero w składzie:

</doc>
<doc id="891363" url="https://pl.wikipedia.org/wiki?curid=891363" title="Perykles Młodszy">
Perykles Młodszy

Perykles Młodszy (ur. 445 p.n.e., zm. 406 p.n.e.) – ateński dowódca i polityk, syn Peryklesa i Aspazji.
W 406 p.n.e. Perykles był jednym z dowódców floty, która w okolicy Wysp Arginuskich, w pobliżu Lesbos pokonała flotę spartańską. Za niewyłowienie z mórz ciał poległych został skazany przez Ateńczyków na śmierć.

</doc>
<doc id="891364" url="https://pl.wikipedia.org/wiki?curid=891364" title="Beat of My Heart">
Beat of My Heart

Beat of My Heart to piosenka, którą napisali i wyprodukowali Hilary Duff, Joel Madden i Benji Madden na trzeci album Duff "Most Wanted" (2005). Została wydana jako drugi singel promujący album pod koniec 2005 roku.
Wydanie.
Singel nie dostał się do rankingu "Billboard" Hot 100, ale był numerem #13 w Australii, a w Szwajcarii dostał się do pierwszej setki.
W Australii był wyżej w rankingach od "Wake Up", pierwszego singla z albumu. Blogcritics napisało "Podczas śpiewania singla Duff jest znudzona i łatwo zmienia emocje ... Łagodny electropop jest obrazą dla gatunku", a "Newsround" nazwał to "Miękki elektroniczny pop z łatwym tekstem i powtarzającą się melodią". "Billboard" zauważył, że tekst "the beat of my heart" powtarza się w piosence 44 razy; również napisał, że "wygląda na to, że [singel] rzuca ją do dni Disneya. Muzyka pop jest zawsze doceniana, ale to jest dziecięcy hymn, zwyczajny i łatwy ... jest zaledwie kandydatem do nowoczesnego radia".
Teledysk do singla został nakręcony w Los Angeles przez reżysera Phil Harder przez tydzień począwszy od 26 września 2005 i
jest hołdem dla dziewczyn Bonda. Przedstawiciel wytwórni Duff powiedział: "Zawsze była wielką fanką Bonda. Oglądała te filmy z siostrą, gdy razem dorastały i uwielbiała dziewczyny Bonda, ponieważ zawsze były szykowne i ona też jest szykowna". Również powiedziała, że teledysk zawiera "tą modną wrażliwość" filmów Bonda i prezentuje "bardziej dojrzały" wizerunek Duff.
Premiera teledysku odbyła się 9 listopada na kanale MTV w programie "Total Request Live". Otwierał "TRL"'owską pierwszą dziesiątkę, a 14 listopada wzniósł się na numer jeden.
Pozostawał na liście przez 20 dni, do 19 grudnia.

</doc>
<doc id="891368" url="https://pl.wikipedia.org/wiki?curid=891368" title="Madonna Wayne Gacy">
Madonna Wayne Gacy

Madonna Wayne Gacy (właśc. Stephen Gregory Bier Jr., ur. 6 marca 1964 r. w Fort Lauderdale, Floryda), klawiszowiec w zespole Marilyn Manson. 
Jego imię sceniczne jest połączeniem pseudonimu piosenkarki Madonny i seryjnego mordercy Johna Wayne'a Gacy'ego. Często nazywany jest także "Pogo" (imię clowna, którego używał Gacy).
Madonna Wayne Gacy nie grał na syntezatorach do chwili wstąpienia do zespołu Marilyn Manson. Poza samym Mansonem, Gacy jest jedyną osobą z początkowego składu, jeśli nie liczyć krótkiej współpracy z zespołem klawiszowca Zsa Zsa Specka.
Jest on w znacznej części odpowiedzialny za kabaliczne i numerologiczne znaczenie albumów Mansona. Z zespołu odszedł w 2007 z powodu kłótni z frontmanem, o to, że ten trwonił pieniądze, które Gacy wkładał w zespół, na nazistowskie i inne osobliwe gadżety.

</doc>
<doc id="891369" url="https://pl.wikipedia.org/wiki?curid=891369" title="Guillaume Dubois">
Guillaume Dubois

Guillaume Dubois Guillaume, kardynał Dubois, zwykle nazywany po prostu ksiądz Dubois (l'abbé Dubois), potem kardynał Dubois (ur. 6 września 1656 w Brive-la-Gaillarde, zm. 10 sierpnia 1723 w Wersalu) – francuski polityk, minister spraw zagranicznych od 24 września 1718 do 10 sierpnia 1723.
Życiorys.
Był sekretnym dyplomatą i nie tylko. Regent Filip II Burbon-Orleański zlecał mu różne zadania, włącznie z organizowaniem przyjęć w swym pałacu. Dubois był gorącym rzecznikiem pokoju z Wielką Brytanią. On i James Stanhope, jako reprezentant Brytyjczyków doprowadzili do zawarcia sojuszu między obu państwami w 1717 roku. W krytycznym momencie negocjacji Dubois chciał uciec się do przekupstwa, co Stanhope zbył śmiechem. Tak bardzo zależało Francuzowi na sojuszu. Sam regent wypowiadał się zawsze bardzo niespójnie na ten temat.
W roku 1718 był ambasadorem w Londynie. W 1721 został mianowany kardynałem przez papieża Innocentego XIII.

</doc>
<doc id="891371" url="https://pl.wikipedia.org/wiki?curid=891371" title="Negative pledge">
Negative pledge



</doc>
<doc id="891378" url="https://pl.wikipedia.org/wiki?curid=891378" title="Miła">
Miła



</doc>
<doc id="891379" url="https://pl.wikipedia.org/wiki?curid=891379" title="Eslarn">
Eslarn

Eslarn – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Lesie Czeskim, około 30 km na południowy wschód od Neustadt an der Waldnaab, przy granicy z Czechami.
Dzielnice.
W skład gminy wchodzą następujące dzielnice: Burkhardsrieth, Eslarn, Gmeinsrieth, Heumaden, Pfrentsch.
Okolica.
Okolica: Waidhaus, Rozvadov, Třemešné, Bělá nad Radbuzou, Schönsee, Oberviechtach, Moosbach, Pleystein.
Współpraca.
Miejscowość partnerska:
Oświata.
W gminie znajduje się 73 miejsc przedszkolnych (101 dzieci) oraz szkoła podstawowa (15 nauczycieli, 248 uczniów).

</doc>
<doc id="891382" url="https://pl.wikipedia.org/wiki?curid=891382" title="Johann Philipp von Stadion">
Johann Philipp von Stadion

Johann Philipp von Stadion hrabia von Warthausen (ur. 18 czerwca 1763 w Moguncji, zm. 15 maja 1824 w Baden) – austriacki dyplomata, minister spraw zagranicznych, minister skarbu.
W latach 1787-1790 był ambasadorem w Sztokholmie, w latach 1790-1793 w Londynie. W 1805 był współorganizatorem III koalicji przeciw Napoleonowi. W latach 1805-1809 minister spraw zagranicznych Cesarstwa Austriackiego.
W latach 1815-1824 był ministrem skarbu. Zasłynął z reorganizacji systemu finansowego państwa.
Był założycielem Austriackiego Banku Narodowego w 1816.
Jego syn – Franz Stadion, był znanym posłem liberalnym w austriackm parlamencie.

</doc>
<doc id="891383" url="https://pl.wikipedia.org/wiki?curid=891383" title="Koliberek rubinobrody">
Koliberek rubinobrody

Koliberek rubinobrody, koliber zwyczajny ("Archilochus colubris") – gatunek małego, wędrownego ptaka z rodziny kolibrowatych (Trochilidae), zamieszkujący Amerykę Północną. Nie wyróżnia się podgatunków.

</doc>
<doc id="891384" url="https://pl.wikipedia.org/wiki?curid=891384" title="Deklaracja z Korfu">
Deklaracja z Korfu

Deklaracja z Korfu – ugoda zapowiadająca utworzenie Królestwa Serbów, Chorwatów i Słoweńców, podpisana 20 lipca 1917 roku na wyspie Korfu przez Komitet Jugosłowiański tworzony przez polityków reprezentujących Słoweńców, Chorwatów i Serbów z Austro-Węgier i reprezentantów Serbii, Wielkiej Brytanii i Francji.
Deklarację określono jako "pierwszy krok w kierunku nowego jugosłowiańskiego państwa" mającego być monarchią konstytucyjną Karadziordziewiciów.
Ostatecznie Królestwo Serbów, Chorwatów i Słoweńców utworzono 1 grudnia 1918 roku. 

</doc>
<doc id="891385" url="https://pl.wikipedia.org/wiki?curid=891385" title="Ciało ketonowe">
Ciało ketonowe



</doc>
<doc id="891387" url="https://pl.wikipedia.org/wiki?curid=891387" title="Luhe-Wildenau">
Luhe-Wildenau

Luhe-Wildenau – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży około 15 km na południe od Neustadt an der Waldnaab, nad rzeką Naab, przy autostradzie A93 i linii kolejowej Monachium – Berlin.
Dzielnice.
W skład gminy wchodzą następujące dzielnice: 

</doc>
<doc id="891389" url="https://pl.wikipedia.org/wiki?curid=891389" title="Wirus Ebsteina-Barr">
Wirus Ebsteina-Barr



</doc>
<doc id="891395" url="https://pl.wikipedia.org/wiki?curid=891395" title="Charles Jean-Baptiste Fleuriau">
Charles Jean-Baptiste Fleuriau

Charles Jean-Baptiste Fleuriau, d’Armenonville, hrabia de Morville (ur. 30 października 1686 w Paryżu, zm. 2 lutego 1732) – francuski polityk.
Jego ojcem był Joseph Fleuriau d’Armenonville, Charles był ambasadorem w Holandii w latach 1718-24, potem ministrem marynarki ("Secrétaire d'État à la Marine") od 28 lutego 1722 do 16 sierpnia 1723.
W chwili gdy Guillaume Dubois był w agonii, książę Filip II Burbon-Orleański posłał po Fleuriau de Morville by ten przybył do Wersalu. Flerieau został "Secrétaire d'État aux Affaires étrangères" (MSZ) 16 sierpnia 1723 i był na stanowisku do 19 sierpnia 1727. Był zwolennikiem utrzymania dobrych stosunków z Brytyjczykami.
Przyjęty do Akademii Francuskiej w roku 1723.

</doc>
<doc id="891399" url="https://pl.wikipedia.org/wiki?curid=891399" title="Mantel (Bawaria)">
Mantel (Bawaria)

Mantel – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży około 12 km na południowy zachód od Neustadt an der Waldnaab, nad rzeką Haidenaab.

</doc>
<doc id="891401" url="https://pl.wikipedia.org/wiki?curid=891401" title="Krugle">
Krugle

Krugle - wyszukiwarka kodów źródłowych zaprojektowana specjalnie dla programistów. Pozwala ona na przeszukiwanie kodów źródłowych, komentarzy, definicji/wywołań funkcji oraz definicji klas w jednym lub wszystkich językach programowania.

</doc>
<doc id="891402" url="https://pl.wikipedia.org/wiki?curid=891402" title="Torpor">
Torpor

Torpor – stan kontrolowanego obniżenia temperatury ciała przez zwierzęta stałocieplne. Wraz z obniżeniem temperatury ciała spowalniana jest praca serca oraz większość innych czynności fizjologicznych. Mianem torporu określa się zazwyczaj krótkotrwałe okresy obniżenia temperatury ciała, trwające od kilku godzin do kilku dni.
Dłuższe okresy odrętwienia zimą nazywane są hibernacją, a latem – estywacją. Torpor charakteryzuje się mniejszym stopniem spowolnienia metabolizmu, niż ma to miejsce w stanie hibernacji lub estywacji.
W stan torporu zapadają nietoperze oraz małe ptaki, takie jak kolibry i jerzykowe. Zazwyczaj zwierzęta te utrzymują normalną temperaturę ciała w porze dobowej aktywności, a w pozostałym okresie doby obniżają swoją temperaturę, oszczędzając w ten sposób energię, która normalnie zostałaby zużyta na utrzymanie wysokiej temperatury ciała. Taki stan odrętwienia może przeciągnąć się do kilku dni, jeżeli w tym czasie nie ma sprzyjających warunków do normalnej aktywności, np. silne opady deszczu uniemożliwiające żerowanie.
Torpor jest niezwykle skuteczną strategią przetrwania dla małych endotermicznych zwierząt. Zaobserwowano, że małe ssaki stosują go po pożarach buszu.
Kiedyś uważano, że występuje tylko u ptaków i ssaków na półkuli północnej, gdzie zimy są bardziej dotkliwe, teraz wiadomo, że torpor jest powszechny u małych ssaków australijskich, a także został zaobserwowany u wielu małych gatunków australijskich ptaków.

</doc>
<doc id="891409" url="https://pl.wikipedia.org/wiki?curid=891409" title="Chapani">
Chapani



</doc>
<doc id="891410" url="https://pl.wikipedia.org/wiki?curid=891410" title="Moosbach (Bawaria)">
Moosbach (Bawaria)

Moosbach – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Lesie Czeskim, około 23 km na południowy wschód od Neustadt an der Waldnaab, przy autostradzie A6.
1 sierpnia 2013 do gminy przyłączono 0,64 km2 pochodzące z dzień wcześniej rozwiązanego obszaru wolnego administracyjnie Michlbach. W tym samym również dniu do miasta Vohenstrauß włączono 0,06 km2 z terenu gminy.
Oświata.
W gminie znajduje się 75 miejsc przedszkolnych (80 dzieci) oraz szkoła podstawowa (10 nauczycieli, 198 uczniów).

</doc>
<doc id="891425" url="https://pl.wikipedia.org/wiki?curid=891425" title="Someone's Watching over Me">
Someone's Watching over Me

Someone's Watching over Me to piosenka napisana przez Karę DioGuardi and Johna Shanksa i wyprodukowane przez Shanksa dla drugiego albumu Hilary Duff zatytułowanego "Hilary Duff" (2004). Jeff Rothschild i Shanks zmiksowali piosenkę. Piosenka została wydana jako drugi singel promujący album poza USA w 2005 roku, w Australii był numerem #22 i pozostawał w pierwszej czterdziestce przez dziewięć tygodni. B-side singla jest coverem piosenki The Who "My Generation".
Piosenka odegrała rolę w filmie z 2004 roku "Szansa na sukces", w którym zagrała Duff; w filmie, który opowiada o letnich warsztatach muzycznych, Terri (grana przez Duff) pisze piosenkę wraz z kolegą Jayem (Oliver James) i śpiewa ją w punkcie kulminacyjnym filmu dla innych uczniów i ich rodziców. Scena występu została wykorzystana jako teledysk, którego premiera odbyła się w programie "rage" na ABC Broadband w styczniu 2005.

</doc>
<doc id="891430" url="https://pl.wikipedia.org/wiki?curid=891430" title="Korpus Landsturmu Posen">
Korpus Landsturmu Posen

Korpus Landsturmu Posen – korpus składający się z Polaków, wcielonych do armii niemieckiej podczas I wojny światowej
Korpus Posen był wchodził w skład 9. Armii. Dowodził nim generał Fritz Koch von Herrenhausen. Liczył 4 brygady Landsturmu (wojsko pospolitego ruszenia) - razem około 23 000 żołnierzy i 48 dział.

</doc>
<doc id="891435" url="https://pl.wikipedia.org/wiki?curid=891435" title="Kluby Służby Niepodległości">
Kluby Służby Niepodległości

Kluby Służby Niepodległości – organizacja opozycji niepodległościowej w Polskiej Rzeczypospolitej Ludowej, powołana 27 września 1981 roku przez Wojciecha Ziembińskiego.
Powstała jako reakcja na rozwiązanie Komitetu Ssamoobrony Społecznej „KOR” podczas I Krajowego Zjazdu Delegatów
Niezależnego Samorządnego Związku Zawodowego „Solidarność” w hali Olivii w Gdańsku.
Stawiała sobie za cel koordynowanie działań podziemnych środowisk niepodległościowych. Wśród jej członków znaleźli się działacze Ruchu Obrony Praw Człowieka i Obywatela oraz Ruchu Młodej Polski.
Wśród sygnatariuszy deklaracji założycielskiej byli: Jacek Bartyzel, Janusz Grzelak, Aleksander Hall, Seweryn Jaworski, Jarosław Kaczyński, Jerzy Kaniewski, Bronisław Komorowski, Ryszard Kostrzewa, Stefan Kurowski, Jerzy Łojek, Antoni Macierewicz, Stanisław Michalkiewicz, Marian Piłka, Jacek Taylor, Józef Teliga, Tomasz Wołek, Wojciech Ziembiński.
Poza sformułowaniem deklaracji organizacja praktycznie nie podjęła żadnej działalności.

</doc>
<doc id="891437" url="https://pl.wikipedia.org/wiki?curid=891437" title="Doug Hutchison">
Doug Hutchison

Douglas Anthony „Doug” Hutchison (ur. 26 maja 1960 w Dover) – amerykański aktor filmowy i telewizyjny.
Życiorys.
Urodził się w Dover jako syn Deloris i Richarda Hutchisonów. Dorastał w Detroit i Minneapolis. Uczęszczał do Bishop Foley High School w Madison Heights. W 1978 ukończył Apple Valley High School w Apple Valley, gdzie pod kierunkiem trenera dramatu Dennisa Swansona występował jako Paul Berthalet w musicalu "Carnival!" i jako Walter Hollander w przedstawieniu "Don't Drink the Water". Uczęszczał na Uniwersytet Minnesoty. Od 9 lutego do 4 marca 1979 w Saint Paul grał rolę Alana Stranga w spektaklu "Equus". Wkrótce przeniósł się do Nowego Jorku, gdzie przez krótki okres uczęszczał do Juilliard School.
Przez dwa lata studiował aktorstwo pod kierunkiem Sanforda Meisnera. Zajmował się wieloma dziwacznymi pracami, w tym był przebrany za gigantyczną kartę Citibank rozdającą ulotki na Times Square. Występował w teatrach Off-Broadwayu. Zadebiutował na ekranie jako Sproles w dramacie "Świeże konie" ("Fresh Horses", 1988) z Molly Ringwald, Andrew McCarthy i Benem Stillerem. W 1999 zagrał rolę złośliwego strażnika więziennego Percy’ego Wetmore’a w "Zielonej Mili".
Życie prywatne.
13 marca 2003 poślubił Amandę Sellers, jednak 25 maja 2005 się rozwiódł. 20 maja 2011 ożenił się z Courtney Stodden. 3 marca 2020 rozwiódł się.

</doc>
<doc id="891450" url="https://pl.wikipedia.org/wiki?curid=891450" title="Pithana">
Pithana

Pithana, Pithanas – panujący w końcu XIX wieku p.n.e. król Kussary (het. "Kuššara" lub "Kuššar"), miasta we wschodniej Anatolii (dokładna lokalizacja nieznana).
W pochodzącym z późniejszego okresu tzw. "Tekście Anitty" występuje on jako ojciec Anitty i zdobywca sąsiedniego miasta Nesa (het. "Neša", asyr. "Kaniš", obecnie stanowisko Kültepe w Turcji). W samym Kültepe, w warstwie Ib, pochodzącej z czasów istnienia tam asyryjskiej kolonii kupieckiej, odkryto kilka tekstów w których Pithana jest wzmiankowany. W jednym z nich wymieniany jest on wraz ze swym synem i następcą Anittą.

</doc>
<doc id="891454" url="https://pl.wikipedia.org/wiki?curid=891454" title="Rasta">
Rasta



</doc>
<doc id="891459" url="https://pl.wikipedia.org/wiki?curid=891459" title="Mistrzostwa Europy U-18 w Piłce Nożnej 1996">
Mistrzostwa Europy U-18 w Piłce Nożnej 1996

Mistrzostwa Europy U-18 w piłce nożnej 1996 – odbywały się w dniach 23-30 lipca 1996 roku we Francji i w Luksemburgu. Pierwszych sześć zespołów kwalfikowało się do Mistrzostw Świata U-20 1997 w Malezji.
Pierwsza runda grupowa.
Grupa A.
Końcowa tabela.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-18 1996 została reprezentacja Francji.

</doc>
<doc id="891462" url="https://pl.wikipedia.org/wiki?curid=891462" title="Famur">
Famur

Famur S.A. – producent maszyn i urządzeń dla przemysłu wydobywczego: górnictwa głębinowego i odkrywkowego oraz wydobycia ropy naftowej i gazu ziemnego. Produkuje również maszyny i urządzenia na potrzeby kolei oraz przemysłu cementowego.
Grupa Famur S.A. specjalizuje się w produkcji kombajnów ścianowych z napędem elektrycznym lub hydraulicznym, które charakteryzują się budową modułową oraz możliwością zabudowy różnych typów ramion z silnikami o dużej mocy.
Historia.
W 1922 w Katowicach powstała spółka akcyjna Stephan, Froelich – Kluepfel AG, zajmująca się produkcją konstrukcji stalowych i urządzeń dla kopalń. W 1930 przyjęła nazwę „Piotrowicka Fabryka Maszyn – Spółka Akcyjna”.
W okresie okupacji 1939-1945 zakład pod nazwą „Stephan, Froelich, Kluepfel – Maschinenfabrik” oprócz produkcji dla górnictwa podjął też produkcję na potrzeby wojskowe.
Po zakończeniu II wojny światowej i powrocie do Polski zakład przeszedł pod zarząd państwowy. W 1951 stał się przedsiębiorstwem państwowym „Piotrowicka Fabryka Maszyn”. Pierwszy kombajn węglowy wyprodukowano w zakładzie w 1952 roku. W 1959 roku przedsiębiorstwo przyjęło imię Juliana Leńskiego. W 1965 Famur zarejestrował znak towarowy, a w 1966 dodano nazwę „Famur” (od: „fabryka maszyn do urabiania”) do nazwy przedsiębiorstwa – od tej chwili przedsiębiorstwo nosiło nazwę "Fabryka Maszyn „Famur” im. Juliana Leńskiego w Katowicach". W 1980 Famur oraz 21 innych zakładów weszło w skład Zjednoczenia Producentów Maszyn i Urządzeń Górniczych POLMAG w Katowicach.
W 1990 został przekształcony w jednoosobową spółkę skarbu państwa. W 1995 60% akcji Famuru w ramach Programu Powszechnej Prywatyzacji trafiło do Narodowych Funduszy Inwestycyjnych. W 2002 większość akcji nabył inwestor prywatny. W 2003 od przejęcia 93% akcji Nowosądeckiej Fabryki Maszyn Górniczych Nowomag S.A. rozpoczęto budowę grupy kapitałowej. W 2014 przy siedzibie spółki oddano do użytku śmigłowcowe lądowisko Famur. W styczniu 2015 nastąpiło połączenie ze spółką zależną GEORYT Sp. z o.o., a w czerwcu połączenie ze spółką zależną Zakładem Maszyn Górniczych GLINIK Sp. z o.o. z siedzibą w Gorlicach.
W listopadzie 2014 roku spółka FAMUR przejęła Kluczborską spółkę Famak. Następnie nastąpiła zmiana nazwy z "Famak S.A." na "FAMUR Famak S.A."
Skład grupy.
W skład grupy Famur poza piotrowicką Fabryką Maszyn Górniczych, producentem kombajnów węglowych wchodzą:

</doc>
<doc id="891472" url="https://pl.wikipedia.org/wiki?curid=891472" title="Klauzula prorogacyjna">
Klauzula prorogacyjna

Klauzula prorogacyjna, klauzula forum (łac. "prorogatio fori") – postanowienie umowne, na mocy którego strony poddają wszelkie spory istniejące lub mogące wyniknąć na tle zawartej umowy pod rozstrzygnięcie określonego miejscowo sądu powszechnego albo sądu polubownego (zapis na sąd polubowny). Klauzula nie wskazuje prawa właściwego do oceny kontraktu, jednak w praktyce obrotu często wprowadzana jest do treści umowy razem z klauzulą wyboru prawa.
W polskiej procedurze cywilnej, przy braku odmiennego postanowienia stron, wybrany przez nie sąd staje się wyłącznie właściwy do rozstrzygnięcia sporu. W razie wytoczenia sprawy przed innym sądem, podniesienie przez drugą stronę, przed wdaniem się w spór, zarzutu umowy prorogacyjnej lub zapisu na sąd polubowny skutkuje odpowiednio: przekazaniem sprawy sądowi umownie właściwemu lub odrzuceniem pozwu. Strony mogą także umownie poddać spór pod rozstrzygnięcie sądu zagranicznego.
Możliwość wyboru sądu podlega niekiedy ograniczeniom. Strony nie mogą zmieniać właściwości rzeczowej sądu oraz właściwości miejscowej wyłącznej. W stosunkach prawnych konsumenckich narzucenie przez przedsiębiorcę sądu właściwego dla jego siedziby stanowi tzw. "klauzulę abuzywną".

</doc>
<doc id="891473" url="https://pl.wikipedia.org/wiki?curid=891473" title="C. S. Friedman">
C. S. Friedman



</doc>
<doc id="891477" url="https://pl.wikipedia.org/wiki?curid=891477" title="Drzewiak jasnolicy">
Drzewiak jasnolicy

Drzewiak jasnolicy, drzewiak Lumholtza ("Dendrolagus lumholtzi") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Drzewiak jasnolicy występuje w lasach deszczowych północno-wschodniego Queenslandu od Mount Carbine Tableland na południe do Kirrimy.
Taksonomia.
Gatunek po raz pierwszy naukowo opisał w 1884 roku norweski zoolog Robert Collett nadając mu nazwę "Dendrolagus lumholtzi". Jako miejsce typowe odłowu holotypu Collett wskazał Herbert Vale, w Queensland, w Australii. 
Badania oparte o dane genetyczne umiejscawiają "D. lumholtzi" jako takson siostrzany w stosunku do "D. bennettianus" i razem tworzą klad który jest grupą siostrzaną dla reszty gatunków z rodzaju "Dendrolagus". Gatunek monotypowy.
Morfologia.
Długość ciała (bez ogona) samic 42–67,5 cm, samców 52–71 cm, długość ogona samic 52–74 cm, samców 65,5–84,5 cm; masa ciała samic 4,7–7,8 kg, samców 5,4–9,9 kg. Wierzch ciała czarnobrązowy nakrapiany, boki i spód jaśniejsze. Przednie nogi są długie i muskularne, stopy krótkie i szerokie. Ogon długi, o czarnej stronie spodniej.
Tryb życia.
"Dendrolagus lumholtzi" są aktywne w nocy. Dzień spędzają śpiąc na gałęziach w koronach drzew. Odżywiają się głównie liśćmi, ale też różnymi owocami, korą drzew i młodymi pędami drzew i krzewów. Potrafi przeskoczyć z drzewa na drzewo na odległość 9 metrów, ogon służy mu jako ster i narząd równowagi. Żyje w małych grupach. Prawdopodobnie na świat przychodzi tylko jedno młode.

</doc>
<doc id="891478" url="https://pl.wikipedia.org/wiki?curid=891478" title="Psychol">
Psychol

Psychol (ang. "Psycho") – film fabularny wyprodukowany w 1998 roku, remake filmu "Psychoza" z lat '60, wyreżyserowanego przez Alfreda Hitchcocka, z gatunku horror. Otrzymał Złotą Malinę.
Fabuła.
Film o młodej kobiecie, która mieszka w miasteczku Pheonix. Nazywa się Marie Craine. Z początku nic nie zapowiada tragicznego przebiegu wydarzeń - dopiero później akcja się ożywia. Marie, która pracuje w banku, pewnego dnia spotyka się z klientem, który chce zostawić pieniądze w depozycie. Marie jednak nie może powstrzymać pokusy i zabiera pieniądze. Postanawia wyjechać z Pheonix. Podczas podróży kupuje sobie nowe auto. Jedzie do motelu, w którym nie spotyka żadnych klientów. Spotyka tam młodego mężczyznę, je z nim kolację. Potem, Marie chce iść jak najszybciej do swojego pokoju. Postanawia wziąć prysznic, który jest jej ostatnim prysznicem w życiu (ponieważ została zamordowana). Wyżej wymieniony mężczyzna wchodzi do pokoju Marie i robi dość podejrzane rzeczy: najpierw chowa zwłoki do zasłony prysznicowej, potem sprząta łazienkę ze wszelkich dowodów i krwi. Potem wszystkie rzeczy z pokoju Marie pakuje do bagażnika samochodu, także same jej zwłoki i mop, którym mężczyzna wyczyścił łazienkę z krwi i odjeżdża do jeziora pod motelem, by zatopić auto wraz z dowodami zbrodni. Zagadkę zgonu młodej dziewczyny próbuje rozwiązać detektyw, który w pewnym momencie również ginie. Rozwiązanie zagadki zostaje tylko chłopakowi Marie i jej siostrze.
Obsada.
i inni.

</doc>
<doc id="891485" url="https://pl.wikipedia.org/wiki?curid=891485" title="Anchimetamorfizm">
Anchimetamorfizm

Anchimetamorfizm (apoepigeneza) – słabe przeobrażenie skał osadowych. Jest to zjawisko pośrednie między diagenezą a właściwym metamorfizmem.

</doc>
<doc id="891489" url="https://pl.wikipedia.org/wiki?curid=891489" title="Miskant">
Miskant

Miskant ("Miscanthus") – rodzaj roślin z rodziny wiechlinowatych. Należy do niego w zależności od ujęcia systematycznego od 14 do 20 gatunków wieloletnich traw. Centrum zróżnicowania tego rodzaju znajduje się w południowo-wschodniej Azji i na wyspach Pacyfiku. Nieliczne gatunki rosną także na Dalekim Wschodzie oraz w południowej Afryce (tylko "M. ecklonii"). W Polsce uprawiane są głównie miskant cukrowy i chiński, ten pierwszy uznawany jest już za zadomowionego antropofita.
Systematyka.
Rodzaj z rodziny wiechlinowatych ("Poaceae"), w obrębie której klasyfikowany jest do podrodziny "Panicoideae", plemienia "Andropogoneae" i podplemienia "Saccharinae".
Zastosowania.
Mieszaniec miskantu chińskiego i cukrowego – miskant olbrzymi (czasami zwany „trawą słoniową”, podobnie jak rosplenica perłowa "Pennisetum glaucum"), jest brany pod uwagę jako uprawa energetyczna i surowiec do produkcji biopaliw od lat 80. XX wieku. Może osiągnąć wysokość 3,5 m w ciągu jednego sezonu. Plon suchej biomasy z jednego hektara wynosi około 25 ton. Wymieszany w stosunku 1:1 z węglem może być użyty jako paliwo w niezmodyfikowanych elektrowniach i elektrociepłowniach.
Miskant chiński jest rośliną ozdobną, uprawianą zwłaszcza w odmianach pstrolistnych. Nadaje się na kwiat cięty. W Japonii wykorzystywany jest do barwienia na żółto. Jest tam uważany za ikonę późnego lata i wczesnej jesieni. Miskant stanowi również surowiec do produkcji papieru.
"Miscanthus ecklonii" w południowej Afryce wykorzystywany jest do krycia domostw i wyrobu mioteł.
Uprawa.
Wymagają stanowiska słonecznego, przy czym rosnąć mogą w różnych glebach. Ukorzeniają się na nowym stanowisku powoli (2–3 lata), ale utrzymywać się mogą później przez wiele dziesiątek lat. Szybko się rozrastają, zamierając od środka kępy. Rozmnażane są w uprawie zwykle przez podział kęp. Mogą być rozmnażane także z nasion, ale wówczas mogą nie powtarzać cech odmianowych.

</doc>
<doc id="891508" url="https://pl.wikipedia.org/wiki?curid=891508" title="Park Narodowy Oiseaux du Djoudj">
Park Narodowy Oiseaux du Djoudj

Park Narodowy Oiseaux du Djoudj (fr. "Parc national des Oiseaux du Djoudj") – park narodowy w północno-zachodnim Senegalu, usytuowany w zakolu rzeki Senegal, niedaleko granicy z Mauretanią, założony w 1971 roku. Od 1981 roku wpisany jest na listę światowego dziedzictwa UNESCO.
Obejmujący około 16 000 ha park jest jednym z najdalej na północ wysuniętych obszarów Afryki subsaharyjskiej ze stałymi (utrzymującymi się przez cały rok) zbiornikami wodnymi. Sprawia to, że zatrzymują się tu liczne stada ptaków migrujących z Europy przez Saharę. Park jest najważniejszym miejscem zimowania zagrożonego w Europie gatunku – wodniczki, dlatego ochrona tych terenów ma kluczowe znaczenie dla przetrwania tego gatunku w Europie.
Teren parku jest w przeważającej części podmokły, z licznymi bagnami, jeziorami i stawami, obejmuje też odcinek rzeki Senegal oraz przyległe tereny sawannowe. Do najliczniej występujących tu miejscowych ptaków zaliczają się kormorany, pelikany, flamingi. Żyją tu też większe zwierzęta, takie jak guźce, hieny i gazele.

</doc>
<doc id="891511" url="https://pl.wikipedia.org/wiki?curid=891511" title="Luke Wilson">
Luke Wilson

Luke Cunningham Wilson (ur. 21 września 1971 w Dallas) – amerykański aktor i reżyser filmowy. Brat Owena i Andrew.
Życiorys.
Wczesne lata.
Przyszedł na świat w Dallas w stanie Teksas w rodzinie irlandzkich katolików jako najmłodszy z trzech synów Roberta Andrew Wilsona, realizatora reklam i operatora publicznej stacji telewizyjnej, i fotograf Laury Wilson (z domu Cunningham). Dwóch starszych braci-aktorów to: Andrew (ur. 1964) i Owena (ur. 1968). W 1990, po ukończeniu szkoły średniej St. Mark’s School of Texas w Dallas (tą samą szkołę ukończył Tommy Lee Jones), uczęszczał do Occidental College w Los Angeles. W szkole bardziej interesował się sportem, ale w końcu ujawniła się i pasja aktorska.
Kariera.
W 1993 roku bracia Wilsonowie i Wes Anderson wspólnymi siłami nakręcili 13-minutowy film krótkometrażowy "Trzech facetów z Teksasu" ("Bottle Rocket", 1994), radosną historią trzech Teksańczyków, którzy postanawiają zostać dobrymi... złodziejami. Film miał swoją premierę na festiwalu w Sundance, gdzie został dostrzeżony przez reżysera Jamesa L. Brooksa i dzięki jego wsparciu na podstawie krótkometrażówki nakręcono pełnometrażowy film o tym samym tytule z udziałem Jamesa Caana. Jego premiera odbyła się w 1996 roku.
W 1997 roku Wilsonowie wraz z Wesem Andersonem przenieśli się do Los Angeles. Luke Wilson zaczął grać w filmach; najpierw w dramacie "Jak kłamać w Ameryce" ("Telling Lies in America", 1997) z Kevinem Baconem i Bradem Renfro, a potem w komediach romantycznych: "Bongwater" (1997) z Brittany Murphy, "Drużbowie" ("Best Men", 1997), "Miłość i frytki" ("Home Fries", 1998) u boku Drew Barrymore czy "Szczęście na smyczy" ("Dog Park", 1998) z Natashą Henstridge.
W kinowej wersji kultowego serialu "Aniołki Charliego" (2000) i sequelu "" (2002) zagrał postać chłopaka Natalie (Cameron Diaz). W komedii "Legalna blondynka" (2001) i "Legalna blondynka 2" (2003) z Reese Witherspoon wystąpił jako Emmett Richmond. Na planie komediodramatu "Genialny klan" (2001) z Gene’em Hackmanem i Anjelicą Huston ponownie spotkał się z Wesem Andersonem. Kolejny wspólny projekt Wilsonów to "Historia Wendella Bakera" ("The Wendell Baker Story", 2005), gdzie Luke Wilson zagrał tytułową rolę, był także jego współreżyserem (wraz z bratem Andrew) oraz współscenarzystą (wraz z bratem Owenem).
Życie prywatne.
Od października 1997 od stycznia 1999 był związany z Drew Barrymore. Od marca 2001 do stycznia 2002 spotykał się z Gwyneth Paltrow. Związany był także z Joy Bryant (w lutym 2003), Audrą Lynn (2004) i Alison Eastwood (2005), córką Clinta Eastwooda.

</doc>
<doc id="891512" url="https://pl.wikipedia.org/wiki?curid=891512" title="Klauzula wyboru prawa">
Klauzula wyboru prawa

Klauzula wyboru prawa - postanowienie umowne, na mocy którego strony kontraktu poddają wszelkie wiążące się z nim okoliczności regulacjom prawa państwa trzeciego. Wybór ten prowadzi do stosowania prawa materialnego państwa wskazanego bez względu na treść przepisów kolizyjnych prawa prywatnego międzynarodowego obowiązujących w wybranym porządku prawnym. W przeciwieństwie do klauzuli prorogacyjnej, klauzula wyboru prawa w żaden sposób nie wskazuje sądu właściwego do rozstrzygnięcia sporu na tle zawartego kontraktu. W praktyce jednak, obie klauzule występują łącznie.
Ograniczenia swobody wyboru prawa.
Związek z zobowiązaniem.
Uprawnienie stron do wyboru prawa właściwego dla kontraktu polega na swobodzie, a nie na dowolności tego wyboru. Większość ustawodawstw przyjmuje, że prawo państwa trzeciego wybrane przez strony musi pozostawać w istotnym związku z zobowiązaniem wynikającym z zawieranej umowy. Związek ten może opierać się o miejsce zamieszkania lub siedzibę jednej ze stron, miejsce wykonania lub zawarcia umowy.
Przepisy wymuszające swoją właściwość.
Swoboda stron co do zasady ogranicza się do kompleksu norm prawa prywatnego. Strony umowy nie są władne, w drodze klauzuli wyboru prawa, wyłączyć obowiązywania w stosunku do nich regulacji szeroko rozumianego prawa publicznego tj. prawa administracyjnego, podatkowego czy karnego. 
Zdarza się, że na skutek wyraźnego zastrzeżenia ustawy, wybór prawa obcego pozostaje bezskuteczny odnośnie do poszczególnych przepisów prawa krajowego, które znajdują zastosowanie w sposób niejako wymuszony przez ustawę, bez względu na wolę stron kontraktu. Dotyczy to w szczególności przepisów mających za zadanie ochronę interesów konsumentów.
Klauzula porządku publicznego.
Swoboda wyboru nie rozciąga się także na te instytucje prawa obcego, które są sprzeczne z podstawowymi zasadami prawa krajowego. W tej części klauzula wyboru prawa pozostaje bezskuteczna, a sąd krajowy winien oceniać określone elementy umowy przez pryzmat prawa właściwego dla umowy zgodnie własnymi przepisami kolizyjnymi.

</doc>
<doc id="891521" url="https://pl.wikipedia.org/wiki?curid=891521" title="Djoudj">
Djoudj



</doc>
<doc id="891522" url="https://pl.wikipedia.org/wiki?curid=891522" title="Oiseaux du Djoudj">
Oiseaux du Djoudj



</doc>
<doc id="891523" url="https://pl.wikipedia.org/wiki?curid=891523" title="Godło Kuwejtu">
Godło Kuwejtu

Godło Kuwejtu zostało ustanowione w 1962 roku. Jego tarcza jest umieszczona na rozpostartych skrzydłach sokoła, zamiast tułowia ptaka umieszczono narodową flagę. Na tarczy godła znajduje się płynący po morzu żaglowiec (tradycyjny, arabski dhow), na górnym okręgu tarczy w białym polu umieszczono pełną nazwę państwa, zapisaną w języku arabskim. 
Dhow symbolizuje tradycyjne związki kraju z morzem, podobną symbolikę ma także w godłach Kataru i Zjednoczonych Emiratów Arabskich. Sokół symbolizuje Kurajszytów, z których wywodzi się prorok Muhammad, i podobnie jak dhow jest częstym symbolem heraldycznym w świecie arabskim.
Obecny wzór herbu zastąpił wcześniejszy, w którym występował sokół i dwie skrzyżowane flagi państwowe.

</doc>
<doc id="891524" url="https://pl.wikipedia.org/wiki?curid=891524" title="Po (filozofia chińska)">
Po (filozofia chińska)

Po – jedna z dwóch dusz wyróżnianych w chińskiej metafizyce, w szczególności taoistycznej. 
"Po" to dusza ziemska, materialna, odpowiadająca pierwiastkowi yin. Dopóki pozostaje zjednoczona z "hun", duszą duchową, człowiek żyje i jest zdrowy. Zakłócenia równowagi między nimi powodują choroby i śmierć. "Po" jest duszą nierozumną, odpowiedzialną za powstawanie emocji.
Po zgonie "po" trafia do ziemi wraz z ciałem. Zstępni zmarłego powinni o nią należycie dbać, m.in. regularnie składając jej ofiary, a także zgodnie z zasadami fengshui dobierając miejsce i czas pochówku. Według mistrzów fengshui rozkładające się ciało emituje wibracje, które wpływają na życie krewnych zmarłego. 
Jeżeli zasady pochówku zostały drastycznie naruszone, zmarły zaznał w życiu wielkiej krzywdy albo po śmierci po prostu o nim zapomniano, jego dusza może się przeistoczyć w upiora – gui.

</doc>
<doc id="891528" url="https://pl.wikipedia.org/wiki?curid=891528" title="Arena football">
Arena football

Arena football (halowy futbol amerykański) – sport drużynowy, w którym uczestniczą dwa ośmioosobowe zespoły.
Historia.
Jest to dosyć młoda odmiana futbolu, powstała w 1981. W 1987 powstała liga AFL, założona przez Jamesa F. Fostera, byłego szefa zarządu ligi NFL.
Przepisy.
Czas gry.
Cztery 15 minutowe kwarty. Występuje coś takiego jak "one minute warning", polega to na zatrzymywaniu zegara, gdy następuje przerwa w grze w ostatniej minucie meczu.
Kary.
Tak samo jak w futbolu amerykańskim
Zawodnicy.
Zawodnicy dzielą się tak jak w NFL, na:

</doc>
<doc id="891532" url="https://pl.wikipedia.org/wiki?curid=891532" title="Awers">
Awers



</doc>
<doc id="891538" url="https://pl.wikipedia.org/wiki?curid=891538" title="Kostarykańskie Siły Powietrzne">
Kostarykańskie Siły Powietrzne

Kostaryka od końca wojny domowej w 1948 roku nie posiada bojowych sił powietrznych. Jedyną organizacją posiadającą samoloty jest straż cywilna. Posiada ona samoloty 8 typów. Są wśród nich lekkie samoloty typu McDonnell Douglas 500D, Cessna 337, 206, Piper PA-31T Cheyenne, Piper PA-34 Seneca (odpowiednik polskiego samolotu PZL M-20 Mewa) oraz samoloty patrolowe. Siły lotnicze służą także celom komunikacyjnym – głównie przewozowi osobistości, a ich główna baza znajduje się w Juan Santamaria.

</doc>
<doc id="891539" url="https://pl.wikipedia.org/wiki?curid=891539" title="Cmentarz wojenny w Gadce Starej">
Cmentarz wojenny w Gadce Starej

Cmentarz wojenny w Gadce Starej – nekropolia znajdująca się w Gadce Starej, na południowo-wschodnim krańcu miejscowości, wzdłuż ulicy Czartoryskiego. Od północnego zachodu graniczy z czynnym cmentarzem pw. św. Maksymiliana Kolbe.
Spoczywają tu prochy żołnierzy z I wojny światowej poległych podczas bitwy pod Łodzią. Zachował się kamienny obelisk z napisami "Pro Patria" (łac. "Za Ojczyznę") i "Hier ruhen in Gott 2000 Tapfere Krieger" (niem. "Tu spoczywa w Bogu 2000 dzielnych żołnierzy"). Pochowani są tu także żołnierze armii niemieckiej polegli we wrześniu 1939 roku. Na początku lat 70. na cmentarz przeniesiono szczątki żołnierzy niemieckich i rosyjskich, złożone wcześniej na cmentarzu wojennym w Parku Wolności w Pabianicach.

</doc>
<doc id="891541" url="https://pl.wikipedia.org/wiki?curid=891541" title="Tom Selleck">
Tom Selleck

Thomas William „Tom” Selleck (ur. 29 stycznia 1945 w Detroit) – amerykański aktor, producent i scenarzysta. Odtwórca roli detektywa Thomasa Sullivana Magnum w serialu CBS "Magnum" ("Magnum, P.I.", 1980–1988), za którą otrzymał Złoty Glob dla najlepszego aktora w serialu dramatycznym. 
W 1986 otrzymał własną gwiazdę w Alei Gwiazd w Los Angeles znajdującą się przy 6925 Hollywood Boulevard.
Życiorys.
Wczesne lata.
Urodził się w Detroit, w stanie Michigan jako jeden z trzech synów i czworga dzieci Marthy (z domu Jagger), szkockiej Amerykanki, i inwestora Selleck Properties - Roberta Deana Sellecka (1921-2001), Rusina, pochodzącego z północno-wschodniej Słowacji. Jego rodzina była pochodzenia irlandzkiego, szkockiego i niemieckiego. Dorastał w San Fernando Valley z dwoma braćmi - starszym Robertem Jr. (ur. 1944) i młodszym Danielem (ur. 1950) oraz siostrą Marthą. Kiedy miał cztery lata, jego rodzice przenieśli się do Sherman Oaks, dzielnicy Los Angeles, w stanie Kalifornia. W 1962 ukończył szkołę średnią Ulysses S. Grant High School w Van Nuys, w stanie Kalifornia, gdzie ujawnił swoje umiejętności gry w baseball i koszykówkę. Otrzymał stypendium koszykarskie z Uniwersytetu Południowej Kalifornii w Los Angeles, gdzie studiował administrację przedsiębiorstw. Podczas studiów dorabiał jako model i rozpoczął współpracę z telewizją, angażując się do reklam takich jak Pepsi-Cola, cygara Salem i Revlon.
Ukończył kurs aktorski w Talent School przy wytwórni filmowej 20th Century Fox i studiował aktorstwo w Beverly Hills Playhouse pod kierunkiem Miltona Katselasa. Odbył służbę w kalifornijskiej Gwardii Narodowej Stanów Zjednoczonych.
Kariera.
W 1967 podpisał siedmioletni kontrakt z 20th Century Fox. Po gościnnym udziale w serialach: westernie CBS "Lancer" (1969) u boku Sama Elliotta jako kowboj w barze i NBC "Świat orlicy" ("Bracken's World", 1969) z Natalie Wood, zadebiutował na dużym ekranie w komedii "Myra Breckinridge" (1970) u boku Mae West, Johna Hustona, Raquel Welch i Farrah Fawcett. Rok później zagrał niewielką rolę wydawcy Phila Sanforda w dramacie "Siedem minut" ("The Seven Minutes", 1971) z Marianne McAndrew.
Pojawił się gościnnie w serialach: ABC "FBI" ("The F.B.I.", 1973), ABC "Marcus Welby, lekarz medycyny" ("Marcus Welby, M.D.", 1974, 1975), operze mydlanej CBS "Żar młodości" ("The Young and the Restless", 1974–75), ABC "Ulice San Francisco" ("The Streets of San Francisco", 1975), NBC "Lucas Tanner" (1975), ABC "Aniołki Charliego" ("Charlie’s Angels", 1976) i sitcomie ABC "Taxi" (1978).
Początkowo miał zagrać Indianę Jonesa, lecz ostatecznie rolę tę otrzymał Harrison Ford.
Uznanie i sławę zdobył kreacją tropikalnego detektywa Thomasa Sullivana Magnum w serialu "Magnum" ("Magnum, P.I.", 1980–88), za którą został uhonorowany w 1984 roku nagrodą Emmy i w 1985 roku odebrał nagrodę Złotego Globu. W 1982 i 1983 roku odebrał nagrodę Złotego Jabłka. Zagrał jednego z trzech przybranych tatusiów w komedii romantycznej "Trzech mężczyzn i dziecko" ("3 Men and a Baby", 1987) i jej sequelu "Trzech mężczyzn i mała dama" ("3 Men and a Little Lady ", 1990). Jednak za rolę szczęśliwego męża i ojca, którego życie zmienia się w koszmar, gdy wprowadzają się do niego rodzice w komediodramacie "Szalona rodzinka" ("Folks!", 1992) był nominowany do Złotej Maliny jako najgorszy aktor, a postać króla Ferdynanda w biograficzno-przygodowym filmie "Kolumb odkrywca" ("Christopher Columbus: The Discovery", 1992) przyniosła mu Złotą Maliną dla najgorszego aktora drugoplanowego.
Za postać doktora Richarda Burke, przyjaciela Moniki Geller (Courteney Cox) w sitcomie NBC "Przyjaciele" ("Friends", 1996-2000) otrzymał nominację do nagrody Emmy. Za rolę reportera telewizyjnego i otwarcie przyznającego się do swojej orientacji seksualnej geja w komedii "Przodem do tyłu" ("In &amp; Out", 1997) zdobył nominację do nagrody Blockbuster Entertainment oraz za najlepszy pocałunek z Kevinem Kline był nominowany do MTV Movie Award. W 2001 zadebiutował na scenie Broadwayu w sztuce "Tysiąc klownów" ("A Thousand Clowns"). W serialu ABC "Orły z Bostonu" ("Boston Legal", 2006) wystąpił w roli Ivana Tiggsa.
Był na okładkach magazynów takich jak „TV Guide”, „People”, „Parade”, „GQ”, „McCall’s” i „Entertainment Weekly”.
Życie prywatne.
15 maja 1971 poślubił modelkę i aktorkę Jacquelyn Ray, z którą rozwiódł się 10 sierpnia 1982. Spotykał się z Jill St. John (1981) i Mimi Rogers (1982-83). 7 sierpnia 1987 roku ożenił się z aktorką i tancerką Jillie Joan Mack, z którą ma córkę Hannah Margaret (ur. 1988). Jest ojczymem Kevina (ur. 1966).

</doc>
<doc id="891543" url="https://pl.wikipedia.org/wiki?curid=891543" title="Mistrzostwa Europy U-18 w Piłce Nożnej 2000">
Mistrzostwa Europy U-18 w Piłce Nożnej 2000

Mistrzostwa Europy U-18 w piłce nożnej 2000- odbywały się w dniach 17 – 24 lipca 2000 w Niemczech.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-18 2000 została reprezentacja Francji.

</doc>
<doc id="891544" url="https://pl.wikipedia.org/wiki?curid=891544" title="Sytuacja homoseksualistów w Danii">
Sytuacja homoseksualistów w Danii



</doc>
<doc id="891545" url="https://pl.wikipedia.org/wiki?curid=891545" title="Odżywianie pozajelitowe">
Odżywianie pozajelitowe



</doc>
<doc id="891546" url="https://pl.wikipedia.org/wiki?curid=891546" title="Wydawnictwo Haynes">
Wydawnictwo Haynes

Wydawnictwo Haynes ("Haynes Publishing Group") – brytyjski wydawca znany przede wszystkim z serii poradników motoryzacyjnych zatytułowanych Haynes Owners Workshop Manual (w skrócie nazywanymi Haynes Manuals). Przeznaczone tak dla hobbystów, jak i profesjonalnych mechaników samochodowych podręczniki opisują szczegółowo budowę, obsługę i naprawę popularnych modeli samochodów i motocykli. 
Historia.
Założyciel wydawnictwa, John Haynes napisał i wydał pierwszą swoją książkę w roku 1956, a poświęcona ona była budowie samochodu Austin 7 Special. Wydawnictwo założone zostało w roku 1960. Pierwszy podręcznik zatytułowany "Haynes Owners Workshop Manual" wydany został w roku 1965. Od tego czasu wydano pod tym tytułem kilkaset książek.
Podręczniki Haynesa zostały wydane w kilkudziesięciu krajach i tłumaczone były na kilkanaście języków, w tym na język polski (wybrane tytuły). W Polsce podręczniki Haynesa publikowane są we współpracy z Wydawnictwem Komunikacji i Łączności.
Działalność.
Wydawnictwo ma swoją siedzibę w małej miejscowości Sparkford, w pobliżu Yeovil, w hrabstwie Somerset. Mieści się tam również "Haynes Motor Museum", największe muzeum motoryzacji w Wielkiej Brytanii. 
Podręczniki Haynesa powstają w ten sposób, że dwóch doświadczonych mechaników rozkłada, a następnie składa z powrotem zakupiony przez firmę samochód, starannie dokumentując wszystkie kroki swej pracy. Według danych wydawnictwa, przygotowanie jednej książki zajmuje typowo 20-30 osobo-tygodni, z czego faza „warsztatowa” trwa typowo 4 tygodnie.
Oprócz książek o motoryzacji Haynes wydaje też poradniki na temat sprzętu gospodarstwa domowego, komputerów, modelarstwa, a nawet życia rodzinnego.

</doc>
<doc id="891556" url="https://pl.wikipedia.org/wiki?curid=891556" title="Lista systemów trolejbusowych">
Lista systemów trolejbusowych



</doc>
<doc id="891564" url="https://pl.wikipedia.org/wiki?curid=891564" title="Toxic Avenger 2">
Toxic Avenger 2



</doc>
<doc id="891565" url="https://pl.wikipedia.org/wiki?curid=891565" title="Toksyczny Mściciel II">
Toksyczny Mściciel II



</doc>
<doc id="891566" url="https://pl.wikipedia.org/wiki?curid=891566" title="Toksyczny Mściciel 2">
Toksyczny Mściciel 2



</doc>
<doc id="891567" url="https://pl.wikipedia.org/wiki?curid=891567" title="Toxic Avenger 3">
Toxic Avenger 3



</doc>
<doc id="891568" url="https://pl.wikipedia.org/wiki?curid=891568" title="Toksyczny Mściciel III">
Toksyczny Mściciel III



</doc>
<doc id="891569" url="https://pl.wikipedia.org/wiki?curid=891569" title="Toksyczny Mściciel 3">
Toksyczny Mściciel 3



</doc>
<doc id="891571" url="https://pl.wikipedia.org/wiki?curid=891571" title="The Toxic Avenger Part II">
The Toxic Avenger Part II



</doc>
<doc id="891572" url="https://pl.wikipedia.org/wiki?curid=891572" title="Gatunki saproksyliczne">
Gatunki saproksyliczne



</doc>
<doc id="891574" url="https://pl.wikipedia.org/wiki?curid=891574" title="Toxic Avenger IV">
Toxic Avenger IV



</doc>
<doc id="891575" url="https://pl.wikipedia.org/wiki?curid=891575" title="Toxic Avenger 4">
Toxic Avenger 4



</doc>
<doc id="891576" url="https://pl.wikipedia.org/wiki?curid=891576" title="Toksyczny Mściciel IV">
Toksyczny Mściciel IV



</doc>
<doc id="891577" url="https://pl.wikipedia.org/wiki?curid=891577" title="Toksyczny Mściciel 4">
Toksyczny Mściciel 4



</doc>
<doc id="891583" url="https://pl.wikipedia.org/wiki?curid=891583" title="7. Eskadra Lotnictwa Taktycznego">
7. Eskadra Lotnictwa Taktycznego



</doc>
<doc id="891584" url="https://pl.wikipedia.org/wiki?curid=891584" title="Haitańskie Siły Powietrzne">
Haitańskie Siły Powietrzne

Siły powietrzne Haiti (Corps d’Aviation d’Haiti) – 4 odrzutowce typu SIAI S-211, które są samolotami szkoleniowymi, a 8 samolotów Cessna 0-2A to główne samoloty przeciwpartyzanckie. Od 1988 roku na skutek sprzedaży śmigłowców McDonnell Douglas 269/500 wojska nie posiadają ich w ogóle. Skrzydło transportowe Składa się z 3 samolotów typu Douglas C-47 Skytrain (Dakota) 1 DHC-6 Twin Otter i 1 Britten-Norman BN-2 Islander. VIP-ów obsługują samoloty DHC-2 Beaver, Beech Baron, Beech Twin Bonanza.

</doc>
<doc id="891594" url="https://pl.wikipedia.org/wiki?curid=891594" title="Laguna del Carbón">
Laguna del Carbón

Laguna del Carbón – jezioro w Argentynie pomiędzy Puerto San Julian a Comandante Luis Piedra Buena w prowincji Santa Cruz. Znajduje się na obszarze depresji Gran Bajo de San Julián i jest jej najniżej położoną częścią – tafla jeziora znajduje się na wysokości 105 m p.p.m. Tym samym jest najniżej położonym miejscem Argentyny, Ameryki Południowej, półkuli zachodniej i półkuli południowej.

</doc>
<doc id="891597" url="https://pl.wikipedia.org/wiki?curid=891597" title="Trynidadzkie Siły Powietrzne">
Trynidadzkie Siły Powietrzne

Trynidadzkie Siły Powietrzne – jedne z najskromniejszych sił powietrznych świata. Trynidad i Tobago ma jeden samolot bojowy typu Cessna 401, który wykonuje zadania patrolowo-łącznikowe. Pozostałe siły lotnicze to 3 cywilne śmigłowce: 2 Sikorsky S-76 i 1 Aerospatiale SA-341 Gazelle, które należały do ministerstwa bezpieczeństwa.

</doc>
<doc id="891598" url="https://pl.wikipedia.org/wiki?curid=891598" title="Ketewan Arachamia-Grant">
Ketewan Arachamia-Grant

Ketewan Arachamia-Grant, ang. Ketevan Arakhamia-Grant (ur. 19 lipca 1968 w Oczamczirze) – gruzińska szachistka, reprezentantka Szkocji od 2008, arcymistrzyni od 1987, posiadaczka męskiego tytuł arcymistrza od 2009 roku.
Kariera szachowa.
W roku 1986 zdobyła w Gausdal tytuł mistrzyni świata juniorek do lat 20. Wkrótce osiągnęła wybitne sukcesy, dzięki którym awansowała do ścisłej światowej czołówki. W 1987 wystąpiła po raz pierwszy w turnieju międzystrefowym w Tuzli, od razu zdobywając awans do turnieju pretendentek, który rozegrany został w roku 1988 w Ckaltubo (zajęła w nim ostatnie, VIII miejsce). W kolejnych dwóch turniejach międzystrefowych (1990 w Azowie i 1991 w Suboticy) nie wywalczyła awansu do następnego etapu walki o tytuł mistrzyni świata. Sukces ten osiągnęła w roku 1993, zwyciężając w Dżakarcie. Występ w turnieju pretendentek w Tilburgu w roku 1994 ponownie zakończył się dla niej niepomyślnie, ukończyła go bowiem na ostatnim, IX miejscu. W kolejnym cyklu eliminacyjnym po raz trzeci zdobyła awans do turnieju pretendentek, w roku 1995 triumfując w Kiszyniowie. Rozegrany w roku 1997 w Groningen turniej ukończyła na VII miejscu, najlepszym w całej jej karierze. W kolejnych latach nie osiągała już sukcesów na tak wysokim poziomie, m.in. trzykrotnie (w latach 2000, 2001 i 2006) brała udział w mistrzostwach świata rozgrywanych systemem pucharowym, ale dwukrotnie odpadała w II, a raz - w I rundzie.
W latach 1990–2002 pięciokrotnie wystąpiła na szachowych olimpiadach (w roku 1990 w drużynie ZSRR, w pozostałych latach – w reprezentacji Gruzji). Na olimpiadzie w roku 1990 uzyskała stuprocentowy wynik, wygrywając wszystkie 12 partii. W swoim dorobku posiada 9 medali: 4 drużynowe (2 złote - 1994 i 1996, 1 srebrny i 1 brązowy), 3 za indywidualne wyniki na szachownicach (1 złoty, 2 brązowe) oraz 2 za uzyskane wyniki rankingowe (oba złote). Jest również trzykrotną medalistką drużynowych mistrzostw Europy: złotą (1997) oraz dwukrotnie srebrną (1992, 2005). W latach 2008–2012 na olimpiadach trzykrotnie wystąpiła w męskiej drużynie Szkocji.
W 1996 r. wyszła za mąż za szkockiego szachistę, Jonathana Granta i zamieszkała w Edynburgu. W roku 2001 zdobyła brązowy medal na rozegranych w Warszawie indywidualnych mistrzostwach Europy kobiet. W 2003 podzieliła I miejsce (wraz z Paulem Motwani) w mistrzostwach Szkocji mężczyzn. W 2006 osiągnęła kolejny duży sukces, zajmując II miejsce (za Jonathanem Rowsonem) w otwartych mistrzostwach Wielkiej Brytanii (rozegranych w Swansea), wyprzedzając w końcowej klasyfikacji siedmiu arcymistrzów. W 2009 r. zwyciężyła w silnie obsadzonym turnieju "Baltic Queens" w Sankt Petersburgu.
Na liście rankingowej najwyżej klasyfikowana była w dniu 1 lipca 2009 r., posiadała wówczas 2506 punktów i zajmowała 12. miejsce na światowej liście FIDE.

</doc>
<doc id="891599" url="https://pl.wikipedia.org/wiki?curid=891599" title="Ketevan Arachamia">
Ketevan Arachamia



</doc>
<doc id="891602" url="https://pl.wikipedia.org/wiki?curid=891602" title="Wirusy pantropowe">
Wirusy pantropowe

Wirusy pantropowe - są to wirusy mające zdolność wnikania do komórek znajdujących się w obrębie różnych tkanek i narządów wewnętrznych. Odpowiadają za uogólnione zakażenia organizmu.

</doc>
<doc id="891603" url="https://pl.wikipedia.org/wiki?curid=891603" title="Elementy muzyczne">
Elementy muzyczne



</doc>
<doc id="891607" url="https://pl.wikipedia.org/wiki?curid=891607" title="Surinamskie Siły Powietrzne">
Surinamskie Siły Powietrzne

Siły lotnicze Surinamu należą do najmłodszych na świecie. Powstały w 1982 roku. 
Historia.
Po uzyskaniu niepodległości w 1975 roku Wojsko Surinamu stało się Surinamskimi Siłami Zbrojnymi (holenderski : Surinaamse Krijgsmacht). Po zamachu stanu 25 lutego 1980 roku Siły zbrojne przekształciły się w Armię Narodową (holenderski: Nationaal Leger). W 1982 roku Siły Powietrzne Surinamu zostały zmuszone jako dywizja Armii Narodowej Surinamu. Jej pierwszym dowódcą był porucznik Eddie Alenso Savalie Djoe, który pełnił tę funkcję od 1983 do 1989 roku. W 1982 roku Siły Powietrzne zakupiły swój pierwszy śmigłowiec MD-500D (369D) do patrolowania misji, choć wkrótce rozbił się w marcu tego roku, zabijając wówczas wszystkich pięciu członków załogi na pokładzie samolotu (majora Henka Fernandesa, podporucznika Normana de Mirandy, żołnierza Tjon a Kon oraz żołnierza Kowida i amerykańskiego pilota Foster Forda). Trzy miesiące później, Siły Powietrzne Surinamu nabyły czterech Pilatus Britten Norman BN-2B Defender. W 1986 roku antyrządowa działalność partyzancka Jungle Commando skłoniła rząd do zakupu dwóch helikopterów Aérospatiale SA.316B Alouette III od Portugalskich Sił Powietrznych, z których jeden został rozbity. Wkrótce w tym samym roku zamówiono trzy samoloty Pilatus PC-7 na misje przeciw powstańcom. Jednak dostarczono tylko dwa PC-7 z których jeden został potem zwrócony do producenta.
W 1987 roku Siły Powietrzne Surinamu nabyły helikopter Bell 205 Iroquois z Wenezueli do zwalczania okrętów podwodnych. W lipcu tego roku uległ wypadkowi z powodu awarii mechanicznej, zabijając amerykańskiego pilota Billy'ego Pearsona i poważnie raniąc amerykańskiego mechanika i czterech surinamskich członków załogi śmigłowca. Helikopter został później naprawiony i ponownie uruchomiony, ostatecznie sprzedany Siłom Powietrznym Stanów Zjednoczonych w 1991 roku. Pod koniec lat 80. zakupiono Cessna 172 Skyhawk i Cessna 206, a w 1993 roku Cessna T303 Crusader został również nabyty. W 1999 roku dwa CASA C-212 Aviocar. Dostarczono samoloty z silnikiem turbośmigłowym, przy czym jeden z dwóch posiadał radar obserwacyjny Bendix RDR-1500 do patroli morskich. Oprócz obowiązków patrolowych i transportowych, te dwa samoloty były używane do ochrony przemysłu rybnego Surinamu i brały udział w rządowych działaniach antynarkotykowych. W 2012 roku ze względu na rosnące koszty utrzymania oba samoloty sprzedano firmie Fayard Enterprises w Stanach Zjednoczonych. Do 2014 roku cała pozostała część zapasów SAF sześciu samolotów została wystawiona na sprzedaż.
W 2009 roku Siły Powietrzne Surinamu zamówiły od Hindustan Aeronautics Limited trzy jednosilnikowe samoloty HAL Chetak za około 13,4 mln USD, za pośrednictwem linii kredytowej z Indii. Mechanicy i piloci z Sił Powietrznych Surinamu zostali przeszkoleni w Indiach do obsługi nowych helikopterów odpowiednio w 2012 i 2014 roku. W styczniu 2015 r. Trzy helikoptery zostały dostarczone do Sił Powietrznych Surinamu, które przydzieliły je do miast Paramaribo, Nickerie i Albina. W marcu tego roku Minister Obrony Surinamu ogłosił, że samolot De Havilland Canada DHC-6 Twin Otter zostanie wkrótce dostarczony do Sił Powietrznych Surinamu, a piloci rzekomo już szkolą się do jego obsługi, jednak samolotu nigdy nie dostarczono.
Wyposażenie.
W przeszłości:

</doc>
<doc id="891608" url="https://pl.wikipedia.org/wiki?curid=891608" title="Eklektyzm starożytny">
Eklektyzm starożytny

Eklektyzm starożytny - kierunek filozoficzny starożytności, łączący w sobie elementy z różnych doktryn filozoficznych, zwłaszcza hellenistycznych - epikureizmu, sceptycyzmu i stoicyzmu. Eklektyzm można podzielić na grecki (Akademia Platońska) i rzymski (przede wszystkim Cyceron).
Czwarta Akademia (przezwyciężanie sceptycyzmu).
Filon z Laryssy nauczał, że mimo że stoickie kryterium prawdy nie wytrzymuje krytyki sceptycyzmu, nie wynika z tego, że rzeczy są niezrozumiałe obiektywnie, lecz że to my ich nie rozumiemy. Może istnieć jakieś inne kryterium prawdy, które taką krytykę wytrzyma, ponieważ z natury rzeczy mogą być zrozumiałe.
Nie należy więc całkowicie odrzucać pojęcia prawdy. Należy przyjąć odróżnienie prawdy od fałszu, choć nie posiadając kryterium odróżniania tego co jest prawdą i posiadając jedynie pozory, możemy stwierdzić tylko to co prawdopodobne.
Filon przyjmuje prawdę odciśniętą w duszy i umyśle, której jednak nie można ująć ani zrozumieć na poziomie obiektywnej pewności.
Piąta Akademia.
Antiochos z Askalonu nauczał, że prawda istnieje i jest poznawalna. Był przekonany, że nauki Platona i Arystotelesa, a także nauki stoików mówią to samo. Kierunki te wyrażały te same treści za pomocą różnych słów.
W fizyce, logice i etyce popierał stoików. Nauczał życia zgodnego z rozumną naturą. Zarówno cnota, jak i dobra materialne są konieczne do szczęścia.
Eklektyzm rzymski.
Za najbardziej reprezentatywnego przedstawiciela eklektyzmu rzymskiego uznaje się Cycerona. Był on doskonale obeznany z doktrynami głównych szkół filozoficznych swoich czasów. Cyceron zestawiał ze sobą poglądy różnych szkół filozoficznych, starając się określić, które z nich są najbardziej prawdopodobne ("eklektyczny probablizm"). Obok wartości metodologicznej, takie zestawienie było też jego zdaniem doskonałym ćwiczeniem wymowy. Cechował go umiarkowany sceptycyzm, co do możliwości jednoznaczego określenia prawdy. To, że wybitni myśliciele nie byli w stanie zgodzić się co do żadnych podstawowych prawd, wskazuje jego zdaniem, że prawda jest nieosiągalna, a jedyne co człowiekowi pozostaje, to zbliżające się do prawdy prawdopodobieństwo. Jego najważniejsze dzieła poświęcone były tematyce etycznej. Odrzucał etykę epikurejską, czołowe znaczenie przyznając stoicyzmowi, zmieniając go jednak pod wpływem arystotelizmu i platonizmu. Przede wszystkim odrzucił stoicki elitaryzm, uznający, że tylko mędrzec jest cnotliwy. Według Cycerona nikt ze śmiertelnych nie dostąpił prawdziwej cnoty, należy się więc zająć problemami codziennego życia. Rygoryzm stoicyzmu uległ u niego złagodzeniu i duża część pism etycznych Cycerona poświęcona jest fenomenologicznym analizom różnych sytuacji moralnych.

</doc>
<doc id="891609" url="https://pl.wikipedia.org/wiki?curid=891609" title="Filip Kazimierz Obuchowicz">
Filip Kazimierz Obuchowicz

Filip Kazimierz (Kazimierz Filip) Obuchowicz herbu własnego (zm. 6 września 1656 roku) – marszałek sejmu elekcyjnego w Warszawie w 1648 roku, pisarz Wielkiego Księstwa Litewskiego, wojewoda smoleński od 1653 roku, wojewoda witebski w 1653 roku, wojski mozyrski w 1625 roku, pamiętnikarz.
Jego rodzina miała majętności w województwie nowogródzkim, a ojciec był sędzią ziemskim mozyrskim. Studiował w Akademii Zamojskiej, następnie służył jako rotmistrz. Poseł na sejm konwokacyjny 1632 roku z powiatu mozyrskiego. W 1632 roku został na sejmiku mozyrskim wybrany deputatem Trybunału Wielkiego Księstwa Litewskiego. 
Poseł nowogródzki na sejm 1639, 1640, 1645, 1646 oraz na sejm konwokacyjny 1648 roku. Poseł na sejm 1641 roku, sejm 1643 roku, sejm 1645 roku, sejm 1646 roku. 
Jako poseł na sejm konwokacyjny 1648 roku z województwa nowogródzkiego był członkiem konfederacji generalnej zawiązanej 31 lipca 1648 roku. W 1648 roku został wybrany przez szlachtę mozyrską na elektora na Sejm elekcyjny, na którym został marszałkiem, a następnie po głosowaniu ogłosił wybór na króla Jana Kazimierza Wazy. Poseł na sejm koronacyjny 1649 roku z powiatu nowogródzkiego. Na sejmie koronacyjnym 1649 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Poseł na sejm 1649/1650 roku z sejmiku wileńskiego. Poseł na sejm 1650 roku, sejm zwyczajny 1652 roku, sejm nadzwyczajny 1652 roku, poseł sejmiku mścisławskiego na sejm 1653 roku.
W 1653 został wysłany jako poseł do Moskwy w celu zawarcia sojuszu obronnego przeciwko Chanatowi Krymskiemu. 
Na sejmie 1653 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. W 1653 roku został wojewodą smoleńskim, pomimo sprzeciwów hetmana Radziwiłła. Wojna polsko-rosyjska 1654-1667 rozpoczęła się dla niego nieszczęśliwie - Rosjanie szybko podeszli pod Smoleńsk i zdobyli go po krótkim oblężeniu. Stało się to przyczyną kierowania w stronę wojewody oskarżeń o zdradę i w końcu - postawienia w stan oskarżenia przed sąd sejmowy. Na skutek wstawiennictwa hetmana Pawła Jana Sapiehy i króla rozprawę jednak odłożono, a Obuchowiczowi dano szansę wykazania się w boju. Był uczestnikiem konfederacji tyszowieckiej w 1655 roku. Brał udział w oblężeniu Warszawy. Na czele jednego z pułków dywizji sapieżyńskiej podszedł pod Brześć, ale rozchorował się i wkrótce zmarł. Został zrehabilitowany już w 1658 roku.
Pochowany został w kościele jezuitów w Nowogródku.
Bibliografia.
 

</doc>
<doc id="891610" url="https://pl.wikipedia.org/wiki?curid=891610" title="Saproksylofagi">
Saproksylofagi



</doc>
<doc id="891612" url="https://pl.wikipedia.org/wiki?curid=891612" title="Kambiofagi">
Kambiofagi



</doc>
<doc id="891616" url="https://pl.wikipedia.org/wiki?curid=891616" title="Wiesław Antoni Lasocki">
Wiesław Antoni Lasocki

Wiesław Antoni Lasocki (ur. 17 listopada 1913 w Ciechanowie, zm. 17 września 1996 w Londynie) – porucznik kawalerii Wojska Polskiego, uczestnik wojny obronnej Polski w 1939 r. i bitwy o Monte Cassino, publicysta i prozaik, od 1946 roku mieszkający na stałe na emigracji w Wielkiej Brytanii, autor wielu książek i artykułów w językach polskim i angielskim na tematy przyrodnicze, podróżnicze i wojskowe. Awansowany po 1947 przez władze emigracyjne na stopień majora.
Życiorys.
Urodził się jako syn Ludomira i Celiny z Zakrzewskich w rodzinie pochodzenia ziemiańskiego. W domu pielęgnowane były tradycje powstańcze. Obaj dziadkowie – Antoni Lasocki, właściciel majątku Biernatki i Szczepan Zakrzewski, właściciel Białyszewa, brali udział w powstaniu styczniowym. Rodzina była zaangażowana w sprawy społeczne. Jego rodzonym wujem był Jan Dołęga-Zakrzewski a ciotką Maria Zakrzewska-Raniecka. Po ukończeniu w 1932 roku Gimnazjum w Ciechanowie studiował na Wydziale Prawa Uniwersytetu Warszawskiego, na którym otrzymał dyplom magistra w 1936 roku. Następnie został powołany do wojska. Od 21 września 1936 do 15 lipca 1937 był słuchaczem Szkoły Podchorążych Rezerwy Kawalerii w Grudziądzu, a następnie odbył praktykę w 3 pułku strzelców konnych w garnizonie Wołkowysk.
W kampanii wrześniowej początkowo w 3 pułku strzelców konnych, a następnie w 102 pułku ułanów Rezerwowej Brygady Kawalerii „Wołkowysk”. 25 września jego oddział przekroczył granicę z Litwą i został internowany. Przebywał w obozach w Rakiszkach, Wiłkowyszkach (wiosna 1940) a następnie, po przyłączeniu Litwy do Związku Radzieckiego, w Kozielsku i Juchnowie (Pawliszczew Bor). Następnie trafił do obozu na Półwyspie Kola.
W wyniku umowy między rządem Polski i Związku Radzieckiego w 1941 roku opuścił go i popłynął do Archangielska. Na początku września 1941 roku trafił do Tatiszczewa, gdzie tworzyła się 5 Wileńska Dywizja Piechoty. 3 kwietnia 1942 roku wylądował w Persji. W połowie czerwca był już w Egipcie a następnie w Iraku. Po ukończeniu kursu broni pancernej otrzymał przydział do 15 pułku ułanów poznańskich. Jako oficer tego pułku brał udział w kampanii włoskiej, w tym w bitwie o Monte Cassino, w maju 1944.
Pod koniec 1944 roku przeniesiony do kadry nowo tworzonego 25 pułku ułanów wielkopolskich. We wrześniu 1946 roku wyjechał z nim do Anglii. Niebawem został zdemobilizowany. Po wojnie mianowany najpierw rotmistrzem, a następnie majorem Wojska Polskiego.
Pracował początkowo jako niewykwalifikowany robotnik w fabryce wyrobów gumowych. W międzyczasie ukończył roczne studia w Szkole Handlu Zagranicznego i Administracji Portowej, dzięki czemu uzyskał posadę w londyńskiej City. 17 września 1949 roku poślubił w Londynie Tamarę Tuhan-Baranowską.
Równocześnie rozwijał swój talent literacki. Debiutował w 1966 roku książką "Zwierzęta i żołnierze" (Polska Fundacja Kulturalna w Londynie), która stała się emigracyjnym bestsellerem. Kolejne prace cieszyły się również wielkim uznaniem: "Wojtek spod Monte Cassino" (1968) miał 3 wydania w języku polskim (także podziemne w kraju), 3 w angielskim, 2 w norweskim i 1 w szwedzkim, "Kajakiem przez ziemie wschodnie Rzeczypospolitej" (1978), "Lubek herbu Obrączka" (1986), "Z ojczystej ziemi" (1988), "Żubr turysta" (1974, przekład angielski Londyn 1982) i inne. Drukował artykuły o zwierzętach i ich związkach z wojskiem w "Orle Białym", "Razem Młodzi Przyjaciele", "Tygodniku Polskim", "Wiadomościach". Redagował kwartalnik "Ułan Wielkopolski" (1948-1964). Był członkiem Redakcji "Przeglądu Kawalerii i Broni Pancernej". Był redaktorem książki "Z dziejów 25 Pułku Ułanów Wielkopolskich" (Londyn 1970). Swoje wspomnienia ogłosił w dwóch pracach: "Z Ciechanowa w szeroki świat" (Ciechanów 1991) i "Przez tundrę i pustynie" (PFK, Londyn 1993). Ostatnią jego książką, wydaną pośmiertnie, była praca "O koniu bojowym" (Londyn 1999). W "Pamiętniku Wileńskim" (Londyn 1972) pisał o Tatarach polskich.
Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). Otrzymał nagrody: w 1976 roku "Wiadomości" na konkursie prac o ziemiach byłego Wielkiego Księstwa Litewskiego, w 1980 roku od Stowarzyszenia Polskich Kombatantów za całokształt twórczości. Wyróżniony wieloma polskimi i zagranicznymi odznaczeniami m.in. Krzyżem Walecznych, Krzyżem Kawalerskim Orderu Odrodzenia Polski.
Zmarł 17 września 1996 roku w Londynie. Urna z prochami przewieziona została do Polski i złożona w Katakumbach Polskich Sił Zbrojnych Cmentarza Wojskowego na Powązkach w Warszawie (kwatera C30-K 1-II-4).

</doc>
<doc id="891617" url="https://pl.wikipedia.org/wiki?curid=891617" title="Rinat Mardanszyn">
Rinat Mardanszyn

Rinat Mukatdisowicz Mardanszyn ("ros. Ринат Мукатдисович Марданшин, tatar. Rinat Mөqətdəs uğlı Mərdanşin - Rinat Mekatdas uli Mardanszin") (ur. 24 grudnia 1963, zm. 19 stycznia 2005 w Oktiabrskim) – rosyjski żużlowiec pochodzenia tatarskiego.
Drużynowy wicemistrz świata z 1996 roku. Wielokrotny medalista mistrzostw ZSRR i Rosji.
W latach 1992–2002 startował w rozgrywkach o drużynowe mistrzostwo Polski, reprezentując kluby Unii Tarnów (1992), Śląska Świętochłowice (1995–1996), Iskry Ostrów Wielkopolski (1997, 1999), Włókniarza Częstochowa (1998), TŻ Opole (2000), Gwardii Warszawa (2001) oraz Iskry Ostrów Wielkopolski (2002).
Zmarł podczas operacji usunięcia metalowej płytki, która była pomocna przy zroście złamanego obojczyka. Był pod znieczuleniem miejscowym. Bezpośrednią przyczyną zgonu było przemieszczenie się skrzepu, który zablokował aortę.

</doc>
<doc id="891618" url="https://pl.wikipedia.org/wiki?curid=891618" title="Wyatt Earp">
Wyatt Earp

Wyatt Berry Stapp Earp (ur. 19 marca 1848 w Monmouth, Illinois; zm. 13 stycznia 1929 w Los Angeles) – farmer, szeryf, karciarz, właściciel salonu, poszukiwacz złota, łowca bizonów, jeden z najsłynniejszych na Dzikim Zachodzie rewolwerowców oraz stróżów prawa, szeryf miasteczka Tombstone. Zasłynął szczególnie ze strzelaniny w O.K. Corral, w której brali również udział Doc Holliday oraz bracia Wyatta, Virgil i Morgan.
Wyatt Earp stał się bohaterem licznych filmów (np. z 1994 roku), biografii oraz powieści.
Swoją drogę życiową opowiedział dopiero w wieku 80 lat pisarzowi Stuartowi N. Lake, który następnie napisał książkę pt. "Wyatt Earp, Frontier-Marshal", która uczyniła z Earpa legendę, trwającą aż do dziś.

</doc>
<doc id="891621" url="https://pl.wikipedia.org/wiki?curid=891621" title="Sprawa Robineau">
Sprawa Robineau

Sprawa Robineau – aresztowanie przez MBP w 1949 roku i skazanie w pokazowym procesie w 1950 André Robineau, pracownika Instytutu Francuskiego w Polsce, oraz tzw. siatki szpiegowskiej Robineau. Było przyczyną dalszego znaczącego ochłodzenia stosunków dyplomatycznych pomiędzy Polską i Francją po 1949. Było wynikiem szpiegomanii, jaka opanowała stalinowski aparat bezpieczeństwa w Polsce.
Stosunki polsko-francuskie.
Stosunki Polski i Francji jeszcze przed aresztowaniem i skazaniem Robineau zaczęły się zaostrzać. 13 marca 1949 roku nastąpił pierwszy poważniejszy atak na obywateli Francji w Polsce. Tego dnia wydane zostało postanowienie o tymczasowym aresztowaniu Yvonne Bassaler, sekretarki w Konsulacie Francji we Wrocławiu. Wkrótce aresztowano inne osoby, którym tak jak jej zarzucono prowadzenie działalności szpiegowskiej na rzecz Francji. Proces sądowy Bassaler i pozostałych pięciu oskarżonych (obywateli francuskich: Bazylego Bukisowa, Józefa Feldeisena, Alberta Hoffmana oraz obywatela niemieckiego Wilhelma Hilda i polskiego Jana Kubisiaka) toczył się przed Wojskowym Sądem Rejonowym we Wrocławiu w dniach od 16 do 23 grudnia 1949 r. Poszczególni oskarżeni zostali skazani na kary pozbawienia wolności: Bassaler, Bukisow, Kubisiak - po 9 lat, Feldeisen - na 8 lat, Hoffman - na 7 lat, Hild - na 6 lat.
Następną sprawą było zatrzymanie stypendysty rządu polskiego, slawisty Etienne Decaux. Władze polskie początkowo ukrywały fakt aresztowania a 10 września 1949 (prawie pół roku po dacie aresztowania ustalonej przez Francuzów - 23 kwietnia) oświadczyły, że został on zatrzymany przy nielegalnym przekraczaniu granicy polsko-czechosłowackiej.
Sprawa Robineau doprowadziła do eskalacji napięć na linii Warszawa-Paryż. We Francji 23 listopada 1949 rozpoczęto przeszukania w lokalach polskich organizacji powiązanych z Ambasadą Polski w Paryżu. Aresztowano Szczepana Steca, prezesa Rady Narodowej Polaków we Francji, Artura Kowalskiego - redaktora naczelnego dziennika „Gazeta Polska”, Józefa Szczerbińskiego - wicekonsula RP w Lille. Aresztowanie polskiego konsula spowodowało aresztowanie konsula francuskiego w Polsce. Rozpoczęła się "wymiana ciosów", wydalano kolejnych obywateli francuskich z Polski (profesorowie Instytutu Francuskiego) i polskich z Francji (nauczyciele szkolnictwa konsularnego). Wkrótce też władze francuskie aresztowały oraz ekspulsowały publicystów „Gazety Polskiej” i korespondenta PAP Mieczysława Bibrowskiego. Władze francuskie zakazały także od 3 stycznia na podstawie podpisanych przez Mocha dwa dni wcześniej aktów prawnych o zakazie działalności na terenie Francji organizacji: RNPwF, OPO, Związku Nauczycielstwa Polskiego we Francji, ZMP „Grunwald”, TUR, Związku Kobiet Polskich im. Marii Konopnickiej, Związku Polaków b. Uczestników Ruchu Oporu (ZPBURO), Związku des Invalides de Guerre Polonais en France i Federacji Polskich Towarzystw Muzycznych i Teatralnych.
Odpowiedzią Polski zajęło się ścisłe kierownictwo PZPR. 12 stycznia 1950 roku postanowiono kontynuować "twardy kurs" wobec Paryża. Na posiedzeniu Sekretariatu zdecydowano:
Miesiąc przed rozpoczęciem procesu Robineau 13 stycznia polski MSZ przekazał Ambasadzie Francji lakoniczną notę. Stwierdzał w niej, że zawieszona zostaje działalność Instytutu Francuskiego i jego filii na terytorium Polski. Decyzję uzasadniono narastającą nieprzyjazną atmosferą wynikającą z polityki Francji i pogwałceniem konwencji kulturalnej. Siedziba Instytutu w Warszawie i filie terenowe zostały przeszukane przez funkcjonariuszy bezpieczeństwa. Skonfiskowano dokumentację. Niemal nazajutrz po uchwale Sekretariatu KC rozpoczęła się zarówno w Polsce jak i Francji fala przedsięwzięć propagandowych.
Prawie natychmiast rozpoczęły się akcje propagandowe realizowane przez związki zawodowe i kontrolowane przez PZPR organizacje społeczne. W zakładach pracy odbywały się tzw. masówki oraz wiece robotnicze. Uchwalano na nich m.in. treści depesz do rządu francuskiego. Na pomoc robotnikom szli intelektualiści. 23 stycznia Ogólnopolski Komitet Obrońców Pokoju zorganizował na Politechnice Warszawskiej wiec z udziałem przybyłych z Francji gości: członka Biura Politycznego Komunistycznej Partii Francji (KPF) Charles Tillon, przewodniczącego francuskiego Związku Bojowników o Wolność i Pokój i byłego ministra Yves Farge z małżonką, byłego ministra sprawiedliwości i przewodniczącego Francuskiego Komitetu Obrony Imigrantów Justin Godart oraz komunistycznej dziennikarki Dominique Desanti. Francuscy komuniści stanowczo odcięli się od postępowania Paryża. W prasie znalazły się także głosy oburzenia polskich twórców (Julian Tuwim ogłosił swój list otwarty do Louis Aragona).
Podobne działania propagandowe wspierane przez francuskie związki zawodowe i francuskich komunistów prowadzone były we Francji.
André Robineau.
André Simon Gustave Robineau (ur. 16 grudnia 1924 w Paryżu) w momencie aresztowania przez MBP był pracownikiem konsulatu Francji ("auxiliare") w Szczecinie. Pochodził z polsko-francuskiej rodziny. Jego ojcem był Francuz, wieloletni pracownik Instytutu Francuskiego w Warszawie a po II wojnie światowej jego sekretarz generalny. Matką była Eugenia z domu Ciechanowska.
Młody Robineau po raz pierwszy przyjechał do Polski jeszcze przed II wojną światową gdzie jego ojciec otrzymał posadę profesora a wkrótce zastępcy dyrektora w Liceum Francuskim w Warszawie. Po wybuchu wojny rodzina została rozłączona. Ojciec wyjechał do Francji przez Rumunię. Reszta rodziny (matka, André i jego siostra) przebywała w Polsce do 28 kwietnia 1940 roku, kiedy to zostali deportowani i internowani w Stuttgarcie, a następnie trafili do obozu w Szwajcarii, skąd wrócili do Francji. Stamtąd w 1941 udali się do Lizbony, gdzie ojciec objął stanowisko sekretarza generalnego w Instytucie Francuskim. Młody Robineau wstąpił 30 maja 1942 r. do sił zbrojnych „Wolnej Francji” i wyjechał do Wielkiej Brytanii. Służył w marynarce. Po zakończeniu służby wrócił do Lizbony, a w lipcu 1947 wyjechał do Warszawy. Został zatrudniony jako bibliotekarz w Instytucie, potem pracował jako sekretarz przy ekspercie Francuskiego Towarzystwa Klasyfikacyjnego statków handlowych „Veritas” w Gdyni. Pracę w konsulacie w Szczecinie rozpoczął w czerwcu 1948 roku.
Aresztowanie.
André Robineau został aresztowany 18 listopada 1949 roku na lotnisku Okęcie w Warszawie podczas podróży wypoczynkowej do Francji. Początkowo rozpoczęta około godziny 8 odprawa przebiegała normalnie, jednak wkrótce okazało się, że Robineau nie pojawił się na pokładzie samolotu. Odprowadzający go ojciec po kilku próbach wyjaśnienia dziwnej sytuacji powrócił do ambasady, gdzie zgłosił incydent.
O godzinie 11 na lotnisko udał się pierwszy sekretarz ambasady Francji R. Laporte w towarzystwie pracownika pomocniczego Gastona Deleau. Od pracowników lotniska oraz służb celnych uzyskali informacje, że André Robineau znalazł się na pokładzie samolotu i odleciał do Paryża. Ambasada Francuska postanowiła sprawdzić skład pasażerów samolotu na lotniskach tranzytowych w Brukseli i Le Bourget. Uzyskano potwierdzenie, że nie wsiadł na pokład samolotu w Warszawie. Jego nazwisko na liście pasażerów było przekreślone.
Śledztwo i proces.
Oprócz Robineau do śledztwa w jego sprawie włączono kilka innych osób: Gastona Drueta, Bronisława Sokoła Klimczaka, Zbigniewa Blausztajna vel Borkowskiego, Stefana Pielackiego i Kazimierza Rachtana. Wszyscy oni byli sądzeni w jednym procesie i oskarżeni o szpiegostwo na rzecz Francji. W ciągu dwóch lat od 1947 do 1949 od chwili rozpoczęcia rozpracowywania konsulatu i pracujących tam ludzi do likwidacji tzw. siatki, aresztowanych zostało ok. 20 osób. Zachowane materiały wskazują, iż głównym kierunkiem śledztwa było stwierdzenie prowadzenia przez oficjalnych przedstawicieli Francji w Polsce działalności szpiegowskiej (głównie w okolicach Słupska i Szczecinka) lub tolerowania takich działań.
W tym samym czasie prowadzono równoległe śledztwa także w sprawach wykrycia sprawców działań sabotażowych. Chodziło o podejrzanych o podpalenie hali w Elbląskich Zakładach Mechanicznych im. K. Świerczewskiego w nocy z 16 na 17 lipca 1949 r. Na jej czele miał także stać obywatel francuski, Jan Bastard, aresztowany już 19 listopada. Tego samego dnia jego los podzielił inny Francuz Jan Lipinski.
Zgodnie z danymi zawartymi w aktach śledztwa 21 listopada MBP przeprowadziło w mieszkaniu Robineau w Szczecinie (obecnie aleja generała Sikorskiego 5/8) rewizję. natomiast postanowienie o tymczasowym aresztowaniu nosi datę 30 listopada 1949 i zostało wydane przez prokuratora Naczelnej Prokuratury Wojskowej majora Mieczysława Dytry i miało termin do 18 lutego 1950. André Robineau postawiono zarzut popełnienia przestępstw z artykułu 7 Małego kodeksu karnego i osadzono go w więzieniu mokotowskim w Warszawie. 16 stycznia 1950 prokurator Dytry przeniósł nadzór nad śledztwem do Szczecina do tamtejszego WUBP. Powodem było popełnienie "inkryminowanego mu przestępstwa na terenie województwa szczecińskiego".
Pierwsze przesłuchanie Robineau odbyło się 18 listopada i przesłuchiwany stwierdził na nim: "Zaprzeczam kategorycznie, jakobym miał się zajmować działalnością wywiadowczą w Polsce (...) Nie znam nikogo kto by z Francuzów tak w placówkach dyplomatycznych jak i z osób niezwiązanych z placówkami zajmował się działalnością wywiadowczą w Polsce". Już jednak na kolejnym przesłuchaniu obciążył zeznaniami attaché wojskowego ambasady Francji, majora Humma twierdząc, że do działalności wywiadowczej został przez niego wciągnięty 3 stycznia 1948 roku. Wynikiem śledztwa było określenie grupy osób zaangażowanych w działalność szpiegowską:
Natomiast zarzut tolerowania działalności szpiegowskiej postawiono:
W aktach śledztwa pojawiał się także wątek szpiegowski związany z działalnością francuskiego Zrzeszenia Technicznego Importu Węgla (Association Technique de l'Importation Charbonniere - ATIC), nie został jednak nigdy rozwinięty.
Dodatkowo starano się w śledztwie wykazać związek między "francuskimi szpiegami" a, jak to określał akt oskarżenia, "wszelkiego rodzaju elementami reakcyjnymi i wrogo ustosunkowanymi do ustroju demokracji ludowej w Polsce, wśród nich b. pracownikami II oddziału sanacyjnego Sztabu WP". Ten trop wskazał wkrótce na Sokoła-Klimczaka, który, jak stwierdzono, jako zawodowy oficer (podporucznik) w sanacyjnym Wojsku Polskim odbył zorganizowany przez II Oddział Sztabu Głównego w 1937 kurs kontrwywiadu w Brześciu nad Bugiem. W czasie okupacji niemieckiej miał być członkiem Polskiego Związku Wolności ("oddziału ZWZ"), aresztowany przez gestapo w 1942 roku trafił do obozu koncentracyjnego Majdanek a potem do Gross-Rosen. Akta śledztwa stwierdzając "pełnił (...) zlecone mu przez kierownictwo tych obozów różne czynności administracyjne" sugerowały, że był tam kapo. W ten sam sposób przedstawiano innego oskarżonego, Pielackiego. Starano się również wykazać, iż "elementem podejrzanym" są polscy reemigranci z Francji, którzy "wykorzystując powiązania rodzinne z Francją szeregu osób, zamieszkujących w Polsce" prowadzili działalność szpiegowską. Dlatego też aresztowania objęły również osoby noszące wprawdzie polskie imiona i nazwiska, ale niebędące obywatelami Polski.
Dodatkowym elementem obciążającym "siatkę szpiegowską" miały być powiązania z okupantem niemieckim. W aktach pojawia się nazwisko Kurta Baumgarta zwerbowanego przez Drueta byłego członka Hitlerjugend.
Kolejnym wątkiem śledztwa było powiązanie z wywiadem brytyjskim i wicekonsulem ambasady Wielkiej Brytanii, Mitchelem.
Proces przed Wojskowym Sądem Rejonowym w Szczecinie rozpoczął się 6 lutego 1950 roku. Przewodniczącym składu sędziowskiego był podpułkownik Alfred Janowski, obok niego sądzili: kapitan Tadeusz Nizielski i Stanisław Wróblewski. Oskarżycielem był Kazimierz Golczewski.
Robineau i Druet mogli zeznawać w języku francuskim i mieli adwokatów z wyboru: Mieczysława Maślanko i Bolesława Wiącka. Pozostałych oskarżonych bronili adwokaci z urzędu: Klimczaka i Blausteina - Leopold Kolbert, Pielackiego - Tadeusz Tomicki, Rachtana - Zygmunt Warski. Władze polskie nie wyraziły zgody na obecność na procesie w charakterze obserwatora ("auditeur") adwokata francuskiego. Wprawdzie udzielono mu wizy, ale była ważna do 5 stycznia 1950 roku. Podobnie zakończyły się próby wprowadzenia francuskiego adwokata w charakterze obrońcy. Większość świadków w procesie była doprowadzona z Więzienia Karno-Śledczego w Szczecinie.
Wszyscy oskarżeni przyznali się do winy. Główny oskarżony, Robineau, stwierdził: "Ja przyznaję się do dowodów winy, które zostały mi odczytane w akcie oskarżenia, przyznaję się do tych faktów, przyznaję się do winy w stosunku do Państwa Polskiego, ale robiłem to jako Francuz". Słowa te zostały podchwycone przez adwokata i nazwane "obowiązkiem żołnierskim". Przyznał też, że podlegał władzom wojskowym. Prokurator w akcie oskarżenia stwierdził, że działania "siatki" były wymierzone w "osiągnięcia mas pracujących" oraz miały na celu "zahamowanie legendarnego już dziś tempa rozwoju Polski Ludowej".
Główny oskarżony został opisany w akcie jako "faszysta" i "oenerowiec". Jednym z zarzutów była również przynależność do partii gaullistowskiej. Podobne epitety padły również pod adresem pozostałych a Klimczak został opisany jako człowiek "wyzuty z wszelkiego poczucia uczciwości, który za pieniądze sprzedaje własny kraj i własny naród".
Wyrok.
Prokurator zażądał dla Robineau, Droueta i Rachtana kar długoletniego więzienia, dla Klimczaka i Pielackiego kary śmierci, dla Blausteina - dożywotniego pozbawienia wolności. Skład sędziowski orzekł wyrok 14 lutego. Wszystkich oskarżonych uznano winnymi zarzucanych czynów i wymierzono kary:
Jako okoliczności łagodzące w przypadku Robineau sąd uznał "walkę przeciwko faszyzmowi", młody wiek i "degenerujący wpływ środowiska", w przypadku Drueta "komplikacje natury osobistej" i wykazany w śledztwie szantaż wobec jego osoby. Wobec Pielackiego i Klimczaka nie zastosowano okoliczności łagodzących. Adwokaci skazanych wnieśli po procesie skargi rewizyjne, które zostały rozpatrzone przez Najwyższy Sąd Wojskowy na niejawnym posiedzeniu w dniu 2 listopada 1950 r. Wyrok sądu szczecińskiego został utrzymany w mocy, a skargi oddalone.
Bronisław Sokół-Klimczak złożył prośbę o ułaskawienie, która została negatywnie zaopiniowana przez skład sędziowski. Prezydent Bolesław Bierut w decyzji z 2 grudnia 1950 roku nie skorzystał z prawa łaski. Wyrok został wykonany 12 grudnia 1950 r. o godz. 18.15 w Kielcach.
Komentarze prasy francuskiej.
Wszyscy komentujący (oprócz przedstawicieli prasy komunistycznej) podkreślali pokazowy charakter całego procesu i absurdalność zarzutów i byli zdziwieni wypowiedziami oskarżonych obywateli francuskich (Robineau deklarował np. podziw dla "gigantycznego wysiłku Polaków w dziele rekonstrukcji" Polski Ludowej). Wysłanniczka „L’Humanité” (organ prasowy Komunistycznej Partii Francji) Catherine Varlin nazywała głównego oskarżonego "małym agentem", a współoskarżonych "bandytami", "sutenerami" i "białogwardzistami". Jej zdaniem cała "siatka szpiegowska" była przygotowana przez francuskie służby specjalne na rozkaz Amerykanów i miała pełnić w Polsce rolę piątej kolumny na wypadek kolejnej wojny.
Długotrwałe ochłodzenie.
Po zakończeniu procesu Robineau zimna wojna w stosunkach polsko-francuskich trwała. Ekspulsowano kolejnych dyplomatów oraz zwykłych obywateli. Francja zaczęła wykorzystywać Korsykę jako miejsce pośrednie przy wydalaniu Polaków do kraju.
Władze francuskie, dla których uwolnienie przebywających w polskich więzieniach obywateli było celem nadrzędnym, próbowały "handlu wymiennego" poprzez wymianę za aresztowanych Polaków. Ograniczono także działalność polskich organizacji, nie oszczędzając stowarzyszeń kulturalnych i sportowych. Represje dotykały też wymianę gospodarczą (jako pierwsza zastosowała ten krok Polska rezygnując z zakupów francuskich samochodów), która w 1953 osiągnęła rekordowo niski poziom 28,54 mln dolarów. Punktem zwrotnym okazała się śmierć Stalina w marcu 1953. Od tego momentu kolejne działania miały na celu ocieplenie stosunków polsko-francuskich.
21 grudnia 1953 r. Rada Państwa skorzystała z prawa łaski w stosunku do André Simona Robineau i Gastona Drueta. Obaj zostali zwolnieni z więzienia i wydaleni z terytorium PRL. W stosunkach polsko-francuskich rozpoczął się okres ocieplenia.
Śledztwo IPN.
Prokurator Krzysztof Bukowski z IPN w Szczecinie prowadzi śledztwo w sprawie Robineau.

</doc>
<doc id="891633" url="https://pl.wikipedia.org/wiki?curid=891633" title="Sedmídolí">
Sedmídolí

Sedmidoli (czes. "Sedmídolí") – dolina górska w Sudetach Zachodnich, w czeskiej części pasma Karkonoszy.
Nazwa doliny Sedmídolí pochodzi najprawdopodobniej od siedmiu wyróżniających się dolin ("sedmi doli") i została nadana przez pasterzy w okresie zakładania gospodarstw pasterskich. W Sedmídolí 16 września 1726 roku zabito ostatniego niedźwiedzia po czeskiej stronie Karkonoszy (zdarzenie to przedstawione jest na jednym z malowideł wiszących na ścianie w wielkiej sieni w pałacu w Vrchlabí). O rejon Sedmídolí przez 180 lat trwał największy spór w Karkonoszach, dotyczący przebiegu granicy między Śląskiem a Czechami. Przyczyną sporu było odkrycie rud żelaza i miedzi w rejonie doliny.
Położenie.
Dolina położona jest po czeskiej stronie Karkonoszy, na północ od miejscowości Szpindlerowy Młyn w obszarze czeskiego Karkonoskiego Parku Narodowego, między Śląskim Grzbietem od północy a niewielkimi grzbietami Karkonosz ("Krkonoš") i Kozí hřbety, stanowiącymi część Czeskiego Grzbietu ("Český hřbet"), od południowego zachodu. Od zachodu dolina ograniczona jest stromym urwiskiem skalnym Doliny Łaby ("Labský důl"), a od wschodu masywem Studziennej Góry ("Studniční hora").
Charakterystyka.
Jest to wysokogórska, rozległa, nieckowata dolina pochodzenia lodowcowego, wcinająca się równoleżnikowo między główne grzbiety karkonoskie: Śląski i Czeski. Dolina Sedmídolí ze wszystkich stron otoczona jest wysokimi górami, jedynie w okolicy Szpindlerowego Młyna wąskim przesmykiem Łaby przebija się na południe. Zachodnią częścią doliny w kierunku południowo-wschodnim od źródeł na Łabskiej Łące płynie Łaba. Wschodnią stroną doliny w kierunku północno-zachodnim od źródeł na Białej Łące płynie Biała Łaba, uchodząca do Łaby. Dolina składa się z kilku odgałęzień utworzonych przez Łabę i jej dopływy, całość tworzy obszar źródliskowy Łaby.
Turystyka.
Przez dolinę prowadzą szlaki turystyczne. W jej obrębie położonych jest kilka schronisk turystycznych.

</doc>
<doc id="891635" url="https://pl.wikipedia.org/wiki?curid=891635" title="Tongańskie Siły Powietrzne">
Tongańskie Siły Powietrzne

Tongańskie Siły Powietrzne powstały w 1986 roku i dysponują 1 samolotem typu Victa Airtourer, którego aktualny stan techniczny pozostaje tajny.

</doc>
<doc id="891636" url="https://pl.wikipedia.org/wiki?curid=891636" title="Kościół św. Małgorzaty i św. Augustyna w Witowie">
Kościół św. Małgorzaty i św. Augustyna w Witowie

Kościół pw. św. Małgorzaty i św. Augustyna w Witowie – parafialny kościół rzymskokatolicki we wsi Witów-Kolonia z cudownym obrazem Matki Bożej Zwiastowania. Po rekoronacji obrazu świątynia nosi miano Sanktuarium Matki Bożej Zwiastowania.
Historia.
Kościół, należący niegdyś do opactwa norbertanów, został ufundowany przez biskupa płockiego Wita z Chotla w 1179; od jego imienia pochodzi nazwa „Witów”. W 1241 na klasztor napadli Tatarzy, mordując wszystkich zakonników i zakonnice. Według legendy trzy zdołały uciec do pobliskiego lasu i dzięki temu przeżyły. W czasie gdy w pobliskim Piotrkowie Trybunalskim odbywały się zjazdy sejmów walnych, w witowskim klasztorze przebywali królowie polscy. Rozbudowany w 1677, był później jeszcze wielokrotnie przebudowywany i obecnie ma charakter barokowy. Od połowy XIX wieku, kiedy miała miejsce kasata zakonu, kościół popadał w ruinę. Udało się jednak witowską świątynię odratować. Dzięki staraniom byłego proboszcza ks. kanonika Grzegorza Gogola odrestaurowano cały kościół oraz doprowadzono do rekoronacji obrazu i nadania tytułu sanktuarium maryjnego.
Świątynia jest bazylikowa, trzynawowa, z dwiema czterobocznymi wieżami. Barokowe wnętrze kościoła pochodzi z I połowy XVIII wieku. Centralnym miejscem jest ołtarz główny z cudownym obrazem Matki Bożej. W świątyni znajdują się 12-głosowe organy, stiuki i zdobienia ścienne. 
Z dawnego klasztoru pozostała baszta bramna, pełniąca obecnie funkcję dzwonnicy oraz jedno skrzydło klasztoru, obecna plebania.
Witowskie opactwo norbertanów było niegdyś jednym z najzamożniejszych klasztorów w Polsce, funkcjonowało nawet przysłowie „czerwony jak opat witowski”. 
9 maja 1999 r. w kościele odsłonięta została tablica upamiętniająca ks. Rocha Łaskiego (1902 - 1949), kapłana diecezji łódzkiej, kapelana Wojska Polskiego, więżnia KL Dachau, proboszcza tutejszej parafii w latach 1946 - 1949, który po po aresztowaniu i pobiciu przez funkcjonariuszy Urzędu Bezpieczeństwa zmarł 13 maja 1949 r. 

</doc>
<doc id="891637" url="https://pl.wikipedia.org/wiki?curid=891637" title="Michael Gravgaard">
Michael Gravgaard

Michael Gravgaard (ur. 3 kwietnia 1978 w Randers) – duński piłkarz, grający w barwach francuskiej drużyny FC Nantes. Filar defensywy drużyny z Nantes. Nosi numer 29 na koszulce. Będąc graczem FC København nazywany był przez kibiców "Copenhagen Air Force".
Życiorys.
Urodził się w miasteczku Randers, w środkowej części Danii, gdzie w roku 1996 rozpoczynał karierę piłkarską w lokalnym klubie Randers Freja. W roku 1999 awansował ze swoją drużyną do pierwszej ligi. W lecie 2002 przeniósł się do drużyny Viborg FF. W trzech sezonach z drużyną Viborg FF wystąpił w 94 meczach, strzelając w nich 18 bramek. W czasie letniego okienka transferowego, w roku 2005 przeniósł się do najlepszego wtedy zespołu całej duńskiej SuperLigi – FC København. Grał tam przez trzy sezony, aż do czasu, kiedy 6 lipca 2008 odszedł do FC Nantes. Po rozegraniu czternastu spotkań w Ligue 1, wypożyczono go do niemieckiego Hamburgera SV.
W sierpniu 2005 roku znalazł miejsce w drużynie narodowej Danii. Zagrał w drugiej połowie meczu z drużyną Anglii, zmieniając Pera Nielsena. W tymże meczu strzelił bramkę na 3-0. (Mecz skończył się wygraną Danii 4-1). Pierwsze całe spotkanie rozegrał 7 września 2005 roku przeciwko Gruzji. W kolejnych meczach przeciwko Grecji oraz Kazachstanowi strzelił po jednej bramce.
Zanim trafił do Kopenhagi, grał m.in. w Spentrup IF, Randers FC oraz Viborg FF.

</doc>
<doc id="891640" url="https://pl.wikipedia.org/wiki?curid=891640" title="Oktawia Górniok">
Oktawia Górniok

Oktawia Górniok (ur. 7 stycznia 1926 w Brodach, zm. 2 kwietnia 2007 w Katowicach) – polska prawniczka, specjalistka w zakresie prawa karnego – w szczególności prawa karnego gospodarczego, profesor nauk prawnych.
Życiorys.
Była jedynaczką, córką polskiego oficera. Powojenne losy łączyły ją z Wrocławiem, gdzie ukończyła studia na Wydziale Prawa Uniwersytetu Wrocławskiego. W 1966 uzyskała stopień doktora na podstawie pracy "Znikome społeczne niebezpieczeństwo czynu jako podstawa stosowania art.49 kpk (na podstawie orzecznictwa sądów wrocławskich w latach 1950-1960)" napisanej pod kierunkiem Witolda Świdy, a następnie otrzymała także stopień doktora habilitowanego nauk prawnych.
Od 1971 w stopniu docenta rozpoczęła karierę naukową na Wydziale Prawa Uniwersytetu Śląskiego w Katowicach. Pełniła rozliczne funkcje merytoryczne: m.in. była dziekanem WPiA (lata 1982–1983) oraz kierownikiem Katedry Prawa Karnego i Kryminologii WPiA Uniwersytetu Śląskiego. Osiągając tytuły profesora nadzwyczajnego i profesora zwyczajnego, związana była z Uniwersytetem Śląskim.
Pod jej kierunkiem stopień naukowy doktora uzyskał m.in. Wojciech Cieślak.
Do zainteresowań naukowych i dydaktycznych należały m.in.:
Odznaczenia.
Odznaczona między innymi Krzyżem Kawalerskim Orderu Odrodzenia Polski, Krzyżem Oficerskim Orderu Odrodzenia Polski, oraz Medalem Komisji Edukacji Narodowej.
Członkostwo w korporacjach naukowych.
Była członkiem Komitetu Nauk Prawnych PAN oraz Zrzeszenia Prawników Polskich.
Miejsce spoczynku.
Została pochowana na cmentarzu przy ul. Sienkiewicza w Katowicach.

</doc>
<doc id="891641" url="https://pl.wikipedia.org/wiki?curid=891641" title="Erskine Caldwell">
Erskine Caldwell

Erskine Preston Caldwell (ur. 17 grudnia 1903 w White Oak koło Moreland w stanie Georgia, zm. 11 kwietnia 1987 w Paradise Valley w stanie Arizona) – pisarz i publicysta amerykański. Autor licznych powieści i nowel ukazujących swoistość kulturową Południa USA, znany także z wnikliwych reportaży i krytycznej publicystyki społecznej.
Życiorys.
Syn prezbiteriańskiego duchownego (pastora), towarzyszył mu jako kaznodziei w licznych wędrówkach misyjnych po stanach południowych (Floryda, Wirginia, Tennessee, obie Karoliny), wcześnie poznając z bliska życie tej części kraju, co następnie znalazło odzwierciedlenie w jego utworach. Dopiero jako 15-latek osiadł z rodziną w miasteczku Wrens. Kształcił się w prywatnym prezbiteriańskim Erskine College w Due West (Płd. Karolina), później uczęszczał na stanowy Uniwersytet Wirginijski, którego jednak nie ukończył, zachęcony przez jednego z wykładowców do działalności pisarskiej. 
W młodości, przed rozpoczęciem kariery literackiej, chwytał się różnych zajęć: był robotnikiem rolnym pracując przy zbieraniu bawełny, a także kierowcą, kucharzem, kelnerem, pracownikiem budowlanym, stolarzem-dekoratorem itp. Jako student współpracował już z czasopismem „Life” i rozgłośnią CBS. W 1926 osiedlił się w Maine, trwale zajmując się działalnością twórczą; był w m.in. w Meksyku, Hiszpanii, Czechosłowacji, Chinach, Mongolii i ZSRR. Podczas wojny aktywny jako dziennikarz-reporter, lecz także autor scenariuszy dla filmów hollywoodzkich. 
Po wojnie osiadł na stałe w San Francisco. W późniejszym okresie, w ciągu ostatnich 20 lat życia spędzał zwykle pół roku poza krajem, gromadząc notatki z licznych podróży jako materiał do dalszej działalności pisarskiej. Kilkakrotnie odwiedzał Polskę; pierwszy raz w 1949 na zaproszenie Związku Literatów Polskich w drodze do ZSRR. Zasiadał w jury konkursu głównego na 25. MFF w Cannes (1972). 
Zmarł w wieku 83 lat wskutek powikłań wywołanych rozedmą i rakiem płuc.
Był czterokrotnie żonaty. Miał troje dzieci z pierwszego małżeństwa z Helen Lannigan, którą poznał na studiach (1925), a rozwiódł się w 1938. Z towarzyszką pracy zawodowej – fotograf Margaret Bourke-White, łączyło go krótkotrwałe małżeństwo (1939-1942). Po rozwodzie poślubił młodziutką studentkę June Johnson, z którą przeżył 12 lat i miał syna, a następnie żonaty był z Virginią M. Fletcher, z którą pozostawał w związku do końca życia.
Twórczość i jej charakter.
Pierwszy utwór (esej) opublikował będąc jeszcze na studiach (1926). Pierwsza jego książka ("The Bastard", 1929) została zakazana, a jej nakład skonfiskowany przez władze. Powszechną uwagę zwróciły na niego jednak dopiero dwie powieści osnute na tle zjawisk wielkiego kryzysu na początku lat 30. XX wieku. "Droga tytoniowa", budząca początkowo silne kontrowersje, zaliczana jest obecnie do najważniejszych powieści XX stulecia i wymieniona wśród 100 najistotniejszych powieści amerykańskich XX wieku. Jej adaptacja sceniczna z 1934 r. należała do najdłużej (7,5 roku) wystawianych sztuk na nowojorskim Broadwayu, wchodząc do klasyki amerykańskiego teatru, a sam tytuł stał się synonimem wiejskiej nędzy i zwyrodnienia. Za ogłoszenie drukiem "Poletka Pana Boga" został przejściowo aresztowany (1933), choć później sądownie uwolniony od zarzutów. Podczas II wojny światowej uzyskał zezwolenie na wyjazd do ZSRR, co umożliwiło mu pobyt na Ukrainie jako korespondentowi wojennemu i dokumentowanie ówczesnych wydarzeń; wydał wtedy tomy reportaży (1942): "Moscow under Fire", "All-out on the Road to Smolensk" i "Russia in War".
Styl jego uznawano za bliski Johnowi Steinbeckowi i Francisowi Scott Fitzgeraldowi. W najważniejszych utworach przedstawiał prymitywną egzystencję ubogich farmerów amerykańskiego Południa (głównie drobnych plantatorów tytoniu i bawełny) oraz miejscowych Murzynów, wraz z całą tamtejszą egzotyką, zazwyczaj opisując to z naturalistyczną drobiazgowością, lecz i tragikomicznie. Uważano, że ukazując tamtejsze realia, posługiwał się środkami brutalnego naturalizmu (nie stroniąc od scen drastycznych) i zjadliwą groteską z elementami czarnego humoru, wykazując przy tym nadmierną śmiałość obyczajową. 
Nierzadko przeciwstawiał się dyskryminacji rasowej (np. w "Close to Home", "A Place Called Estherville"), a swym utworom nadawał postać społecznego protestu. Sprawiło to, iż za granicą, a zwłaszcza w krajach socjalistycznych oceniano, że jego twórczość „cechuje radykalizm społeczny i krytyczne spojrzenie na zacofanie ekonomiczne i cywilizacyjne Południa”. Zauważano, iż „Caldwell eksponuje przy tym
degenerację biologiczną biedoty Południa, jej prymitywizm i obsesje seksualne”, ukazując wszystko to w jaskrawy i sugestywny sposób; styl pisarza nie zawsze jednak prowadzi do pozytywnych efektów artystycznych, często zaś razi schematyzmem. W okresie narastającego po wojnie antyamerykanizmu i radzieckiej „walki z imperalizmem” twórczość jego zyskała znaczącą popularność w ZSRR i innych krajach socjalistycznych, co ostatecznie niekorzystnie zaczęło odbijać się na opinii pisarza w samych Stanach Zjednoczonych. 
Łącznie napisał 25 powieści, ok. 150 nowel i opowiadań oraz wydał kilkanaście tomów innych utworów, w tym 4 tomy autobiografii. Był również autorem dwóch książeczek dla dzieci ("Molly Cottontail", 1958 i "The Deer at Our House", 1966). Na miesiąc przed śmiercią ukazała się jego ostatnia książka – eseistyczno-autobiograficzna "With All My Might". 
Ocena dorobku literackiego.
Chociaż ówcześnie należał do głośnych pisarzy amerykańskich (już w latach 30. XX w. wymieniano go wraz z W. Faulknerem i E. Hemingwayem), obecnie należy do mniej znanych autorów. W najlepszym, powojennym okresie swego pisarstwa, za granicą cieszył się szczególną poczytnością we Francji i ZSRR. Radykalne oceny społeczne i krytyczne spojrzenie pisarza na amerykańską rzeczywistość znajdowały nader przychylny odbiór w krajach komunistycznych, gdzie uważano go za „postępowego pisarza amerykańskiego”. Jednakże końcowa twórczość Caldwella przyciągała niewielką uwagę literackiej krytyki. Mimo iż William Faulkner uznawał go za jednego z 5 najlepszych pisarzy amerykańskich, większość krytyków niechętnie skłaniała się do tak wysokiej oceny.
Najpoczytniejsze utwory przełożono na blisko 30 języków; osiągnęły one w świecie nakłady przekraczające 60 mln egzemplarzy. Na podstawie aż 6 z nich nakręcono filmy (pierwszy – "Tobacco Road" Johna Forda już w 1941).
Twórczość w przekładach polskich.
W okresie PRL Caldwell był jednym z pisarzy amerykańskich najchętniej tłumaczonych na polski i wydawanych, o czym świadczy poniższy wykaz przekładów: 

</doc>
<doc id="891646" url="https://pl.wikipedia.org/wiki?curid=891646" title="Region Kolda">
Region Kolda



</doc>
<doc id="891649" url="https://pl.wikipedia.org/wiki?curid=891649" title="Kolda">
Kolda

Kolda – miasto i departament w południowym Senegalu, stolica regionu Kolda, ok. 60 tys. mieszkańców.

</doc>
<doc id="891652" url="https://pl.wikipedia.org/wiki?curid=891652" title="I Would Set Myself on Fire for You">
I Would Set Myself on Fire for You

I Would Set Myself on Fire for You – pięcioosobowy zespół screamo z Atlanty, USA. W dorobku grupy znajdują się dwie płyty, wydane przez Stickfigure Records. Zespół wyróżnia się oryginalnym brzmieniem, jego członkowie używają nietypowych dla gatunku instrumentów, takich jak altówka czy syntezator (na drugiej płycie pojawia się też saksofon). Grupa rozpadła się w lipcu 2007.
Skład grupy.
Obecnie członkowie grupy grają w następujących zespołach:

</doc>
<doc id="891654" url="https://pl.wikipedia.org/wiki?curid=891654" title="I Would Set Myself On Fire For You">
I Would Set Myself On Fire For You



</doc>
<doc id="891657" url="https://pl.wikipedia.org/wiki?curid=891657" title="Pałac Zamoyskich w Warszawie (ul. Nowy Świat)">
Pałac Zamoyskich w Warszawie (ul. Nowy Świat)

Pałac Zamoyskich, także kamienica hr. Andrzeja Zamoyskiego – zespół dwóch połączonych ze sobą budynków znajdujący się przy ul. Nowy Świat 67 i 69 w Warszawie.
Historia.
Od roku 1667 właścicielem posesji w tym rejonie był Jan Wielopolski. Wkrótce wybudował tu pałac i założył otaczający go ogród. W latach 1744–1745 na zlecenie spadkobierców Wielopolskiego dokonano przebudowy według projektu Piotra Hiża. Właścicielem budynku wkrótce stał się Franciszek Ksawery Branicki, który zlecił wykonanie prac renowacyjnych Szymonowi Bogumiłowi Zugowi.
W roku 1802 pałac kupiła Anna z Zamoyskich Sapieżyna. W budynku tym zamieszkał wtedy Stanisław Staszic; tu też zmarł w roku 1826. W 1839 posiadłość stała się własnością Andrzeja Zamoyskiego. Nowy właściciel w latach 1843–1846 dokonał jego przebudowy pod kierunkiem Henryka Marconiego, który nadał budowli okazałości. Jej fasadę zaakcentował tympanonem zdobionym płaskorzeźbami Pawła Malińskiego przedstawiającymi sceny mitologiczne.
19 września 1863 z okna pałacu członkowie Żandarmerii Narodowej dokonali zamachu na przejeżdżającego Nowym Światem namiestnika carskiego Fiodora Berga. W odwecie pałac został splądrowany przez żołnierzy rosyjskich. Mienie mieszkańców zostało wyrzucone na bruk, przeniesione pod pomnik Mikołaja Kopernika i spalone. Z mieszkania siostry Fryderyka Chopina Izabeli Barcińskiej wyrzucono fortepian kompozytora, co opisał Cyprian Kamil Norwid w wierszu "Fortepian Szopena". Zniszczeniu uległa też cenna biblioteka i przygotowane do druku prace mieszkającego w domu Zamoyskich orientalisty Józefa Szczepana Kowalewskiego.
Od 1867 w pałacu mieściła się siedziba Zarządu Inżynierii Warszawskiego Wojennego Okręgu.
W dwudziestoleciu międzywojennym w pałacu mieściło się Ministerstwo Spraw Wewnętrznych (nr 69) oraz Główna Komenda Policji Państwowej (nr 67).
Podczas obrony Warszawy w 1939, od 8 do 17 września, w budynku miało swoją siedzibę Dowództwo Obrony Warszawy, co upamiętnia tablica pamiątkowa z piaskowca wmurowana w 1950. Pałac został uszkodzony w czasie nalotów Luftwaffe. 17 września siedzibę dowództwa przeniesiono do gmachu Centrali PKO na rogu ulic Marszałkowskiej i Świętokrzyskiej.
Pałac ucierpiał również podczas powstania warszawskiego. Stanowił umocniony ośrodek oporu Niemców. 23 sierpnia 1944 został zdobyty przez powstańców. 
Pałac odbudowano w latach 1948–1950 ze zmianami według projektu Mieczysława Kuźmy. Mieszczą się tam m.in. Wydział Nauk Politycznych i Studiów Międzynarodowych, Instytut Stosowanych Nauk Społecznych, Wydział Dziennikarstwa, Informacji i Bibliologii i Wydział „Artes Liberales” Uniwersytetu Warszawskiego.
W 2001, w 180. rocznicę urodzin Cypriana Kamila Norwida, na budynku umieszczono tablice pamiątkowe upamiętniające poetę i zniszczenie fortepianu Chopina.

</doc>
<doc id="891658" url="https://pl.wikipedia.org/wiki?curid=891658" title="Louga">
Louga

Louga (wolof: "Luga") – miasto i departament w północno-centralnym Senegalu, stolica regionu Louga, ok. 82 tys. mieszkańców (stan z 2007 roku).

</doc>
<doc id="891660" url="https://pl.wikipedia.org/wiki?curid=891660" title="Region Louga">
Region Louga



</doc>
<doc id="891661" url="https://pl.wikipedia.org/wiki?curid=891661" title="Kokcydioza">
Kokcydioza



</doc>
<doc id="891662" url="https://pl.wikipedia.org/wiki?curid=891662" title="Sotyjskie Siły Powietrzne">
Sotyjskie Siły Powietrzne

Armia powietrzna Lesotho – jednostki transportowe oraz policyjne, które stacjonują w Maseru.
Królewskie Siły Obrony Lesotho od 1979 roku posiadają własny dywizjon lotniczy, początkowo była to jednostka o charakterze policyjnym na potrzeby której w 1979 roku zakupiono dwa samoloty wielozadaniowe Short SC.7 Skyvan i śmigłowiec Bölkow Bo 105. We wrześniu 1989 roku Skyvany zastąpiono dwoma samolotami CASA C-212, ale już w listopadzie tego roku jeden z nich rozbił się. Eskadra lotnictwa Lesotho składa się z 10 samolotów i śmigłowców. Na wyposażeniu znajdują się CASA C-212 "Aviator" i Bell412/412 SP, które spełniają zadania transportowe oraz dyspozycyjno-ratownicze Cessna 182Q, Bölkow Bo 105 i Soloy-Westland-Bell 47G.

</doc>
<doc id="891667" url="https://pl.wikipedia.org/wiki?curid=891667" title="Sedmidoli">
Sedmidoli



</doc>
<doc id="891669" url="https://pl.wikipedia.org/wiki?curid=891669" title="Włatcy Móch">
Włatcy Móch



</doc>
<doc id="891670" url="https://pl.wikipedia.org/wiki?curid=891670" title="Kokcydia">
Kokcydia

Kokcydia – gromada pasożytów z podtypu apikompleksów. Są to jednokomórkowe pierwotniaki, pasożyty komórek krwi lub nabłonka przewodu pokarmowego kręgowców o mniej lub bardziej owalnym kształcie. Należą do nich m.in. "Toxoplasma gondii", "Cryptosporidium" i gatunki z rodziny "Eimeriidae".

</doc>
<doc id="891674" url="https://pl.wikipedia.org/wiki?curid=891674" title="Chassepot">
Chassepot



</doc>
