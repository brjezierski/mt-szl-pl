<doc id="891689" url="https://pl.wikipedia.org/wiki?curid=891689" title="Georg Wilhelm Neunhertz">
Georg Wilhelm Neunhertz

Georg Wilhelm Neunhertz (ur. 1689 we Wrocławiu, zm. 27 maja 1749 w Pradze) – malarz i autor fresków, tworzył w epoce baroku. Był synem malarza Christiana Neunhertza oraz Anny Elisabeth Willmann, córki malarza Michaela Willmanna. Jego nauczycielem był Michael Willmann, a po jego śmierci w roku 1706 – pasierb Willmanna Jan Krzysztof Liszka. 
Do jego dzieł zalicza się dekoracje kopuły kościoła pw. Najświętszej Marii Panny i św. Mikołaja w Lądzie nad Wartą (1733), było to malarstwo iluzjonistyczne. Program fresków lądzkiej kopuły ułożył opat-mecenas Mikołaj Antoni Łukomski. Ukazał on Kościół jako dom mądrości (łac. "Domus Sapientiae") wzniesiony na 7 kolumnach, którymi uczynił postaci 7 najwybitniejszych ojców i doktorów Kościoła. Centralny fresk ukazuje alegorie Kościoła jako bramy tryumfalnej, przez którą wierni prowadzeni przez Mądrość Bożą wkraczają do nieba. Myślą przewodnią jest tryumf Mądrości Bożej, czyli Ducha Świętego, ukazanego w latarni kopuły w postaci gołębicy, nad złem, grzechem i wszelką herezją.
Innymi dziełami Neunhertza są dekoracja sklepień biblioteki w żagańskim klasztorze augustiańskim z 1736, niektóre dekoracje w kościele Matki Boskiej Łaskawej w Krzeszowie, freski w kościele Wniebowzięcia NMP klasztoru na Strahowie w Pradze (1743-44) oraz wystrój sali balowej zamku w Rydzynie z 1745. W kościele reformatów w Boćkach wykonał polichromię w kopule.

</doc>
<doc id="891690" url="https://pl.wikipedia.org/wiki?curid=891690" title="Tadeusz Jachimek">
Tadeusz Jachimek

Tadeusz Jachimek ps. „Ninka”, „Jar”, „Jocker”, „Joker” (ur. 9 lutego 1911 w Wiśniowej, zm. 4 listopada 1970 w Łodzi) – podpułkownik Wojska Polskiego, sekretarz generalny Zrzeszenia Wolność i Niezawisłość od września 1945, szef sztabu Delegatury Sił Zbrojnych na Kraj.
Życiorys.
Ukończył w 1933 Szkołę Podchorążych Piechoty i otrzymał przydział do 36 pułku piechoty w którym pełnił stanowiska dowódcy plutonu i kompanii do 1938. Jednocześnie w latach 1935–1938 studiował w Instytucie Wschodnim. Zdał egzamin do Wyższej Szkoły Wojennej w 1939 i odbył kurs próbny. W tym samym roku był pomocnikiem oficera operacyjnego 8 Dywizji Piechoty oraz uczestniczył w obronie Modlina. 
Od 1940 w konspiracji w Polskim Związku Wolności, a w ZWZ–AK od maja 1941. Kierował referatem Front Wschodni O de B w Biurze Studiów Oddziału II KG. Uczestnik powstania warszawskiego w I rzucie KG AK. 3 lutego 1947 skazany w procesie I Zarządu Głównego WiN. Obok niego sądzeni byli: Jan Rzepecki, Antoni Sanojca, Jan Szczurek-Cergowski, Marian Gołębiewski, Henryk Żuk, Kazimierz Leski, Józef Rybicki, Ludwik Muzyczka i Emilia Malessa. Służył od 1947 w ludowym Wojsku Polskim. W Centrum Wyszkolenia Piechoty ukończył kurs dowódców pułków i był oficerem w sztabie Dowództwa Okręgu Wojskowego w Bydgoszczy. Przeniesiony do rezerwy w 1950, a od 1956 pracował w cywilnych instytucjach. 
Ponownie powołany do służby wojskowej w 1957. Ukończył w 1958 Wyższy Akademicki Ogólnowojskowy Kurs w Akademii Sztabu Generalnego. Pełnił służbę w Gdańsku i Łodzi jako kierownik Studium Wojskowego. Został pochowany na Cmentarzu Komunalnym na Powązkach (kwatera B14-7-11).

</doc>
<doc id="891694" url="https://pl.wikipedia.org/wiki?curid=891694" title="Nemrut (wulkan)">
Nemrut (wulkan)

Nemrut (tur. "Nemrut Dağı") – drzemiący wulkan; jedyny we wschodniej Turcji aktywny w czasach historycznych – ostatnia potwierdzona erupcja w roku 1650. Zaliczany do stratowulkanów.
Kaldera wznosi się na wysokość 2948 m n.p.m. i mierzy 7200 m średnicy, co daje jej pierwszeństwo we wschodniej Turcji. W środku krateru znajduje się 5 jezior. Wulkan podzielił pierwotne zlewisko rzeki Mus na dwie części w konsekwencji doprowadzając do powstania największego jeziora Turcji – Wan.

</doc>
<doc id="891704" url="https://pl.wikipedia.org/wiki?curid=891704" title="Kopiec szwedzki">
Kopiec szwedzki



</doc>
<doc id="891707" url="https://pl.wikipedia.org/wiki?curid=891707" title="Paweł Piasecki (duchowny)">
Paweł Piasecki (duchowny)

Paweł Piasecki (ur. 17 października 1579 w Piasecznie, zm. 1 sierpnia 1649 w Mogile) – sekretarz królewski Zygmunta III Wazy (ok. 1613–1627), archidiakon warszawski w latach 1616–1631, kanonik lubelski, opat komendatoryjny mogilski (1624–1649) i biskup kamieniecki (1627–1640), biskup chełmski (1640–1644), a następnie przemyski (1644–1649), archidiakon kapituły kolegiackiej św. Jana Chrzciciela w Warszawie w 1616, kanonik warszawski w 1613, "dr utriusque iuris".
Życiorys.
Syn Sebastiana i Katarzyny z Gromadzkich. Na Akademię Krakowską wpisał się w półroczu zimowym 1596. Studiował w Rzymie, dokąd wyjechał po raz pierwszy w 1598, i w Ołomuńcu, gdzie wstąpił na akademię jezuicką (1605). Następnie odbywał studia w Pradze. Po powrocie do Polski, przyjąwszy święcenia kapłańskie przebywał na dworze biskupa poznańskiego Wawrzyńca Goślickiego, a wkrótce potem objął kanonikat poznański. W 1608 ponownie wyrusza do Rzymu na dalsze studia, gdzie 19 lipca 1610 uzyskał doktorat obojga praw. Był także protonotariuszem apostolskim. Powróciwszy do kraju (ok. 1613) pełnił przez prawie 15 lat funkcję sekretarza króla Zygmunta III Wazy. Został kanonikiem, w 1616 archidiakonem warszawskim, a następnie lubelskim. Deputat kapituły katedralnej poznańskiej na Trybunał Główny Koronny w 1620. Delegat kapituły katedralnej poznańskiej na sejm walny 1623. W 1624 mianowany opatem w Mogile pod Krakowem. W 1627 zyskał godność biskupa kamienieckiego, w 1640 – chełmskiego i w 1644 – przemyskiego. W 1634 właściciel wsi Biskupice oraz Struża koło Chełma w województwie Lubelskim. Był członkiem konfederacji generalnej zawiązanej 16 lipca 1632 roku. Był elektorem Władysława IV Wazy z województwa podolskiego w 1632. Podpisał "pacta conventa" Jana II Kazimierza Wazy w 1648 roku.
Zmarł 1 sierpnia 1649 w Mogile.
Twórczość.
Autor "Kroniki Polskiej", całość pt. „Kronika Pawła Piaseckiego”, wyd. Kraków 1870.
Listy.
Dzieła w: archive,Federacji Bibliotek Cyfrowych, Google

</doc>
<doc id="891708" url="https://pl.wikipedia.org/wiki?curid=891708" title="Flaga Lubonia">
Flaga Lubonia



</doc>
<doc id="891709" url="https://pl.wikipedia.org/wiki?curid=891709" title="Kanesz">
Kanesz



</doc>
<doc id="891711" url="https://pl.wikipedia.org/wiki?curid=891711" title="Tomasz Kasprzyk (muzyk)">
Tomasz Kasprzyk (muzyk)

Tomasz Jacek Kasprzyk (ur. 17 sierpnia 1970) – polski muzyk, kompozytor, producent muzyczny, inżynier dźwięku i multiinstrumentalista, a także dziennikarz radiowy i telewizyjny. Absolwent Akademii Muzycznej im. Grażyny i Kiejstuta Bacewiczów w Łodzi. Członek Akademii Fonograficznej ZPAV. Krytyk, felietonista i recenzent muzyczny, stale współpracujący m.in. z magazynami „Gitarzysta”, „Basista”, „Estrada i Studio”, „Machina” oraz telewizjami: TVP, TVN, Polsat i TV4. Endorser instrumentów firmy Mayones.
Życiorys.
Pracę dziennikarską zaczynał w łódzkim Radio Classic FM, gdzie pełnił funkcję szefa redakcji muzycznej. Od 2001 roku związany był z RMF FM. Współtwórca i prowadzący m.in. takich audycji jak: „Dragony RMF FM”, „Gwiazdozbiór Smoka”, „Wakacje Pod Kryptonimem”. Współtworzył także rozgłośnie RMF Maxxx i RMF Classic. Z RMF FM odszedł w sierpniu 2005 roku.
Następnie związał się z grupą Eurozet. Był dyrektorem programowym w rozgłośni Antyradio. Prowadzi autorską audycję w tejże rozgłośni – „Kasprologia”. W latach 2010–2015 i ponownie w 2019 prowadził w weekendy morning show Radia Zet - Dzień dobry bardzo. Od stycznia 2019 prowadzi w Radiu Zet autorski program Coolturalny wieczór.
Jako muzyk współpracował m.in. z takimi wykonawcami jak: Varius Manx, Red CPN, Outer Space, Young Jazz Orchestra, De Sejm, Kenya, Karate Music, Five Lines, Perfect, Bracia, Polish Camerata, Mech, Ocean, Deriglasoff, Oddział Zamknięty, Proletaryat, Big Cyc, Chassis oraz Hunter. Współpracował również z Teatrem Wielkim i Teatrem Muzycznym w Łodzi oraz z warszawskim Teatrem Roma. W latach 2012-2015 był członkiem zespołu Deriglasoff.

</doc>
<doc id="891712" url="https://pl.wikipedia.org/wiki?curid=891712" title="System celkowy">
System celkowy

System celkowy, filadelfijski, pensylwański – system penitencjarny (dwa kolejne to: milczenia i progresywny). Powstał w 1791 roku w Stanach Zjednoczonych, w Filadelfii, w stanie Pensylwania. Założony przez kwakrów. Zastosowano w nim izolację w dzień i w nocy, umieszczając więźnia w jednoosobowej celi i dając mu do czytania Biblię.
System miał przyczyniać się do wewnętrznej przemiany moralnej przestępcy. Nie przyniósł jednak zamierzonego efektu. Dłuższa izolacja w wielu wypadkach prowadziła do apatii, braku samodzielności, a często również do zaburzeń psychicznych.

</doc>
<doc id="891713" url="https://pl.wikipedia.org/wiki?curid=891713" title="Schönthälchen">
Schönthälchen



</doc>
<doc id="891718" url="https://pl.wikipedia.org/wiki?curid=891718" title="Gorgol">
Gorgol



</doc>
<doc id="891719" url="https://pl.wikipedia.org/wiki?curid=891719" title="Syncrude">
Syncrude

Syncrude ("Syncrude Canada Ltd.") – największy na świecie producent syntetycznej ropy naftowej z piasków bitumicznych Zaspokaja 13% zapotrzebowania Kanady na ropę naftową.
Koncern ten jest przedsiębiorstwem joint venture, którego udziałowcami są: Canadian Oil Sands Limited (36,74%), Imperial Oil (25%), Suncor Energy (12%), Sinopec (9,03%), Nexen (7,23%), Mocal Energy (5%), Murphy Oil (5%). Pokłady piasków bitumicznych i rafinerie znajdują się w północnej części Alberty.

</doc>
<doc id="891722" url="https://pl.wikipedia.org/wiki?curid=891722" title="System milczenia">
System milczenia

System milczenia, auburnski – system penitencjarny założony w 1826 r. w Auburn, w stanie Nowy Jork, USA. Polegał on na tym, że w nocy więźniowie byli odizolowani od siebie, a w dzień pracowali wspólnie, ale w całkowitym milczeniu. Nad zachowaniem milczenia czuwał dozorca z długim pejczem.
Milczenie niezbędne dla ochrony więźniów przed złym wpływem innych, zdemoralizowanych – rozwijało u nich obłudę, a kary dyscyplinarne za naruszenie tego zakazu wywoływały wrogie nastawienie do administracji zakładu.

</doc>
<doc id="891723" url="https://pl.wikipedia.org/wiki?curid=891723" title="System progresywny">
System progresywny

System progresywny – system penitencjarny powstały w XIX wieku w Anglii i Irlandii, związany z wprowadzeniem klasyfikacji skazanych (płeć, rodzaj popełnionego przestępstwa, stopień demoralizacji, wcześniejsza karalność, zaburzenia osobowości).
Ma charakter dyscyplinarny. Jest systemem poziomów i selekcji. Za pozytywne zachowanie przenoszono na wyższy poziom i odwrotnie. Występuje tu motywowanie do dobrego zachowania.
Wyższy poziom wiązał się z większą ilością przywilejów i swobodą.
Polega na wyróżnieniu trzech faz kary pozbawienia wolności:

</doc>
<doc id="891728" url="https://pl.wikipedia.org/wiki?curid=891728" title="Walec obrotowy">
Walec obrotowy



</doc>
<doc id="891734" url="https://pl.wikipedia.org/wiki?curid=891734" title="Mortal Love">
Mortal Love

Mortal Love " (pol. śmiertelna miłość) " – norweski zespół muzyczny grający gothic metal założony w 2001. 
Utwory zespołu wyróżnia mieszanka sopranu i tenoru w partiach wokalnych, a także spokojna i stała rytmiczna melodia z dodatkiem pianina i syntezatora. W swoich utworach poruszają głównie temat miłości. Dotychczas zespół wydał trzy albumy: "All the Beauty", "I Have Lost" i "Forever Will Be Gone".

</doc>
<doc id="891735" url="https://pl.wikipedia.org/wiki?curid=891735" title="Ewa Dróbecka-Brydak">
Ewa Dróbecka-Brydak

Ewa Dróbecka-Brydak (ur. 25 września 1939 w Warszawie, zm. 3 kwietnia 2007) – polska okulistka, profesor nadzwyczajny, doktor habilitowana nauk medycznych.
Życiorys.
Po zakończeniu II wojny światowej mieszkała przy ulicy Filtrowej, gdzie uczęszczała do szkoły podstawowej. Następnie ukończyła LO im. J. Słowackiego. Dyplom lekarski uzyskała na warszawskiej Akademii Medycznej. Po studiach odbyła staże w szpitalach: przy ulicy Brzeskiej i ulicy Koszykowej. Następnie podjęła pracę w Centralnym Ośrodku Badawczym Kolejowej Służby Zdrowia. Doktoryzowała się w 1971 na podstawie pracy "Ocena czynności siatkówki w wysokiej krótkowzroczności". Habilitację uzyskała w 1991 na podstawie oceny dorobku i rozprawy "Ocena narządu wzroku u chorych po przeszczepieniu nerek".
Trzykrotnie wybierana na przewodnicząca oddziału warszawskiego PTO w latach 1992-1998 i 2004-2006, była także członkiem zarządu głównego PTO. Wieloletnia pracownica Katedry i Kliniki Okulistyki I Wydziału Lekarskiego Akademii Medycznej w Warszawie. Swoje prace publikowała m.in. w "Klinice Ocznej".
Od 1966 żona Janusza Brydaka, stomatologa. Miała dwójkę dzieci: Joannę i Jerzego, także lekarzy.

</doc>
<doc id="891737" url="https://pl.wikipedia.org/wiki?curid=891737" title="Polygonum bistorta">
Polygonum bistorta



</doc>
<doc id="891741" url="https://pl.wikipedia.org/wiki?curid=891741" title="Park stanowy Gambrill">
Park stanowy Gambrill

Park stanowy Gambrill (ang. "Gambrill State Park") to park stanowy w amerykańskim stanie Maryland. Park położony jest w hrabstwie Frederick, około 10 km na północny zachód od miasta Frederick. Park ma powierzchnię 1137 akrów (4,60 km²). Do atrakcji parku należą punkty widokowe oferujące odwiedzającym interesujące panoramy okolicznych pól i lasów, kamienne schronisko, 16 mil (25,75 km) szlaków turystycznych oraz kemping. Park jest także popularnym centrum turystyki, kolarstwa górskiego oraz jazdy konnej.
Historia.
Park powstał gdy działający na rzecz ochrony środowiska mieszkańcy hrabstwa Frederick zakupili kawałek ziemi położony na górze Catoctin ("Catoctin Mountain") i podarowali go miastu Frederick jako park miejski. W dniu 7 września 1934 roku miasto Frederick przekazało ten obszar stanowi Maryland z przeznaczeniem na park stanowy. Park został nazwany imieniem Jamesa H. Gambrilla, Jr., jednego z głównych lokalnych działaczy na rzecz ochrony przyrody.
Większość obiektów rekreacyjnych parku została zbudowana w latach 30. XX wieku, w czasie Wielkiej Depresji przez "Civilian Conservation Corps" (CCC). Był to program federalny, który w całym kraju zatrudniał młodych mężczyzn do pracy przy odzyskiwaniu zasobów naturalnych położonych na terenach publicznych i prywatnych dla celów rekreacyjnych oraz dla ochrony przyrody. Znajdujący się w parku kamienne schronisko, "Tea Room" czyli pokój herbaciany, jest szczególnie dobrym przykładem obiektów rekreacyjnych budowanych przez CCC.
Flora i fauna.
Park ożywia się wiosną gdy zakwitają licznie występujące tu gatunki drzew i krzewów. Atrakcją parku są licznie kwitnące w maju derenie oraz kalmie szerokolistne kwitnące w czerwcu. Park jest również ostoją dla wielu gatunków dzikich zwierząt. W lasach parku występują między innymi salamandry, jelenie wirginijskie oraz niedźwiedzie czarne. Turyści powinni szczególnie uważać na dwa gatunki jadowitych grzechotników występujących w parku: mokasyna miedzianogłowca ("Agkistrodon contortrix") oraz grzechotnika leśnego ("Crotalus horridus").
Rekreacja na terenie parku.
Park posiada dwa zagospodarowane obszary: "Rock Run Area" oraz "High Knob Area". Obszar Rock Run Area położony jest przy wjeździe do parku i zawiera nowoczesny kemping zdolny pomieścić 31 rodzin, a także cztery drewniane kabiny. Obszar "High Knob Area" położony jest w pobliżu wierzchołka góry Catoctin. W okolicy tej istnieją wiaty, stoły, grille przydatne do organizacji pikników. Atrakcją znajdującego się tu schroniska na 75 osób jest olbrzymi kominek zbudowany z kamienia.
W parku znajduje się ponad 16 mil (25.75 km) szlaków turystycznych. Wszystkie szlaki zaczynają się i kończą przy parkingu w połowie drogi łączącej oba zagospodarowane tereny. Niemal wszystkie dostępne są nie tylko dla turystów pieszych, lecz również dla rowerzystów górskich, a także do jazdy konnej. W parku znajdują się również 3 mile (4,8 km) z 26,5 mil (42,6 km) szlaku Catoctin ("Catoctin Trail"), który wiedzie z parku stanowego Gambrill na północ przez las miejski miasta Frederick i park stanowy Cunningham Falls do zarządzonego przez National Park Service parku góry Catoctin ("Catoctin Mountain Park"), gdzie można z niego przejść na Szlak Appalachów.

</doc>
<doc id="891743" url="https://pl.wikipedia.org/wiki?curid=891743" title="Gnidosz błotny">
Gnidosz błotny

Gnidosz błotny ("Pedicularis palustris" L.) – gatunek należący do rodziny zarazowatych. Występuje w Europie, na Kaukazie i w Kanadzie. W Polsce dość częsty na całym niżu.
Biologia i ekologia.
Roślina jednoroczna lub dwuletnia, hemikryptofit. Jest półpasożytem. Na użytkowanych łąkach uznawana za chwast, gdyż osłabia sąsiednie rośliny wysysając z nich wodę i sole mineralne. Roślina miododajna, owadopylna, kwitnie od maja do lipca. Zapylana jest przeważnie przez trzmiele. Roślina trująca. 
Rośnie na mokrych łąkach i torfowiskach. W górach występuje po regiel dolny. W klasyfikacji zbiorowisk roślinnych gatunek charakterystyczny dla klasy (Cl.) "Scheuchzerio-Caricetea nigrae".
Zmienność.
Występuje w 2 podgatunkach:
Zagrożenia i ochrona.
W latach 2004–2014 roślina była objęta w Polsce ścisłą ochroną gatunkową, od 2014 roku podlega ochronie częściowej. Roślina została umieszczona w Polskiej Czerwonej Księgi Roślin jako gatunek narażony na wymarcie (kategoria zagrożenia VU). Tę samą kategorię zagrożenia otrzymała w Czerwonej liście roślin i grzybów Polski (2006, 2016). Zagrożeniem jest zanikanie stanowisk wynikające z osuszania terenów podmokłych i przekształcania ich w łąki i inne tereny użytkowe. Wiele stanowisk znajduje się na obszarach chronionych, m.in. w Białowieskim, Wielkopolskim i Tatrzańskim Parku Narodowym.

</doc>
<doc id="891744" url="https://pl.wikipedia.org/wiki?curid=891744" title="Pedicularis palustris">
Pedicularis palustris



</doc>
<doc id="891750" url="https://pl.wikipedia.org/wiki?curid=891750" title="Bellerofont (planeta)">
Bellerofont (planeta)



</doc>
<doc id="891751" url="https://pl.wikipedia.org/wiki?curid=891751" title="Zespół &quot;pustego siodła&quot;">
Zespół &quot;pustego siodła&quot;



</doc>
<doc id="891754" url="https://pl.wikipedia.org/wiki?curid=891754" title="Krais">
Krais



</doc>
<doc id="891756" url="https://pl.wikipedia.org/wiki?curid=891756" title="Joanna Kasperska">
Joanna Kasperska

Joanna Kasperska (ur. 19 sierpnia 1948 w Otwocku) – polska aktorka.
Życiorys.
Zadebiutowała jako 19-latka rolą Zinaidy w debiucie reżyserskim Andrzeja Żuławskiego "Pavoncello" (1967).
W 1970 ukończyła Wydział Aktorski PWST w Warszawie.
Była aktorką Teatru im. Bogusławskiego w Kaliszu (1970-1972) oraz teatrów warszawskich: Rozmaitości (1972-1982), Komedia (1982-1990) i Północnym (1990-1992).

</doc>
<doc id="891763" url="https://pl.wikipedia.org/wiki?curid=891763" title="Archilochus colubris">
Archilochus colubris



</doc>
<doc id="891766" url="https://pl.wikipedia.org/wiki?curid=891766" title="Anna Bonna">
Anna Bonna

Anna Bonna (ur. 10 listopada 1972 w Świeciu) – polska aktorka.
W 1995 ukończyła Studio Aktorskie w Olsztynie. W latach 1993–2004 związana była z Teatrem Polskim im. Hieronima Konieczki w Bydgoszczy.

</doc>
<doc id="891767" url="https://pl.wikipedia.org/wiki?curid=891767" title="Tamias striatus">
Tamias striatus



</doc>
<doc id="891776" url="https://pl.wikipedia.org/wiki?curid=891776" title="Bisig Bakal ng Tagala">
Bisig Bakal ng Tagala

Bisig Bakal ng Tagala (pol. Żelazne Ręce Filipińczyków) – ochotnicza filipińska organizacja paramilitarna podporządkowana Japończykom podczas II wojny światowej
Organizacja została utworzona w styczniu 1945 r. w Manili. Na jej czele stanął Aurelio Alvero, b. członek Stowarzyszenia Nowych Liderów powiązanego z Makapili. Liczyła ona ok. 500 osób. Przeszli oni szkolenie wojskowe prowadzone przez Japończyków, a następnie zostali przez nich wyposażeni i umundurowani. Deklarowali walkę przeciwko Amerykanom uważanym za okupantów w obronie niepodległości Filipin. Podczas amerykańskiej inwazji na wyspy bronili Manili w czerwcu 1945 r. wraz z wojskami japońskimi. 

</doc>
<doc id="891777" url="https://pl.wikipedia.org/wiki?curid=891777" title="Waidhaus">
Waidhaus

Waidhaus – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Lesie Czeskim, około 25 km na południowy wschód od Neustadt an der Waldnaab, przy granicy z Czechami, autostradzie A6 i drodze B14.
Okolica.
Okolica: Rozvadov, Eslarn, Pleystein, Georgenberg.
Dzielnice.
W skład gminy wchodzą następujące dzielnice: Berghaus, Birklohe, Frankenreuth, Grafenau, Hagendorf, Hörlmühle, Kühmühle, Marxmühle, Naglerhof, Oberströbl, Ödkührieth, Papiermühle, Pfälzerhof, Pfrentsch, Reichenau, Reinhardsrieth i Ziegelhütte.
Oświata.
W gminie znajduje się 50 miejsc przedszkolnych (62 dzieci) oraz szkoła podstawowa (8 nauczycieli, 186 uczniów).

</doc>
<doc id="891778" url="https://pl.wikipedia.org/wiki?curid=891778" title="Kariofagi">
Kariofagi



</doc>
<doc id="891780" url="https://pl.wikipedia.org/wiki?curid=891780" title="Waldthurn">
Waldthurn

Waldthurn – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Lesie Czeskim, około 15 km na południowy wschód od Neustadt an der Waldnaab.

</doc>
<doc id="891781" url="https://pl.wikipedia.org/wiki?curid=891781" title="Próchnojad">
Próchnojad



</doc>
<doc id="891788" url="https://pl.wikipedia.org/wiki?curid=891788" title="Prędkość graniczna (żegluga)">
Prędkość graniczna (żegluga)

Prędkość graniczna – maksymalna prędkość jaką statek wodny jest w stanie osiągnąć pływając wypornościowo (a nie w ślizgu).
Ograniczenie to spowodowane jest gwałtownym wzrostem oporu falowego, kiedy wzbudzana przez kadłub fala osiąga długość równą długości jego linii wodnej. 
gdzie:
&lt;br&gt;V - prędkość graniczna w węzłach
&lt;br&gt;KLW - długość linii wodnej w metrach

</doc>
<doc id="891789" url="https://pl.wikipedia.org/wiki?curid=891789" title="Speinshart">
Speinshart

Speinshart – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Eschenbach in der Oberpfalz. Leży około 26 km na zachód od Neustadt an der Waldnaab, nad rzeką Creußen.
Dzielnice.
W skład gminy wchodzą trzy dzielnice: Seitenthal, Speinshart i Tremmersdorf.
Oświata.
W gminie znajduje się 50 miejsc przedszkolnych (38 dzieci) oraz szkoła podstawowa (15 nauczycieli, 304 uczniów).

</doc>
<doc id="891791" url="https://pl.wikipedia.org/wiki?curid=891791" title="Gibson ex Huberman">
Gibson ex Huberman

Gibson ex Huberman – skrzypce wykonane w 1713 roku przez Antonio Stradivariego w „złotym okresie”, pod koniec jego kariery. 
Skrzypce początkowo nazywały się "Gibson". Ich obecna nazwa pochodzi od nazwiska jednego z byłych właścicieli – polskiego wirtuoza Bronisława Hubermana, któremu instrument został dwa razy skradziony. Pierwszy raz miało to miejsce w 1919 roku, w wiedeńskim hotelu – wówczas skrzypce szybko wróciły do właściciela. Za drugim razem, w 1936 roku, zniknęły z garderoby w Carnegie Hall i Huberman już ich nie odzyskał. Dopiero w 1985 roku mało znany nowojorski skrzypek, Julian Altman, przyznał się na łożu śmierci do kradzieży i zwrócił instrument.
Obecnym posiadaczem skrzypiec jest Joshua Bell, który kupił instrument za ok. 4 miliony dolarów.

</doc>
<doc id="891796" url="https://pl.wikipedia.org/wiki?curid=891796" title="Niestrudek lśniący">
Niestrudek lśniący

Niestrudek lśniący, niestrudek błyszczyk ("Bembidion lampros") – gatunek chrząszcza z rodziny biegaczowatych. Jest typem nomenklatorycznym podrodzaju "Metallina" Motschulsky, 1864.
Rozprzestrzeniony jest w Europie, Azji (po Syberię), zawleczony również do Ameryki Północnej. W Polsce jest pospolity na terenie całego kraju z wyjątkiem Wzgórz Trzebnickich i Kotliny Nowotarskiej.
Najliczniej pojawia się od początków czerwca do końca sierpnia, na polach i łąkach.
Chrząszcz długości 2,8–4,5 mm. Jest bardzo ruchliwy na powierzchni gleby nawet przy pełnym nasłonecznieniu.
Drapieżny jak inne biegaczowate, żywi się drobnymi larwami mszyc (Aphidoidea) oraz ich jajami. Na szkółkach jest szkodnikiem wysianych nasion, w których wygryza dziury sięgające części wewnętrznej.
Niestrudek znany jest w leśnictwie i ogrodnictwie. Może lokalnie wyrządzić duże szkody we wschodach roślin.

</doc>
<doc id="891803" url="https://pl.wikipedia.org/wiki?curid=891803" title="Ksylofagi">
Ksylofagi



</doc>
<doc id="891806" url="https://pl.wikipedia.org/wiki?curid=891806" title="Andrzej Dudek-Durer">
Andrzej Dudek-Durer



</doc>
<doc id="891818" url="https://pl.wikipedia.org/wiki?curid=891818" title="Drewnojad">
Drewnojad



</doc>
<doc id="891819" url="https://pl.wikipedia.org/wiki?curid=891819" title="Lloyd CII">
Lloyd CII



</doc>
<doc id="891823" url="https://pl.wikipedia.org/wiki?curid=891823" title="Al-Haszr">
Al-Haszr

Al-Haszr (arab. سورة الحشر "Sūrat ul-Hašr") – 59. sura Koranu. Jest to sura medyńska. Opisuje wygnanie żydowskiego plemienia Banu Nadir z ich osad przez medyńczyków i stwierdza, że wydarzenie to, choć brutalne, nastąpiło z woli Allaha jako kara za grzechy. Sura stwierdza także, że Szatan nie jest przyczyną grzechów ludzi, ponieważ mają oni wolną wolę:
Podobni są do szatana, który naucza ludzi niedowiarstwa, a skoro go usłuchają, mówi: Nie jestem przyczyną waszego grzechu, boję się Władcy Świata.

</doc>
<doc id="891827" url="https://pl.wikipedia.org/wiki?curid=891827" title="Sura 59">
Sura 59



</doc>
<doc id="891828" url="https://pl.wikipedia.org/wiki?curid=891828" title="Akrobatkowate">
Akrobatkowate

Akrobatkowate (Acrobatidae) – rodzina małych, nadrzewnych ssaków z rzędu dwuprzodozębowców (Diprodontia).
Rodzina Acrobatidae została wyodrębniona w 1987 z rodziny drzewnicowatych (Burramyidae). Obejmuje tylko trzy gatunki o niewielkich rozmiarach: 6,5-12 cm długości (bez ogona) i 10-53 g masy ciała. Akrobatka występuje w Australii, a "Distoechurus pennatus" na Nowej Gwinei. Występują na terenach zalesionych, preferują lasy eukaliptusowe. Są zwierzętami nocnymi. Żywią się roślinami, głównie nektarem, a także owadami.
Podział systematyczny.
Do rodziny należą następujące rodzaje:

</doc>
<doc id="891829" url="https://pl.wikipedia.org/wiki?curid=891829" title="Hieronim Wietor">
Hieronim Wietor

Hieronim Wietor ("Hieronymus Vietor", właśc. "Hieronymus Büttner"; ur. ok. 1480 w Lubomierzu, zm. 1546 lub 1547 w Krakowie) – drukarz, działający w Wiedniu i Krakowie, uznawany za najwybitniejszego z polskich drukarzy I połowy XVI wieku.
Pochodził ze Śląska, w latach 1497–1507 przebywał w Krakowie, studiując na tamtejszym uniwersytecie, gdzie uzyskał stopień bakałarza. Zajmował się wówczas także introligatorstwem i księgarstwem, poznał również drukarstwo. W 1507 roku wyjechał do Wiednia, gdzie, działając samodzielnie lub w spółce, prowadził drukarnię. Związał się ze środowiskiem tamtejszych humanistów, zarazem cały czas utrzymywał kontakty z Krakowem. W 1517 roku powrócił do tego miasta, gdzie założył własną oficynę, którą prowadził do śmierci.
Drukarnia Wietora stała na bardzo wysokim poziomie, wręcz niespotykanym dotąd w Polsce, wprowadzając renesansowe wzory w zakresie edytorstwa, jak i innych metod działalności. Wydawała dużo tekstów humanistycznych, propagując ten ruch, tym bardziej że jej właściciel obracał się w kręgach naukowo-literackich Krakowa, podzielających idee nowego nurtu. Wietor odegrał również dużą rolę w upowszechnieniu literatury polskiej, drukował bowiem wiele tytułów w języku polskim. Wydał też pierwsze drukowane teksty i książki po węgiersku. Pracował również na zlecenie dworu królewskiego, Zygmunt I Stary nadał mu tytuł „drukarza kancelarii królewskiej”.
Po śmierci Wietora oficynę przejęła wdowa po nim, Barbara, a następnie Łazarz Andrysowicz, dając początek Drukarni Łazarzowej.
Życiorys.
Pochodzenie.
Urodził się po 1480 roku w Liebenthal, w granicach księstwa jaworskiego. Był synem Augustyna. Miał dwóch braci – Benedykta (zm. 1523 w Wiedniu) i Materna, proboszcza w bliżej niezidentyfikowanej miejscowości Siefershau.
Jego rodowe nazwisko, którego rzadko używał, brzmiało Büttner („bednarz”), zapisywane było także jako Pinder lub Binder. Od czasów pobytu w Wiedniu posługiwał się zlatynizowaną formą tego nazwiska – "Vietor". Czasem używał także przydomku "Philovallensis", od łacińskiej nazwy rodzinnego miasta. Wcześniej notowano go również pod mianem "Ieronimus" ("Jeronim") "de Liebenthal" (lub "de Leben"). Znany też był pod mianami "Doliarius", "Doliator", "Silesitanus".
Młodość w Krakowie.
Wietor wyjechał do Krakowa, z miastem tym związał się na dłuższy czas, choć nie wiadomo dokładnie kiedy tam osiadł. W semestrze zimowym roku 1497 rozpoczął studia na Uniwersytecie Krakowskim. Dwa lata później uzyskał stopień bakałarza sztuk wyzwolonych. W księgach rektorskich notowany był w latach 1504–1508 w związku m.in. z karą za pobicie, wyegzekwowaniem przez niego należności za książkę, poświadczaniem umowy. Najprawdopodobniej z powodów materialnych zajął się introligatorstwem (działał na tym polu co najmniej do 1505 roku), jak również pobocznie drukarstwem. Ten drugi fach poznał najpewniej w oficynie Jana Hallera, jednak nie jest pewne, gdzie zdobył umiejętności w sztuce druku. Być może działał też jako księgarz, niewykluczone, iż sprowadzał do Krakowa książki Alda Manucjusza – przypisuje mu się pośredniczenie w ich przesłaniu między weneckim drukarzem a nauczycielem greki, Constanzo Claretti de Cancellieri, w 1507 roku.
Działalność w Wiedniu.
Przyjazd i oficyna.
Po lipcu 1508 roku Wietor opuścił Kraków, najprawdopodobniej nie mogąc skutecznie konkurować z Hallerem, i wyjechał do Wiednia. Tam zaangażował się w produkcję i sprzedaż książek, początkowo w charakterze nakładcy, a potem jako drukarz i księgarz.
Swój pierwszy druk – "Panegyrici ad. d. Ladislaum et s. Stanislaum" Pawła z Krosna z datą 4 czerwca 1509 roku – wytłoczył w oficynie Johanna Wirtenburga. Następnie założył własny warsztat, z którego wyszło osiem druków, po czym (zapewne po kilku miesiącach) zawarł spółkę z Johannesem Singreniusem. Ich wspólna oficyna była dobrze wyposażona, posiadała nawet (od 1511 roku) czcionki greckie, najpewniej w formie wstawek drzeworytnicznych. Położona była na wiedeńskim Fleischmarkt, naprzeciw klasztoru św. Wawrzyńca. Wsparcie finansowe całemu przedsięwzięciu zapewniali bracia Leonard i Lucas Alantsee, właściciele wielkiej firmy nakładczo-księgarskiej. Spółka przetrwała do grudnia 1514 roku, kiedy to obaj drukarze założyli własne oficyny. Ta Wietora mieściła się w budynku przy Weihenburggasse, należącym do wydziału medycznego Uniwersytetu Wiedeńskiego. Prowadził tam także księgarnię.
Repertuar wydawniczy.
W Wiedniu Wietor tłoczył głównie dzieła antycznych autorów (m.in. Platona, Persjusza, Cycerona, Pindara, Diodora, Salustiusza, Horacego, Katullusa, Owidiusza, Stacjusza). Wynikało to z ożywionych kontaktów z tamtejszymi humanistami, Joachimem Vadianem, Ryszardem Bartholinusem i Kasparem Ursinusem. Wydawał także prace współczesnych sobie uczonych, jak Vadian czy Johannes Reuchlin, oraz żyjących wcześniej, których łączyło przejęcie ideami humanizmu – byli to m.in. Rudolf Agrykola Starszy, Leonardo Bruni, Guarino da Verona, Pico della Mirandolla, Angelo Poliziano. Dla Johannesa Cuspiniana, wiedeńskiego humanisty, wytłoczył ekslibris. Od 1514 roku współpracą literacką służył mu Rudolf Agrykola młodszy, który, podobnie jak inni pisarze, w przedmowach do kolejnych druków podkreślał jego mistrzostwo, pilność i pracowitość, ceniąc całą działalność.
Druki Wietora z tego okresu charakteryzowały się wysokim poziomem estetycznym. Winiety umieszczał najczęściej na kartach tytułowych, zaś sygnet drukarski (tarcza z monogramem HV) na końcu woluminu. Jak wynika z badań, pracowali dla niego wszyscy wybitniejsi graficy ówczesnego Wiednia. Wytłaczane przez niego książki nie miały jednak dużej objętości, najczęściej był to format quarto o niewielkiej liczbie arkuszy. Między 1510 a 1517 rokiem Wietor wydał 123 tytuły, z czego 43 samodzielnie, a 80 w spółce z Singreniusem.
Kontakty z Krakowem.
Przez cały ten czas drukarz utrzymywał kontakty z Krakowem, zaś szczególnie ożywione ze swym bratem ciotecznym, Markiem Szarffenbergiem, księgarzem i nakładcą. Niewykluczone, iż jeździł do stolicy Królestwa Polskiego (tamtejsze księgi miejskie notują jego nazwisko w roku 1512), natomiast Szarffenberg bywał u niego w Wiedniu, posyłał też mu książki do druku. Pośród wydawanych przez Wietora tytułów przewijają się teksty polskich autorów, wiele spośród nich zdobią drzeworyty o polskiej tematyce lub herby Polski, Litwy, Krakowa, znaki Uniwersytetu Krakowskiego czy podobizny św. Stanisława. Poprzez to, jak również liczne dedykacje, najpewniej starał się zwrócić na siebie uwagę króla Zygmunta I oraz dostojników duchownych i świeckich. Zabiegał też o zlecenia krakowskiej uczelni, tak by utorować sobie drogę do uzyskania przywileju druku w tym mieście. Wysunięto też przypuszczenie, iż Wietor już w 1510 roku miał swoją księgarnię w Krakowie, czego świadectwem miała być edycja traktatu "Parvulus philosophiae naturalis" Jana Stobniczki, ozdobiona polskimi herbami i wizerunkiem św. Stanisława. W rzeczywistości jednak było to wydawnictwo przeznaczone dla studentów krakowskiego uniwersytetu. Spośród jego produkcji wyróżniają się dwa teksty, zadedykowane Zygmuntowi I, wytłoczone w 1515 roku: mowa Joachima Vadiana "Oratio coram invictissimo Sigismundo rege Poloniae" (z wierszem Jana Dantyszka) i "Odeporicon... Matthaei S. Angeli Cardinalis", praca Ryszarda Bartholinusa, w której monarcha ten był wielokrotnie wspominany. Oba druki, z których ten drugi uważany jest za najpiękniejszy z jego dorobku tego okresu, Wietor osobiście przekazał władcy, gdy ten uczestniczył w zjeździe wiedeńskim.
Wyjazd i dalsze losy oficyny.
W 1517 roku, być może pod koniec tego roku, drukarz, prawdopodobnie za namową Marka Szarffenberga, opuścił Wiedeń i osiadł w Krakowie. Nie wiadomo, co się stało z jego księgarnią, natomiast drukarnia dalej funkcjonowała. Wietor kierował nią za pośrednictwem brata Benedykta (do 1523), a później przez różnych zastępców. Jej produkcja gwałtownie spadła: w 1518 roku wytłoczono tylko 2 tytuły, zaś między 1528 a 1532 – zaledwie 10. W 1531 roku drukarz przekazał ją na własność swojemu synowi, Florianowi. Gdy ten jednak zmarł w następnym roku, oficyna przestała istnieć.
Działalność w Krakowie.
Charakterystyka ogólna.
W Krakowie drukarz rozwinął szeroką działalność. Osobiście kierował warsztatem, który pod względem technicznym pracował na wzór zachodni, osiągając poziom niespotykany dotąd w drukarstwie w Polsce. Dysponował kilkoma rodzajami czcionek oraz bogatym zasobem dobrych drzeworytów, częściowo zagranicznych. Wydawał pisma urzędowe, dzieła autorów antycznych, jak i humanistów polskich oraz obcych, prace profesorów uniwersytetu, a także utwory religijne, statuty diecezjalne czy księgi liturgiczne. Drukował głównie po łacinie, ale także w języku polskim – idąc śladem Floriana Unglera i wnosząc wielkie zasługi dla rozwoju literatury w tym języku – oraz niemieckim, greckim i węgierskim.
Początki oficyny i jej siedziby.
Początkowo współpracował z Szarffenbergiem, być może wspólnie zabiegali o przełamanie monopolu Hallera. Niewykluczone jednak, że drukarz przybył z Wiednia już po ograniczeniu uprzywilejowanej pozycji tego ostatniego, gdy w Krakowie mogła zaistnieć nowa oficyna. W 1518 roku założył warsztat drukarski, który prowadził do końca życia, początkowo mieszczący się w domu Szarffenberga przy ulicy Św. Anny. Krewni nadal blisko ze sobą współpracowali, tak, że niekiedy drukarnię traktowano jako ich wspólne przedsięwzięcie. Jednak była to własna działalność Wietora, zaś Szarffenberg pozostał jego głównym nakładcą do 1525 roku.
Z upływem czasu drukarnia zmieniała siedzibę. Z domu Szarffenberga Wietor przeniósł ją do wynajętych pomieszczeń przy ulicach św. Jana (1522) i Brackiej, zaś ostatecznie w 1535 roku ulokował we własnym domu przy Gołębiej. Podawano także, iż swoją oficynę uruchomił w 1518 roku w obrębie miasta Kazimierz, w wieży przy Bramie Skawińskiej, gdzie miał też założyć papiernię. W rzeczywistości, w początkowym okresie działalności, planował otworzyć tam papiernię na wydzierżawionym placu, lecz nigdy nie zrealizował tego zamiaru – zezwolenie na założenie jej (i drukarni) otrzymał w 1522 roku, ale nie wykorzystał go.
Pierwszy druk „krakowski” wytłoczył, jak się wydaje, w marcu 1518 roku. Było to dzieło Erazma z Rotterdamu "Querela pacis". Następnie z jego oficyny wyszedł szereg panegiryków, napisanych przez różnych autorów z okazji przyjazdu do Krakowa Bony Sforzy i jej ślubu z Zygmuntem I. Wietor rozpoczął działalność z rozmachem: w ciągu tego jednego roku wydrukował 26 tytułów, zaś w następnym (1519) – 19. W obu przypadkach było to większa produkcja niż drukarni Jana Hallera, który pozostał głównym konkurentem przybysza z Wiednia do swej śmierci (1525), a dystansował go jedynie pod względem liczby arkuszy. W pierwszych latach Wietorowi ułatwiały prowadzenie interesu zamówienia nakładców: Rafała Maleczyńskiego (na statuty diecezji łuckiej, 1519), Jana Bajera (Boiusa), ale też konkurenta Hallera, oraz przede wszystkim Szarffenberga, który mocno go wspierał, m.in. w 1519 roku uzyskał zamówienie od biskupa Piotra Tomickiego na druk 500 brewiarzy dla diecezji przemyskiej (nie wiadomo jednak, czy zostało zrealizowane). Po upływie ośmiu lat sytuacja finansowa Wietora na tyle się umocniła, iż współpraca z nakładcami przestała odgrywać tak ważną rolę.
Drukarz królewski.
Od samego początku zabiegał o nawiązanie kontaktów z dworem monarszym i pozyskanie zamówień na wytłaczanie druków urzędowych, upatrując w nich pewne źródło dochodów. Pośrednikiem w tych działaniach był Jost Ludwik Decjusz. Najprawdopodobniej już edykt Zygmunta I z 24 czerwca 1518 roku i konstytucje sejmu 1519 roku zostały powielone przez oficynę Wietora. Natomiast w 1523 lub na początku 1524 roku otrzymał przywilej zezwalający mu na wytłoczenie "Statuta Sigismundi I", zbioru konstytucji z lat 1509–1523. Ostatecznie dochodowe druki urzędowe wytłaczał do końca życia, ponadto zyskał tytuł „drukarza królewskiego” („drukarza kancelarii królewskiej”; łac. "calcographus regius", "cancellariae regiae calcographus", "typographus regius"), nadany najpewniej około 1527 roku, który umieszczał na swoich drukach. Za swoje zasługi otrzymał od monarchy, wedle dokumentu z 4 października 1532 roku, plac przy ulicy Gołębiej, za Bursą Jerozolimską, gdzie zbudował sobie drewniany dom, w którym działała jego oficyna.
Repertuar wydawniczy.
Poza drukami urzędowymi produkcja oficyny Wietora miała bardzo zróżnicowany charakter. Realizowała popłatne zamówienia kościelne, wydając księgi liturgiczne i statuty synodalne, m.in. statuty diecezji łuckiej (1519), brewiarz diecezji krakowskiej (1524, wspólnie z Hallerem i Szarffenbergiem), rubrycele tej diecezji (1539–1546), brewiarz diecezji włocławskiej (1543). Początkowo, do 1524 roku, wytłaczała również gramatyki Donata oraz scholastyczne traktaty i komentarze do Arystotelesa. W późniejszych latach takie pozycje przestały wychodzić z tej oficyny.
Teksty humanistyczne.
Ważne miejsce w działalności Wietora, nadające główny charakter jego produkcji, miało wydawanie dzieł antycznych i humanistycznych, na potrzeby środowiska umysłowego Krakowa, związanego głównie z uniwersytetem, przejętego nowymi ideami i zainteresowaniem starożytnością. Z dzieł autorów antycznych drukował pisma Cycerona, Liwiusza, Horacego i Marcjalisa, ponadto łacińskie tłumaczenie utworu "Batrachomyomachia" pseudo-Homera oraz "Amor fugitivus", poemat przygodowy Moschosa (1524), który był pierwszą w Polsce książką wydaną w całości po grecku.
Spośród zagranicznych humanistów szczególne miejsce zajmował Erazm z Rotterdamu. W ciągu lat 1518–1530 (razem z 1542) wydał ogółem 24 edycje jego dzieł. Wietor jako pierwszy w Polsce zaczął go drukować, przy czym ograniczył się do pomniejszych prac (religijno-moralistycznych i podręcznikowych, służących nauce poprawnej łaciny) oraz słynnego listu humanisty do króla Zygmunta I, datowanego na 15 maja 1527 roku. Być może działał z własnej inicjatywy lub został zainspirowany przez kogoś z kręgu krakowskich wielbicieli Erazma. Niewykluczone, iż publikując tytuły z dorobku rotterdamczyka chciał pokazać nowatorstwo swojego warsztatu. Teksty do druku przygotowywali współpracujący z nim humaniści, lecz możliwe, iż niektórymi z nich zajmował się osobiście. Część z nich publikował bardzo szybko w stosunku do pierwodruków, na przykład traktat "Lingua" z sierpnia 1525 roku, w Krakowie wytłoczył już w styczniu następnego roku. Do pewnego momentu tylko Wietor wydawał pisma Erazma, z czasem podjęli się tego inni drukarze.
Poza Erazmem oficyna publikowała szereg prac i podręczników innych humanistów niemieckich i włoskich, m.in. Petrusa Mosellana, Franciszka Nigra, Valentina Ecka, Nicola Perottiego, Johannesa Despauteriusa, Vadiana, Johanna Lochera, Philippo Gundeliusa, Lodovica Bonamico, Pomponiusza Laetusa, Marco Antonia Sabellico, Ioannesa Camers Favorinusa czy Krzysztofa Hegendorffa. Ostatni z tych uczonych, który bywał w Polsce, swoje teksty drukował tylko u Wietora lub w Niemczech.
Spośród polskich humanistów, których teksty powielał jego warsztat, można wymienić Jana Dantyszka, Stanisława Hozjusza, Andrzeja Krzyckiego (tylko w latach 1522–1527), Jakuba Przyłuskiego, Marcina Kromera (wczesne prace do edycji listów św. Jana Chryzostoma włącznie), Andrzeja Frycza Modrzewskiego ("De poena homicidii" I i II, 1543 i 1545), Stanisława Orzechowskiego ("Turcyki" I i II, 1543 i 1544), Mikołaj Hussowczyka (wszystkie jego utwory wyszły z tej oficyny) oraz osiadłych w Polsce Piotra Roizjusza i Josta Decjusza. Ten ostatni od początku działalności Wietora w Krakowie patronował mu, powierzając do druku własne prace, jak i kronikę Macieja z Miechowa.
Poza tekstami humanistycznymi w repertuarze oficyny znalazły się także trzy traktaty medyczne Benedykta Solfy, kilka prac spośród pism Hipokratesa w opracowania Piotra Vedelciusa z Obornik, "De generatione embronis" Awicenny, jak i szereg panegiryków z okazji ślubu króla Zygmunta Augusta z Elżbietą Habsburżanką w 1543 roku.
Druki polskie.
W swojej drukarni Wietor wydawał także literaturę religijną i popularną w języku polskim. Na tym polu wykazał sporą inicjatywę, starając się skupić wokół siebie pisarzy i bakałarzy uniwersyteckich, których zachęcał do przygotowywania przekładów tytułów uznawanych za najbardziej poczytne. Jednocześnie część tekstów przejął z warsztatu Floriana Unglera. W ten sposób współpracowali z nim Biernat z Lublina, Jan z Koszyczek, Andrzej Glaber, Hieronim z Wielunia czy Baltazar Opeć. Pierwszą wydrukowaną po polsku przez Wietora książką był "Żywot św. Anny" (1520), w przekładzie Jana z Koszyczek, a kolejnymi m.in. "Rozmowy, które miał król Salomon z Marchołtem grubym a sprośnym" (1521, przeł. Koszyczek) oraz "Żywot Pana Jezu Krysta" (1522), tłumaczenie i zarazem przeróbka łacińskiego "Meditationes vitae Christi" pseudo-Bonawentury, dokonane przez Opecia. Sprzedaż literatury religijnej dawała spore dochody, stąd też drukarz "Rozmowy..." wznawiał do 1541 roku co najmniej pięć razy, zaś "Żywot..." wytłoczył ponownie w 1538 roku. Chcąc zdobyć przewagę nad konkurencją wystarał się, zapewne z pomocą protekcji Krzyckiego, o przywilej wyłączności druku "Żywotu..." oraz wszelkich publikacji ogłoszonych i zamierzonych przez władze kościelne, na okres 10 lat, który otrzymał od biskupa Tomickiego w 1527 roku.
Pośród innych tłumaczeń, które wyszły z jego oficyny, znalazło się także dzieła Erazma "Lingua" ("Księgi, które zową język", 1542) czy też mniej poważna praca – czeska książka kucharska Pawła Seweryna (wydana między 1535 a 1547). Poza tłumaczeniami swoje wczesne dialogi po polsku drukował u niego Mikołaj Rej.
Wietor wydawał także wielojęzyczne podręczniki, słowniki czy gramatyki, służące także nauce języka polskiego, jak również samouczki łacińsko-polsko-niemiecko-węgierskie. Sporą popularnością cieszył się samouczek polsko-niemiecki, opracowany przez Nikla Szelnera z Wrocławia, pod tytułem "Polskie książeczki wielmi potrzebne ku uczeniu się polskiego, przy tym i po niemiecku wyłożone", który wydrukował po raz pierwszy w 1539 roku. Wznowił go około 1541 roku oraz w trzy lata później – wówczas w wersji skróconej jako "Nauka cudna a krotko wypisana ku uczeniu się Niemcowi Polskiego a Polakowi Niemieckiego".
Druki węgierskie.
Poza literaturą polską drukarz był również pionierem produkcji książek węgierskich, wytłaczanych głównie z myślą o licznych studentach tej narodowości z Uniwersytetu Krakowskiego, jak również w celu sprzedaży za granicę. Pierwsze na świecie drukowane teksty po węgiersku wyszły właśnie z jego oficyny (1527). Były to dodatki, opracowane przez Jánosa Sylvestra, do "Rudimenta grammaticus Donati" Hegendorfa oraz "Puerilium colloquionem formulae" Sebalda Heydena. Podobne aneksy pojawiały się w kolejnych łacińskich wydawnictwach, aż w 1533 roku Wietor wydał pierwszą drukowaną książkę w całości po węgiersku: Listy św. Pawła w tłumaczeniu Benedeka Komjáthy’ego. Kolejne tytuły w tym języku, stanowiły już teksty własne węgierskich autorów, w tym i tych związanych z reformacją – "De Christo et eius ecclesia" Imre Ozoraiego (dwa wydania w 1535), kancjonał Istvána Gálszécsiego (1536 i 1538) czy prace Matyasa Dévai m.in. "Orthographia Ungarica". Z racji wydrukowania łącznie około 14 pozycji węgierskich, Wietora uznaje się za głównego wydawcę literatury w tym języku swoich czasów. Wiele tytułów finansowali możnowładcy madziarscy, jak choćby przedstawiciele rodu Perényich, z którym drukarz utrzymywał kontakty od czasów wiedeńskich.
Wyposażenie i organizacja oficyny.
Wietor dysponował dobrze wyposażoną oficyną, część zasobu typograficznego pochodziła z jego wiedeńskiej drukarni. Spośród czcionek posługiwał się antykwą Jensona i kursywą Manucjusza, w drukach polskich najnowszą niemiecką frakturą z Norymbergi (uzupełnianą o polskie znaki), a od początku lat. 30. – szwabachą. Wychodząc naprzeciw zapotrzebowań humanistów, używał także czcionek greckich (o nieustalonym pochodzeniu) i hebrajskich. Posługiwał się dwoma sygnetami drukarskimi. W pierwszym, używanym już w Wiedniu, widniał jego monogram. Natomiast drugi przedstawiał bożka Terminusa, otoczonego sentencjami w kilku językach – symbolem tym posługiwał się niekiedy także Erazm.
Poza tym dysponował bogatym zasobem drzeworytów, wykonanych estetycznie, na wysokim poziomie artystycznym. Część z nich pochodziła z Wiednia, część być może z Włoch, niewykluczone też, iż niektóre wyszły z jego własnej pracowni drzeworytniczej. Szczególnie dużo ilustracji umieszczał w drukach polskich. Pod tym względem najokazalej prezentował się "Żywot Pana Jezu Krysta", ozdobiony całostronicowymi drzeworytami Hansa Schäuffeleina, znanymi z dzieła "Speculum passionis Domini nostri Iesu Christi" Udalryka Pindera. Spośród innych wydawnictw wiele dzieł Erazma wzbogacał o portret autora w otoku, inspirowany medalionem Quintina Metsysa, natomiast edycja kroniki Miechowity wyróżniała się imaginacyjnym pocztem władców polskich. Dołączona do niej praca historyczna Decjusza była zdobiona podobiznami Zygmunta Starego, Bony Sforzy i Zygmunta Augusta – wizerunki króla i królowej miały cechy zindywidualizowane, portretowe. Również zbiór "Statuta Sigismundi I" zawierał realistyczną podobiznę monarchy. Wietor walory estetyczne swoim książeczkom zapewniał nie tylko ilustracjami, ale także odpowiednią kompozycją kolumn tekstu i pięknym krojem stosowanych czcionek. Stosowane przez niego zdobnictwo zdradza wyraźnie wpływy drukarstwa Bazylei, a rozpowszechniało się w Krakowie z racji wypożyczania materiałów zdobniczych między oficynami. Dbał także o wykorzystywanie papieru dobrej jakości, sprowadzając go z podkrakowskich papierni w Mogile, Prądniku i Balicach.
Brak dokładnych informacji na temat organizacji oficyny, wysunięto przypuszczenie, iż dysponowała trzema lub czterema prasami drukarskimi, a pracowało w niej co najmniej 16 osób. Z nazwiska znanych jest kilku spośród czeladników Wietora, z lat 20. i 30. Jako doradcy literaccy i korektorzy współpracowali z nim, krócej lub dłużej, m.in. Agrykola młodszy, Leonard Coxe, Hozjusz, Sylvester, Hieronim z Wielunia, Walenty Thornalius Panonius, Walenty Polidamus, Franciszek Hymer, Benedek Abádi. Część z nich drukowała też u niego swoje własne prace. Korzystał także z doradztwa profesorów uniwersytetu.
Rywalizacja z konkurencją.
Wietor łączył wykształcenie humanistyczne ze zmysłem kupieckim. Starał się otrzymywać intratne zamówienia i zdystansować swoich konkurentów, z których najpoważniejszym był Haller, a po jego śmierci, Maciej Szarffenberg. Dbał o staranne i estetyczne wykonanie tekstów i druk, książki opatrywał przedmowami oraz dedykacjami (po łacinie i po polsku), skierowanymi do protektorów czy wybranych czytelników, polecając im swoje wydawnictwa. Oprócz nich umieszczał także krótsze teksty – podziękowania i odezwy, w których opisywał okoliczności wytłoczenia tytułu, ale też informacje o niskiej cenie i zachęty do zakupu. Starał się pozyskiwać nowych klientów, na przykład podejmując się drukowania po węgiersku – w tym przypadku przed stratami finansowymi zabezpieczało go wsparcie mecenasów.
W swojej działalności stosował także nieuczciwe metody, typowe dla ówczesnych wydawców. Tak było w przypadku jego relacji z Janem Sandeckim. W 1522 roku przeciągnął go z oficyny Unglera do współpracy ze sobą. Doszło jednak między nimi do zatargu, gdy Sandecki spróbował własnej działalności. Tłem konfliktu była publikacja dochodowych kalendarzy astronomicznych. Sandecki uzyskał przywilej na ich druk i wytłoczył swoim nakładem u Wietora kalendarz na 1526 rok autorstwa Mikołaja z Szadka. Jednak Wietor wykorzystał protesty innych drukarzy i proces jaki wytoczyli Sandeckiemu (1525), by przejąć cały nakład oraz sam przywilej. Ostatecznie Sandecki musiał odstąpić jemu, ale i innym księgarzom, to co wydrukował. Poza tym utracił poparcie Andrzeja Krzyckiego, który do tej pory otaczał go opieką, ponieważ Wietor przekonał dostojnika, iż Sandecki nie da rady otworzyć własnego warsztatu.
Wietorowi zdarzało się wytłaczanie wyższego nakładu książki niż ten określony w umowie z autorem, tak by nadwyżkę sprzedać na własny rachunek. Takie było tło sporu z 1535 roku między nim a Mikołajem Jaskrem, który drukował u niego swoje łacińskie tłumaczenie zbioru prawa niemieckiego, na którego sprzedaż miał wyłączność. Ostatecznie zatarg został rozstrzygnięty polubownie (1537). Z kolei w 1538 roku nielegalnie wydrukował kalendarz astronomiczny, łamiąc przywilej wyłączności Macieja Szarffenbergera. Sprawa trafiła do sądu i musiał zapłacić odszkodowanie oraz oddać część nakładu. Wietor przedrukowywał też książki wydane przez inne oficyny. Tak robił z tytułami, który wychodziły z drukarni Singreniusa, choć być może w tym przypadku posiadał na to jego zgodę. W czerwcu 1540 roku Helena Unlgerowa oskarżyła Wietora (i Szarffenbergera) o przedruk na jej szkodę, oszacowaną na 500 złotych, "Psałterza" Walentego Wróbla, jednak z tej sprawy wyszedł bez żadnych konsekwencji. Dwa lata później z podobnymi zarzutami wobec niego przed sądem rektora i miejskim wystąpił Andrzej z Kobylina, autor oficjalnego kalendarza astronomicznego. Warsztat Wietora dwanaście razy (do 1550) wydawał "Statuta Sigismudi I", ale zawsze z datą „1524”, co prawdopodobnie było formą obejścia królewskiego przywileju, który dawał drukarzowi prawo powielania tego zbioru, lecz tylko na okres tego roku.
Wobec reformacji.
Wietor, któremu z racji humanistycznych zainteresowań nieobce były zagadnienia reformy Kościoła, utrzymywał kontakty z przedstawicielami polskiej reformacji, zapewne znał Andrzeja Trzecieskiego i jego otoczenie, jednak charakter tych relacji nie jest do końca jasny. W 1536 roku drukarz został aresztowany i uwięziony w ratuszu za sprowadzanie i kolportaż książek oraz obrazów, które uznano za obrażające wiarę katolicką. Być może chodziło o "Epistula ad Henricum VIII" Marcina Lutra lub przekład Biblii niemieckiego teologa z drzeworytami Cranacha. Wietor bronił się tłumacząc, iż nie znał treści sprowadzonych książek, ostatecznie proces o złamanie zakazów króla i biskupa nie zakończył się dla niego żadnymi poważniejszymi konsekwencjami, najpewniej w ogóle do niego nie doszło. Władze kościelne podejrzewały go jednak czasem o herezję, stąd przed sądem biskupim musiał złożyć wyznanie wiary, choć nie jest do końca jasne, kiedy miało to miejsce (1536 lub później). W 1545 roku poznał się bliżej z Bernardem Wojewódką, który przebywał w Krakowie z polecenia księcia Albrechta Hohenzollerna w misji dotyczącej uruchomienia drukarni w Królewcu. Nazwisko Wietora pojawiła się kilka razy w korespondencji Wojewódki z księciem, sam drukarz najpewniej osobiście wybrał się do Prus Książęcych, jednak nie zdecydował się na założenie filii własnej oficyny w Królewcu. W następnym roku wytłoczył, w formie druku ulotnego, tłumaczenie Psalmu 13, z nutami, autorstwa Wojewódki. Jednak w trakcie swojej działalności drukował także teksty potępiające reformację, od bulli Leona X po pisma humanistów.
Księgarnia.
Prawdopodobnie Wietor zajmował się w Krakowie również księgarstwem. Wysuwano co do tego wątpliwości, opierające się na braku ścisłych informacji na temat jego sklepu czy straganu z książkami, jednak najpewniej prowadził księgarnię przy swojej drukarni. Za niewątpliwe uznaje się posiadanie przez niego w domu przy Gołębiej także księgarni sortymentowej. Mogło to być duże przedsięwzięcie: pewien przekaz podaje, iż po śmierci Wietora w jego księgarni pozostało od 3000 do 4000 tomów, badaczom nie udało się jednak odnaleźć inwentarza, który pomógłby w weryfikacji tej informacji. Wiadomo, iż zaopatrywali się u niego inni krakowscy księgarze, sam drukarz jeździł też do Gdańska i Poznania, zapewne zabiegając o rozpowszechnianie własnej produkcji, ale być może także sprowadzanych książek. Niewątpliwie importował książki z Wiednia do Krakowa, możliwe, że pośredniczył na dużą skalę w dostarczaniu druków z oficyny Manucjusza. Utrzymywał kontakty z krajami niemieckimi (w samym Wiedniu z Winterburgiem, Singreniusem i braćmi Alantsee) i Węgrami, gdzie miał także swoich zagranicznych przedstawicieli.
Śmierć.
Hieronim Wietor zmarł w 1546 lub 1547 roku. Dokładna data jego zgonu pozostaje nieznana. W źródłach ostatnia wzmianka o nim jako o osobie żyjącej pojawia się w Aktach Wikariatu Konsystorza Krakowskiego – w zapisce z 25 września 1546 roku zostaje nałożona na niego ekskomunika za zaleganie z opłatą za dom (coroczną, w wysokości dwóch grzywien dla altarysty ołtarza głównego kościoła Mariackiego). Na pewno nie żył 21 marca 1547 roku, kiedy to jego żona widnieje w dokumentach już jako wdowa.
Życie prywatne.
Wietor był dwukrotnie żonaty. Z pierwszego małżeństwa, z Apolonią, miał syna, Floriana (zm. 1532). Jego drugą żoną była Barbara, z którą doczekał się pięciu córek. Cztery spośród nich zmarły w dzieciństwie, tylko Zofia dożyła dojrzałości. Była dwukrotnie zamężna: z Bartłomiejem Gędźcą, introligatorem, sąsiadem rodziny, a po jego śmierci z Janem Wernerem lub Maciejem Przywileckim (obaj też byli introligatorami).
Mimo dużej energii i licznych kontaktów, Wietor nie zdobył tak dużego majątku jak inni współcześni mu drukarze. Zapewne sporo pieniędzy inwestował w swoją oficynę, ponosząc koszty wyposażenia, nabywania nowych czcionek czy wykonywania bogatej oprawy graficznej. Możliwe, że jego sytuacja (w tym czasowe problemy finansowe) była wynikiem braku zaangażowania w inne interesy, z których mógłby czerpać dodatkowe dochody. Mimo to udało mu się wejść w krakowskie środowisko umysłowe i artystyczne, do którego być może aspirował także dla podniesienia swojej pozycji społecznej. Obracał się w elicie intelektualnej miasta, możliwe, że dzięki związkom jeszcze z czasów studiów. Wedle przekazu Agrykoli młodszego odbywały się u niego spotkania towarzyskie, w rodzaju jakiś wieczorów muzycznych. Natomiast w jednym z listów Wojewódki do księcia Albrechta Wietor został scharakteryzowany jako drukarz staranny w swoim fachu, ale zarazem człowiek mrukliwy i mało przyjemny w obyciu.
Spuścizna.
Cały swój majątek Wietor zapisał żonie i córce. Po jego śmierci oficyna nie przestała istnieć, przejęła ją Barbara, stąd druki opatrywano napisem "vidua Hieronymi Vietoris" („wdowa Hieronima Wietora”). Ponownie wyszła za mąż za jednego z czeladników Łazarza Andrysowicza ze Strykowa, który ostatecznie przejął drukarnię (1550). Później dziedziczył ją syn jego i Barbary, Jan Januszowski.
Osiągnięcia i znaczenie.
Hieronim Wietor uznawany jest za najwybitniejszego polskiego drukarza I połowy XVI wieku, umiejętnie współdziałającego z humanistami, którego działalność można porównywać z wybitnymi drukarzami zachodniej Europy tej doby. W swojej krakowskiej oficynie wydał, na wysokim poziomie edytorskim i artystycznym, ponad 550 lub nawet około 613 tytułów – w obu przypadkach więcej niż którykolwiek z pozostałych drukarzy działających wówczas w Polsce. Jego drukarnia pracowała rytmicznie, wydając po 19–20 tytułów rocznie, objętości co najmniej 100 arkuszy, bez większych spadków czy przerw. Pewną zniżkę odnotowano dopiero w ostatnim roku życia Wietora.
Uznaje się go za „twórczego mistrza sztuki drukarskiej” i przyznaje pierwszeństwo w kilku spośród aspektów rozwoju druku w Polsce, takich jak:
Przypisywano mu także wytłoczenie pierwszego druku o charakterze gazety, jak również próbę stworzenia, około 1520 lub 1522 roku, oryginalnej polskiej czcionki – ozdobnej kursywy dużego stopnia, przeznaczonej do składu przedmów i drobnych wierszy, która nie przyjęła się ze względu na zbyt dekoracyjny charakter. W rzeczywistość jednak była to czcionka opracowana przez Lodovico Vincentina z Rzymu. Oprócz tego wydał pierwsze na świecie drukowane teksty i książki po węgiersku, ponadto z jego oficyny wyszła pierwsza drukowana praca o historii Polski (kronika Miechowity).
Wietor był reprezentantem humanistycznego drukarstwa, który z powodzeniem wprowadził w Polsce renesansową estetykę książki, styl pracy i politykę wydawniczą. Działał z rozmachem i inicjatywą, wykazując szerokie horyzonty umysłowe, świadomie popierał i propagował humanizm. Odegrał ważną rolę w rozpowszechnianiu tego nurtu w północnej i środkowej Europie. W wydaniu "Opus de conscribendis epistolis" Erazma z 1523 roku, podpisał się, wraz z Markiem Szarffenbegiem, pod przedmową krytykującą scholastykę. Uzyskał rozgłos za granicą i cieszył się wśród polskich humanistów ugruntowaną sławą, był dobrze widziany w środowisku literacko-naukowych z racji swej działalności, jak i wykształcenia. Z oficyną Wietora związani byli wybitni pisarze tej doby, a on sam był ważną postacią życia umysłowego Krakowa, ale także Wiednia, odgrywał też ważną rolę w kontaktach obu tych ośrodków. Zapewne to jego osobę miał na myśli Krzycki w zdaniu ze swojego listu do Erazma z grudnia 1525 roku, w którym proponował mu przyjazd do Krakowa – „nie zabraknie również i Frobenów”.
Istotnym wyróżnikiem działalności Wietora była dbałość o staranną formę zewnętrzną drukowanych książek, wskazująca, iż przewyższał swoimi umiejętnościami innych krakowskich drukarzy. Wysoką jakość prezentowały używane przez niego czcionki, drzeworyty, farby i papier. Ponadto potrafił właściwie i harmonijnie dobierać elementy druków – ornamenty i inicjały dostosowane były do kroju czcionek oraz treści tekstu, zaś ilustracji nie rozmieszczał bezładnie, ponadto nie odstawały od siebie wartością artystyczną czy różną stylistyką.
Ważne są także jego zasługi dla polskiej kultury w zakresie rozwoju literatury w języku narodowym. Szacuje się, że zachowało się około 60 polskich tytułów, wytłoczonych w jego drukarni. Siedem spośród nich opatrzył przedmowami, w których podkreślał swoje zasługi na tym polu, bezinteresowność działalności, a zarazem chęć pielęgnowania języka polskiego, który do tej pory, według niego, nie był otoczony przez Polaków należnym szacunkiem. Najbardziej znana spośród nich jest przedmowa skierowana do Jana Tarnowskiego, kasztelana krakowskiego i hetmana wielkiego koronnego, w przekładzie traktatu Erazma "Księgi, które zową język" (1542). W dyskusjach badaczy nad kierującymi nim motywami, na podstawie tych tekstów, przyjmowano, iż Wietor działał z przywiązania do polskości, był świadomym obrońcą języka narodowego, który swoją pracą odwdzięczał się za przyjęcie w Polsce. Jednak za bardziej uzasadnione uznaje się stanowisko Tadeusza Ulewicza – według niego drukarz działał z powodu kalkulacji handlowej, chęci uzyskania sporych zysków, a jego przedmowy były zręcznym chwytem reklamowym. Nie można jednak tym samym Wietorowi odmówić zasług w propagowaniu polskiej literatury, możliwe, że pod wpływem krakowskiego środowiska umysłowego, które zyskało w nim energicznego współpracownika, bez którego tak szybko i skutecznie nie udałoby się rozpowszechnić polskich książek. Zaangażowanie w rozwój literatury w języku narodowym było zresztą często spotykane wśród drukarzy humanistycznych. Wietor miał też pewne zasługi w ustaleniu ortografii polskiej, zresztą w swoich przedmowach narzekał na trudności związane z brakiem określonych zasad na tym polu. Na tym polu działał wręcz jako pionier, choć możliwe, iż pomysły podsuwali mu współpracownicy, być może głównie Hieronim z Wielunia. Polsko-niemiecki samouczek z jego oficyny cieszył się sporą popularnością, tak że był jeszcze przez wiele lat wydawany w Królewcu, Gdańsku, Toruniu i Wrocławiu.
Sam drukarz miał świadomość znaczenia swojej pracy i jej jakości, choć zapewne w przedmowach przejaskrawiał zasługi, popadając w emfatyczny styl. Swój warsztat określał mianem Akademii, na wzór Neoakademii Manucjusza, a siebie samego łacińskim zwrotem "chalcographus accuratissimus" – „drukarz najstaranniejszy”.
Upamiętnienie.
Hieronim Wietor jest patronem ulicy w dzielnicy I, na Kazimierzu, która została wytyczona po I wojnie światowej, w latach 20., w pobliżu miejsca, gdzie znajdowała się Brama Skawińska i kościół św. Jakuba. Do 1966 roku nosiła nazwę „Skawińska Boczna”, po czym przemianowano ją na „Małgorzaty Fornalskiej”. Imię Wietora nadano w 1990 roku, trzymając się poglądu, iż w pobliżu działała jego drukarnia.

</doc>
<doc id="891830" url="https://pl.wikipedia.org/wiki?curid=891830" title="Pikareska">
Pikareska



</doc>
<doc id="891832" url="https://pl.wikipedia.org/wiki?curid=891832" title="Picaresca">
Picaresca



</doc>
<doc id="891835" url="https://pl.wikipedia.org/wiki?curid=891835" title="Acrobatidae">
Acrobatidae



</doc>
<doc id="891837" url="https://pl.wikipedia.org/wiki?curid=891837" title="Twierdzenie Protha">
Twierdzenie Protha



</doc>
<doc id="891838" url="https://pl.wikipedia.org/wiki?curid=891838" title="Konrad Smuga">
Konrad Smuga

Konrad Smuga (ur. 1966 w Kielcach) – polski reżyser telewizyjny, producent telewizyjny i scenarzysta, który współpracuje z TVP oraz telewizją Polsat.
Programy telewizyjne.
Był pomysłodawcą programu "Talent, zgłoś się", który jednak nie trafił na antenę TVP1.
Wyreżyserował występy sceniczne dla reprezentantów Polski w Konkursie Piosenki Eurowizji (2017–2019) oraz Konkurs Piosenki Eurowizji dla Dzieci (2018–2020). Był dyrektorem artystycznym i producentem wykonawczym 17. Konkursu Piosenki Eurowizji dla Dzieci w Gliwicach i 18. Konkursu Piosenki Eurowizji dla Dzieci w Warszawie.

</doc>
<doc id="891839" url="https://pl.wikipedia.org/wiki?curid=891839" title="Zapotecy">
Zapotecy



</doc>
<doc id="891840" url="https://pl.wikipedia.org/wiki?curid=891840" title="Martinho Ndafa Kabi">
Martinho Ndafa Kabi

Martinho Ndafa Kabi (ur. 17 września 1957 w Nhacra, Region Oio) – polityk, premier Gwinei Bissau od 9 kwietnia 2007 do 5 sierpnia 2008.
Życiorys.
Jest członkiem Afrykańskiej Partii Niepodległości Gwinei i Wysp Zielonego Przylądka (PAIGC). W gabinecie premiera Carlosa Gomesa Juniora od maja 2004 do kwietnia 2005 zajmował stanowisko ministra energii i zasobów naturalnych. Następnie od kwietnia 2005 do listopada 2005 był ministrem obrony.
W marcu 2007 po otrzymaniu przez gabinet premiera Aristidesa Gomesa wotum nieufności, kandydatura Kabiego na fotel szefa rządu została zgłoszona przez koalicję, złożoną z partii PAIGC, Partii Odnowy Społecznej i Zjednoczonej Partii Socjaldemokratycznej. 9 kwietnia 2007 prezydent João Bernardo Vieira mianował Kabiego nowym szefem rządu.
W lipcu 2008 partia PAIGC, kontrolująca 45 miejsc w 100-osobowym parlamencie, wycofała się z koalicji rządowej. W rezultacie 5 sierpnia 2008 prezydent Vieira rozwiązał parlament, co spowodowało natychmiastową dymisję rządu Ndafy Kabiego.

</doc>
<doc id="891850" url="https://pl.wikipedia.org/wiki?curid=891850" title="Akrobatka karliczka">
Akrobatka karliczka

Akrobatka karliczka ("Acrobates pygmaeus") – gatunek ssaka z rodziny akrobatkowatych (Acrobatidae).
Zasięg występowania.
Akrobatka karliczka występuje w południowo-wschodniej Australii, od McPherson Range i Border w południowo-wschodnim Queensland, na południe do Wiktorii i południowo-wschodniej Australii Południowej; nieobecna w przybrzeżnych obszarach zlewiskowych Wielkich Gór Wododziałowych, przynajmniej na południe od rzeki Wallamba River i na zachód od Wielkich Gór Wododziałowych w Nowej Południowej Walii (ale prawdopodobnie występuje do granicy wzrostu drzew w Southern Tableland), oraz w śródlądowych zlewniach odwadniających dorzeczy Murray w Wiktorii.
Taksonomia.
Gatunek po raz pierwszy naukowo opisał w 1794 roku brytyjski zoolog George Shaw nadając mu nazwę "Didelphis pygmaea". Jako miejsce typowe odłowu Holotypu wskazał Nowo Holandię (tj. Australia) uściślone do Sydney w Nowej Południowej Walii.
Gatunek monotypowy.
Wygląd.
Długość ciała 5-7,7 cm, ogona 6-8,1 cm, masa 8-18,5 g. Wierzch ciała szarobrązowy, na spodzie ciała biała. Ogon ma dwa rzędy włosów, co nadaje mu wygląd pióra. Jest to przystosowanie do lotu ślizgowego. Błona lotna, rozpięta pomiędzy kończynami jest wąska i gruba. Umożliwia loty ślizgowe na odległość 20 metrów. Opuszki palców mają strukturę pozwalającą na utrzymywanie się na gładkiej powierzchni.
Środowisko życia.
Lasy eukaliptusowe na wschodnim wybrzeżu, w głębi kontynentu również lasy twardolistne i inne obszary leśne.
Tryb życia.
Gatunek ten jest aktywny nocą. Odżywia się nektarem, bogatymi w cukier sokami drzew oraz małymi owadami. Gniazda zbudowane z liści eukaliptusa umieszcza głównie w dziuplach drzew. Akrobatki są zwierzętami socjalnymi - w jednym gnieździe może znajdować się do 16 zwierząt, a do 40 - na jednym drzewie.

</doc>
<doc id="891852" url="https://pl.wikipedia.org/wiki?curid=891852" title="Acrobates pygmaeus">
Acrobates pygmaeus



</doc>
<doc id="891856" url="https://pl.wikipedia.org/wiki?curid=891856" title="Sajdy">
Sajdy

Sajdy – wieś w Polsce położona w województwie mazowieckim, w powiecie lipskim, w gminie Ciepielów.
W latach 1975–1998 miejscowość administracyjnie należała do województwa radomskiego.

</doc>
<doc id="891859" url="https://pl.wikipedia.org/wiki?curid=891859" title="Petro Diaczenko">
Petro Diaczenko

Petro Diaczenko, ukr. Петро Дяченко, ps. „Kwitka” (ur. 30 stycznia 1895 w Berezowej Łuce koło Hadziacza, zm. 23 kwietnia 1965 w Filadelfii) – ukraiński wojskowy (generał porucznik), oficer kontraktowy WP, dowódca Ukraińskiego Legionu Samoobrony, 3 pułku piechoty Ukraińskiej Armii Wyzwoleńczej, Brygady Przeciwpancernej „Wolna Ukraina”, a następnie 2 Dywizji Ukraińskiej Armii Narodowej podczas II wojny światowej. Dowodzony przez niego Ukraiński Legion Samoobrony uczestniczył w czasie Powstania Warszawskiego w walkach po stronie niemieckiej na przyczółku czerniakowskim i w Puszczy Kampinoskiej, a w lipcu 1944 w pacyfikacji Chłaniowa i Władysławina, gdzie zamordowano ok. 44 Polaków.
Młodość.
Uczył się w szkole realnej w Myrhorodzie. Po zakończeniu nauki w szkole średniej wstąpił do armii Imperium Rosyjskiego. 1 stycznia 1916 r. ukończył szkołę młodszych oficerów w Orenburgu. Brał udział w I wojnie światowej. Służył w 333 pułku piechoty jako dowódca kompanii. Walczył na ziemiach polskich, na Litwie i w Galicji. Doszedł do stopnia sztabskapitana.
W wojsku ukraińskim.
17 grudnia 1917 r. wstąpił do wojska ukraińskiego. Wziął udział w walkach o Kijów. 23 lutego 1918 r. został oficerem sotni 2 zaporoskiego pułku pieszego w składzie 1 Dywizji Zaporoskiej, która we wrześniu tego roku oswobodziła rejon Połtawy i Charkowa od wojsk bolszewickich. Następnie uczestniczył w zwycięskich walkach na Krymie. Jesienią 1918 r., podczas powstania przeciwko hetmanowi Pawło Skoropadskiemu, służył w partyzanckim kureniu konnym im. atamana Petro Bołboczana. Na początku stycznia 1919 r. stanął na jego czele. Po aresztowaniu płk. P. Bołboczana przez oddziały wierne Symonowi Petlurze w Kremenczuku 22 stycznia tego roku, próbował bezskutecznie odbić swojego byłego dowódcę. 27 czerwca kureń P. Diaczenki został przeformowany w zaporoski republikański pułk konny, przemianowany wkrótce na konny pułk czarnych zaporożców. Od grudnia 1919 r. uczestniczył w tzw. 1 zimowym pochodzie armii ukraińskiej, tocząc walki z wojskami bolszewickimi i białych. W kwietniu 1920 r. brał udział w ciężkich walkach o Wozniesieńsk. Na początku maja tego roku w rejonie Jampola nawiązano kontakt z 3 dywizją żelazną. 23 czerwca P. Diaczenko został awansowany do stopnia pułkownika Armii Czynnej Ukraińskiej Republiki Ludowej.
W marcu 1921 r. wraz z pozostałymi żołnierzami ukraińskimi został internowany w Polsce. W okresie międzywojennym służył w WP jako oficer kontraktowy. Od 1928 r. był zastępcą dowódcy szwadronu karabinów maszynowych, zaś od 1931 r. dowódcą szwadronu 1 pułku szwoleżerów. W 1934 r. ukończył Wyższą Szkołę Wojenną w Warszawie (1932-1934), uzyskując stopień majora dyplomowanego. 1 listopada tego roku został pomocnikiem 1 zastępcy dowódcy 3 pułku szwoleżerów mazowieckich.
W wojsku polskim.
W związku z nadchodzącą wojną, zgodnie z obowiązującymi w WP procedurami, jako oficer kontraktowy, został odsunięty od pełnionej funkcji i skierowany do Ośrodka Zapasowego Suwalskiej Brygady Kawalerii w Białymstoku, a następnie w Wołkowysku. W połowie września z żołnierzy Ośrodka sformowana została Rezerwowa Brygada Kawalerii „Wołkowysk” w skład, której weszły: 101, 102 i 110 Rezerwowy Pułk Ułanów oraz spieszony 103 Rezerwowy Pułk Szwoleżerów. Nieznany jest przydział jaki otrzymał Diaczenko, lecz wiadomo, że nie trafił na pewno do 110 pułku, ani raczej też do pułku 103. Jednostka, która początkowo (17 września) otrzymała rozkaz marszu do Wilna w dniach 18 lub 19 września rozkazem gen. Wacława Przeździeckiego skierowana została do Grodna, gdzie dotarła w nocy z 20 na 21 września. Po całodniowej obronie miasta Brygada wycofała się. W dniu następnym jej jednostki toczyły ciężkie walki z Sowietami w okolicach Sopoćkiń i Kodziowiec i prawdopodobnie podczas tych walk Diaczenko został lekko ranny. W nocy z 23 na 24 września jednostka przekroczyła granicę z Litwą, a jej żołnierze w tym i Diaczenko zostali internowani i umieszczeni w obozach w Birksztanach i w Kalwarii. Podczas pobytu w obozie Diaczenko został, prawdopodobnie na skutek swojego zachowania, objęty towarzyskim bojkotem i usunięty z szeregów WP (jego koledzy sporządzili protokolarne oświadczenie uznające go za osobę niegodną miana oficera WP).
W służbie niemieckiej.
Prawdopodobnie jeszcze w 1939 roku, za wstawiennictwem i pod naciskiem niemieckiego wywiadu wojskowego – Abwehry zostaje zwolniony z obozu, co potwierdzać może tezę, iż związany był z tą instytucją (placówka w Giżycku – Abwehr Nebenstelle Lötzen) już od dłuższego czasu i że w rzeczywistości był niemieckim oficerem. Jest bezspornym faktem, że od początku 1940 roku Diaczenko, już w stopniu pułkownika, budował i kierował pracami niemieckiej siatki dywersyjno–wywiadowczej działającej na terenach okupowanych przez Sowietów od Wilna i Grodna po Augustów. Jej członkowie, w przeważającej części Polacy, zaangażowani w konspirację antysowiecką (znaczną część augustowskiej siatki stanowili członkowie Polskiej Armii Wyzwolenia – organizacji stworzonej i kierowanej przez podchorążego Edwarda Stankiewicza ps. „Dawer” już jesienią 1939 roku) za zgodą i z pomocą Niemców, przenikali na terytorium zajmowane przez Sowietów gdzie dokonywali aktów sabotażu oraz likwidacji żołnierzy sowieckich i sowieckiej agentury, zbierając jednocześnie dane wywiadowcze dotyczące zwłaszcza infrastruktury wojskowej i dyslokacji jednostek (dostarczyli między innymi pełne plany sowieckiej linii obronnej zbudowanej na rzece Biebrzy i kanałach augustowskim i woznawiejskim), które przekazywali Diaczence lub jego zastępcy podporucznikowi Spitzenpfeilowi (ps. „Vogel”)
Współpraca z ukraińskimi nacjonalistami.
Od czerwca 1941 r. był członkiem Ukraińskiej Generalnej Rady Kombatantów w okupowanym Krakowie kierowanej przez Mychajła Omelianowicza-Pawlenkę. Na przełomie lipca i sierpnia tego roku w stopniu pułkownika został oficerem sztabu Siczy Poleskiej atamana Tarasa Bulby-Borowcia. Współpracował z Organizacją Ukraińskich Nacjonalistów (OUN), zarówno z banderowcami, jak też melnykowcami. Nawiązał też kontakty z Niemcami.
We wrześniu 1943 r. na Chełmszczyźnie zorganizował Ukraiński Legion Samoobrony, nazywany też Legionem Wołyńskim (według niemieckiej nomenklatury 31. Schutzmannschafts-Bataillon der SD). ULS 23 lipca 1944 r. dokonał mordu polskiej ludności cywilnej w Chłaniowie i Władysławinie.
W czasie Powstania Warszawskiego Ukraiński Legion Samoobrony brał udział w połowie września 1944 w walkach z AK i desantowanymi oddziałami 1 Armii Wojska Polskiego na przyczółku czerniakowskim, następnie przeciw Zgrupowaniu Kampinos w Puszczy Kampinoskiej. Pod koniec września Legion popełnił zbrodnię we wsi Zaborówek (zginęło co najmniej dwóch Polaków, aresztowano 49 pozostałych mieszkańców).
Od lutego 1945 r. płk P. Diaczenko dowodził 3 pułkiem piechoty Ukraińskiej Armii Wyzwoleńczej. Następnie współuczestniczył w sformowaniu Brygady Przeciwpancernej „Wolna Ukraina”, stając na jej czele. Od 15 marca brygada wchodziła w skład Ukraińskiej Armii Narodowej (UNA) pod dowództwem gen. Pawło Szandruka. W kwietniu toczyła ciężkie walki z Armią Czerwoną w rejonie Drezna, za co płk P. Diaczenko został odznaczony Żelaznym Krzyżem. Pod koniec kwietnia objął on dowództwo formowanej 2 Dywizji UNA, do której weszła Brygada Przeciwpancerna „Wolna Ukraina”. Został awansowany przez gen. P. Szandruka do stopnia generała chorążego. W pierwszych dniach maja dostał się do niewoli amerykańskiej.
Po wojnie.
Po zakończeniu wojny zamieszkał w Monachium, współpracując z amerykańskim wywiadem wojskowym. Następnie wyjechał do USA. W 1959 r. zostały opublikowane jego wspomnienia pt. „Czorni zaporożci – pro tiażkyj i sławnyj szlach połku czornoszłycznykiw u 1919 – 1920 rokach”. 1 lutego 1961 r. Rząd URL na wychodźstwie awansował go na generała porucznika. Zmarł 23 kwietnia 1965 r. w Waszyngtonie. Pochowany został na prawosławnym cmentarzu ukraińskim South Bound Brooke w stanie New Jersey.

</doc>
<doc id="891863" url="https://pl.wikipedia.org/wiki?curid=891863" title="Nadleśnictwo Dwukoły">
Nadleśnictwo Dwukoły

Nadleśnictwo Dwukoły – jednostka organizacyjna Lasów Państwowych, podległa Regionalnej Dyrekcji Lasów Państwowych w Olsztynie.
W okresie dwudziestolecia międzywojennego istniało Nadleśnictwo o nazwie Dwukoła (1921–1939) podlegające Dyrekcji Lasów Państwowych w Toruniu. Po drugiej wojnie światowej, z upaństwowionych lasów (na mocy dekretów o reformie rolnej i o przyjęciu niektórych lasów na własność państwa) utworzono Nadleśnictwo Dwukoły.
Obecny budynek dyrekcji nadleśnictwa pochodzi z czasów pruskich. Na terenie leśnictwa znajduje się rezerwat Góra Dębowa, w którym objęto ochroną starodrzew mieszany. Osobliwością Lasów Iłowskich są tzw. gniazda Mansfelda, nazwane tak od nazwiska pruskiego leśnika. Wprowadził on nową metodę zalesiania - młode drzewa sadził on w kręgi o promieniu kilkudziesięciu metrów, natomiast środek obszaru miał zalesiać się sam.
Nadleśnictwo Dwukoły podzielone jest na dwa obręby: Dwukoły i Żuromin, w skład których wchodzi 16 leśnictw. Pod względem podziału administracyjnego kraju położone jest na terenie dwóch województw: mazowieckiego oraz warmińsko-mazurskiego, trzech powiatów: działdowskiego, mławskiego i żuromińskiego oraz dwudziestu gmin.
Zasięg terytorialny nadleśnictwa wynosi 1740 km², z czego lasy stanowią 17%.
Rośliny i grzyby chronione.
Na terenie nadleśnictwa rośnie ponad 40 gatunków roślin i grzybów chronionych m.in.: barwinek pospolity, miodownik melisowaty, chrobotek reniferowy, wawrzynek wilczełyko, kosaciec syberyjski, sasanki, storczyki, widłaki oraz szmaciak gałęzisty czy czasznica olbrzymia.
Zwierzęta chronione.
Na terenie nadleśnictwa żyje ponad 40 gatunków chronionych zwierząt, w tym gniazda ptaków chronionych, wokół których wyznaczone są dodatkowo strefy ochronne: bielik zwyczajny (1 szt.), orlik krzykliwy (5 szt.), bocian czarny (5 szt.).

</doc>
<doc id="891867" url="https://pl.wikipedia.org/wiki?curid=891867" title="Czarnolas (powiat lipski)">
Czarnolas (powiat lipski)

Czarnolas – wieś w Polsce położona w województwie mazowieckim, w powiecie lipskim, w gminie Ciepielów.
W latach 1975–1998 miejscowość administracyjnie należała do województwa radomskiego.

</doc>
<doc id="891868" url="https://pl.wikipedia.org/wiki?curid=891868" title="Dziuplówka pióroogonowa">
Dziuplówka pióroogonowa

Dziuplówka pióroogonowa ("Distoechurus pennatus") – gatunek ssaka z rodziny akrobatkowatych (Acrobatidae).
Zasięg występowania.
Dziuplówka pióroogonowa występuje powszechnie na nizinnych i górskich obszarach Nowej Gwinei.
Taksonomia.
Gatunek po raz pierwszy naukowo opisał 1874 niemiecki zoolog Wilhelm Peters nadając mu nazwę "Phalangista" ("Distoechurus") "pennata". Jako miejsce typowe odłowu Holotypu wskazał Nową Gwineę uściślone do Andai, na Ptasiej Głowie, w Papui Zachodniej, w Indonezji. Jedyny przedstawiciel rodzaju dziuplówka ("Distoechurus"), który opisał również Peters w 1874 roku.
Takson "Distoechurus" oczekuje na dokładną rewizję taksonomiczną, ponieważ różnorodność form sugeruje, że może to być kompleks gatunkowy. Dostępne są cztery epitety gatunkowe: "pennatus" z Andai, z Ptasiej Głowy, w zachodniej Papui, w Indonezji; "neuhassi" z Sattelberg, na półwyspie Huon, w Morobe, w Papui-Nowej Gwinei; "amoenus" z Rawlinson Range, w Morobe; "dryas" z Mount Gayata, z Richardson Range, w Papui-Nowej Gwinei. Wstępne oceny genetyczne i morfologiczne wskazują, że takson ten zawiera trzy lub nawet więcej odrębnych gatunków. Gatunek monotypowy.
Morfologia.
Długość ciała (bez ogona) 9–10,5 cm (maksymalnie do 10,8 cm), długość ogona 11,5–14,5 cm (maksymalnie do 15,3 cm); masa ciała 30–45 g. Nazwę gatunkową zawdzięcza grzebieniowi włosów na długim, nagim ogonie. Zwierzę ma krępe ciało o długości 10-12 cm, a na czarnej głowie trzy podłużne białe pasy. Oczy są duże, a uszy małe i nieowłosione. Kończyny "Distoechurus pennatus" są krótkie, szczupłe i chwytne, a palce uzbrojone w ostre, zagięte pazury. Jego sierść jest popielata do jasnobrązowej, gęsta i krótka, jednak w odróżnieniu od spokrewnionej z nim akrobatki karliczki nie posiada błony lotnej.
Ekologia.
Zwierzę prowadzi nocny, nadrzewny tryb życia, zwinnie wspina się i skacze po gałęziach, a gniazda buduje w dziuplach. Żyje w małych grupach. Odżywia się kwiatami drzew, owocami oraz owadami i innymi bezkręgowcami.

</doc>
<doc id="891873" url="https://pl.wikipedia.org/wiki?curid=891873" title="Zmienność rytmu zatokowego">
Zmienność rytmu zatokowego

Zmienność rytmu zatokowego (ang. heart rate variability, HRV) - powtarzające się cyklicznie występowanie różnic odstępów RR w badaniu EKG, które zależy od oddziaływania mechanizmów kontrolujących na aktywność węzła zatokowo-przedsionkowego i jest odzwierciedleniem stanu czynnościowego układu autonomicznego serca.
Obniżona zmienność rytmu zatokowego jest wskaźnikiem niekorzystnego rokowania u pacjentów po zawale mięśnia sercowego, a także niezależnym czynnikiem ryzyka nagłego zgonu sercowego.

</doc>
<doc id="891876" url="https://pl.wikipedia.org/wiki?curid=891876" title="Filanderek pręgowany">
Filanderek pręgowany

Filanderek pręgowany ("Lagostrophus fasciatus") – gatunek ssaka z podrodziny filanderków (Lagostrophinae) w obrębie rodziny kangurowatych (Macropodidae). 
Zasięg występowania.
Filanderek pręgowany występuje w zależności od podgatunku:
Taksonomia.
Gatunek po raz pierwszy naukowo opisali w 1807 roku francuscy przyrodnicy François Péron i Charles Alexandre Lesueur nadając mu nazwę "Kangurus fasciatus". Jako miejsce typowe odłowu Holotypu Péron i Lesueur wskazali Bernier Island w Astralii Zachodniej. Jedyny przedstawiciel rodzaju filanderek ("Lagostrophus") który opisał w 1887 roku angielski zoolog Oldfield Thomas.
Rozpoznano dwa podgatunki.
Morfologia.
Długość ciała (bez ogona) 40–45 cm, długość ogona 23–26 cm; masa ciała 1–2,3 kg. Wierzch ciała ciemnoszary, z wyraźnymi ciemnymi poprzecznymi pręgami w części tylnej i u nasady ogona. Spód ciała szarobiały. Podgatunek "baudinettei" różni od podgatunku nominatywnego bardziej czerwonawym kolorem futra, mniej wyrazistymi pręgami na grzbiecie, dłuższymi włosami na głowie oraz krótszym ogonem.
Ekologia.
Środowisko życia.
Suche obszary porośnięte niskimi krzewami i rzadkim lasem.
Tryb życia.
Filanderek pręgowany prowadzi nocny tryb życia. Odżywia się głównie trawami, a także roślinami z rodziny malwowatych. Zapotrzebowanie na wodę pokrywane jest przez wilgotny pokarm oraz rosę. Samica rodzi zazwyczaj jedno młode między styczniem a sierpniem. Na kontynencie zwierzę zostało wyparte przez owce, lisy i koty. Na wyspach populacje tego gatunku są chronione.

</doc>
<doc id="891877" url="https://pl.wikipedia.org/wiki?curid=891877" title="Zdrój (czasopismo)">
Zdrój (czasopismo)

Zdrój – dwumiesięcznik wydawany przez Wspólnotę Anonimowych Alkoholików w Polsce i określany jako jednoosobowe (drukowane) spotkanie. Zawiera wypowiedzi uczestników AA. Powstało z dwóch lokalnych pisemek: „Ruchu Anonimowych Alkoholików", które ukazywało się we Wrocławiu, i „Zdroju" wychodzącego w Poznaniu. Początkowo ukazywało się pod tytułem „Ruch Anonimowych Alkoholików «Zdrój»”. Jest polskim odpowiednikiem angielskiego organu AA „Grapevine".
Główny dział zawiera wypowiedzi uczestników AA zazwyczaj poświęcone omawianiu poszczególnych kroków z Programu 12 kroków przypadających na aktualne miesiące oraz wypowiedzi na jakiś temat wiodący. Pozostałe działy to: "Z archiwum „Zdroju”", „Głosy przyjaciół AA", "Już po drugiej stronie muru" – wypowiedzi uczestników AA, którzy do wspólnoty trafili w więzieniu", "Po drugiej stronie muru" – wypowiedzi uczestników grup spotykających się w więzieniu oraz niewielki dział zawierający wypowiedzi uczestników Al-Anon. Czasopismo zawiera także informacje o ponadgrupowych spotkaniach i innych ważnych sprawach organizacyjnych. Ma wydania lokalne: „Mityng”, „Karlik”, „Warta”.

</doc>
<doc id="891878" url="https://pl.wikipedia.org/wiki?curid=891878" title="Tunel w Unisławiu Śląskim">
Tunel w Unisławiu Śląskim

Tunel w Unisławiu Śląskim – tunel kolejowy w Unisławiu Śląskim, w województwie dolnośląskim.
Położenie.
Tunel znajduje się pod wzgórzem Podlesie (603 m n.p.m.) w północno-zachodniej części Wyżyny Unisławskiej na północ od miejscowości Unisław Śląski, między stacjami kolejowymi Unisław Śląski i Kuźnice Świdnickie na trasie kolejowej z Wałbrzycha do Meziměstí.
Opis.
Tunel kolejowy o długości 262 m, prosty, stopowy, dostosowany do ruchu pociągów po jednym torze, wydrążony pod wzgórzem (603 m n.p.m.) w latach 1875-1877. Wlot tunelu położony jest na wysokości około 590 m n.p.m., a wylot na poziomie około 595 m n.p.m. Maksymalna głębokość tuneli od powierzchni wynosi około 13 m. Tunel wykonano w obudowie murowej z cegły klinkierowej. Kształt tunelu eliptyczny, szerokość około 5 m, wysokość około 6 m. W ociosach tunelu wykonano wnęki ucieczkowe i rewizyjne układu odwadniania. Portale wlotów do tunelu wykończono w obudowie kamiennej z klińców.
Historia.
Decydujący wpływ na budowę tunelu miała wojna francusko-pruska, która pokazała jak ważną rolę odgrywała wówczas kolej. Po zakończeniu wojny rozpoczęto budowę sieci kolejowej. Jednym z odcinków Śląskiej Kolei Górskiej, który w założeniach projektowych miał stanowić fragment międzynarodowej magistrali Szczecin – Wiedeń, była linia Szczawno Zdr. – Kuźnice Świdnickie – Meziměstí. Linia miała połączyć wałbrzyski rejon węglowy z Austrią. Jedną z wielu przeszkód na trasie, było wzgórze odchodzące od Masywu Dzikowca i Lesistej Wielkiej, oddzielające Wyżynę Unisławską od Kotliny Kuźnickiej. W celu jego przekroczenia zdecydowano wydrążyć jednotorowy tunel o długości 262 m w obudowie murowej. Pierwsze decyzje o uruchomieniu tego połączenia zapadły 17 września 1873 roku. Tunel został oddany do ruchu 15 maja 1877 roku. W wyniku zaniedbań i braku konserwacji po 1945 roku tunel popadał w ruinę. W latach 80. XX wieku prowadzone były w tunelu roboty remontowe przez Zakład Robót Górniczych z Lubina według projektu inż.górnika Krzysztofa Aksamita w celu zabezpieczenia zabytkowego obiektu grożącego zawaleniem.

</doc>
<doc id="891879" url="https://pl.wikipedia.org/wiki?curid=891879" title="Kazimierz Kuczman">
Kazimierz Kuczman

Kazimierz Kuczman (ur. 9 lutego 1947 w Rzeczycy Okrągłej, zm. 28 stycznia 2021 w Krakowie) – polski historyk sztuki.
Życiorys.
Liceum Ogólnokształcące skończył w 1965 w Stalowej Woli. W latach 1965–1970 studiował historię sztuki na Uniwersytecie Jagiellońskim.
W latach 1970–2012 pracownik Zamku Królewskiego na Wawelu, od 1991 r. jako kierownik działu malarstwa, grafiki i rzeźby. Współautor stałych ekspozycji w Zamku Wawelskim i zamku w Pieskowej Skale, w tym Studiola Lanckorońskich, autor i współautor kilku wystaw czasowych, również zagranicznych (USA, Land of the Winged Horsemen). W latach 1991–1996 współredaktor naukowy rocznika Studia Waweliana. W latach 1992–1998 członek Rady Muzealnej Zamku Królewskiego na Wawelu, 1998–2002 Muzeum Okręgowego w Rzeszowie, a od 2004 Muzeum Regionalnego w Stalowej Woli.
W 1984 r. uzyskał stopień doktora na Wydziale Fil.-Hist. UJ, gdzie pod kierunkiem prof. Jerzego Szablowskiego napisał pracę pt. "Refleksy sztuki włoskiej w polskim malarstwie sztalugowym XVI wieku". W 2006 r. uzyskał stopień doktora habilitowanego na UJ w oparciu o dorobek naukowy i książkę "Renesansowe Głowy wawelskie", za którą otrzymał Nagrodę Krakowska Książka Miesiąca. W latach 2007–2010 kierownik katedry Kultury i Sztuki Krakowa i Małopolski w Instytucie Kulturoznawstwa Akademii Ignatianum w Krakowie; od 2009 r. pracownik naukowo-dydaktyczny w Instytucie Historii Sztuki i Kultury Uniwersytetu Papieskiego Jana Pawła II, od 2012 r. profesor nadzwyczajny, w latach 2012–2016 dyrektor Instytutu. Od 1971 r. członek Stowarzyszenia Historyków Sztuki (w latach 1985-1989 prezes Oddziału Krakowskiego). Od 1995 r. członek, do 2019 r. sekretarz Komisji Historii Sztuki PAU.
Jako stypendysta kilku fundacji, głównie Lanckorońskich, prowadził badania naukowe w Rzymie, Wiedniu i Londynie. Uczestniczył w inwentaryzacji polskich zabytków sakralnych na Ukrainie.
Jest autorem ponad stu pięćdziesięciu publikacji naukowych i popularnonaukowych, redaktorem i współredaktorem kilkunastu książek. Główne zainteresowania naukowe: malarstwo polskie XVI–XVIII wieku, malarstwo włoskie epoki renesansu.
Pochowany na cmentarzu parafialnym we wsi Wola Rzeczycka.

</doc>
<doc id="891883" url="https://pl.wikipedia.org/wiki?curid=891883" title="Lagostrophus fasciatus">
Lagostrophus fasciatus



</doc>
<doc id="891884" url="https://pl.wikipedia.org/wiki?curid=891884" title="Google Ads">
Google Ads

Google Ads (poprzednio Google AdWords) – system reklamowy Google uruchomiony 23 października 2000, pozwalający na wyświetlanie linków sponsorowanych w wynikach wyszukiwania wyszukiwarki Google i na stronach współpracujących w ramach programu Google AdSense, sprzedawane w modelu CPC i CPM. Nazwa Google Ads obowiązuje od dnia 24 lipca 2018. Poprzednio system nosił nazwę Google AdWords. Zmianie nazwy towarzyszyło rozszerzenie możliwości reklamowych w kampaniach PPC.
Firma nie podaje dokładnie swoich zysków z usługi Google Ads, wiadomo jedynie, że łączny przychód z AdWords i AdSense wyniosły w 2007 ponad 16 miliardów USD, zaś wszystkie formy reklamy emitowane przez Google stanowiły 23,7% rynku reklamy internetowej w Stanach Zjednoczonych w czwartym kwartale 2007. Według danych za rok 2010 reklama generuje dla Google’a aż 97% przychodów firmy i przyniosła ponad 33 miliardów dolarów dochodu.
Obecnie wyróżniane są dwa główne sposoby tworzenia linku sponsorowanego Google Ads:
Pozycja linku sponsorowanego Google Ads w wynikach linków sponsorowanych ustalana jest na podstawie:
W Google Ads możemy skorzystać z następujących typów kampanii reklamowych, w zależności od miejsca wyświetlania naszych reklam:
Wynik Jakości Google Ads.
Wynik Jakości Google Ads jest podstawą pomiaru trafności i jakości reklamy w Google Ads. Jest ona wyznaczana przede wszystkim na podstawie "współczynnika klikalności" CTR (procentowy stosunek liczby kliknięć do liczby wyświetleń) słowa kluczowego oraz zależności i adekwatności pozostałych czynników.
Istnieje kilka różnych Wyników Jakości Google Ads, których zależność składa się na główny Wynik Jakości. Najważniejszymi są:

</doc>
<doc id="891886" url="https://pl.wikipedia.org/wiki?curid=891886" title="MIAT Mongolian Airlines">
MIAT Mongolian Airlines

MIAT Mongolian Airlines ("Монголын Иргэний Агаарын Тээвэр") – mongolskie narodowe linie lotnicze powstałe w 1954 roku, obsługujące połączenia międzynarodowe i krajowe. Głównym lotniskiem linii jest Port lotniczy Ułan Bator.
Agencja ratingowa Skytrax przyznała przewoźnikowi 3 gwiazdki.
Flota.
Flota MIAT Mongolian Airlines składa się z 6 samolotów o średnim wieku 14,3 roku (stan na luty 2023 r.).
W przeszłości MIAT posiadał samoloty:
Miasta docelowe.
MIAT Mongolian Airlines obsługuje połączenia do 11 miast na dwóch kontynentach, wszystkie loty są z lub do Portu lotniczego Ułan Bator:

</doc>
<doc id="891887" url="https://pl.wikipedia.org/wiki?curid=891887" title="Shanadoo">
Shanadoo

Shanadoo – japoński girlsband, który funkcjonuje również na rynku europejskim. Managerem i producentem jest David Brandes (Vanilla Ninja, E-Rotic, Maarja). W 2006 roku grupa zadebiutowała piosenką "King Kong", będącą japońską wersją utwory o tej samej nazwie wykonywanym po angielsku przez grupę E-Rotic w 2001 roku. Japońską wersję tego utworu przed Shanadoo w 2005 roku wylansowała dziewczęca 4-osobowa grupa Hinoi Team, która rozpadła się w 2007 roku. Wcześniej Manami, Junko i Chika pod kierownictwem Avex Trax tworzyły zespół Vivace wraz z Kotomi Ban. Jednak w niedługim czasie Kotomi zrezygnowała. Zespół wznowił się, przyjęto Marinę do zespołu i tak powstało Shanadoo. Teledyski dziewcząt były emitowane na niemieckiej nieistniejącej już stacji VIVA Plus. W ciągu 8 lat działalności Girlsband nagrał 3 albumy.
Kolejne single "My Samurai", "Guilty Of Love" i "Hypnotized", również zostały dobrze przyjęte przez niemiecką publiczność. Następną, udaną płytą zespołu był krążek "The Symbol" gdzie startowym singlem był "Think About The Omen" której producentem również był menadżer zespołu David Brandes.
Po wielu sukcesach na Europejskim rynku przyszedł czas na podbój publiczności ze Wschodu. Dziewczęta zebrały materiał na kolejny album, tym razem re-debut (ponowny debiut)
"LAUNCH PARTY!!!" który wszedł na rynek 25.11.09 r. jest on kierowany w szczególności do nowych fanów z rodzimego kraju, czyli Japonii. Pierwszym singlem z tej płyty jest "Next life" świetnie przyjmujący się na listy przebojów, z teledyskiem innym niż dotychczasowe w stylu Shanadoo. W maju 2014 roku zespół zakończył działalność. Dziewczyny nie wykluczają powrotu w przyszłości, jednak na razie planują udział w innych projektach i karierę solową.
Dyskografia.
Albumy.
Wersje specjalne:
Welcome To Tokyo [reedycja]

</doc>
<doc id="891888" url="https://pl.wikipedia.org/wiki?curid=891888" title="Paramonov">
Paramonov



</doc>
<doc id="891891" url="https://pl.wikipedia.org/wiki?curid=891891" title="Mykofagi">
Mykofagi



</doc>
<doc id="891893" url="https://pl.wikipedia.org/wiki?curid=891893" title="Kangur mniejszy">
Kangur mniejszy

Kangur mniejszy, walabia dama ("Notamacropus eugenii") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). We wcześniejszej polskiej literaturze zoologicznej gatunek był oznaczany nazwą zwyczajową „walabia dama”. Jednak w wydanej w 2015 roku przez Muzeum i Instytut Zoologii PAN w Warszawie publikacji „Polskie nazewnictwo ssaków świata” gatunkowi nadano nazwę kangur mniejszy.
Zasięg występowania.
Kangur mniejszy występuje Australii zamieszkując w zależności od podgatunku:
Taksonomia.
Gatunek po raz pierwszy naukowo opisał w 1817 roku francuski przyrodnik Anselme Gaëtan Desmarest nadając mu nazwę "Kangurus eugenii". Jako miejsce typowe odłowu holotypu Desmarest wskazał St Peter Island, w archipelagu Nuyts, w Australii Południowej, w Australii.
Chociaż gatunek ten jest morfologicznie zmienny w całym jego zasięgu występowania, wstępne badania genetyczne identyfikują tylko dwie główne linie, dlatego wymagane są dodatkowe badania. Autorzy "Illustrated Checklist of the Mammals of the World" rozpoznają dwa podgatunki. 
Morfologia.
Długość ciała (bez ogona) samic 52–63 cm, samców 59–68 cm, długość ogona samic 33–44 cm, samców 38–45 cm; masa ciała samic 4–6 kg, samców 6–10 kg. Wierzch ciała brunatno-rudawy (u samców czerwonawa barwa na bokach ciała i kończynach), spód ciała białawy, głowa i ogon szare.
Ekologia.
Środowisko życia.
Krzewiaste obszary w pobliżu wybrzeża, suche lasy twardolistne. Żeruje na otwartych terenach trawiastych.
Tryb życia.
Prowadzą nocny tryb życia. Na niektórych wyspach Australii Zachodniej wskutek niedoboru wody pitnej pija wodę morską. Nie istnieje żadna struktura socjalna, wyłączając wyspę Kawau, gdzie zwierzęta żyją w grupach, którym przewodzą samce. Większość młodych przychodzi na świat w styczniu po trwającej 25–28 dni ciąży. W torbie lęgowej przebywają 8–9 miesięcy.

</doc>
<doc id="891894" url="https://pl.wikipedia.org/wiki?curid=891894" title="Post mortem. Opowieść katyńska">
Post mortem. Opowieść katyńska



</doc>
<doc id="891895" url="https://pl.wikipedia.org/wiki?curid=891895" title="Macropus eugenii">
Macropus eugenii



</doc>
<doc id="891897" url="https://pl.wikipedia.org/wiki?curid=891897" title="Aion (bóg)">
Aion (bóg)

Aion (gr. "Aiṓn") – grecki bóg czasu, patron misteriów mitraistycznych i gnostyckich. W mitraizmie znany jako Król Klucza. W przeciwieństwie jednak do wielu innych bogów, którzy zajmowali się czasem (Chronos – patron czasu określonego; Kairos – patron właściwej chwili; Uroboros – bóg wiecznego powrotu), Aion patronował czasowi jako większej jednostce; imię tego boga oznacza też: eon, wiek, epoka. Kryło się za tym przekonanie, że bogowie w różnych epokach zachowują się wobec ludzi na różne – charakterystyczne dla danej epoki – sposoby. W tym ujęciu Aion byłby patronem ery (eonu) w historii ludzkości. Biorąc pod uwagę linearne, judeochrześcijańskie wyobrażenie czasu, podług którego historia ma początek i cel, Aion może też oznaczać wieczność. A zatem można uznać Aiona za bóstwo nieskończenie długiego trwania, którego odpowiednikami byli: (łac.) Saeculum, (pers.) Zurwan, (hbr.) Olam.
Aion to bóstwo pojawiające się w epoce synkretyzmu religijnego – wyraźnie widać to po przypisywanych mu legendach, atrybutach i właściwościach. Epifaniusz z Salaminy ("Panarium" LI, 22) na przykład w następującej opowieści przedstawia narodziny Aiona: "Czuwają całą noc wśród śpiewów i gry na fletach, które składają w ofierze wizerunkowi bóstwa; a kiedy kończą nocne święto, gdy kur zapieje, przy świetle pochodni schodzą do podziemnego sanktuarium i wynoszą stamtąd drewniany posąg, który nago siedzi na nosidłach; na czole ma on złoty znak krzyża, a na obu dłoniach dwa inne znaki tej samej formy, i jeszcze na obu kolanach dwa inne, a te pięć znaków wykonane jest ze złota. I obnoszą ten drewniany posąg, siedem razy okrążając centralne pomieszczenie świątyni, wśród dźwięków fletów i bębnów, piejąc hymny, a po tej procesji odnoszą go z powrotem do podziemnej komnaty. Jeśli jednak zapytać ich, cóż to za tajemniczy obrzęd, odpowiadają: W tej godzinie Kora porodziła dziś Aiona".
Przedstawiany jako muskularny, uskrzydlony mężczyzna z głową lwa (stąd określenie "Deus Leontocephalus", łac., "bóg lwiogłowy"), opleciony przez węża, ciało pokryte znakami zodiaku, z kluczami w dłoniach. Najbardziej znane wyobrażenie (monumentalna drewniana rzeźba) Aiona znajduje się przy schodach wyjściowych z Muzeów Watykańskich.
Aion to Nieskończony Czas i Długie Trwanie; w hierarchii mitraizmu to bóg najwyższy – ten, który tworzy i niszczy wszelkie rzeczy; to coś w rodzaju bergsonowskiego "durée créatrice". To bóg słońca. Lew to znak zodiaku, przez który słońce przechodzi w lecie, wąż zaś symbolizuje zimę lub wilgotną porę roku. A zatem Aion, lwiogłowy bóg z wężem owiniętym wokół ciała, też przedstawia zjednoczenie przeciwieństw, światła i ciemności, tego, co męskie, i tego, co żeńskie, tworzenia i niszczenia. Bóg ten jest przedstawiany ze skrzyżowanymi ramionami i z kluczem w dłoni. Jest on "duchownym ojcem" św. Piotra, także klucznika. Klucze Aiona to klucze do wrót przeszłości i przyszłości.

</doc>
<doc id="891901" url="https://pl.wikipedia.org/wiki?curid=891901" title="Kangur górski">
Kangur górski

Kangur górski ("Osphranter robustus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). Roślinożerny. Zamieszkuje tereny Australii.
Zasięg występowania.
Kangur górski występuje w zależności od podgatunku:
Taksonomia.
Gatunek po raz pierwszy naukowo opisał w 1841 roku brytyjski przyrodnik John Gould nadając mu nazwę "Macropus" ("Petrogale") "robustus". Jako miejsce typowe odłowu holotypu wskazał szczyt łańcuchów górskich w wewnętrznej części Nowej Południowej Walii, w Australii. 
Wykazuje znaczne zróżnicowanie morfologiczne i genetyczne w całym swoim zasięgu występowania. Niektóre z wymienionych podgatunków są bardzo zmienne i potrzebne są kompleksowe badania genetyczne i morfologiczne. Autorzy "Illustrated Checklist of the Mammals of the World" rozpoznają cztery podgatunki.
Budowa ciała.
Kangur górski ma charakterystyczny wygląd. Tył ciała w porównaniu z przednią częścią jest potężnie rozwinięty. Przednie kończyny krótkie, głowa mała, stosunkowo duże uszy. Tylne kończyny i ogon długie i silne. Sierść gęsta, szara w części wierzchniej, zaś biaława pod spodem. Samice są jaśniej ubarwione niż samce. Dymorfizm płciowy jest także wyraźnie widoczny w wymiarach przedstawicieli obu płci. Samice są wyraźnie mniejsze.
Kangur górski zwykle funkcjonuje w pozycji półwyprostowanej i wspiera się wówczas wyłącznie na tylnych kończynach i ogonie. Podczas żerowania jest powolny. Porusza się wówczas na czterech kończynach i podpiera się ogonem. Podczas biegu posługuje się wyłącznie tylnymi kończynami, podczas gdy kończyny przednie są opuszczone w kierunku brzucha. Końcówka ogona pomaga w balansowaniu i utrzymaniu równowagi.
Tryb życia.
Żeruje wieczorem, kiedy temperatura otoczenia jest niższa. Prowadzi samotniczy tryb życia. Wytrzymuje przez długi czas bez dostępu do wody, nawet podczas znacznych upałów. Może się bez niej obyć nawet przez 2-3 miesiące. Jednak w poszukiwaniu wody potrafią kopać głębokie doły
Termin rozrodu uzależniony jest od opadów deszczu. Po trwającej 30 do 40 dni ciąży samica rodzi 1 młode. Kangury górskie osiągają dojrzałość płciową w drugim roku życia. Żyją 15 do 20 lat.
Ekologia.
Kangur górski jest roślinożerny. Pożywienia się różnymi gatunkami traw i krzewów. Zamieszkuje tereny górskie, skaliste. Schronienia przed upałami szuka czasem w jaskiniach.
Status.
W skład populacji z wyspy Barrowa wchodzi około 1800 osobników.

</doc>
<doc id="891902" url="https://pl.wikipedia.org/wiki?curid=891902" title="Routeplanner">
Routeplanner

Routeplanner – rodzaj programu komputerowego on-line (na stronie WWW) lub do pobrania i użytkowania off-line. W routeplannerach można obliczać liczbę kilometrów pomiędzy jedną miejscowością a drugą, oglądać alternatywne rozwiązania trasy (jeśli dany routeplanner ma taką funkcję), a także m.in. dopasowywanie przejazdów drogami płatnymi (np. autostradami), przepraw promowych, oraz drukowanie mapy i opisu trasy.

</doc>
<doc id="891906" url="https://pl.wikipedia.org/wiki?curid=891906" title="Wojciech Fałkowski">
Wojciech Fałkowski

Wojciech Antoni Fałkowski (ur. 3 czerwca 1952 w Warszawie) – polski historyk mediewista, nauczyciel akademicki i urzędnik państwowy, profesor nauk humanistycznych, profesor nadzwyczajny Uniwersytetu Warszawskiego, działacz opozycji demokratycznej w okresie PRL, w latach 2015–2017 podsekretarz stanu w Ministerstwie Obrony Narodowej, od 2017 dyrektor Zamku Królewskiego w Warszawie.
Życiorys.
Ukończył VI Liceum Ogólnokształcące im. Tadeusza Reytana w Warszawie (1971), a w latach 1975–1977 był w nim nauczycielem historii. Związany z działalnością opozycyjną Gromady Włóczęgów Czarnej Jedynki. 22 stycznia 1977 wraz z grupą nauczycieli swojej szkoły (m.in. Ireneuszem Gugulskim i Stefanią Światłowską) podpisał list do Sejmu PRL, domagający się utworzenia specjalnej komisji do wyjaśnienia działań funkcjonariuszy MO i SB w czasie wydarzeń czerwca 1976.
W 1976 ukończył studia historyczne na Uniwersytecie Warszawskim, pracę magisterską "Czynniki prestiżotwórcze w społeczeństwie trzynastowiecznej Polski (rozważania modelowe)" napisał pod kierunkiem Stanisława Piekarczyka. W latach 1976–1977 był zatrudniony jako asystent stażysta na UW. Był współpracownikiem Studenckiego Komitetu Solidarności w Warszawie, Komitetu Obrony Robotników i Komitetu Samoobrony Społecznej „KOR”. Uczestniczył w akcji pomocy ofiarom represji po protestach w Radomiu. Za swoją działalność został usunięty z pracy. W latach 1977–1981 kierował wydawnictwami drugiego obiegu „Głos” i „Krąg”. W 1980 przywrócony do pracy na uczelni. Doktoryzował się w 1986 na podstawie pracy pt. "Elita władzy w Polsce za panowania Kazimierza Jagiellończyka 1447–1492". Habilitował się również na UW w 2000 w oparciu o rozprawę zatytułowaną "Potestas regia. Władza i polityka w królestwie zachodniofrankijskim na przełomie IX i X wieku". Na Wydziale Historycznym był kolejno asystentem, adiunktem i następnie od 2002 profesorem nadzwyczajnym w Instytucie Historycznym. Od 1994 redaktor naczelny rocznika naukowego „Quaestiones Medii Aevi Novae”. Był także pracownikiem Wyższej Szkoły Stosunków Międzynarodowych i Amerykanistyki w Warszawie. W latach 2008–2012 jako profesor gościnny wykładał na Université Paris-Sorbonne. W 2013 otrzymał tytuł profesora nauk humanistycznych.
W latach 1993–2001 był sekretarzem generalnym Polskiego Komitetu ds. UNESCO, a w latach 2004–2005 przewodniczącym zespołu przy prezydencie m.st. Warszawy Lechu Kaczyńskim ds. oszacowania strat Warszawy i jej mieszkańców w okresie okupacji niemieckiej 1939–1945. Członek Stowarzyszenia Wolnego Słowa.
17 listopada 2015 został powołany na stanowisko podsekretarza stanu w Ministerstwie Obrony Narodowej. 20 listopada 2017 objął funkcję dyrektora Zamku Królewskiego w Warszawie. Wszedł w skład Rady do Spraw Muzeów przy ministrze kultury i dziedzictwa narodowego. Powołany w skład Rady Muzeum Pałacu Króla Jana III w Wilanowie (2022) oraz Rady Odbudowy Pałacu Saskiego (2022).
Odznaczenia.
W 2005 został odznaczony Złotym Krzyżem Zasługi, w 2006 Krzyżem Oficerskim Orderu Odrodzenia Polski, a w 2012 łotewskim Krzyżem Oficerskim Krzyża Uznania. W 2017 otrzymał Krzyż Wolności i Solidarności, a w 2021 Medal Stulecia Odzyskanej Niepodległości.
Życie prywatne.
Jest żonaty, ma czworo dzieci.

</doc>
<doc id="891907" url="https://pl.wikipedia.org/wiki?curid=891907" title="Drukarnia Łazarzowa">
Drukarnia Łazarzowa

Drukarnia Łazarzowa (Oficyna Łazarzowa) – renesansowa drukarnia założona przez Łazarza Andrysowicza w Krakowie, znana również pod łacińską nazwą Officina Lazari.
Historia.
Od 1557 r. godłem oficyny wydawniczej Łazarza Andrysowicza (Andrysowica) był rysunek obelisku wzniesionego ok. 1555 r. pod Krakowem przez Jerzego Joachima Retyka. 
Drukarnia Łazarzowa miała ścisły związek z drukarnią Hieronima Wietora, który to w roku 1518 założył tłocznię w Krakowie. Po jego śmierci przedsiębiorstwo przejęła żona Barbara, która wyszła powtórnie za mąż za Łazarza Andrysowicza ze Strykowa. Od tej pory oboje prowadzili drukarnię. W oficynie wydawniczej Andrysowicza wydanych zostało 261 druków w tym 130, które opublikowano w języku polskim. Drukarnia słynęła z wydawnictw dużej jakości oraz wysokiego poziomu edytorskiego.
W drukarni wydawano bieżące utwory literackie, religijne i naukowe w tym m.in. w latach 1551-53 trzytomową pracę Marcina Kromera "O wierze i nauce luterskiej", w 1551 "Commentariorum de Republica emenanda libri quinque" Andrzeja Frycza Modrzewskiego, zbiory praw Bartłomieja Groickiego oraz Jana Herburta, w 1561 "O śmierci Jana Tarnowskiego" Jana Kochanowskiego, a także 14 dzieł Stanisława Orzechowskiego - "Fidei catholicae confessio" z 1561, "Quincunx" 1564 i innych.
Wydane zostały w niej liczne książki ważne dla rozwoju nauki polskiej jak np. "O sprawie, sypaniu, wymierzaniu i rybieniu stawów"" Olbrychta Strumieńskiego z 1573 roku, które jest pierwszym dziełem w języku polskim o hodowli ryb oraz inżynierii lądowej, a także pierwsza polskojęzyczna praca na temat geodezji oraz miernictwa z 1566 roku „Geometria to jest miernicka nauka” Stanisława Grzepskiego. Cenione są jego wydawnictwa muzyczne, wydrukował m.in. utwory Mikołaja Gomółki, Wacława z Szamotuł oraz Valentina Bakfarka.
Jan Januszowski.
Po śmierci Łazarza w roku 1577, oficynę przejął syn jego i Barbary, Jan Januszowski (1550-1613), który rozwijał tłocznię jako Oficynę Łazarzową. Nowy właściciel był człowiekiem wykształconym, odbył studia prawnicze w Padwie, po powrocie do kraju był sekretarzem na dworach królów polskich, Zygmunta Augusta i Stefana Batorego. 
Gdy w 1577 roku objął przedsiębiorstwo drukarskie, zaczął wprowadzać reformy i ulepszenia. Jako zwolennik urządzeń zagranicznych za wzór brał takich drukarzy jak Aldo Manucjusza, rodzinę Estienne'ów i Plantina. Wprowadził duże, ozdobne inicjały, nie stosował ilustracji drzeworytu, próbował za to miedziorytu. W roku 1578 Januszowski otrzymał upoważnienie do drukowania statutów i konstytucji sejmowych (serwitoriat królewski), nakazujące jednocześnie drukowanie wszystkich pism urzędowych wychodzących z kancelarii królewskiej. W zamian serwitor królewski był zwolniony z wszelkich podatków. 10 lat później został nobilitowany przez króla Zygmunta III, który nadał mu wkrótce tytuł architypografa Jego Królewskiej Mości. 
Januszowski podjął drugą po Wietorze próbę stworzenia czcionki narodowej oraz ustalenia ortografii polskiej. Stworzył wzory nowych czcionek, prostych i ukośnych, dostosowanych do wymagań fonetyki i pisowni języka polskiego. Wydał projekt nowej ortografii polskiej, "Nowy karakter polski" (1594).
Kłopoty finansowe nie ominęły Oficyny Łazarzowej, dodatkowo podczas zarazy panującej w Krakowie w roku 1601, umarła żona i dzieci Januszowskiego. Sam został archidiakonem sądeckim i od tej pory przestał interesować się drukarnią. Wydzierżawił ją Bazylemu Skalskiemu, a następnie Maciejowi Jędrzejowczykowi, który po śmierci właściciela przejął Oficynę Łazarzową wykupując ją od pozostałych synów Januszowskiego.
Historia Oficyny Łazarzowej najprawdopodobniej kończy się w roku 1609, wskutek przeniesienia przez króla Zygmunta III Wazę stolicy z Krakowa do Warszawy.

</doc>
<doc id="891916" url="https://pl.wikipedia.org/wiki?curid=891916" title="Walabia bagienna">
Walabia bagienna

Walabia bagienna ("Wallabia bicolor") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae).
Zasięg występowania.
Walabia bagienna występuje w przybrzeżnej i podbrzeżnej wschodniej Australii od półwyspu Jork, w północno-wschodnim Queenslandzie, po południowo-wschodnią Australię Południową i w głąb lądu do Adavale w Queenslandzie; obecny także na Wielkiej Wyspie Piaszczystej, Bribie, North i South Stradbroke Island, Peel Island i Russell Island (wszystkie w Queenslandzie), a także Chinaman Island, Hummock Island, Little Snake Island, Phillip Island, Rotamah Island i Sunday Island (wszystkie w Wictorii).
Taksonomia.
Gatunek po raz pierwszy naukowo opisał w 1804 roku francuski zoolog Anselme Gaëtan Desmarest nadając mu nazwę "Kangurus bicolor". Desmarest nie wskazał miejsca typowego odłowu holotypu które pozostaje nieznane. Jedyny żyjący współcześnie przedstawiciel rodzaju walabia ("Wallabia") który opisał w 1905 roku francuski zoolog Édouard Louis Trouessart.
"W. bicolor" wykazuje znaczne zróżnicowanie morfologiczne w całym swoim zasięgu występowania i rozpoznaje się wstępnie do pięciu podgatunków. Ponieważ nie przeprowadzono kompleksowych badań zmienności wewnątrzgatunkowej, jest przedwczesne traktowanie tego gatunku jako składającego się z wielu podgatunków. Autorzy "Illustrated Checklist of the Mammals of the World" traktują ten takson jako gatunek monotypowy.
Morfologia.
Długość ciała (bez ogona) samic 66,5–75 cm, samców 72,3–84,7 cm, długość ogona samic 64–72,8 cm, samców 69–86,2 cm; masa ciała samic 10,3–15,4 kg, samców 12,3–20,5 kg. Ubarwienie od ciemnobrązowego do czarnego, spód jasnożółty do czerwonopomarańczowego. Na policzkach smugi jasnożółte do jasnobrązowych. Koniec ogona często biały. Nogi przednie są krótkie, maja pięć palców zakończonych pazurami. Nogi tylne są potężne, brak palucha, drugi i trzeci palec są małe i zrośnięte, czwarty palec jest najdłuższy, a piąty palec jest średniej długości. Wzór zębowy (3/1 0/0 2/2 4/4) typowy dla wszystkich kangurów.
Środowisko życia.
Obszary zadrzewione o gęstym podszyciu, widne lasy eukaliptusowe z gęstymi trawami i paprociami oraz wilgotnymi miejscami.
Tryb życia.
Żeruje nocą. Głównym pokarmem są byliny, rośliny uprawne, a także wiele roślin trujących dla człowieka. Rozmnażają się przez cały rok. Samica ma 4 sutki w dobrze rozwiniętej torbie, ale rodzi zwykle jedno młode. Ciąża trwa około 37 dni, a młode przebywa w torbie około 267 dni. Chociaż z powodu niszczenia gęstego podszytu liczebność "Wallabia bicolor" zmniejszyła się, ciągle należy do zwierząt pospolitych i szeroko rozpowszechnionych.

</doc>
<doc id="891917" url="https://pl.wikipedia.org/wiki?curid=891917" title="II liga polska w futsalu (nowa)">
II liga polska w futsalu (nowa)

II liga polska w futsalu (do sezonu 2007/2008 roku oficjalnie III liga polska w futsalu) – jest najniższą w hierarchii klasą centralnych rozgrywek futsalowych w Polsce. Funkcjonuje od sezonu 2006/2007.
Po zakończeniu rozgrywek zespoły które zajęły pierwsze miejsce, biorą udział w barażach o awans do I ligi.

</doc>
<doc id="891918" url="https://pl.wikipedia.org/wiki?curid=891918" title="Ofloksacyna">
Ofloksacyna

Ofloksacyna – organiczny związek chemiczny, chemioterapeutyk z grupy fluorochinolonów wykazujący aktywność głównie wobec bakterii Gram-ujemnych, lecz o nieco słabszym działaniu od cyprofloksacyny. Wykazuje natomiast silne działanie w stosunku do bakterii z gatunku "Chlamydia", co umożliwia stosowanie jej w zakażeniach miednicy mniejszej przez "Chlamydia trachomatis". Nie wykazuje toksycznego działania na wątrobę, co odróżnia ją od większości chinolonów.
Stosowanie w ciąży.
Kategoria C. Ofloksacyna przenika do pokarmu kobiecego. Nie stosować w okresie ciąży i karmienia piersią.

</doc>
<doc id="891921" url="https://pl.wikipedia.org/wiki?curid=891921" title="Zegar mechaniczny">
Zegar mechaniczny

Zegar mechaniczny – zegar wykorzystujący jako regulator chodu wahadło lub balans. Energia do napędu regulatora przekazywana jest za pomocą wychwytu. Zegar taki nazywany jest mechanicznym niezależnie od tego, czy energia potrzebna do ruchu zegara pochodzi z energii sprężyny czy np. z napędu wodnego czy elektrycznego. Jako zegary mechaniczne budowane są zarówno zegary wieżowe, jak i zegarki naręczne. 
Za wynalazców mechanizmu zegarowego uważani są Liang Lingzan i Yi Xing – ich konstrukcja datowana jest na 725 rok n.e. W czasach Dynastii Song, w XI wieku odnotowano budowę wieży zegarowej, której konstruktorem był Su Song.
W Europie wynalazcą zegara mechanicznego (zwanego dawniej kołowym) był mnich benedyktyński Gerbert z Aurillac (ok. 935-1003 r.), późniejszy papież Sylwester II, jeden z najbardziej wykształconych ludzi swojej epoki – fizyk, matematyk i mechanik. Wątpliwości budzi długotrwały brak śladów zegara mechanicznego, używanego prawdopodobnie tylko wewnętrznie w klasztorach do ustalania godzin kanonicznych.

</doc>
<doc id="891923" url="https://pl.wikipedia.org/wiki?curid=891923" title="PA Nova Gliwice">
PA Nova Gliwice



</doc>
<doc id="891925" url="https://pl.wikipedia.org/wiki?curid=891925" title="Wojciech Onyszkiewicz">
Wojciech Onyszkiewicz

Wojciech Maria Onyszkiewicz (ur. 18 maja 1948 w Warszawie) – polski historyk, działacz harcerski, działacz opozycji demokratycznej w PRL.
Życiorys.
Jest absolwentem VI Liceum Ogólnokształcącego im. Tadeusza Reytana w Warszawie (1967) i Wydziału Historycznego Uniwersytetu Warszawskiego (studia ukończył w 1971). Był członkiem kręgu starszoharcerskiego Gromady Włóczęgów jako członek 1 Warszawskiej Drużyny Harcerskiej im. Romualda Traugutta Czarna Jedynka. W latach 1968–1969 był komendantem tej drużyny, a w latach 1972–1973 komendantem szczepu Czarna Jedynka. W połowie lat 70. pracował na UW w Instytucie Studiów Pedagogicznych. Od 1976 należał do organizatorów pomocy dla osób represjonowanych po wydarzeniach czerwca 1976 w Ursusie. Brał udział w opracowaniu wstępnej wersji dokumentu powołującego Komitet Obrony Robotników. Ze względów konspiracyjnych członkiem KOR został formalnie w styczniu 1977, był kierownikiem tzw. ekipy ursuskiej, następnie został członkiem KSS „KOR”. Od września 1977 należał do redakcji wydawanego w tym kręgu „Robotnika”, od października 1977 był członkiem kolegium redakcyjnego, następnie współpracował z pismem „Głos”. W maju 1980 z jego inicjatywy zorganizowano w Lublinie Komitet na rzecz Obrony Jana Kozłowskiego. W lipcu 1980 wspierał strajki w Lublinie, organizując akcję informacyjną. Następnie pracował w Komisji Historycznej Ośrodka Badań Społecznych przy Regionie Mazowsze „Solidarności”. W grudniu 1981 uniknął internowania, pozostawał w ukryciu do 1985. W podziemiu współpracował z Januszem Grzelakiem, dokumentując represje dokonywane przez funkcjonariuszy SB i MO.
W latach 1989–1990 był szefem Biura Komitetu Obywatelskiego przy przewodniczącym NSZZ „Solidarność” Lechu Wałęsie, należał do organizatorów kampanii wyborczej kandydatów KO w Rzeszowie, Przemyślu i Krośnie. Jest jednym ze współtwórców polskiego Banku Żywności SOS, w latach 1991–1992 był wiceprezesem Fundacji SOS, a w latach 1993–1994 kierował Bankiem Żywności. Jest członkiem stowarzyszenia ASHOKA (od 1996) i prezesem Stowarzyszenia „Dzielimy się tym, co mamy”.
Odznaczony Krzyżem Komandorskim Orderu Odrodzenia Polski (2006). Jego teściem był Jan Józef Lipski.

</doc>
<doc id="891926" url="https://pl.wikipedia.org/wiki?curid=891926" title="Pefloksacyna">
Pefloksacyna

Pefloksacyna – organiczny związek chemiczny z grupy fluorochinolonów stosowany jako chemioterapeutyk. Jest aktywna wobec bakterii Gram-ujemnych, lecz wykazuje mniejszą skuteczność od innych chinolonów. Stosowana jest głównie w zakażeniach dróg moczowych, gruczołu krokowego, kości i stawów. Działa toksycznie na wątrobę.

</doc>
<doc id="891929" url="https://pl.wikipedia.org/wiki?curid=891929" title="Haploinsuficjencja">
Haploinsuficjencja

Haploinsuficjencja (ang. haploinsufficiency) – w genetyce, sytuacja, gdy jeden prawidłowy allel genu w diploidalnej komórce nie wystarcza, aby zapobiec chorobie spowodowanej mutacją z utratą funkcji drugiego allelu.
Do chorób człowieka spowodowanych najprawdopodobniej haploinsuficjencją należą:

</doc>
<doc id="891934" url="https://pl.wikipedia.org/wiki?curid=891934" title="Kop">
Kop

"The Kop" – trybuna znajdująca się za jedną z bramek na stadionie Liverpool FC – Anfield. 
The Kop dobudowano do głównego stadionu w roku 1906, jako nagrodę dla kibiców za zdobycie drugiego mistrzowskiego tytułu Anglii. 
Początkowo nazwano ją Oakfield Road Embankment albo Walton Breck Bank. Nazwa The Kop powstała z inicjatywy gazety "Liverpool Echo", a dokładniej od Ernesta (Bee) Edwardsa, redaktora sportowego liverpoolskiego Daily Post i Echo. Nazwę zaczerpnięto od małego wzgórza w Południowej Afryce – Spion Kop, gdzie w styczniu 1900 roku podczas wojny zginęło wielu żołnierzy oddziału z Liverpoolu. 
Pierwotnie trybuna była zwykłym wałem usypanym ze żwiru z drewnianymi schodami. Później mieściła już 25 tysięcy kibiców. 25 sierpnia 1928 roku, została powiększona do 27 tys. i pokryta dachem.
W kwietniu 1994 r. rozegrano ostatni mecz na Anfield przed trybuną The Kop tylko z miejscami stojącymi. Kibice Liverpoolu żegnali legendarną i symboliczną dla nich trybunę. Wszyscy przynieśli stare flagi i szaliki, powróciły stare transparenty, jeszcze z czasów wielkich występów w Europie. 
Obecnie The Kop jest drugą pod względem wielkości jednokondygnacyjną trybuną w Wielkiej Brytanii, mogącą pomieścić prawie 13 000 kibiców.

</doc>
<doc id="891940" url="https://pl.wikipedia.org/wiki?curid=891940" title="Dendrolagus dorianus">
Dendrolagus dorianus



</doc>
<doc id="891947" url="https://pl.wikipedia.org/wiki?curid=891947" title="Sparfloksacyna">
Sparfloksacyna

Sparfloksacyna () – organiczny związek chemiczny, chemioterapeutyk należący do III generacji fluorochinolonów. Działa na bakterie Gram-ujemne, ale w odróżnieniu od chinolonów starszych generacji wykazuje też aktywność wobec bakterii Gram-dodatnich oraz patogenów atypowych.
Mechanizm działania.
Hamuje podjednostkę A enzymu bakteryjnego – gyrazy DNA, a także topoizomerazę IV. Gyraza jest odpowiedzialna za naprawę nici DNA, a także pozwala przybrać jej kształt podwójnej helisy. Zahamowanie aktywności gyrazy DNA prowadzi do zniesienia replikacji DNA, zatrzymania metabolizmu bakterii i w rezultacie następuje śmierć komórki.
Farmakokinetyka.
Lek dobrze wchłania się z przewodu pokarmowego (pokarm może spowolnić wchłanianie). Okres półtrwania w surowicy krwi wynosi 16–30 godzin. Lek jest metabolizowany w wątrobie, gdzie ulega sprzężeniu z kwasem glukuronowym. Dostępność biologiczna leku wynosi 92%. Wiąże się z białkami osocza w 45%.
Wskazania.
Zapalenia płuc i zakażenia bakterią "Chlamydia pneumoniae". Jej stosowanie jest ograniczone przez liczne działania niepożądane – głównie zaburzenia rytmu serca i nadwrażliwość na światło.

</doc>
<doc id="891949" url="https://pl.wikipedia.org/wiki?curid=891949" title="Brygada Asano">
Brygada Asano

 – ochotniczy kolaboracyjny związek taktyczny, złożony z białych Rosjan w służbie Mandżukuo.
Pod koniec 1936 r. w sztabie japońskiej Armii Kwantuńskiej pojawił się plan połączenia wszystkich, istniejących od 1932 r., formacji i oddziałów złożonych z „białych” emigrantów rosyjskich i kozackich w jedną jednostkę wojskową. 
Realizacja tego pomysłu stała się możliwa dopiero na początku 1938 r. Pod koniec kwietnia zakończono formowanie w ramach Cesarskiej Armii Mandżukuo tzw. Oddziału "Asano", którego nazwa pochodziła od nazwiska majora wojsk lądowych Japonii i tytularnego podpułkownika (potem pułkownika) sił zbrojnych Mandżukuo, Makoto Asano, który objął jego dowództwo. Funkcję zastępcy pełnił Gurgen Ch. Nagolian. 
Jednym z głównych współtwórców oddziału był Konstantin W. Rodzajewski, przywódca Rosyjskiej Partii Faszystowskiej z siedzibą w Harbinie. W celach dezinformacyjnych używano nazwy "Dokuritsu-kihei-tai", czyli Samodzielny Oddział Kawalerii "Asano". Chciano stworzyć wrażenie, że jest to kolejna kozacka jednostka kawaleryjska. 
Japończycy przygotowywali plany zaatakowania sowieckiego Dalekiego Wschodu i Syberii. W tym celu rozważali koncepcję utworzenia rosyjskiego, marionetkowego państwa na granicy z Mandżukuo. Oddział "Asano" miał zapewnić poparcie ludności rosyjskiej i kozackiej dla tych planów. Jego zadaniem było prowadzenie działań dywersyjno-rozpoznawczych po sowieckiej stronie granicy. 
Oddział stacjonował na stanicy Sungari II nad rzeką Sungari. Początkowo liczył ok. 250 ludzi pochodzących z paramilitarnej policji leśnej, szkoleniowego oddziału Rosyjskiej Partii Faszystowskiej, Stowarzyszenia Monarchistycznego i innych ugrupowań emigracyjnych, a także rosyjskiej i kozackiej młodzieży. Ich służba miała trwać 3 lata. Nosili oni mundury japońskie, ale potem otrzymali mundury Armii Czerwonej. Oddział składał się z czterech pododdziałów: strzeleckiego, saperskiego, artyleryjskiego i radiotelegraficznego. Ich nazwy pochodziły od nazwisk ich japońskich dowódców. 
W 1938 r. oddział wziął wpierw udział w walkach z miejscowymi partyzantami komunistycznymi, a następnie, na przełomie lipca i sierpnia pluton oddziału uczestniczył w bojach z Sowietami nad jeziorem Chasan (patrz: Walki nad jeziorem Chasan 1938). Pełnił tam jedynie zadania łącznikowe. 
W 1939 r. Oddział "Asano" został przekształcony w jednostkę kawaleryjską w składzie trzech kompanii i kompanii sztabowej (faktycznie o liczebności plutonu). Jego liczebność doszła do ok. 700 ludzi. Część żołnierzy pozyskano drogą tajnej mobilizacji emigrantów mających od 18 do 36 lat. Werbunek zorganizowała i przeprowadziła japońska misja wojskowa w Mandżukuo, która sprawowała nadzór nad oddziałem. 
W okresie maj-wrzesień 1939 r. Oddział "Asano" uczestniczył w bitwie nad Chałchin-Goł. Według źródeł, do oddziału zdołali przeniknąć sowieccy agenci, powodując spadek morale bojowego białych Rosjan i Kozaków. 
W 1940 r. piechota oddziału stacjonowała w stanicy Hengdaohezi we wschodniej części Mandżurii. Na jej czele stał porucznik armii Mandżukuo, biały Rosjanin A. N. Gukajew. 
Po agresji Niemiec na ZSRR w połowie 1941 r., Japończycy wydzielili z oddziału ok. 400 żołnierzy. Po odpowiednim przeszkoleniu zaczęli ich przerzucać grupami na stronę sowiecką w celu prowadzenia rozpoznania, sabotażu i walki partyzanckiej zarówno bezpośrednio za linią granicy, jak i na dalekich tyłach przeciwnika. Mieli także prowadzić antykomunistyczną propagandę. Byli przebrani w ubrania cywilne. Mieli uzbrojenie japońskie i sowieckie. 
Od połowy 1941 r. w stanicy Sungari II rozpoczęto formowanie nowych pododdziałów. We wrześniu w stanicy Hengdaohezi utworzono Oddział "Asayoko" w składzie dwóch plutonów piechoty (dowódcy: por. A. N. Gukajew i por. Agiejew), liczących ok. 100 ludzi. Na jego czele stanął japoński oficer kpt. Kimamura Morio. W październiku powstał Hailarski Oddział Konno-Policyjny, liczący ok. 50 ludzi. Dowódcą został esauł Iwan A. Pieszkow, a zastępcą dowódcy esauł I. I. Zykow. Jego żołnierze nosili policyjne mundury sił zbrojnych Mandżukuo. 
Począwszy od 1942 r. rozpoczął się otwarty werbunek do Oddziału "Asano". Doprowadził on do jego przekształcenia w Brygadę "Asano", która osiągnęła ok. 3,5 tys. żołnierzy. Nosili oni mundury oddziałów pogranicznych armii Mandżukuo. Latem 1943 r. do stanicy Sungari II przybył kpt. Asakura wraz z kilkoma rosyjskimi instruktorami. W składzie brygady utworzono nowe pododdziały: strzelecki, strzelców granatników i radiowy. 
W grudniu 1943 r. brygadę przekształcono w Rosyjskie Oddziały Wojskowe Armii Mandżukuo.
Linki zewnętrzne.
Artykuł dotyczący walki sowieckich służb pogranicznych z japońskimi i rosyjskimi agentami, w tym historia Asano-butai (jęz. rosyjski)

</doc>
<doc id="891951" url="https://pl.wikipedia.org/wiki?curid=891951" title="CANT Z-506">
CANT Z-506



</doc>
<doc id="891956" url="https://pl.wikipedia.org/wiki?curid=891956" title="Siergiej Stiepaszyn">
Siergiej Stiepaszyn

Siergiej Wadimowicz Stiepaszyn (ros. Сергей Вадимович Степашин, ur. 2 marca 1952 w Lüshun, Chiny) – rosyjski prawnik i polityk; wieloletni funkcjonariusz radzieckiego Ministerstwa Spraw Wewnętrznych oraz rosyjskiej Federalnej Służby Bezpieczeństwa, generał pułkownik; doktor habilitowany nauk prawnych, profesor; w latach 1990–1993 deputowany Rady Najwyższej Rosyjskiej FSRR i Federacji Rosyjskiej; pełnił funkcje dyrektora Federalnej Służby Bezpieczeństwa (1994–1995), ministra sprawiedliwości (1997–1998) oraz ministra spraw wewnętrznych Federacji Rosyjskiej (1998–1999); od maja do sierpnia 1999 stał na czele rosyjskiego rządu. W latach 2000–2013 piastował urząd prezesa Izby Obrachunkowej Federacji Rosyjskiej.
Życiorys.
Dzieciństwo.
Urodził się w rodzinie oficera radzieckiej marynarki stacjonującego w bazie wojennej w chińskim Lüshun (d. Port Arthur). W Chinach przebywał do trzeciego roku życia.
Wykształcenie.
W 1973 ukończył Wyższą Szkołę Polityczną MSW, a w 1981 Akademię Wojskowo-Polityczną. W 1986, po ukończeniu studium doktoranckiego w Akademii Wojskowo-Politycznej, uzyskał stopień doktora nauk historycznych. W 1994 uzyskał stopień doktora habilitowanego nauk prawnych.
Służba w organach MSW ZSRR.
W latach 1973–1990 służył w wojskach wewnętrznych MSW, m.in. uczestniczył w działaniach oddziałów specjalnych w Afganistanie, Górskim Karabachu, Abchazji i Kotlinie Fergańskiej. W latach 1980–1990 był wykładowcą w Wyższej Szkole Politycznej MSW. Od 1987 pełnił funkcję zastępcy kierownika Katedry Historii KPZR w Wyższej Szkole Politycznej MSW.
Działalność polityczna.
W marcu 1990 został wybrany deputowany ludowym RFSRR w okręgu krasnosielskim w Leningradzie. Na I Zjeździe Deputowanych Ludowych w czerwcu 1990 został wybrany do Rady Najwyższej RFSRR. W grudniu 1990 na II Zjeździe Deputowanych Ludowych wspólnie z generałem Dmitrijem Wołkogonowem i Siergiejem Szachrajem organizował frakcję „Lewicowe Centrum”. W lutym 1991 stał na czele komisji Rady Najwyższej ds. obrony i bezpieczeństwa.
Do 19 sierpnia 1991 był członkiem KPZR. W sierpniu 1991 wystąpił przeciwko puczowi Janajewa zorganizowanemu przez Państwowy Komitet Stanu Wyjątkowego. Po upadku puczu stanął na czele specjalnej komisji (tzw. „komisji Stiepaszyna”) ds. zbadania działalności KGB i Państwowego Komitetu Stanu Wyjątkowego. Wyniki pracy komisji pozostały utajnione.
W grudniu 1991 został mianowany wiceministrem bezpieczeństwa i kierownikiem delegatury ministerstwa bezpieczeństwa w Sankt Petersburgu. W okresie pracy w Sankt Petersburgu współpracował z administracją mera tego miasta, Anatolija Sobczaka, w tym z późniejszym prezydentem Rosji, Władimirem Putinem.
We wrześniu 1992 odszedł z pracy w ministerstwie bezpieczeństwie i powrócił do działalności parlamentarnej. Jesienią 1993 w trakcie konfliktu między Radą Najwyższą a prezydentem Borysem Jelcynem stanął po stronie Jelcyna. 24 września 1993 został mianowany pierwszym wiceministrem bezpieczeństwa, a w grudniu 1993, po reorganizacji ministerstwa, został powołany na stanowisko pierwszego wicedyrektora Federalnej Służby Kontrwywiadu.
3 marca 1994 został mianowany dyrektorem FSK (od 3 kwietnia 1995 – Federalna Służba Bezpieczeństwa). Pełniąc tę funkcję w latach 1994–1995 kierował działaniami kontrwywiadowczymi w ramach rosyjskiej akcji zbrojnej w Czeczenii. W czerwcu 1995 kierował sztabem kryzysowym w trakcie szturmu grupy czeczeńskich partyzantów pod wodzą Szamila Basajewa na Budionnowsk. Próba odbicia porwanych przez komando Basajewa zakładników zakończyła się śmiercią kilkudziesięciu z nich. W wyniku nieudanej akcji w Budionnowsku, Stiepaszyn wraz z szefami pozostałych rosyjskich resortów siłowych stracił stanowisko.
W listopadzie 1995 został mianowany kierownikiem departamentu administracyjnego Aparatu Rządu Federacji Rosyjskiej. 2 lipca 1997 został powołany na stanowisko ministra sprawiedliwości oraz wszedł w skład Rady Bezpieczeństwa. 28 kwietnia 1998 mianowany został ministrem spraw wewnętrznych, zaś od kwietnia 1999 był jednocześnie pierwszym wicepremierem. 12 maja 1999 prezydent Borys Jelcyn powierzył mu funkcję szefa rządu. Jednak już 9 sierpnia 1999 został zdymisjonowany, a jego miejsce zajął Władimir Putin. Przyczyny i okoliczności dymisji Stiepaszyna pozostają niejasne. Wiele wskazuje na to, że już wcześniej dla Stiepaszyna zaplanowano rolę „tymczasowego” premiera. Wśród nieoficjalnych powodów dymisji wymienia się brak zdecydowanych działań na rzecz zaplecza politycznego Jelcyna, jak i niezdecydowanie w działaniach przeciwko Czeczenom. Został wobec tego zastąpiony przez Putina, dla którego szykowano rolę następcy odchodzącego prezydenta Jelcyna.
W grudniu 1999 został wybrany do Dumy Państwowej jako kandydat partii Jabłoko. W Dumie wszedł w skład frakcji Jabłoko oraz komisji ds. bezpieczeństwa. Stanął także na czele komisji Dumy ds. walki z korupcją. 19 kwietnia 2000 został wybrany na prezesa Izby Obrachunkowej Federacji Rosyjskiej. Tym samym utracił mandat deputowanego. Jako prezes Izby Obrachunkowej w latach 2002–2005 pełnił funkcję przewodniczącego Europejskiej Organizacji Wyższych Instytucji Audytorskich (EUROSAI).
Autor wielu prac na temat bezpieczeństwa państwowego. Wielokrotnie nagradzany i odznaczany, m.in. Orderem Za Zasługi dla Ojczyzny II klasy i Orderem Męstwa. Stoi na czele Związku Prawników Rosji, a także jest działaczem klubu piłkarskiego Dinamo Moskwa.

</doc>
<doc id="891957" url="https://pl.wikipedia.org/wiki?curid=891957" title="Sergiej Stiepaszin">
Sergiej Stiepaszin



</doc>
<doc id="891959" url="https://pl.wikipedia.org/wiki?curid=891959" title="Komitet Porozumienia na rzecz Samostanowienia Narodu">
Komitet Porozumienia na rzecz Samostanowienia Narodu

Komitet Porozumienia na rzecz Samostanowienia Narodu – organizacja opozycji w PRL, założona 10 lutego 1979 przez Wojciecha Ziembińskiego.
Powstała w reakcji na rozłam w Ruchu Obrony Praw Człowieka i Obywatela, przeprowadzony prawdopodobnie z inspiracji SB. Grupował działaczy kombatanckich i członków ROPCiO, którzy powołali tzw. Radę Sygnatariuszy. Członkami komitetu byli m.in. gen. Mieczysław Boruta-Spiechowicz, Jerzy Brykczyński, Władysław Kaufman-Borowski, Władysław Liniarski, Andrzej Nastula, Marian Piłka i Edward Staniewski. Organizacja wydawała własne pismo podziemne pod tytułem "Rzeczpospolita".
Celem działalności tego komitetu była konsolidacja grup opozycji politycznej w PRL, o zabarwieniu niepodległościowym. Nieprzypadkowo też Ziembiński wybrał datę jego założenia – w dniu tym przypadała 60. rocznica pierwszej sesji Sejmu Ustawodawczego II Rzeczypospolitej.
Deklaracja założycielska głosiła m.in.: "...uważamy za konieczne porozumienie obywateli, którzy nie akceptują totalitarnych metod sprawowania władzy, na rzecz pełnej realizacji zasady zwierzchnictwa narodu."

</doc>
<doc id="891961" url="https://pl.wikipedia.org/wiki?curid=891961" title="Reprezentacja Mali w piłce nożnej mężczyzn">
Reprezentacja Mali w piłce nożnej mężczyzn

Reprezentacja Mali w piłce nożnej – kadra Mali w piłce nożnej mężczyzn. 
Jest zarządzana przez Fédération Malienne de Football, czyli Malijski Związek Piłki Nożnej. Zespół Mali nigdy nie grał w Mistrzostwach Świata. Pomimo że federacja przystąpiła do FIFA w 1962 roku, Mali swój pierwszy mecz kwalifikacyjny do Mundialu rozegrało dopiero w 2000 roku.
W marcu 2005 w Bamako doszło do zamieszek, gdy Mali przegrało 1:2 po golu w ostatniej minucie mecz z Togo, decydujący o awansie do Mistrzostw Świata w Niemczech.
Reprezentantami Mali są m.in. Mahamadou Diarra (Fulham), Momo Sissoko (Levante) czy Seydou Keita (AS Roma).
Reprezentacja Mali w Pucharze Narodów Afryki 2012 zdobyła III miejsce. Powtórzyła ten wyczyn rok później na następnych mistrzostwach Afryki.
Obecnie kadrę Mali tymczasowo prowadzi Mohamed Magassouba. Zastąpił na tym stanowisku Alaina Giresse'a, który zrezygnował z prowadzenia zespołu po słabych wynikach w eliminacjach do rosyjskiego mundialu.
Sukcesy.
Puchar Amílcar Cabral:

</doc>
<doc id="891962" url="https://pl.wikipedia.org/wiki?curid=891962" title="Károly Kerényi">
Károly Kerényi

Károly (Carl, Karl) Kerényi (ur. 19 stycznia 1897 w Temesvárze, zm. 14 kwietnia 1973 w Kilchbergu) – Węgier pochodzenia niemieckiego, jeden z najwybitniejszych współczesnych mitografów, twórca nowego podejścia do mitów.
Życiorys.
Urodził się w rodzinie drobnych właścicieli ziemskich. Po wstąpieniu na Uniwersytet Budapeszteński studiował filologię klasyczną – doktorat napisał o Platonie i Pseudo-Longinosie oraz starożytnych teoriach estetycznych. Po ukończeniu studiów pracował jako nauczyciel szkół średnich, wiele podróżował do Grecji i Włoch, studiował także w Greifswaldzie, Heidelbergu i Berlinie.
Swą pierwszą książkę "Die griechisch-orientalisches Romanliteratur in religionsgeschichtlicher Beleuchtung" (dedykowaną Franzowi Bollowi) opublikował w 1927 roku – w ten sposób uzyskał docenturę prywatną na Uniwersytecie Budapeszteńskim. Otrzymał też powołanie na katedrę filologii klasycznej w Peczu (1934) i historii starożytnej w Segedynie (1941). W Grecji spotkał się w 1929 roku z Walterem F. Otto, za sprawą którego zaczął łączyć uprawianie studiów filologicznych z religioznawstwem porównawczym, hermeneutyką i historią społeczną; przyjaźń z Carlem Gustavem Jungiem pchnęła go w kierunku współczesnej psychologii archetypowej – razem z nim napisał "Einfűhrung in das Wesen der Mythologie"; przyjaźń z Thomasem Mannem wywarła większy wpływ raczej na tego drugiego – Kerényi służył Mannowi jako konsultant podczas pracy nad trylogią "Józef i bracia jego". Korespondencja Kerényi-Mann opublikowana została w roku 1975.
Od 1943 roku Kerényi zamieszkał w Szwajcarii. Najpierw wojna, później reżim stalinowski nie pozwoliły mu wrócić do kraju. Potępiany przez filozofa György Lukácsa jako „poplecznik faszyzmu”, pod koniec lat czterdziestych wystąpił o obywatelstwo szwajcarskie i je uzyskał. Zamieszkał w Kilchbergu pod Zurychem.
Kerényi był współtwórca Instytutu Carla Gustava Junga w Zurychu; w 1961 roku został członkiem Norweskiej Akademii Nauk; otrzymał doktorat honorowy Uniwersytetu w Uppsali i złoty medal Towarzystwa im. Humboldta.
Karl Kerényi pisał po niemiecku.

</doc>
<doc id="891963" url="https://pl.wikipedia.org/wiki?curid=891963" title="Siergiej Stiepaszin">
Siergiej Stiepaszin



</doc>
<doc id="891965" url="https://pl.wikipedia.org/wiki?curid=891965" title="Sergiej Stiepaszyn">
Sergiej Stiepaszyn



</doc>
<doc id="891967" url="https://pl.wikipedia.org/wiki?curid=891967" title="Teokratyczna szkoła służby kaznodziejskiej">
Teokratyczna szkoła służby kaznodziejskiej



</doc>
<doc id="891969" url="https://pl.wikipedia.org/wiki?curid=891969" title="Macropus robustus">
Macropus robustus



</doc>
<doc id="891975" url="https://pl.wikipedia.org/wiki?curid=891975" title="Macchi MC.202 Folgore">
Macchi MC.202 Folgore



</doc>
<doc id="891977" url="https://pl.wikipedia.org/wiki?curid=891977" title="Macchi MC.200 Saetta">
Macchi MC.200 Saetta



</doc>
<doc id="891979" url="https://pl.wikipedia.org/wiki?curid=891979" title="Fiat BR.20 Cicogna">
Fiat BR.20 Cicogna



</doc>
<doc id="891988" url="https://pl.wikipedia.org/wiki?curid=891988" title="Florian Ungler">
Florian Ungler

Florian Ungler (zm. w 1536 w Krakowie) – drukarz książek pochodzący z Bawarii.
Działalność drukarską rozpoczął w Krakowie, gdzie 25 lipca 1510 r. założył pierwszą w Polsce drukarnię drukującą książki w całości w języku polskim. W latach 1513–1514 pracował w spółce z W. Lernem, po rozwiązaniu jej znów pracował sam. Wydawał m.in. nakłady Hallera i Marka Szarfenbergera. Trudności finansowe i silna pozycja Hallera w Krakowie zmusiły Unglera do likwidacji drukarni w 1516 r. i przejścia z materiałem typograficznym do oficyny Hallerowskiej, gdzie do lipca 1520 r. pełnił funkcję kierownika technicznego. Po rozwiązaniu umowy z Hallerem, od 1521 roku ponownie prowadził samodzielnie drukarnie. Pożar 24 kwietnia 1528 zniszczył drukarnię, ale rok później wznowiła ona pracę. Wypadek jednak wpłynął na jej działalność, jak również problemy finansowe właściciela. Ungler utrzymywał kontakty z innymi drukarzami krakowskimi: Hieronimem Wietorem i Maciejem Scharffenbergiem.
Zasób typograficzny Unglera był bardzo bogaty i niejednolity. Obie drukarnie posiadały łącznie kilkadziesiąt kompletów pism, serii inicjałów i ponad tysiąc drzeworytów o różnej wartości artystycznej, wykonanych głównie w Krakowie. Ungler używał kilku sygnów drukarskich, przedstawiających św. Floriana. Druki jego odznaczały się nierównym poziomem artystycznym, na ogół dość przeciętnym. Nowatorstwo Unglera polegało na wprowadzeniu po raz pierwszy w Polsce antykwy, polskiej szwabachy, fraktury, czcionki hebrajskiej. W 1527 r. zastosował czcionkę lekko kursywą, która uważana jest za pierwszą próbę stworzenia czcionki polskiej. Około 1531 wprowadził fraktal tekstu, używał też czcionek hebrajskich i greckich.
Z pierwszej drukarni Unglera wyszło 80 tytułów dzieł. Pierwszy znany jego druk “ Almanach” S. Aurifabera ukazał się na przełomie 1510/11 r. W 1512 roku wyszło dzieło pt. "Introductio in Ptholomei Cosmographiam" z mapą Ameryki autorstwa Jana ze Stobnicy. Rok później ukazał się jego nakładem "Raj duszny" ("Hortulus animae") w tłumaczeniu Biernata z Lublina, druga drukowana książka w języku polskim. Ok. 1514 roku wydał "Ortographia seu modus recte scribendi et legendi polonicum idioma", traktat o ortografii polskiej Stanisława Zaborowskiego. Z drugiej drukarni wyszło 166 pozycji m.in. bogato ilustrowany zielnik Stefana Falimirza "O ziołach i mocy ich" w 1534 roku, pierwsze drukowane mapy Polski i zachodniej części Litwy autorstwa Bernarda Wapowskiego (1526) i "Żywot Pana Jezu Krysta" Baltazara Opeca (1522).
Przez cały czas swojej działalności drukarskiej Ungler borykał się z problemami finansowymi. Po jego śmierci w 1536 r. oficynę poprowadziła żona, Helena. Gdy zmarła w 1551 roku, urządzenia i materiał typograficzny oficyny dostały się drogą sprzedaży w ręce rodziny Szarffenbergów.

</doc>
<doc id="891991" url="https://pl.wikipedia.org/wiki?curid=891991" title="Zwierzyniec (Biadaszka)">
Zwierzyniec (Biadaszka)

Zwierzyniec – przysiółek wsi Biadaszka w Polsce, położony w województwie dolnośląskim, w powiecie milickim, w gminie Cieszków.
W latach 1975–1998 przysiółek administracyjnie należał do województwa wrocławskiego.
Nazwa.
Polską nazwę "Zwierzyniec" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.

</doc>
<doc id="891992" url="https://pl.wikipedia.org/wiki?curid=891992" title="Biała Łaba">
Biała Łaba

Biała Łaba (czes. "Bílé Labe", niem. "Weißwasser, Weiße Elbe") – potok górski w Sudetach Zachodnch, w Karkonoszach, w Czechach, w kraju hradeckim.
Górski potok o długości około 8,0 km, należący do zlewiska Morza Północnego, lewy dopływ Łaby. Źródła potoku położone są na wysokości około 1440 m n.p.m., na podmokłym terenie Białej Łąki czes. "Bílá louka" między Równią pod Śnieżką, a Studzienna Górą (czes. "Studniční hora"). Potok w górnym biegu spływa łagodnie łąką w kierunku zachodnim, w środkowym i dolnym biegu płynie Doliną Białej Łaby, jedną z najładniejszych dolin w Karkonoszach, na tym odcinku dolina stromo opada, a potok staje się rwący, tworzy kaskady oraz mniejsze wodospady. Przed Szpindlerowym Młynem "(czes. Špindlerův Mlýn)" u rozdroża "Przy panieńskim mostku" (czes. "U Dívčí lávky") na poziomie około 778 m n.p.m. wpada do Łaby. Zasadniczy kierunek biegu potoku jest zachodni, potok na całej długości płynie doliną wzdłuż północnych zboczy Kozich Grzbietów czes. "Kozí hřbety". Jest to potok górski zbierający wody z Równi pod Śnieżką, Białej Łąki oraz południowych zboczy Grzbietu Śląskiego i północnych zboczy Kozich Grzbietów. Na Białej Łabie i jej dopływach znajdują się budowle zaporowe z początków XX wieku.
Dopływy.
Dopływy potoku stanowią strumienie:

</doc>
<doc id="891993" url="https://pl.wikipedia.org/wiki?curid=891993" title="Grzebielin">
Grzebielin

Grzebielin – osada w Polsce położona w województwie dolnośląskim, w powiecie milickim, w gminie Cieszków. Miejscowość wchodziła w skład sołectwa Słabocin. Od roku 2016 Grzebielin stanowi wyodrębnione sołectwo.
W latach 1975–1998 miejscowość administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Grebelino villa".

</doc>
<doc id="891996" url="https://pl.wikipedia.org/wiki?curid=891996" title="Jimmy Nilsen">
Jimmy Nilsen

Jimmy Nilsen (ur. 16 listopada 1966 w Sztokholmie) – szwedzki żużlowiec.
W roku 1983 zdobył brązowy medal Młodzieżowych Mistrzostw Szwecji. Rok później w tej samej kategorii wiekowej wywalczył tytuł mistrza kraju. W finałach indywidualnych mistrzostw Szwecji seniorów startował łącznie 16 razy (w latach 1983–1999), zdobywając 5 medali: 1 złoty (1996), 1 srebrny (1984) i 3 brązowe (1986, 1987, 1994). W latach 80. i 90. był podstawowym zawodnikiem reprezentacji Szwecji, wielokrotnie startując w zawodach o drużynowe mistrzostwo świata oraz mistrzostwo świata par. W swoim dorobku posiada 7 medali mistrzostw świata zdobytych wraz z drużyną (4 srebrne: 1991, 1992, 1998 i 3 brązowe: 1988, 1989, 1997, 2001) oraz 2 medale srebrne zdobyte w turniejach parowych (1989, 1991).
W roku 1985 zdobył w Abensbergu tytuł wicemistrza świata juniorów. W latach 1986–1992 wystąpił w pięciu finałach indywidualnych mistrzostw świata, w latach 1986 i 1987 dwukrotnie zajmując IV miejsca, zaś w 1990 i 1991 roku – miejsca V. W latach 1997–2001 występował w cyklu Grand Prix, w roku 1998 osiągając największy sukces w karierze – tytuł wicemistrza świata. W kolejnym roku cykl Grand Prix ukończył na wysokim, IV miejscu.
W latach 1991–2000 występował w polskich ligach żużlowych, kolejno w klubach: Morawski Zielona Góra (1991, 1992), Polonia Piła (1994), GKM Grudziądz (1995), Polonia Piła (1996), Start Gniezno (1997, 1998, 1999) oraz WTS Wrocław (2000). Dwukrotnie zdobył medale drużynowych mistrzostw Polski: w roku 1991 – złoty, natomiast w 1996 – brązowy.

</doc>
<doc id="891999" url="https://pl.wikipedia.org/wiki?curid=891999" title="Superliga rosyjska w piłce siatkowej mężczyzn">
Superliga rosyjska w piłce siatkowej mężczyzn

Superliga (ros. Суперлига) – najwyższa klasa siatkarskich rozgrywek ligowych mężczyzn w Rosji. Po raz pierwszy odbyły się w 1938 roku, gdzie dwanaście najlepszych drużyn walczyło o Mistrzostwo ZSRR.
Historia.
Siatkarskie rozgrywki ligowe mężczyzn w Rosji utworzone zostały przez Wszechrosyjską Federację Siatkówki, która powstała 28 czerwca 1923 roku w Moskwie.
Pierwsze mecze o Mistrzostwo ZSRR odbyły się w 1933 roku z udziałem dwunastu najlepszych drużyn z: Moskwy, Leningradu, Kijowa, Doniecka, Mińska, Baku, Rostowa nad Donem, Niżnego Nowogrodu, Jekaterynburga, Taszkentu, Tarazu i Charkowa.
W sezonie 1992/1993 po raz pierwszy odbyły się rozgrywki o Mistrzostwo Rosji, z udziałem tylko rosyjskich zespołów. W 2000 roku po raz pierwszy wybrano (MVP) najlepszego zawodnika meczu, a także najlepszego siatkarza, siatkarkę i trenera roku w Rosji.
Sezon 2006/2007.
W tym sezonie rywalizacja w rundzie zasadniczej i w play-offach była niezwykle zacięta. Pierwsze miejsce w fazie zasadniczej sezonu zajęła drużyna obrońcy trofeum – Dynama Moskwa, rewelacją tej części rozgrywek niespodziewanie okazała się drużyna Gazpromu Surgut, w składzie z Polakiem Robertem Pryglem. Najbardziej zaciętymi spotkaniami ćwierćfinałowymi były mecze Iskry Odincowo z Dynamem – Jantar Kaliningrad, drużyną kolejnego Polaka Łukasza Żygadło. Siatkarze z Odincowa potrzebowali czterech meczów, aby pokonać zespół z Kaliningradu.
W półfinale spotkały się ze sobą drużyny Dynama Moskwa i Fakiełu Nowy Uriengoj, a także Dynama Kazań z Iskrą Odincowo. Siatkarze z Moskwy pokonali w czterech meczach zwycięzców Pucharu CEV – zespół Fakiełu. W drugim półfinale Dynamo Kazań potrzebowało aż 5 meczów, aby pokonać drugą po fazie zasadniczej drużynę Iskry Odincowo.
Finał był odzwierciedleniem wysokiego poziomu w tym sezonie w Rosji. Mecze pomiędzy obrońcą tytułu – Dynamem Moskwa a Dynamem Kazań były niezwykle zacięte i do końca nie były wiadomo kto zdobędzie najcenniejszy laur. Jednak więcej sił starczyło siatkarzom z Kazania, którzy po 5 meczach pokonali moskiewski zespół i zostali mistrzem kraju. Najlepszym siatkarzem w Superligi został – Bułgar Matej Kazijski.
Sezon 2007/2008.
Kolejny sezon o mistrzostwo Rosji był niezwykle emocjonujący. W lidze nastąpiło wiele zmian: nowy system punktowania, runda zasadnicza rewanżowa, a przede wszystkim, zaraz po zakończeniu rundy zasadniczej, rozegrano Superfinał, mecze o miejsca 3-4 oraz o miejsca 5-6. Mistrzem kraju zostało Dinamo Moskwa, które pokonało w finale drużynę Iskry Odincowo. Brązowy medal Mistrzostw Rosji zdobyła drużyna Dynama Tat Transgaz Kazań. Do Wyższej Ligi „A” zostały zdegradowane Lokomotiw Izumrud Jekaterynburg i Dynamo-Jantar Kaliningrad. Najlepszym siatkarzem sezonu został Siergiej Tietiuchin, otrzymał nagrodę im. Jurija Sapiegi.
Sezon 2008/2009.
W tym sezonie powrócono do systemu Play-off. Udział wzięło 12 drużyn. Na zakończenie rundy zasadniczej prowadzenie objęła drużyna Fakiełu Nowy Uriengoj. Poza nia w „ósemce” znalazły się: Iskra Odincowo, Dinamo Moskwa, Zenit Kazań, Lokomotiw Biełogorje-Biełgorod, Ural Ufa, Lokomotiw Nowosybirsk i ZSK Gazprom/Jugra Surgut. W półfinałach znaleźli się: Fakieł Nowy Uriengoj i Zenit Kazań oraz Dinamo Moskwa i Iskra Odincowo. Drużyna z Kazania potrzebowała 4 meczów, aby pokonać i awansować do finału. Natomiast Iskra pokonała Dinamo Moskwa w pięciu meczach. Brązowe medale mistrzostw Rosji zdobyli siatkarze Fakiełu, pokonali moskiewskie Dynamo w 3 meczach. Finał ligi również rozstrzygnął się w 3 meczach. Zenit Kazań został mistrzem Rosji. Z Superligi do Wyższej Ligi „A” spadły Metaloinwest Stary Oskoł i NOWA Nowokujbyszewsk. MVP sezonu wybrano Amerykanina Lloya Balla.
Sezon 2009/2010.
W tym sezonie wzięło udział 12 drużyn. Do rozgrywek play-off z pierwszego miejsca przystąpiła drużyna Zenitu Kazań przed Lokomotiwem Biełogorje-Biełgorod i Lokomotiwem Nowosybirsk. Do najlepszej „ósemki” awansowały również: Fakieł Nowy Uriengoj, Dinamo Moskwa, Iskra Odincowo, ZSK Gazprom/Jugra Surgut oraz Jarosławicz Jarosław. Swoje ćwierćfinały wygrały: Zenit Kazań, Dinamo Moskwa, Lokomotiw Biełogorje-Biełgorod i Lokomotiw Nowosybirsk. W finale znalazły się: Zenit Kazan, który pokonał drużynę z Moskwy oraz Lokomotiw Biełogorje-Biełgorod, ten natomiast zwyciężył Lokomotiw Nowosybirsk.
Mistrzem Rosji została drużyna z Kazania, pokonując w czterech meczach finałowych Biełgorod. Z kolei 3. miejsce przypadło moskiewskiemu Dynamo. O miejsca 9-12 walczyły: Ural Ufa, Tiumeń, Dynamo Kaliningrad, Lokomotiw Izumrud Jekaterynburg.
Drużyny rozegrały 4 turnieje. W Superlidze utrzymały się Ural Ufa i Dynamo Kaliningrad. Natomiast Lokomotiw Izumrud Jekaterynburg i Tiumeń zostały zdegradowane do Wyższej Ligi A.
Najlepszym zawodnikiem sezonu wybrano Tarsa Chtieja, który wyprzedził m.in. Williama Priddiego i Siergieja Tietiuchina.
Sezon 2012/2013.
W tym sezonie udział wzięło 16 drużyn podzielonych na dwie grupy: niebieską i czerwoną. Do 1/8 finału awansowały drużyny, które w swoich grupach zajęły miejsca od 3 do 6. Dwie najlepsze drużyny z każdej grupy miały zapewnione miejsce w ćwierćfinale. Zwycięzcy ćwierćfinałów zagrali w półfinałach: , , oraz . Brązowy medal mistrzostw Rosji zdobył , który w dwóch meczach pokonał Gubierniję Niżny Nowogród. Mistrzem Rosji została drużyna z Biełgorodu, pokonując Ural Ufa w 3 meczach. Po sezonie nagrodę im. A. Kuzniecowa otrzymał Dmitrij Muserski z Biełogorje Biełgorod.
System rozgrywek.
Rozgrywki toczą się systemem ligowym wraz z play offami o tytuł Mistrza kraju. W rundzie zasadniczej walczy dwanaście drużyn. Do play-offów kwalifikuje się osiem drużyn, które zdobyły najwięcej punktów w całej rundzie zasadniczej. Mecze w play-offach rozgrywane są do 3 zwycięstw. Drużyny, które wygrały 3 spotkania walczą o miejsca 1-4, a pozostałe o miejsca 5-8. W Rosji nie rozgrywa się meczów o 7 miejsce, a o kolejności decydują miejsca w tabeli po sezonie zasadniczym.
Cztery zespoły z dolnej części tabeli, które przez cała rundę zasadniczą zgromadziły najmniej punktów, walczą o utrzymanie w lidze. Zespoły te wówczas uczestniczą w play outach, rozgrywając cztery turnieje pomiędzy sobą. Dwie drużyny, które kolejno po grze w play-outach zajmują ostatnie i przedostatnie miejsce, zostają zdegradowane do Wyższej Ligi „A” (ros. Высшая лига „А”). Do Superligi bezpośrednio awansuje pierwsza drużyna z Wyższej Ligi „A”.
Od sezonu 2007/2008 w Superlidze będą odbywały się dwie rundy spotkań fazy zasadniczej: jesienna i wiosenna,a także obowiązuje nowy system punktowania:
Ze względu na napięty terminarz w sezonie 2007/2008, po zakończeniu rundy zasadniczej zostały rozegrane mecze:

</doc>
<doc id="892000" url="https://pl.wikipedia.org/wiki?curid=892000" title="Pustków (województwo dolnośląskie)">
Pustków (województwo dolnośląskie)

Pustków – osada w Polsce położona w województwie dolnośląskim, w powiecie milickim, w gminie Cieszków. Miejscowość wchodzi w skład sołectwa Trzebicko.
W latach 1975–1998 miejscowość administracyjnie należała do województwa wrocławskiego.
Zobacz też: Pustków

</doc>
<doc id="892002" url="https://pl.wikipedia.org/wiki?curid=892002" title="Niezamyśl">
Niezamyśl

Niezamyśl ("Trzebicko-Piaski") – przysiółek wsi Trzebicko w Polsce, położony w województwie dolnośląskim, w powiecie milickim, w gminie Cieszków. Wchodzi w skład sołectwa Trzebicko.
W latach 1975–1998 przysiółek administracyjnie należał do województwa wrocławskiego.

</doc>
<doc id="892005" url="https://pl.wikipedia.org/wiki?curid=892005" title="Muzeum Regionalne w Stalowej Woli">
Muzeum Regionalne w Stalowej Woli

Muzeum Regionalne w Stalowej Woli – muzeum z siedzibą w pałacu Lubomirskich w Rozwadowie, dzielnicy Stalowej Woli.
Próby założenia placówki muzealnej w Rozwadowie i Stalowej Woli trwały od dawna. Otwierane były m.in. wystawy obrazujące dzieje hutnictwa w Stalowej Woli czy próby założenia muzeum regionalnego w klasztorze kapucynów w Rozwadowie. Placówka ta powstała w latach 70. XX w. dzięki inicjatywie ks. dr hab. Wilhelma Gaja-Piotrowskiego oraz akceptacji ówczesnych przełożonych klasztoru o. Edmunda Haracza i o. Stanisława Padewskiego (obecnie biskupa pracującego na Ukrainie). To muzeum przetrwało kilka lat.
Dopiero po 1989 r. można było myśleć o utworzeniu prawdziwej instytucji muzealnej w Stalowej Woli. Społeczny Komitet na Rzecz Powołania Muzeum Regionalnego w Stalowej Woli zawiązał się w styczniu 1995 r. Swoistym kapitałem założycielskim przyszłego muzeum stały się zbiory znanego historyka regionu ks. dr hab. Wilhelma Gaja-Piotrowskiego. Uroczystym aktem liczące kilka tysięcy eksponatów zbiory z zakresu etnografii, historii i sztuki regionu dolnosańskiego zostały przekazane kształtującej się placówce. 30 października 1997 r. rada miejska w Stalowej Woli powołała i nadała statut Muzeum Regionalnemu w Stalowej Woli. Pierwotnie siedzibą placówki były użyczone gościnnie sale Miejskiego Domu Kultury w Stalowej Woli. Od 2002 r. siedzibą stał się wyremontowany neoklasycystyczny Zamek Lubomirskich w Rozwadowie, wybudowany w latach 1782–1786.
Dyrektorem muzeum od powstania placówki do 2021 była Lucyna Mizera. W 2021 stanowisko to objęła Aneta Garanty.

</doc>
<doc id="892007" url="https://pl.wikipedia.org/wiki?curid=892007" title="Uri Geller">
Uri Geller

Uri Geller, hebr.: אורי גלר (ur. 20 grudnia 1946 w Tel Awiwie) – izraelski showman, dla sceptyków iluzjonista, dla zwolenników – osoba mająca zdolności paranormalne.
Postać kontrowersyjna: twierdzi, że ma różne paranormalne zdolności. W kontrolowanych warunkach nie zdołał ich jednak pokazać.
Przez pewien czas brał udział w amerykańskim wojskowym projekcie .

</doc>
<doc id="892010" url="https://pl.wikipedia.org/wiki?curid=892010" title="Stade Maurice Dufrasne">
Stade Maurice Dufrasne

Stade Maurice Dufrasne lub Stade de Sclessin – stadion piłkarski w Liège w Belgii, na którym są rozgrywane mecze Standard Liège. Stadion nosi imię piątego prezesa Standardu Liège - Maurice'a Dufrasne'a. Zwyczajowa nazwa stadionu to "Stade de Sclessin", pochodzącej od jednej z dzielnic Liège, w której się znajduje. Stadion jest położony tuż przy rzece Moza i niedaleko fabryk Cockerill-Sambre.
Pierwszy stadion Standard Liège został zbudowany w 1909 roku. W 1925 roku stadion mógł pomieścić 20 000 osób. W 1940 została zbudowana wielka betonowa trybuna na 10 000 miejsc. W 1973 roku stadiom mógł pomieścić 43 000 osób. W 1985, 1992 i 1995 stadion był wielokrotnie odnawiany. 
Stadion został rozbudowany w 1999 roku, by można było na nim rozgrywać mecze Mistrzostw Europy 2000. Od tego momentu stadion może pomieścić 30 023 osób i jest pomalowany na barwy klubu: biały i czerwony. W 2006 została zamontowana sztucznie ogrzewana murawa.
Kibice z Liège są podzieleni na cztery duże grupy: "Kop Rouche" (trybuna 2), "Hell-Side 81" (trybuna 3), "Ultras Inferno 96" (także trybuna 3) i "Public Histerik (PHK)" (trybuna 4).

</doc>
<doc id="892011" url="https://pl.wikipedia.org/wiki?curid=892011" title="Ludwik Pudło">
Ludwik Pudło

Ludwik Pudło (ur. 6 września 1891 w Niwie Babickiej, zm. 7 lipca 1942 w Żelechowie) – lokalny działacz społeczno-polityczny, przedwojenny burmistrz Żelechowa, w którym znajduje się ulica jego imienia.
Pudło był członkiem i komendantem Polskiej Organizacji Wojskowej na terenie Żelechowa. Po rozbrojeniu wojsk niemieckich zwerbował i przeszkolił około 150 osób, które później zostały przydzielone do różnych jednostek Wojska Polskiego. Później był komendantem Straży Pożarnej w Żelechowie. Pracował początkowo w aptece.
Podczas kadencji Pudło doprowadził do uporządkowania płynącej przez Żelechów rzeki, budowy basenu, wybrukowania kilku dróg, wybudowania nowych studni, urządzenia filtru i obudowania źródełka, założenia ogródków działkowych, skanalizowania części ulic oraz budowy nowego gmachu Szkoły Powszechnej nr 1 przy ulicy Pałacowej (obecnie Piłsudskiego). W 1927 r. założył wraz z kilkoma szewcami "Wytwórnię Obuwia dla Bezrobotnych przy Magistracie m. Żelechów". Znalazło tam zatrudnienie ponad 200 rzemieślników, produkujących około 30.000 par butów rocznie. Pracowali tam zarówno Polacy jak i Żydzi. Takie działania były potrzebne po załamaniu się handlu z kresami wschodnimi. W 1941 roku był jednym z inicjatorów założenia w Żelechowie Powiatowej Szkoły Ślusarsko-Mechanicznej z której wywodzi się obecny Zespół Szkół Ponadgimnazjalnych. Pudło został zamordowany przez funkcjonariuszy Gestapo 7 lipca 1942 roku. Pochowany jest na cmentarzu w Żelechowie.

</doc>
<doc id="892014" url="https://pl.wikipedia.org/wiki?curid=892014" title="Decimus Pacarius">
Decimus Pacarius

Decimus Pacarius - prokurator Korsyki w roku 69. Zamierzał wysłać pomoc walczącemu o władzę cesarzowi Witeliuszowi, ale został zamordowany przez mieszkańców wyspy. Informacje o nim podał Tacyt ("Historiae", II 16). 

</doc>
<doc id="892016" url="https://pl.wikipedia.org/wiki?curid=892016" title="Infernal (zespół muzyczny)">
Infernal (zespół muzyczny)

Infernal – duński zespół muzyczny, założony w 1997 roku przez Linę Rafn, Pawa Lagermanna i Sørena Haarha, który opuścił grupę w 2000 roku.
Historia.
1997–2003: Początki istnienia, pierwsze płyty.
Infernal został założony w 1997 roku przez trzech muzyków: Linę Rafn, Pawa Lagermanna i Sørena Haarha. W 1998 ukazał się debiutancki album grupy pt. "Infernal Affairs" oraz pierwsza płyta z remiksami – "Remixed Affairs". Dwa lata później ze składu formacji odszedł Haarh, a duet wydał swój drugi krążek studyjny pt. "Waiting for Daylight". W 2001 roku ukazała się nowa wersja krążka pt. "Muzaik", którą promował m.in. singiel „You Receive Me”, wykorzystany jako utwór przewodni duńskiej wersji formatu "Big Brother".
2004–2007: Przełom, "From Paris to Berlin".
W maju 2004 roku ukazał się trzeci album studyjny zespołu pt "From Paris to Berlin", który promowany był m.in. przez singiel pod tym samym tytułem. Utwór zyskał międzynarodową popularność, trafiając na czołowe miejsca list przebojów m.in. w Niemczech, Irlandii, Wielkiej Brytanii, Belgii czy na Węgrzech. Numer był jedyną piosenką duńskiego artysty, która otrzymała nominację do wygrania statuetki podczas ceremonii Nordic Music Awards 2005. Z okazji Mistrzostw Świata w Piłce Nożnej w 2006 roku, duet postanowił przearanżował utwór, zmieniając jego tekst oraz tytuł na „From London to Berlin”. Nowa wersja spowodowała, że singiel był szóstym najchętniej kupowanym utworem w Wielkiej Brytanii. Kolejnym singlem wydanym na rynku brytyjskim był utwór „Self Control”, będący coverem piosenki włoskiego wokalisty Rafa z 1984 roku. Dyskotekowa wersja wykonana przez Infernal trafiła na 18. miejsce na krajowych listach przebojów oraz na 14. miejscu w Irlandii. Z powodu nagrania podobnej wersji przez hiszpańską wokalistkę Sorayę Arnelas, zespół nie wydał singla w Hiszpanii. Zamiast tego, grupa umieściła na tamtejszym rynku kawałek „Ten Miles”, który w listopadzie 2006 roku podbił krajowe listy przebojów.
Trzecim singlem z płyty "From Paris to Berlin" miał zostać utwór „I Won't Be Crying”, który nie znalazł się na standardowej wersji albumu. Utwór został wydany na rynku europejskim oraz spotkał się z dużym zainteresowaniem słuchaczy, zajmując m.in. 5. miejsce na polskich listach przebojów. Piosenka została umieszczona na re-edycji płyty, która ukazała się 28 maja 2007 roku. Nowa wersja krążka ukazała się w Europie oraz Azji i zawierała dodatkowe dwa utwory, a japońska edycja została wzbogacona także o płytę DVD.
Od 2008: "Electric Cabaret", "Fall from Grace", "Put Your F**king Hands Up".
W sierpniu 2008 roku ukazała się kolejna płyta Infernal pt. "Electric Cabaret". Pierwszym singlem z albumu został utwór „Downtown Boys”, którego premiera odbyła się w duńskim programie Boogie Prisen. Piosenka trafiła na drugie miejsce krajowych list przebojów oraz na szczyt krajowej listy airplay. W czerwcu kolejnego roku Rafn ogłosiła, że wraz z Lagermannem pracuje nad materiałem na nowy krążek, który miałby się ukazać w 2010 roku. W listopadzie wokalista przyznał, że współautorem kilku piosenek z płyty został Thomas Troelsen, odpowiedzialny także m.in. za kawałek „Dead or Alive” z albumu "Electric Cabaret". W maju 2010 roku ukazał się pierwszy singiel z nowej płyty pt. "Fall from Grace" – „Love Is All...”, a we wrześniu – „Alone, Together”. W pierwszym tygodniu od premiery, płyta została sprzedana w zaledwie 1 850 egzemplarzy w Danii.
W 2013 roku zespół wydał swój siódmy album studyjny pt. "Put Your F**king Hands Up" oraz płytę kompilacyjną "De første fra Infernal".

</doc>
<doc id="892017" url="https://pl.wikipedia.org/wiki?curid=892017" title="Aichi M6A Seiran">
Aichi M6A Seiran



</doc>
<doc id="892020" url="https://pl.wikipedia.org/wiki?curid=892020" title="Esko Seppänen">
Esko Seppänen

Esko Olavi Seppänen (ur. 15 lutego 1946 w Oulu) – fiński polityk, działacz Sojuszu Lewicy, były poseł do Eduskunty i Parlamentu Europejskiego.
Życiorys.
W 1971 uzyskał licencjat w zakresie biznesu. W latach 1970-1987 pracował jako dziennikarz w Yleisradio. Działał w Komunistycznej Partii Finlandii i w Fińskiej Ludowej Lidze Demokratycznej.
W 1987 został wybrany do Eduskunty, w fińskim parlamencie zasiadał do 1996.
W latach 1996–2009 był posłem do Parlamentu Europejskiego. Brał udział w pracach Komisji Budżetowej, pełnił funkcję wiceprzewodniczącego Delegacji ds. współpracy parlamentarnej UE-Rosja. Należał do grupy Zjednoczonej Lewicy Europejskiej – Nordyckiej Zielonej Lewicy. Nie ubiegał się o reelekcję.

</doc>
<doc id="892021" url="https://pl.wikipedia.org/wiki?curid=892021" title="Nowa Ziemia (miejscowość)">
Nowa Ziemia (miejscowość)

Nowa Ziemia (niem. "Neuländel") – osada w Polsce położona w województwie dolnośląskim, w powiecie złotoryjskim, w gminie Złotoryja. Miejscowość leży w kompleksie leśnym, pomiędzy miejscowościami Jerzmanice-Zdrój i Sępów. Funkcjonuje w niej fabryka tektury.
W latach 1975–1998 miejscowość należała administracyjnie do województwa legnickiego.
W pobliżu Nowej Ziemi znajduje się nieczynny kamieniołom, na którego terenie znajduje się wiele dróg wspinaczkowych o różnych stopniach trudności.

</doc>
<doc id="892023" url="https://pl.wikipedia.org/wiki?curid=892023" title="Aichi B7A Ryusei">
Aichi B7A Ryusei



</doc>
<doc id="892024" url="https://pl.wikipedia.org/wiki?curid=892024" title="Nakajima Kikka">
Nakajima Kikka



</doc>
<doc id="892027" url="https://pl.wikipedia.org/wiki?curid=892027" title="Justyn Bonawentura Pranajtis">
Justyn Bonawentura Pranajtis

Justyn Bonawentura Pranajtis (ur. 27 lipca 1861 w Ponienupiach, zm. 28 stycznia 1917 w Petersburgu) – ksiądz katolicki pochodzenia litewskiego, hebraista, przez ówczesne władze kościelne uważany za znawcę Talmudu.
Edukacja i działalność naukowa.
Pochodził z rodziny litewskich włościan. Edukację podstawową otrzymał w szkole w Gryszkabudzie. Następnie uczęszczał do gimnazjum klasycznego w Mariampolu, w 1878 wstąpił do seminarium duchownego w Sejnach. Od 1883 studiował na Rzymskokatolickiej Cesarskiej Akademii Duchownej w Sankt Petersburgu (1886 otrzymał święcenia kapłańskie). Po ukończeniu studiów otrzymał katedrę języka hebrajskiego tej uczelni. Jako prefekt był też tam profesorem liturgiki i śpiewu kościelnego. W 1895 (do 1896) został za działalność patriotyczną zesłany do Tweru. Nauczał też religii w szkołach wojskowych w Petersburgu. Założył także kaplicę w II Korpusie Kadetów, która ogniskowała życie tamtejszych elit katolickich (nabożeństwa odprawiano po polsku, litewsku, niemiecku i francusku).
Aktywność duszpasterska.
W 1902 objął stanowisko proboszcza Taszkentu i całego Turkiestanu. Budował kaplice i kościoły w takich miejscowościach, jak: Krasnowodsk, Kiził-Arwat, Merwa, Czardżaj, Buchara, Samarkanda, Kokanda, Margelan, Andyżan, Wierne, Kazalińsk, Aszchabad, Dżarkient, Termez i Taszkent, gdzie kilkutysięczna polska społeczność ufundowała kościół najszybciej. Kontrowersje związane z udziałem ks. Pranajtisa w procesie Bejlisa sprawiły, że powrócił do Petersburga, gdzie zmarł. Pogrzeb, po przewiezieniu ciała, odbył się 10 lutego 1917 w Taszkencie, trumnę z ciałem wmurowano w kościele, który zbudował.
Proces Bejlisa.
W 1913 powołany jako biegły w procesie Bejlisa. Pranajtis twierdził, iż zamordowanie chłopca było rytuałem religijnym, co pokrywało się z ówczesną wiarą wielu Rosjan w to, iż Żydzi w swojej liturgii wykorzystują krew chrześcijan. W 1916 r. po przyjeździe do Petersburga ciężko zachorował. Został umieszczony w szpitalu. Zmarł prawdopodobnie na skutek otrucia.
Dorobek i krytyka.
Autor pracy "Chrześcijanin w Talmudzie żydowskim" ("Christianus in Talmude Iudaeorum") wydanej po łacinie 1892. Dwa lata później książka została przetłumaczona na język niemiecki, w 1911 także na rosyjski, oraz na inne języki. Późniejsze tłumaczenia miały często charakter popularny. W edycji łacińskiej, obok cytatów talmudycznych podany jest tekst w języku hebrajskim, literatura talmudyczna oraz biblioteki, w których można ją odnaleźć. Obecnie pracy tej zarzuca się tendencyjne wykorzystywanie tekstów talmudycznych.

</doc>
<doc id="892028" url="https://pl.wikipedia.org/wiki?curid=892028" title="Justinas Pranaitis">
Justinas Pranaitis



</doc>
<doc id="892033" url="https://pl.wikipedia.org/wiki?curid=892033" title="Abraham Geiger">
Abraham Geiger

Abraham Geiger (ur. 24 maja 1810 we Frankfurcie nad Menem, zm. 23 października 1874 w Berlinie) – niemiecki rabin. Jeden z twórców judaizmu reformowanego.
Życie.
Studiował w Heidelbergu i Bonn. Od 1832 roku pełnił funkcję rabina w synagodze w Wiesbaden, gdzie podejmował pierwsze działania reformatorskie. W latach 1840–1863 rabin we Wrocławiu. Po rozłamie gminy wrocławskiej w latach 40. XIX na dwie grupy kultowe jej pierwszy rabin liberalny. Inicjator powstania istniejącego od 1854 Żydowskiego Seminarium Teologicznego. Od 1863 roku był rabinem gminy reformowanej we Frankfurcie nad Menem. W latach 1872–1877 kierował Wyższą Szkołą Nauk Judaizmu w Berlinie (niem. "Hochschule für die Wissenschaft des Judentums"). Obecnie szkoła rabinacka w Berlinie (Abraham Geiger Kolleg) nosi jego imię.
Poglądy.
Geiger łączył w sobie walczącego teologa-reformistę i historyka-filologa. Miał głęboką wiedzę na temat judaizmu, a także innych dziedzin wiedzy. Chciał uczynić judaizm integralną częścią kultury europejskiej, poprzez osadzenie go w kontekście niemieckim. Radykalnie sprzeciwiał się nurtowi ortodoksów, jako nurtu skostniałego i pozbawionego walorów estetycznych, które mogłyby zadowolić ludzi obytych z kulturą. Według niego "asymilacja" mogła posłużyć spełnieniu misji Żydów szerzenia racjonalnej wiary w Jednego Boga i Jego prawa moralnego. Choć nie wyrażał tego publicznie, z listów do osób prywatnych widać, że chciał obalić wszystkie instytucje judaizmu i skonstruować na tych ruinach nową budowlę (por. list do J. Derenbourga z 8 listopada 1836 r.). Materiał na tę budowę miał pochodzić z historycznych i halachicznych tradycji z przeszłości.
W związku z tą wizją był przeciwny wszelkiej formie "solidarności żydowskiej", jak w czasie sprawy Damaszku (1840 r.). W 1845 r. był przeciwny modlitwie po hebrajsku. Był przeciwny wszelkim wzmiankom w modlitwach o powrocie na Syjon. Skracał także i upraszczał modlitwy synagogalne, by pobudzić pobożność wiernych. W miarę postępu w latach, jego poglądy nabierały umiarkowania. W starości dopuścił nawet obchodzenie drugiego dnia świąt – będące zwyczajem typowym dla diaspory. Powodem złagodzenia stanowiska było po pierwsze, pragnienie uniknięcia rozdarcia w łonie judaizmu, po drugie antagonistyczna postawa wobec chrześcijaństwa. Z tego też powodu nie opowiedział się za propozycjami przeniesienia szabatu na niedzielę, choć dopuścił używanie instrumentów muzycznych w synagodze. Był za to przeciwnikiem obrzezania, uważając je za "barbarzyńskie upuszczanie krwi".

</doc>
<doc id="892037" url="https://pl.wikipedia.org/wiki?curid=892037" title="Michelle Branch">
Michelle Branch

Michelle Jacquet DeSevren Branch Landau (ur. 2 lipca 1983 w Sedonie) – amerykańska piosenkarka o kolumbijskim pochodzeniu.
Życiorys.
Michelle Branch zaczęła śpiewać w wieku ośmiu lat, a grać na gitarze w wieku czternastu. Jej rodzice pochodzą z Kolumbii, jednak ona urodziła się w Stanach Zjednoczonych, do których przenieśli się w 1980 r. Pierwszą gitarę dostała na urodziny od swojego wujka. Jej debiutancką płytą była "Broken Bracelet". Następnie zaczęła nagrywać płyty w wytwórni Maverick Recording Company. Wydała tam płytę "The Spirit Room" oraz single "Everywhere", "All You Wanted" i "Goodbye to You".
W 2002 roku nagrała piosenkę razem z Carlosem Santaną "The Game of Love", a w 2003 roku dostała nagrodę Grammy "Najlepsza Wokalistka Pop". Potem nagrała płytę "Hotel Paper".
The Wreckers.
W lipcu 2005 Branch i jej przyjaciółka Jessica Harp założyły zespół The Wreckers, po czym nagrały piosenkę "The Good Kind" na potrzeby serialu "Pogoda na miłość". W październiku zaśpiewały znowu z Santaną piosenkę "I'm Feeling You". W marcu 2006 The Wreckers wydały płytę "Stand Still, Look Pretty" oraz singel "Leave the Pieces". Ich muzyka jest połączeniem stylów pop rock oraz country. W grudniu 2006 Branch i Harp zostały nominowane do nagrody Grammy za piosenkę "Leave the Pieces".
W 2007 roku został nagrany DVD z koncertami z Nowego Jorku "".
Everything Comes and Goes.
W październiku 2007 Branch i Harp postanowiły jak na razie porzucić zespół i powrócić do kariery solowej. Zaraz po tym na swojej stronie internetowej Michelle umieściła oryginalną wersję "Lay Me Down", którą artystka napisała razem z Harp. Miała to być piosenka do albumu Branch, zanim postanowiła ona założyć zespół z koleżanką. Piosenka jednak znalazła się na edycji specjalnej albumu "Hotel Paper" dostępnej na "iTunes". Niespodziankę swoim fanom sprawiła artystka 26 stycznia 2009 wsadzając na swoją stronę internetową i na swoim koncie na MySpace 46-sekundowy fragment teledysku "This Way", zapowiadając, że następna niespodzianka czeka ich 2 lutego, którą były zdjęcia zrobione podczas sesji do nowego albumu. 9 Lutego na swoja stronę umieściła darmowy plik mp3 z piosenką "This Way".
Pierwszym singlem do płyty jest piosenka "Sooner or Later". Pierwszy raz piosenkę można było usłyszeć 20 lipca na stronie internetowej artystki, zaraz po tym Michelle wyruszyła na radiową trasę koncertową, gdzie śpiewała piosenki z nowej płyty. Od tamtego czasu, w każdy wtorek piosenkarka wsadza na swoją stronę internetową wideo z akustycznymi wersjami swoich starych piosenek. 2 października odbyła się premiera teledysku do singla. W czerwcu 2010 roku został nakręcony teledysk do piosenki "Getaway", która powstała przy współpracy piosenkarki i Timbalanda do reklamy nowego samochodu marki MINI. Latem 2010 roku artystka wyznała, że album nagrała dwa lata wcześniej, ale wytwórnia nie zgodziła się na wydanie krążka. "Everything Comes and Goes" został wydany w postaci EP, zawiera tylko 6 piosenek, które wcześniej zostały napisane na ten album.
Michelle jednak bardzo chciała pokazać fanom cały album, dlatego udostępniła na swojej stronie internetowej dodatkowe trzy darmowe utwory.
West Coast Time.
W maju 2011 roku podczas jednego z jej "live chat-ów" Michelle zaprezentowała swój najnowszy singel "Loud Music". Wkrótce potem piosenkarka podzieliła się z fanami tytułem nowego albumu "West Coast Time". Nowy Album będzie powrotem Michelle do jej początków, a muzyka znajdująca się na nim będzie brzmieć tak jak muzyka z "The Spirit Room" i "Hotel Paper". Album został zapowiedziany na wrzesień 2011 roku. Latem Michelle wyjechała na trasę koncertową wraz z zespołem Goo Goo Dolls, którego jest Supportem.
Życie prywatne.
W maju 2004 piosenkarka wyszła za Teddy’ego Landau, basistę, który jest od niej starszy o 19 lat. Mają córkę Owen Isabelle (ur. 3 sierpnia 2005). Rozwiedli się w listopadzie 2015. W kwietniu 2019 wzięła ślub z Patrickiem Carneyem – muzykiem i producentem. Mają córkę Rhys James (ur. 28 sierpnia 2018).

</doc>
<doc id="892043" url="https://pl.wikipedia.org/wiki?curid=892043" title="Primo Levi">
Primo Levi

Primo Levi (ur. 31 lipca 1919 w Turynie, zm. 11 kwietnia 1987 tamże) – pisarz i chemik włoski pochodzenia żydowskiego.
Życiorys.
Jako uczestnik ruchu oporu został w 1943 aresztowany przez narodowych socjalistów i deportowany do niemieckiego obozu koncentracyjnego Auschwitz-Monowitz, przeżył dzięki pracy w laboratorium chemicznym. Autor wstrząsających relacji zawartych w utworach autobiograficznych (m.in. "Czy to jest człowiek", 1958, wyd. pol. 1978, 1996, 2008, tłum. Halszka Wiśniowska). Pisał również opowiadania fantastycznonaukowe (wybór pol. "Najlepsza jest woda", 1983, tłum. Halszka Wiśniowska).
Levi jest także autorem książki "Pogrążeni i ocaleni" (1986, wyd. pol. 2007, tłum. Stanisław Kasprzysiak) – filozoficznego studium nad przyczynami zachowań człowieka w obliczu śmierci i nieludzkiego traktowania w obozie koncentracyjnym.
Dwukrotnie po wojnie odwiedzał Auschwitz, w roku 1965 i 1982.
Zginął, spadając ze schodów w domu, w którym mieszkał. Jego śmierć powszechnie uznano za samobójstwo; niektórzy spośród jego znajomych jednak odrzucają wersję o odebraniu sobie życia, wskazując na fakt, że przed śmiercią Levi miał wiele dalekosiężnych planów, nie pozostawił także żadnej notki czy listu pożegnalnego. Bliska przyjaciółka Leviego, Rita Levi-Montalcini, zwróciła uwagę na fakt, że Levi będąc inżynierem chemikiem, miał do wyboru wiele pewniejszych metod odebrania sobie życia niż upadek ze schodów, który mógł zakończyć się nie zgonem, lecz paraliżem. Twierdziła również, że Levi przed śmiercią narzekał na uporczywe zawroty głowy, co mogłoby wskazywać na nieszczęśliwy wypadek.

</doc>
<doc id="892044" url="https://pl.wikipedia.org/wiki?curid=892044" title="Ryszard Łukasik">
Ryszard Łukasik



</doc>
<doc id="892047" url="https://pl.wikipedia.org/wiki?curid=892047" title="Pałac Krasińskich">
Pałac Krasińskich



</doc>
<doc id="892049" url="https://pl.wikipedia.org/wiki?curid=892049" title="Arnaud de Villeneuve">
Arnaud de Villeneuve



</doc>
<doc id="892051" url="https://pl.wikipedia.org/wiki?curid=892051" title="Plan Younga">
Plan Younga

Plan Younga – plan spłat reparacji nałożonych na Niemcy po I wojnie światowej.
Opracowany został w 1929 roku przez międzynarodową komisję rzeczoznawców pod przewodnictwem Owena Younga i stał się podstawą do rokowań nad sprawą reparacji niemieckich na pierwszej (6 sierpnia – 31 sierpnia 1929) i drugiej (4 stycznia – 20 stycznia 1930) konferencji w Hadze. Po przeprowadzeniu zmian mocarstwa przedstawiły plan Younga Niemcom, których parlament przyjął go uchwałą z 12 marca 1930. Plan Younga zastąpił w tym momencie dotychczasowy plan Dawesa.
Na mocy planu Younga Niemcy zobowiązały się do spłat reparacji w ciągu 59 lat (do 1988 roku), w ogólnej sumie 115 447 mln RM. Sumą tą objęto odszkodowania wojenne dla Ententy i Stanów Zjednoczonych, koszty odbudowy oraz oprocentowanie i spłatę pożyczki Dawesa. Sumy reparacyjne wpłacać miały Niemcy do utworzonego w tym celu Banku Reparacyjnego z siedzibą w Bazylei. Na podstawie planu Younga Niemcy otrzymały obniżenie sumy reparacyjnej, oraz anulowanie postanowień o zabezpieczaniu i zastawach. Wycofano też z Niemiec międzynarodowe komisje kontrolne. Plan Younga nie zakończył ostatecznie sprawy reparacyjnej. Położenie gospodarcze Niemiec pogorszyło się z wiosną 1931 roku, co sprawiło, że prezydent Stanów Zjednoczonych Herbert Hoover (pod naciskiem przedsiębiorców amerykańskich i na skutek telegraficznej prośby Hindenburga) wystąpił 20 czerwca 1931 z projektem rocznego moratorium na wypłaty reparacyjne. Z końcem 1931 rzeczoznawcy Banku Reparacyjnego orzekli, że Niemcy nie są w stanie płacić rat według planu Younga. Raport ten stał się podstawą konferencji w Lozannie od 16 czerwca 1932, która po długich naradach załatwiła ostatecznie sprawę reparacji. Układem w Lozannie 9 lipca 1932 dawna Ententa zrzekła się należnych jej sum reparacyjnych, w zamian za co Niemcy wpłaciły do Banku Reparacyjnego jednorazowo 3 miliardy RM w bonach, jako globalną sumę reparacji.
Plan Younga ostatecznie uregulował kwestie długów, które Polska odziedziczyła po państwach zaborczych, zwalniając ją ze wszelkich obciążeń.

</doc>
<doc id="892056" url="https://pl.wikipedia.org/wiki?curid=892056" title="Stanisław Bryła (prawnik)">
Stanisław Bryła (prawnik)

Stanisław Feliks Bryła (ur. 17 maja 1888 w Krakowie, zm. 23 grudnia 1939 w Lublinie) – prawnik, działacz społeczny, starosta przasnyski, wicewojewoda lubelski.
Życiorys.
Syn Pawła, polonisty, nauczyciela, późniejszego dyrektora gimnazjum w Stanisławowie i Eligii Marii z Chrzanowskich, publicystki i działaczki społecznej. Brat Stefana, inżyniera, polityka lwowskiej chadecji i posła na Sejm II RP. Kształcił się początkowo w Stanisławowie. W 1906 r. ukończył C. K. IV Gimnazjum we Lwowie. Wstąpił na Wydział Prawny Uniwersytetu Jana Kazimierza, który ukończył w roku 1910. Tam też w 1912 r. uzyskał stopień doktora praw. Od 1908 r. do 1911 odbywał praktykę adwokacką we Lwowie. Po ukończeniu studiów od 1912 do 1914 r. odbywał aplikację sądową we Lwowie i w Wiedniu, a od 1914 do 1915 r. – adwokacką we Lwowie.
Był członkiem Ligi Narodowej. W latach 1910–1914 był członkiem Rady Naczelnej Drużyn Bartoszowych we Lwowie. Od połowy 1915 r. działał w Lwowskim Komitecie Ratunkowym. 1 października 1915 r. został mianowany pełnomocnikiem Centralnego Komitetu Obywatelskiego Królestwa Polskiego w Rosji na gubernię jekaterynosławską i taurydzką. Opiekował się ludnością polską ewakuowaną z Królestwa, od września 1918 do stycznia 1919 r. organizował jej powrót do kraju. Od maja 1918 r. działał w POW.
W 1919 r. pracował krótko w charakterze komisarza rządowego w Hrubieszowie, a od 1 marca 1919 r. do lutego 1923 r. był starostą w Przasnyszu. Okres jego urzędowania w Przasnyszu przypadł na szczególnie trudny okres odbudowy ze zniszczeń wojennych. W lipcu 1920 r. Stanisław Bryła wszedł do Rady Powiatowego Komitetu Obrony Państwa. Miasta Przasnysz i Chorzele w uznaniu zasług w dziedzinie rozwoju gospodarki komunalnej, a także rolnictwa i oświaty, nadały mu obywatelstwo honorowe.
23 lutego 1923 r. mianowany został naczelnikiem Wydziału Prezydialnego w Urzędzie Wojewódzkim w Lublinie, a 12 maja tegoż roku jednocześnie wicewojewodą lubelskim. Urząd ten sprawował do końca 1926 r. Od czerwca 1923 do kwietnia 1926 r. pełnił czasowo obowiązki wojewody lubelskiego. Jego praca na tych stanowiskach uzyskała wysoką ocenę władz rządowych.
W grudniu 1926 r. przeszedł na własną prośbę do pracy w sądownictwie na terenie Lublina. Przez kolejne lata zajmował stanowiska: sędziego pokoju Okręgu III m. Lublina (1927–1929), sędziego Sądu Okręgowego w Lublinie (1929–1932), wiceprezesa Sądu Okręgowego w Radomiu (1932–1936) oraz prezesa Sądu Okręgowego w Lublinie (1937–1939). Pełnił też wiele innych funkcji w sądownictwie. Od kwietnia 1932 r. był przedstawicielem Ministra Sprawiedliwości w Komitecie Wojewódzkim do Spraw Finansowo-Rolnych w Lublinie.
Od 1927 do 1929 r. był radnym miejskim, od marca 1929 r. wchodził w skład Rady Przybocznej, działającej przy urzędzie komisarza rządowego m. Lublina. W 1937 r. został prezesem Lwowskiego Związku Pracy Kulturalnej, przekształconego następnie w Lubelski Instytut Kultury. Pracował społecznie w Związku Harcerstwa Polskiego (w 1938 r. został wybrany wiceprezesem zarządu Lubelskiego Okręgu ZHP). Był wieloletnim prezesem okręgu PCK i LOPP. Od 1927 r. prowadził wykłady z prawa administracyjnego na KUL. Politycznie związany był z endecją, od 1929 r. – z ChD.
Od 21 czerwca 1913 r. był mężem Hanny z Biernackich, córki profesora lwowskiego Edmunda Biernackiego. 
Po wybuchu wojny w 1939 r. wszedł w skład Komitetu Obrony Lublina, przyczynił się do uratowania przewiezionych z Warszawy do Lublina obrazów Jana Matejki "Bitwa pod Grunwaldem" i "Kazanie Skargi". Aresztowany przez gestapo 9 września 1939 r. w ramach tzw. "Sonderaktion Lublin". Był więziony na Zamku Lubelskim. W noc wigilijną 23 grudnia 1939 r. został rozstrzelany z grupą zakładników, reprezentujących elity lubelskie, na terenie starego cmentarza żydowskiego w Lublinie. 

</doc>
<doc id="892058" url="https://pl.wikipedia.org/wiki?curid=892058" title="Podkład (kosmetyk)">
Podkład (kosmetyk)

Podkład – kolorowy kosmetyk służący do pokrywania nierówności i przebarwień skóry. Odcień podkładu powinien być dopasowany do karnacji. Ze względu na kolor skóry, odcienie podkładu można podzielić na następujące tonacje:
Nakłada się go palcami, różnego rodzaju pędzlami do makijażu lub gąbeczkami (sylikonowymi, lateksowymi, bezlateksowymi), aby ułatwić ten proces można skorzystać z bazy pod makijaż, która wygładza skórę. Podkład może mieć właściwości matujące, rozświetlające, liftingujące lub nawilżające. Przy prawidłowym doborze podkładu ważnym jest, aby rozpoznać rodzaj swojej skóry, bo tylko w ten sposób zostanie osiągnięty pożądany efekt. Z uwagi na ogromną ilość różnych podkładów producentów kosmetyków, regularnie są przygotowywane rankingi najlepszych podkładów dostępnych na rynku kosmetycznym, które pozwalają potencjalnym użytkownikom zapoznać się z produktem, zanim zostanie przez nich zakupiony.
Pierwszy podkład "Pan-Cake" w latach 30. stworzył Max Factor.

</doc>
<doc id="892060" url="https://pl.wikipedia.org/wiki?curid=892060" title="Synagoga w Łodzi (ul. Zachodnia 78)">
Synagoga w Łodzi (ul. Zachodnia 78)

Synagoga w Łodzi – synagoga znajdująca się w Łodzi, w kamienicy przy ulicy Zachodniej 78. Od czasu zakończenia II wojny światowej do 1997 roku, była główną synagogą łódzkich żydów.
Synagoga została założona po 1945 roku, przez rabina Zew Wawę Morejnę. Obok synagogi mieściła się siedziba gminy żydowskiej oraz mieszkanie rabina. 
Po wyjeździe z Polski rabina Morejny w 1973 roku, synagoga była użytkowana okazjonalnie przez pozostałą w mieście społeczność żydowską. Zlikwidowana w 1998 roku, po przeniesieniu siedziby gminy żydowskiej do odzyskanego budynku przy ulicy Pomorskiej 18.

</doc>
<doc id="892062" url="https://pl.wikipedia.org/wiki?curid=892062" title="Amanda Tapping">
Amanda Tapping

Amanda Tapping (ur. 28 sierpnia 1965 w Rochford, w hrabstwie Essex, w Anglii) – kanadyjska aktorka.
Życiorys.
W wieku 3 lat wraz z rodzicami przeprowadziła się do Ontario, w Kanadzie.
W serialu "Gwiezdne wrota" grała Samanthę Carter. Grała jedną z głównych ról w serialu Sanktuarium, którego była producentką.
Od 2004 roku mieszka ze swoim mężem Alanem Kovaczem w Vancouver, w Kolumbii Brytyjskiej. W 2005 urodziła pierwsze dziecko – córkę Oliwię.

</doc>
<doc id="892066" url="https://pl.wikipedia.org/wiki?curid=892066" title="Zosimos">
Zosimos



</doc>
<doc id="892067" url="https://pl.wikipedia.org/wiki?curid=892067" title="Siergiej Kirijenko">
Siergiej Kirijenko

Siergiej Władilenowicz Kirijenko, ros. Сергей Владиленович Кириенко (rodowe nazwisko Izraitiel, ros. Израитель; ur. 26 lipca 1962 w Suchumi) – rosyjski polityk, ekonomista, przedsiębiorca; w latach 80. działacz młodzieżowy i partyjny; w połowie lat 90. rozpoczął działalność polityczną w rządzie Federacji Rosyjskiej; premier Rosji od marca do sierpnia 1998, utracił stanowisko na skutek rosyjskiego kryzysu finansowego; w latach 1999–2000 zasiadał w Dumie Państwowej jako deputowany Sojuszu Sił Prawicowych; od 15 listopada 2005 stoi na czele Federalnej Agencji Energii Atomowej (Rosatom); pierwszy zastępca szefa administracji prezydenta Federacji Rosyjskiej. Bohater Federacji Rosyjskiej (2018).
Wykształcenie.
W 1984 ukończył studia w zakresie budownictwa okrętowego w Instytucie Inżynierów Transportu Wodnego w Gorkim. W 1993 ukończył studia menedżerskie ze specjalizacją finansowo-bankową w Akademii Gospodarki Narodowej przy Rządzie Federacji Rosyjskiej.
Życiorys.
Urodził się w rodzinie wykładowcy filozofii. Młodość spędził w Soczi. W latach 1984–1986 odbył służbę wojskową. Od 1986 pracował w stoczni „Krasnoje Sormowo”. W latach 1987–1991 pracował w aparacie Komsomołu, jako sekretarz komitetu zakładowego w stoczni „Krasnoje Sormowo” i I sekretarz Komitetu Obwodowego w Gorkim. Pod koniec lat 80. był dyrektorem generalnym młodzieżowego koncernu AMK.
W marcu 1990 został wybrany deputowanym Obwodowej Rady Deputowanych Ludowych w Gorkim. Od 1993 do 1996 pełnił funkcję prezesa zarządu banku „Garantija” w Niżnym Nowogrodzie. Od 1994 był członkiem Rady ds. Polityki Przemysłowej i Przedsiębiorczości przy Prezydencie Federacji Rosyjskiej. W tym samym roku został wybrany deputowanym Zgromadzenia Ustawodawczego Obwodu Niżnonowogrodzkiego. W latach 1996–1997 był prezesem kompanii naftowej „Norsi-Oil”.
13 maja 1997 został mianowany pierwszym wiceministrem energetyki i paliw, a 20 listopada 1997 prezydent Borys Jelcyn powołał go na stanowisko ministra. Kierując resortem energetyki dał się poznać jako sprawny administrator, rozwiązując szereg problemów, związanych m.in. z transportem ropy naftowej przez terytorium Czeczenii.
23 marca 1998 został mianowany tymczasowo pełniącym obowiązki szefa rządu i jednocześnie wicepremierem, do czasu akceptacji jego kandydatury przez Dumę. Kandydatura została dwukrotnie odrzucona. Dopiero pod groźbą rozwiązania parlamentu przez prezydenta Jelcyna 23 kwietnia Duma przyjęła kandydaturę Kirijenki w trzecim głosowaniu. Za sprawą młodego wieku i nieoczekiwanej nominacji zyskał przydomek „kinderniespodzianka”.
W sierpniu 1998 doszło w Rosji do poważnego kryzysu finansowego, nastąpił gwałtowny spadek wartości rubla. Kirijenko, idąc za radą zagranicznych ekonomistów, m.in. George’a Sorosa, zdecydował się na dewaluację rubla. Uczynił tak wbrew wcześniejszym zapowiedziom prezydenta Jelcyna, który zapewniał, że dewaluacji nie będzie. 23 sierpnia 1998 rząd Kirijenki został odwołany przez prezydenta, który obarczył dotychczasowego premiera odpowiedzialnością za kryzys.
W grudniu 1999 brał udział w wyborach na stanowisko mera Moskwy. Uzyskawszy 11,2% głosów zajął drugie miejsce za zwycięzcą wyborów, dotychczasowym merem Jurijem Łużkowem. Jednocześnie kandydował do Dumy Państwowej jako jeden z liderów listy wyborczej Sojuszu Sił Prawicowych i uzyskał mandat deputowanego.
18 maja 2000 prezydent Władimir Putin mianował go swoim pełnomocnym przedstawicielem w Nadwołżańskim Okręgu Federalnym. W związku z objęciem tej funkcji Kirijenko utracił mandat deputowanego Dumy. Stanowisko pełnomocnego przedstawiciela zajmował do 14 listopada 2005. Dzień później powołany został na prezesa Federalnej Agencji Energii Atomowej Federacji Rosyjskiej (Rosatom).
W 2020 roku Unia Europejska nałożyła na Kirijenkę osobiste sankcje w związku z otruciem Aleksieja Nawalnego. Osobom objętym sankcjami nie wolno wjeżdżać do krajów UE, korzystać z tranzytu przez te kraje, ich majątek i fundusze w UE są zamrożone, obowiązuje zakaz udzielania im jakiejkolwiek pomocy ekonomicznej ze strony obywateli UE.

</doc>
<doc id="892069" url="https://pl.wikipedia.org/wiki?curid=892069" title="Sergiej Kirijenko">
Sergiej Kirijenko



</doc>
<doc id="892070" url="https://pl.wikipedia.org/wiki?curid=892070" title="Burundyjskie Siły Powietrzne">
Burundyjskie Siły Powietrzne

Siły powietrzne Burundi stanowi 20 samolotów i śmigłowców. Służą one do zwalczania partyzantów i do przewozu uzbrojenia. Na wyposażeniu są samoloty Marchetti SF-260 Warrior i Aerospatiale SA-342L Gazelle. Pozostałe samoloty służą do celów dyspozycyjno-łącznikowych.

</doc>
<doc id="892073" url="https://pl.wikipedia.org/wiki?curid=892073" title="Pacatianus (konsul)">
Pacatianus (konsul)

Lucius Papinius Fabius Pacatianus – rzymski konsul z 332 roku, który sprawował urząd z Ma(e)ciliusem Hilarianusem. W 319 roku sprawował urząd wikariusza (łac. "vicarius") Brytanii. Pełnił również funkcję prefekta pretorianów (w 329 roku i do 341 roku).

</doc>
<doc id="892076" url="https://pl.wikipedia.org/wiki?curid=892076" title="Arnaldus de Villanova">
Arnaldus de Villanova



</doc>
<doc id="892077" url="https://pl.wikipedia.org/wiki?curid=892077" title="Kapela Czerniakowska">
Kapela Czerniakowska

Kapela Czerniakowska – polska grupa muzyczna założona w 1968, wykonująca utwory z obszaru folkloru miejskiego. Do 1990 grał w składzie: Stasiek Wielanek – gitara, śpiew, Krzysztof Popielarz – skrzypce, Sylwester Kozera – banjo, Andrzej Ślusarz – akordeon, śpiew. W tym okresie powstała nazwa zespołu, nagrywano płyty, grano koncerty w kraju i za granicą, w radiu i TV.
Historia.
Od 1971 zespół zrealizował około 40 nagrań archiwalnych i kilkanaście programów telewizyjnych i radiowych. W 1972 została nagrana pierwsza płyta w Polskich Nagraniach. W 1983, po tournée w USA, odszedł od kapeli Stanisław Wielanek. Na początku 2007 Kapela Czerniakowska nagrała demo. Z pierwszego składu pozostał Sylwester Kozera (banjola, wokal).
Dorobek.
Kapela Czerniakowska, w pierwszym składzie zdobyła trzy złote płyty. Grupa zagrała tysiące koncertów w Polsce i za granicą, współpracowała między innymi z Mieczysławem Foggiem. Zespół współpracował również z wykonawcami muzyki hip-hopowej i rap, m.in. nagrali piosenkę "Pierwszy Sierpnia", do której tekstu nagrał Sokół – przedstawiciel warszawskiej sceny hip-hopowej. Wystąpili gościnnie w utworze "Poczekalnia Dusz", który nagrany został przez raperów Sokoła i Pono.

</doc>
<doc id="892079" url="https://pl.wikipedia.org/wiki?curid=892079" title="Dmytro Palijiw">
Dmytro Palijiw

Dmytro Palijiw, ukr. Дмитрó Палíїв (ur. 17 maja 1896 w Perewizcach koło Kałusza, zm. 20 lipca 1944 w rejonie Brodów) – ukraiński wojskowy, działacz nacjonalistyczny i dziennikarz niepodległościowy, poseł na Sejm RP, założyciel i przywódca Frontu Jedności Narodowej, oficer 14 Dywizji Grenadierów SS podczas II wojny światowej.
Ukończył gimnazjum w Kołomyi. Podczas I wojny światowej służył w Ukraińskich Strzelcach Siczowych jako podchorąży. Od września 1918 działał w Komitecie Wojskowym we Lwowie, opracowując plan opanowania przez Ukraińców obszaru Galicji i Bukowiny. 1 listopada tego roku był jednym z organizatorów przewrotu we Lwowie, który doprowadził do bitwy o miasto z Polakami. Podczas wojny polsko-ukraińskiej był chorążym (czotarem) w Ukraińskiej Armii Galicyjskiej, adiutantem płk. Dmytro Wytowskiego, a następnie gen. Myrona Tarnawskiego.
W latach 1921–1926 wchodził w skład komendy głównej Ukraińskiej Organizacji Wojskowej (UWO). Brał udział w nieudanym zamachu na Józefa Piłsudskiego. Aresztowany i skazany na karę 2,5 roku więzienia.
Brał aktywny udział w tworzeniu Organizacji Ukraińskich Nacjonalistów (OUN). Stał się jednym z przywódców radykalnego skrzydła ukraińskiego ruchu niepodległościowego.
W latach 1923–1924 wspólnie z Dmytrem Doncowem i Wołodymyrem Kuzmowyczem redagował organ UPNR – dwutygodnik „Zahrawa”. Był też głównym redaktorem gazety „Nowyj Czas”, wydawanej z przerwami w latach 1923–1933. W 1925 wstąpił do Ukraińskiego Zjednoczenia Narodowo-Demokratycznego (UNDO), do 1933 r. był przewodniczącym Komitetu Centralnego partii.
W latach 1928–1930 był posłem do Sejmu RP z ramienia UNDO. Za antypaństwową działalność był wielokrotnie aresztowany przez władze polskie, w latach 1930–1933 odbywał karę więzienia. W latach 30. redagował gazetę „Batkiwszczyna” (1934-1939), „Peremoha” i „Ukraiński Wisti” (1935-1939). W 1938 r., nie zgadzając się z polityką normalizacji i koncepcją „narodowej rewolucji” prowadzoną przez UNDO, został przywódcą partyjnej opozycji, która jesienią tego roku utworzyła nową partię – Front Jedności Narodowej (FNJ), a następnie przewodniczącym tej partii. Po wybuchu II wojny światowej zawiesił jej działalność, a wiosną 1941 rozwiązał.
W okresie II wojny światowej podjął kolaborację z Niemcami. Wiosną 1943 był jednym z inicjatorów utworzenia 14 Dywizji Grenadierów SS złożonej z Ukraińców z obszaru dawnej Galicji. Dostał stopień Waffen-Hauptsturmführera der SS. Był ideologiem jednostki, uważając, że powinna ona walczyć jedynie w imię interesów narodu ukraińskiego zarówno metodami legalnymi, jak i nielegalnymi. W 1944 kierował oddziałem jej szkoły oficerskiej. Zginął w lipcu tego roku podczas

</doc>
<doc id="892082" url="https://pl.wikipedia.org/wiki?curid=892082" title="Dariusz Adamus">
Dariusz Adamus

Dariusz Adamus (ur. 13 stycznia 1957 w Kłodzku) – polski lekkoatleta, oszczepnik.
Uczestnik Igrzysk Olimpijskich w Moskwie w 1980 roku. Z wynikiem 76,82 odpadł w eliminacjach. W 1982 w Atenach na Mistrzostwach Europy także nie zakwalifikował się do finału (rzucił 76,06). Wielokrotny reprezentant Polski. Rekordy życiowe: 89,40 (22 września 1985 (stary model oszczepu) oraz 74,18 (12 września 1987). Bronił barw Chemika Kędzierzyn (1975–1978) oraz WKSu Śląsk Wrocław (od 1979 do końca kariery).
W latach 1980 i 1983 sięgał po mistrzostwo Polski. W 1981 zajął w mistrzostwach kraju 4. miejsce, dwukrotnie był 6. (1984, 1985), również dwukrotnie 8. (1982, 1988).

</doc>
<doc id="892085" url="https://pl.wikipedia.org/wiki?curid=892085" title="Lucius Papinius Fabius Pacatianus">
Lucius Papinius Fabius Pacatianus



</doc>
<doc id="892092" url="https://pl.wikipedia.org/wiki?curid=892092" title="Dekanat Szczecin-Niebuszewo">
Dekanat Szczecin-Niebuszewo

Dekanat Szczecin-Niebuszewo – jeden z siedmiu dekanatów w Szczecinie należący do archidiecezji szczecińsko-kamieńskiej.

</doc>
<doc id="892096" url="https://pl.wikipedia.org/wiki?curid=892096" title="Lapis philosophorum">
Lapis philosophorum



</doc>
<doc id="892097" url="https://pl.wikipedia.org/wiki?curid=892097" title="Erich Wiesner">
Erich Wiesner

Erich Wiesner (ur. 17 kwietnia 1897 w Szczecinie, zm. 16 października 1968 w Schwerinie) – niemiecki polityk i działacz samorządowy, członek Komunistycznej Partii Niemiec KPD.
Był drugim, po zdobyciu przez Armię Czerwoną Szczecina w dniu 26 kwietnia 1945, burmistrzem niemieckiej części miasta ("Dystrykt IV Stettin-Zabelsdorf"). Funkcję tę pełnił od 8 maja równolegle z prezydentem polskiej części Piotrem Zarembą – obaj podlegali pułkownikowi Armii Czerwonej – wojskowemu komendantowi miasta. Stanowisko sprawował do 5 lipca 1945 roku, kiedy to Szczecin w całości przeszedł w ręce polskie.

</doc>
<doc id="892102" url="https://pl.wikipedia.org/wiki?curid=892102" title="ACeS">
ACeS

ACeS ("Asia Cellulare Satelite") to azjatyckie przedsiębiorstwo telekomunikacyjne działające na rynku telefonii satelitarnej. Wykorzystywany jest sztuczny satelita Ziemi krążący po orbicie geostacjonarnej. Jego przepustowość wystarcza do jednoczesnej obsługi 11 000 rozmów telefonicznych. Wadą systemu jest stosunkowo niewielki zasięg (jedynie Azja).
Od 4 września 2006 ACeS współpracuje z Inmarsatem. Ma to doprowadzić do rozszerzenia i uatrakcyjnienia oferty przez obu partnerów. Dla ACeS główną korzyścią jest dostęp do satelitów komunikacyjnych Inmarsatu, co ma zapewnić prawie ogólnoświatowy zasięg. Atutem ACeS jest dostęp do ważnego azjatyckiego rynku telefonii satelitarnej. Zmodyfikowana wersja telefonu satelitarnego ma umożliwiać dostęp do obu systemów.
Sieć ACeS znajduje się w ofercie indonezyjskich i filipińskich dostawców. Korzystne ceny (od 0,25 USD) oraz umowy roamingowe, np. z Swisscom, dają ACeS korzystną pozycję na rynku.
Jako aparat telefoniczny używany jest model Ericsson R190 GSM/Satellit-Dualmode. Od czasu połączenia Ericssona z Sony jest on produkowany przez ACeS jako licencjobiorcę. Model R190 był od momentu wprowadzenia na rynek, tj. od 2001 roku przez długi czas najmniejszym modelem telefonu satelitarnego dostępnym na rynku. Ponieważ jego budowa jest oparta na serii GH688 otwiera to użytkownikom dostęp do odpowiedniego osprzętu.
Dodatkowe urządzenia dostępne na rynku to aparaty do wbudowywania na stałe, do śledzenia towarów (ACeS mcat) urządzenia do komercyjnej radiofonii (ACeS aicast).

</doc>
<doc id="892103" url="https://pl.wikipedia.org/wiki?curid=892103" title="Richard Daley">
Richard Daley



</doc>
<doc id="892105" url="https://pl.wikipedia.org/wiki?curid=892105" title="Irlandia Południowa">
Irlandia Południowa

Irlandia Południowa (irl. "Deisceart Éireann") – efemeryczna część składowa Zjednoczonego Królestwa Wielkiej Brytanii i Irlandii, istniejąca w latach 1921–1922.
Historia.
Na mocy Government of Ireland Act, przyjętej 23 grudnia 1920, rok później Irlandia została podzielona na dwie autonomiczne części – Irlandię Północną (6 hrabstw) i Irlandię Południową (26 hrabstw). Obie części miały mieć odrębne parlamenty, rządy i sądownictwo (z wyjątkiem apelacyjnego). Wspólny miał być Lord Namiestnik i Rada.
Postanowienia tworzące Irlandię Południową nigdy nie weszły de facto w życie. W 1921 r. odbyły się wybory do Izby Gmin Południowej Irlandii. 124 na 128 miejsc uzyskali kandydaci Sinn Féin, którzy natychmiast ogłosili utworzenie własnego, rewolucyjnego parlamentu (Second Dail). Na pierwszej sesji południowoirlandzkiego parlamentu zjawiło się jedynie 4 deputowanych unionistycznych. Z tego względu nie podjął on nigdy pracy i nie powołano rządu.
Po przyjęciu przez stronę irlandzką Traktatu, 14 stycznia 1922 powołano Tymczasowy Rząd Irlandii Południowej, na czele którego stanął Michael Collins. Równolegle do niego istniał rząd Republiki Irlandzkiej z Arthurem Griffithem na czele, zaś kraj ogarnięty był wojną domową wywołaną przez przeciwników traktatu pod przywództwem Éamona de Valery.
Collins został zamordowany 22 sierpnia 1922. 9 września 1922 utworzono nowy rząd pod przywództwem Williama Thomasa Cosgrave’a, który połączył administracje Republiki Irlandzkiej i Irlandii Południowej.
6 grudnia 1922 nastąpiło ostateczne podpisanie traktatu i utworzenie Wolnego Państwa Irlandzkiego.

</doc>
<doc id="892106" url="https://pl.wikipedia.org/wiki?curid=892106" title="Telegram Piłsudskiego">
Telegram Piłsudskiego



</doc>
<doc id="892107" url="https://pl.wikipedia.org/wiki?curid=892107" title="Zygmunt Szelest">
Zygmunt Szelest

Zygmunt Szelest (ur. 16 grudnia 1911 w Oleksinie, zm. 13 kwietnia 1990 w Warszawie) – polski lekkoatleta, oszczepnik, najwybitniejszy w historii trener oszczepników. Ojciec polskiej szkoły oszczepu.
Życiorys.
Przed II wojną światową nie odnosił większych sukcesów. W 1938 został powołany na mecz z reprezentacją Niemiec w Królewcu. Był rezerwowym i w zawodach nie wystartował. Mecz obejrzał z trybun stadionu. Swój pierwszy i jedyny medal mistrzostw Polski wywalczył dopiero w 1949 roku. Był wówczas drugi, z wynikiem 53,50 - zawody odbywające się w Gdańsku wygrał Herbert Szendzielorz.
Po zakończeniu kariery został trenerem i pracownikiem naukowym warszawskiej Akademii Wychowania Fizycznego. Od 1951 roku był trenerem najwybitniejszego polskiego oszczepnika – Janusza Sidło. Zygmunt Szelest dał się poznać jako trener znający moc ćwiczeń - wiele wymyślał sam. Doskonałe przygotowanie sprawiało, iż polscy reprezentanci unikali niebezpiecznej kontuzji - naderwania ścięgna. Podopieczni trenera Szelesta zapełniali listy światowe. Do najwybitniejszych jego zawodników należeli między innymi: Jan Kopyto, Zygmunt Jałoszyński, Daniela Jaworska.
Od 2015 roku w Warszawie rozgrywany jest Memoriał Zygmunta Szelesta, którego najważniejszą konkurencją jest rzut oszczepem.
Został pochowany na Cmentarzu Wojskowym na Powązkach (kwatera AII-11-18(19)).

</doc>
<doc id="892109" url="https://pl.wikipedia.org/wiki?curid=892109" title="Edmund Zalewski">
Edmund Zalewski

Edmund Zalewski (ur. 14 listopada 1883 w Pułtusku, zm. 1 stycznia 1962 w Warszawie) – polski działacz spółdzielczy i polityk.
Życiorys.
Urodził się w pułtuskiej rodzinie mieszczańskiej; rodzicami byli Andrzej Zalewski (1837–1908) i Ludwika z Henrykowskich (1848–1907). Studiował w Szkole Wawelberga i Rotwanda w Warszawie, następnie odbył studia malarskie m.in. w Warszawie, Paryżu i Moskwie.
W okresie I wojny związał się z ruchem spółdzielczym. Był członkiem PPS–Frakcji Rewolucyjnej, następnie PSL „Wyzwolenie”, od 1931 Stronnictwa Ludowego, a od 1949 należał do ZSL. Podczas wojny od 1942 był w Batalionach Chłopskich.
W latach 1944–1947 był posłem do Krajowej Rady Narodowej. Od 31 grudnia 1944 do 2 maja 1945 był ministrem sprawiedliwości, a następnie – do 28 czerwca 1945 – ministrem kultury i sztuki w rządzie Edwarda Osóbki-Morawskiego. W latach 1945–1948 był posłem RP w Bułgarii.
Pochowany jest na cmentarzu Powązkowskim w Warszawie (kwatera 315-3-3).
Odznaczenia.
Otrzymał Medal za Warszawę 1939–1945 (1946) oraz Medal 10-lecia Polski Ludowej (1955).

</doc>
<doc id="892113" url="https://pl.wikipedia.org/wiki?curid=892113" title="Maria Rybarczyk">
Maria Rybarczyk

Maria Rybarczyk (ur. 20 stycznia 1955 w Poznaniu) – polska aktorka.
Życiorys.
W 1978 roku ukończyła studia w PWST w Krakowie. Pracuje w Teatrze Nowym w Poznaniu. W styczniu 2013 roku odznaczona medalem „Zasłużony dla Kultury Polskiej”.
Życie prywatne.
Była żona aktora Witolda Dębickiego, obecnie związana z Mackiem Rakowskim, trenerem futbolu amerykańskiego m.in. zespołu 1. KFA Wielkopolska.

</doc>
<doc id="892116" url="https://pl.wikipedia.org/wiki?curid=892116" title="Asia Cellulare Satellite">
Asia Cellulare Satellite



</doc>
<doc id="892117" url="https://pl.wikipedia.org/wiki?curid=892117" title="Chirurdzy (seria 2)">
Chirurdzy (seria 2)

Drugi sezon amerykańskiego serialu medycznego "Chirurdzy". Premiera w Stanach Zjednoczonych odbyła się 25 września 2005 na antenie telewizji ABC, a finał sezonu 15 maja 2006. Sezon wyprodukowany przez Touchstone Television we współpracy z Shondaland oraz The Mark Gordon Company.
Raindrops Keep Falling On My Head.
Streszczenie.
Podczas gdy Meredith i Cristina rozpamiętują swoje problemy w lokalnym barze, barman Joe traci przytomność i zostaje przewieziony do szpitala. Okazuje się, że niezbędne jest wykonanie skomplikowanej i bardzo drogiej operacji. Joe nie jest w stanie za nią zapłacić, ale George znajduje lukę w systemie prawnym szpitala i rozwiązuje ten problem.
Addison Montgomery przybywa do Seattle Grace na prośbę doktora Webbera. Ma przeprowadzić skomplikowaną operację. Prosi, aby Meredith asystowała jej przy zabiegu, co rodzi kolejne problemy. Na jaw wychodzi, że Addison zdradziła Dereka jako pierwsza (z jego najlepszym przyjacielem Markiem Sloanem). Meredith nie może wybaczyć Derekowi, że nie powiedział jej prawdy.
Doktor Webber odzyskuje zdrowie po operacji. Prosi George’a, aby dostarczał mu informacji o życiu szpitala. Preston Burke zostaje tymczasowym ordynatorem chirurgii, ponieważ według doktora Webbera jako jedyny nie pozwala problemom osobistym wpływać na swoją karierę.
Cristina wyjawia Meredith, że jest w ciąży. Nie chce jednak zdradzić, kto jest ojcem. Meredith odkrywa, że to Preston. Cristina planuje powiedzieć Prestonowi o dziecku, ale gdy ten z nią zrywa, rezygnuje ze swych zamiarów.
Relacje pomiędzy Izzie i Aleksem stają się coraz bliższe.
Enough is Enough.
Streszczenie.
Podczas gdy Preston pełni funkcję szefa oddziału chirurgii, żona doktora Webbera skraca swoje wakacje, aby zaopiekować się zdrowiejącym mężem. Webber nie jest z tego powodu zadowolony. Addison Montgomery cały czas znajduje się w Seattle Grace, co powoduje napięcie w jej relacjach z Derekiem i Meredith.
Cristina i Meredith odczuwają gorycz z powodu problemów w ich związkach ze starszymi chirurgami. George po raz drugi ma romans z pielęgniarką Olivią. Jednak na koniec odcinka wyznaje, że nie widzi przyszłości dla ich związku, ponieważ „lubi inną dziewczynę” (ma na myśli Meredith).
W międzyczasie w szpitalu pojawia się para z synem, ofiary wypadku samochodowego. Kierowca drugiego auta uczestniczącego w wypadku zmarł. Ostatnią deską ratunku dla mężczyzny, który przeżył wypadek, jest częściowy przeszczep wątroby. Jedynym możliwym dawcą jest syn. Ten jednak wie, że ojciec dopuszcza się przemocy wobec matki, nie jest pewien, czy powinien zdecydować się na zabieg. Po rozmowie z Alexem, chłopak decyduje się na przeszczep, ale prosi matkę o to, aby odeszła od męża i poinformowała policję o sytuacji w rodzinie.
Miranda zajmuje się nietypowym przypadkiem mężczyzny, który ma zablokowane jelita. Nie chce przyznać się, czym jest to spowodowane, ale zdjęcie rentgenowskie wykazuje, że w jego jelitach znajduje się dziesięć głów lalek Judy (podobnych do Barbie).
Make Me Lose Control.
Streszczenie.
Pojawienie się w szpitalu matki Meredith, doktor Ellis Grey, powoduje zamęt. Nikt w Seattle Grace nie wiedział, że choruje na Alzheimera. George zostaje przydzielony do jej przypadku, ale nie może jej pomóc, ponieważ Ellis myśli, że George jest jej byłym mężem, Thatcherem. Istnieje prawdopodobieństwo, że doktor Grey ma obecnie raka wątroby, ale wyniki są negatywne.
W tym samym czasie Alex zajmuje się pacjentką, która cierpi na rumieniec i chce mieć zoperowane chirurgicznie to schorzenie. Operacja niesie ze sobą duże ryzyko powikłań, ale na szczęście wszystko się udaje.
Podczas operacji z Prestonem Cristina upada na podłogę. Miranda i Izzie natychmiast przenoszą ją do innej sali operacyjnej, gdzie Addison, która wciąż jest w Seattle Grace, przeprowadza operację. Cristina ma ciążę pozamaciczną, która zostaje usunięta w czasie operacji. Preston wciąż darzy uczuciem Cristinę i jest wysoce zaniepokojony jej stanem. O dziecku dowiaduje się w czasie czytania tablicy z nadchodzącymi operacjami.
Pod koniec dyżuru Meredith nie wytrzymuje napięcia związanego z wydarzeniami z całego dnia i przyznaje Derekowi, że tęskni za nim i przez to cierpi. Mówi mu to zaraz po tym, jak Addison i Derek ponownie zbliżyli się do siebie.
Relacje pomiędzy Izzie i Aleksem są coraz lepsze, co widać, gdy Izzie broni go przed pozostałymi przyjaciółmi. Mówi, że „jest naprawdę słodki, gdy tylko się go pozna”.
Deny, Deny, Deny.
Streszczenie.
Opiekuńcza i denerwująca matka Cristiny odwiedza ją w czasie, gdy kobieta wciąż odzyskuje zdrowie po operacji. Cristina odmawia stosowania się do zaleceń lekarzy, którzy zalecają jej pozostanie w łóżku. Ustala, że pacjentka Izzie bierze lekarstwa, aby móc się leczyć w szpitalach. Początkowo Izzie i Preston nie wierzą teorii Cristiny, ale w momencie gdy okazuje się, że mocz pacjentki jest niebieski (co jest efektem branych leków), zmieniają zdanie.
Cristina musi sobie poradzić z Prestonem w związku z usuniętą ciążą. On pyta o powód ukrywania przed nim prawdy. W tym samym czasie Meredith wciąż ma problemy z Derekiem i Addison. Addison daje Derekowi papiery rozwodowe, ale Derek nie jest pewien, czy chce je podpisać. Związek pomiędzy Alexem i Izzie pogłębia się, gdy umawiają się na randkę. Alex dowiaduje się, że nie zdał egzaminu wymaganego do zostania w programie stażystów w Seattle Grace. Jednakże doktor Webber daje Aleksowi drugą szansę, stażysta może ponownie zdać egzamin.
Miranda pokazuje ukrywaną do tej pory stronę swojego charakteru, gdy jej były pacjent pojawia się ponownie w szpitalu. Pacjent jest niechętny, by dzwonić do jego rodziców i niepokoić ich czymś, co wygląda na bardzo mało znaczący problem. Młody, dwudziestoletni mężczyzna umiera na stole operacyjnym. Miranda przez ponad dziesięć minut próbuje go reanimować, ale nie przynosi to żadnego rezultatu. Dzwoni do jego domu i rozmawia z matką, która bardzo szybko sobie o niej przypomina. Miranda przekazuje jej z płaczem w głosie złe nowiny.
Bring The Pain.
Streszczenie.
Meredith odkrywa, że Derek nie podpisał papierów rozwodowych.
Izzy jest zła na Alexa z powodu jego obojętności podczas ich ostatniej randki.
Cristina wraca do pracy.
Na oddział trafia człowiek cierpiący na bóle dysku kręgowego. Jedynym środkiem na uśmierzenie bólu są dla niego filmy pornograficzne.
Meredith pracuje z Derekiem nad przypadkiem młodej dziewczyny, której ortodoksyjny ojciec nie wyraża zgody na operację. Meredith stawia Derekowi ultimatum.
Z powodu burzy George i Alex zostają uwięzieni w windzie wraz z postrzelonym policjantem. Sytuacja pacjenta znacznie się pogarsza. Stażyści są zmuszeni samodzielnie przeprowadzić operację. George staje na wysokości zadania i ratuje pacjenta.
Into You Like A Train.
Streszczenie.
Meredith czeka w barze Joego na Dereka. Wszystko komplikuje jednak wielka katastrofa kolejowa. Stażyści zostają wezwani do szpitala. Meredith nadal jest pod wpływem alkoholu, więc nie może pomagać rannym. Najbardziej poważnym przypadkiem przywiezionym do Seattle Grace są młoda dziewczyna i czarnoskóry mężczyzna, których w wyniku wypadku przebił na wylot stalowy pręt. Są przytomni, rozmawiają i nawet żartują. Obrażenia wewnętrzne są jednak tak duże, że nie można uratować obojga poszkodowanych – trzeba zdjąć z pręta jedno z nich, by drugie mogło przeżyć. Lekarze muszą stanąć przed dramatyczną decyzją.
Something to Talk About.
Streszczenie.
Cristina, Izzie i Meredith odkrywają największą sensację medycyny: mężczyznę, który jest w zaawansowanej ciąży. Na pierwszy rzut oka ma wszelkie charakterystyczne objawy.
Addison i Derek idą do poradni małżeńskiej. W trakcie ostrej wymiany zdań kobieta żąda, aby mąż zrezygnował z kochanki.
Koniec romansu Dereka i Meredith bardzo ucieszyłby też George’a, który już obmyśla, w jaki sposób mógłby ją pocieszyć.
Let It Be.
Streszczenie.
Derek i Addison muszą stawić czoła nowemu problemowi, który powoduje spięcia w ich związku: do Seattle Grace przybywa przyjaciółka Dereka i Addison, która chce poddać się operacji wycięcia macicy i usunięcia piersi w celu uniknięcia raka.
George nie może zrozumieć, dlaczego mężczyzna, który spadł z czwartego piętra i wciąż żyje, nie cieszy się z tego faktu. Okazuje się, że była to próba samobójcza.
Starszy mężczyzna podejmuje trudną decyzję o nieinformowaniu swojej żony o jej chorobie, chcąc polepszyć jej samopoczucie. Kobiecie zostało tylko kilka miesięcy życia. Cristina i Burke wybierają się na „normalną” randkę, w czasie której ratują życie klientowi restauracji. Doktor Webber jest niezadowolony z decyzji Bailey o dalszej karierze, aż do czasu gdy poznaje jej powód, którym jest ciąża Mirandy.
Thanks for the Memories.
Streszczenie.
Izzie przygotowuje kolację z okazji Święta Dziękczynienia.
George ze swoimi braćmi i ojcem udaje się na polowanie, w czasie którego zabija indyka, a jeden z jego braci trafia swojego ojca w pośladek. W szpitalu dochodzi pomiędzy nimi do rodzinnej kłótni.
Meredith leczy pacjenta, który zostaje wybudzony ze śpiączki po 16 latach. Mężczyzna dowiaduje się, że jego żona wyszła drugi raz za mąż. W czasie operacji krwiaka mózgu pacjent umiera.
Preston pomaga Izzie przygotować kolację, na którą w ostatnim momencie przychodzi Alex, George i Cristina.
Much too Much.
Streszczenie.
Meredith jest zawstydzona, gdy chłopak będący „przygodą na jedną noc” pojawia się w szpitalu. Okazuje się, że cierpi na priapizm – długotrwały i bolesny wzwód.
Addison z Izzie zajmują się kobietą, która jest w ciąży z pięcioraczkami. Wszystkie dzieci będą potrzebowały opieki specjalistycznej ze względu na różne schorzenia.
Zachowanie Alexa frustruje Izzie. Jednocześnie okazuje się znów niekompetentny i podaje złą dawkę leków jednemu ze swoich pacjentów. Izzie przyłapuje go na seksie z Olivią.
Cristina pyta Prestona, dlaczego zostawił jej klucz do swojego mieszkania, po czym pokazuje mu, gdzie mieszka. Preston jest zaskoczony, gdy zauważa, jak bardzo się od siebie różnią.
Owner of a Lonely Heart.
Streszczenie.
Cristina Yang odczuwa sympatię dla Constance Ferguson, więźniarki, która połknęła żyletki, by wydostać się z odosobnienia.
W międzyczasie wszyscy stażyści zajmują się pięcioraczkami z różnymi problemami zdrowotnymi.
Złość Izzie na Alexa osiąga punkt krytyczny. Addison postanawia zostawić Izzie na noc z dzieckiem, o którym wie, że nie przeżyje. Ma to być nauczką dla stażystki, aby zbytnio nie przywiązywała się do pacjentów. Taką samą lekcję Addison otrzymała w przeszłości od doktora Webera.
Grandma Got Run Over by a Reindeer.
Streszczenie.
Boże Narodzenie. Młody chłopiec potrzebuje przeszczepu serca, ale jest negatywnie nastawiony do nowego serca. Jego leczenie ukazuje filozoficzne różnice pomiędzy Prestonem a Cristiną.
W międzyczasie wszyscy stażyści, nawet przekonana przez Meredith Izzie, starają się pomóc Alexowi w przygotowaniach do powtórnego egzaminu.
Mimo pogodzenia się z żoną Derek nie jest w nastroju do świętowania.
Begin the Begin.
Streszczenie.
Richard wprowadza 80-godzinną zasadę dla stażystów – maksymalnie 80 godzin pracy w tygodniu.
Meredith zostaje wysłana do domu, ponieważ zbyt długo pracowała na dyżurze. Robi pranie, po czym idzie odwiedzić swoją matkę w domu opieki, gdzie spotyka Dereka. Derek chce pomóc Ellis, ale Meredith jest temu przeciwna. Neurochirurg prosi Richarda o interwencję.
Wydaje się, że Izzie dochodzi do siebie po historii z Alexem. Pomiędzy nią a Dennym Duquette'em zaczyna się pojawiać uczucie. Denny jest pacjentem, który czeka na przeszczep serca. Bailey i Cristina mają przywieźć dla niego serce. Niestety na miejscu okazuje się, że narząd jest zbyt wyniszczony i nie nadaje do transplantacji.
W międzyczasie Addison i George leczą Bex, nastoletnią dziewczynę, która ma męskie i żeńskie narządy płciowe. George zmusza rodziców, by powiedzieli o tym dziecku i pozwolili mu wybrać płeć.
W domu Meredith pojawia się pies, który sprawia problemy i niszczy pranie Grey.
Tell Me Sweet Little Lies.
Streszczenie.
Meredith i Cristina okłamują się nawzajem na temat swoich relacjach z partnerami.
George’owi zostaje przydzielone zadanie: ma pozbyć się starszej kobiety, która nie jest już chora, ale odmawia opuszczenia szpitala. Stawia również Meredith ultimatum: w mieszkaniu może zostać albo on, albo pies. Ostatecznie wycofuje swoje słowa.
Meredith zajmuje się chorą kobietą, u której spowodowany guzem podwyższony poziom serotoniny powoduje ciągłą euforie.
Izzie i Alex pomagają młodej Azjatce, która ma czkawkę spowodowaną urazami przełyku. Jej trener zmusza ją do startu w zawodach, polegających na jedzeniu, czym powoduje stan zagrażający jej zdrowiu i życiu.
Alex dowiaduje się, że zdał powtórny egzamin.
Cristina i Shepherd zajmują się muzykiem, który stracił palce jednej ręki.
Meredith pozbywa się psa, oddając go Derekowi.
Break on Through.
Streszczenie.
W szpitalu Seattle Grace ma miejsce strajk pielęgniarek.
Meredith znajduje starszą pacjentkę, która ma problemy z oddychaniem i reanimuje ją. Jednak po spotkaniu z gadatliwymi przyjaciółkami pacjentki, dowiaduje się, że pacjentka nie powinna być sztucznie utrzymywana przy życiu. Szpital czeka na przybycie córki pacjentki, która ma potwierdzić przerwanie leczenia, a wyniku tego na śmierć matki.
Izzie zajmuje się nastolatką w ciąży, z którą ma dużo wspólnego. Nie tylko pochodzą z tego samego małego miasteczka, ale okazuje się też, że Izzie, że urodziła dziecko jako nastolatka. Przekonuje pacjentkę do rozważenia adopcji, czym wywołuje kłótnię z matką dziewczyny.
Cristina jest poirytowana nową, nieznośnie radosną rezydentką Sydney. Prosi Burke’a o interwencję, gdy Sydney przeprowadza ryzykowną operacje ocalenia od amputacji zainfekowanej nogi pacjentki.
Meredith jest początkowo zdenerwowana na doktora Webbera za odwiedzanie jej matki. Jednak po śmierci swojej pacjentki decyduje, że nie chce by jej matka umierała w samotności i pozwala Webberowi kontynuować wizyty.
It's The End of the World.
Odcinek został nadany przez ABC tuż po finale Super Bowl 2006 i był obejrzany przez 38,1 miliona widzów.
Streszczenie.
Przeczucia Meredith, że będzie miała zły dzień, spełniają się. Do szpitala przybywa pacjent, który zagraża życiu wszystkim w skrzydle operacyjnym. W przywiezionym mężczyźnie znajduje się domowej produkcji bomba, która może wybuchnąć przy najmniejszym ruchu. W Seattle Grace ogłoszony zostaje czarny alarm. Dr Bailey powraca jako pacjentka na oddział położniczy. Jednak jej mąż zostaje ciężko ranny w wypadku samochodowym w drodze do szpitala i przechodzi właśnie operację mózgu w ewakuowanym skrzydle. Paramedyk Hannah Davies, która trzyma ręką bombę, utrzymując pacjenta przy życiu, traci nerwy i ucieka, gdy anestezjolog mówi jej, co się dzieje z ludźmi, gdy wybucha bomba, po czym sam wychodzi. Wszyscy w pomieszczeniu padają na ziemi oczekując na śmierć. Bomba nie wybucha, ale teraz Meredith trzyma rękę w pacjencie i jednocześnie na bombie.
As We Know It.
Streszczenie.
Dr Bailey ma skurcze, ale odmawia porodu. George przekonuje ją do zmiany decyzji. W czasie porodu trzyma za rękę.
Izzie i Alex uprawiają seks w jednym ze szpitalnych pomieszczeń.
Szef Webber jest pod wpływem ogromnego stresu związanego ze wszystkim, co się dzieje, w wyniku czego ma prawdopodobny zawał serca. Jednak okazuje się, że jest to tylko atak paniki i pod koniec odcinka jest już w pełni sprawny.
Mąż Bailey przeżywa, pomimo zatrzymania akcji serca.
Meredith usuwa bombę z ciała pacjenta, oddaje go Dylanowi z ekipy saperskiej, który wychodzi z sali. Krótko po wyjściu on i inny saper zostają zabici wybuchem bomby, a Meredith, która szła za oficerem z ekipy saperskiej w korytarzu, leży nieprzytomna na podłodze. Następuje odświeżenie „sceny pod prysznicem” z pierwszej części, ale w dużo poważniejszym tonie. Całkowicie ubrane Izzie i Cristina zmywają krew z będącej w szoku Meredith, a zmęczony George je obserwuje. Mężczyzna, który miał w ciele bombę, przeżył.
Preston i Derek zostają przyjaciółmi, po początkowej rywalizacji. Na końcu odcinka po raz pierwszy zwracają się do siebie po imieniu.
Cristina mówi: „ja też cię kocham” do śpiącego Prestona.
Derek odwiedza Meredith i mówi, że o mało co nie zginęła dzisiaj, na co Meredith odpowiada, że nie pamięta ich ostatniego pocałunku. Derek opowiada o nim ze szczegółami, po czym wychodzi.
Yesterday.
Streszczenie.
W Seattle Grace pojawia się dr Mark Sloan, aby przekonać Addison do kontynuacji ich związku. Derek uderza go w twarz tuż po przybyciu. Pomimo napięcia, jakie jest pomiędzy byłymi przyjaciółmi, dr Webber pozwala Sloanowi (którego stażyści nazwali „McSteamy”) asystować przy ryzykownej operacji usunięcia guzów na twarzy pacjenta, który cierpi z powodu lwiej twarzy. Mimo że pacjent zmarł, Sloan przeprowadza operacji, by spełnić życzenie pacjenta dotyczące normalnego wyglądu.
Związek Cristiny i Prestona jest poddany próbie, gdy on dowiaduje się, że Cristina wciąż wynajmuje swoje stare mieszkanie.
Izzie leczy pacjentkę ze spontanicznymi orgazmami, co powoduje, że sama zaspokaja swoje potrzeby z Alexem.
Matka Meredith mówi jej o romansie, o którym Meredith później rozmawia ze swoim ojcem, po raz pierwszy od 20 lat. Później doktor Webber mówi Ellis, że Meredith domyśla się ich przeszłości. W związku z chorobą Alzheimera dr Ellis Grey myśli, że Meredith wciąż ma pięć lat. W międzyczasie Meredith nagrywa pełne nienawiści taśmy dla swojego pacjenta, chorego na raka. George’owi nie udaje się jej powiedzieć, co do niej czuje aż do zakończenia odcinka, po czym zaczynają uprawiać seks.
What Have I Done to Deserve This?
Streszczenie.
Po seksualnej przygodzie Meredith i George unikają siebie w pracy. W czasie kłótni na schodach George potyka się i spada, czego skutkiem jest zwichnięty bark.
Denny zostaje ponownie przyjęty do szpitala i zbliża się do Izzie, co powoduje zazdrość Alexa.
Mimo że Bailey jest na urlopie macierzyńskim, Addison prosi ją o leczenie po poparzeniu i alergicznej reakcji na trujący dąb w wyjątkowo intymnych miejscach.
George wspomina poprzednią noc z Meredith, podczas której Meredith rozpłakała się z żalu podczas seksu. O’Malley wyprowadza się do Burke’a i Cristiny. W międzyczasie zostaje zauważony przez doktor Callie Torres, rezydentkę, która słyszała o jego operacji w windzie.
Band-Aid Covers the Bullet Hole.
Streszczenie.
Cristina musi zająć się dzieckiem doktor Bailey po tym, jak Miranda zostaje wezwana na salę operacyjną.
W międzyczasie George i Meredith wciąż są na siebie obrażeni. Meredith zwierza się ze swojego problemu Derekowi.
Izzie flirtuje z Dennym, który ma problemy z oddychaniem.
George i Callie leczą hokeistę, który odciął sobie palec, by zagrać w meczu.
Meredith i Derek zajmują się kobietą z tętniakiem mózgu, która nie chce poddać się operacji.
George zaprzyjaźnia się z Burke'iem.
Superstition.
Streszczenie.
Seria śmierci podczas operacji w Seattle Grace powoduje ujawnienie się przesądów wśród lekarzy, w szczególności, że śmierć „nadchodzi trójkami i siódemkami”. Cztery zgony rankiem ciągną więc za sobą następne trzy tego samego dnia. To powoduje, że Izzie jest zdenerwowana operacją Denny'ego. Zazdrosny Alex informuje Denny'ego, że jest bardzo prawdopodobne, że nie przeżyje zabiegu, przez co powinien zerwać znajomość z Izzie.
Meredith zajmuje się pacjentką, która śledziła swojego chłopaka i spadła z drzewa trafionego piorunem, co zdaniem pacjentki jest jakimś znakiem.
Cristina zajmuje się pacjentem cierpiącym na nerwicę natręctw, a dr Webber swoją byłą sponsorką z grupy Anonimowych Alkoholików potrzebującą przeszczepu wątroby.
Izzie nie może powstrzymać łez, rozmawiając z Dennym po operacji, którą ostatecznie przeżył. Na zakończenie całuje swojego pacjenta.
The Name of the Game.
Streszczenie.
Meredith decyduje się na celibat, poświęca się robieniu swetra na drutach. Dokładnie to samo robi Izzie.
Związek George’a i Callie kwitnie Spotykają się z Prestonem i Cristiną w mieszkaniu Burke’a, by rywalizować ze sobą w gry na skojarzenia. Uwidacznia się wtedy, jaką wagę Yang przywiązuje do wygranej. Cristinę zaczyna denerwować fakt, że razem z nią i jej chłopakiem mieszka George.
McDoc ma objawy choroby, więc Shepherd zawozi go do weterynarza.
Dr Yang udaje się na to samo seminarium co dr Webber i okazuje się od niego lepsza w trakcie ćwiczeń.
Do szpitala trafia Molly Thompson, ciężarna córka z drugiego małżeństwa Tatchera Greya, o której istnieniu Meredith nie miała pojęcia. Jej nienarodzone dziecko ma wrodzoną przepuklinę przeponową.
Burke i Karev przeprowadzają operację wycięcia małego guzka u Beatrice Carver, ale nie można jej całkowicie wyleczyć. Kobieta nie chce spędzać swoich ostatnich chwil w szpitalu, ale Alexowi udaje się ją przekonać, by została.
Shepherd i Bailey przeprowadzają kraniotomię na wybudzonym chłopcu – Andrew, który jest mistrzem literowania. Podczas zabiegu zagrożony jest jego ośrodek mowy, ale ostatecznie wszystko dobrze się kończy.
Na kolejnym seminarium z laparoskopii szef bije Cristinę na głowę.
Izzie oddaje zrobiony przez siebie na drutach sweter Danny'emu.
Yang chodzi nago po swoim mieszkaniu, twierdząc, że czuje się w nim swobodnie, podczas gdy w salonie siedzą Preston i George. Ta sytuacja zmusza Burke’a do wyrzucenia O’Malleya z apartamentu.
Meredith poznaje weterynarza, zajmującego się jej psem.
Blues For Sister Someone.
Streszczenie.
Weterynarz Fin zaprasza Meredith na randkę. Stan Doktora pogarsza się, Derek przywozi go do weterynarza, gdzie zastaje Meredith w samej koszuli.
Burke operuje swojego idola. Muzyk twierdzi, że musi usunąć rozrusznik serca, ponieważ nie pozwala mu on grać tak jak dawniej. Niestety, pacjent umiera podczas operacji.
Danny'emu zostaje wszczepiony LVAD.
Addison na prośbę swojej pacjentki podczas cesarskiego ciecia podwiązuje jej jajowody. Mąż pacjentki gdy dowiaduje się o „powikłaniu”, postanawia pozwać szpital.
Alex wbrew swojej woli zostaje stażystą dr Montgomery.
Damage Case.
Streszczenie.
Do szpitala trafia ciężarna kobieta w krytycznym stanie. Jest ona ofiarą wypadku, który spowodował stażysta chirurgii, Marshall. Zasnął on za kierownica z przemęczenia. Alex dokonuje cesarskiego cięcia i ratuje dziecko, ale kobieta umiera.
Derek jest wściekły na Meredith, że ta spotyka się z Finem.
Burke jest obrażony na Cristinę, ze zasnęła w czasie seksu.
Izzy potajemnie spędza wieczór z Dennym, grając w scrabble.
17 Seconds.
Streszczenie.
Denny jest drugi na liście do przeszczepu serca. Dane o stanie zdrowia pierwszego pacjenta, zgłoszonego do programu przeszczepu, wpłynęły tylko 17 sekund wcześniej niż jego. Burke leci samolotem po serce dla Denny'ego, ale okazuje się, że jeden z dwóch dawców zmarł.
Szpital jest pełen rannych po strzelaninie w restauracji. Jedną z ofiar jest dziewczyna w ciąży, której rodzice chcą, aby jej dziecko się urodziło. Żądają oni od lekarzy, aby podtrzymywali jej czynności życiowe aż do rozwiązania.
Doctor, pies Meredith, ma raka.
Izzy jest załamana, że Denny nie dostanie serca. Postanawia wziąć sprawy w swoje ręce. Decyduje się odciąć LVAD, aby pogorszyć jego stan i zapewnić mu serce. Burke wraca do szpitala, aby sprawdzić stan Denny'ego, ale zostaje postrzelony przed szpitalem przez niezadowolonego pracownika restauracji.
Rodzice dziewczyny w ciąży postanawiają oddać jej organy do przeszczepu.
Deterioration of the Fight or Flight Response.
Streszczenie.
Wszyscy stażyści pomagają Izzy w podtrzymaniu życia Denny'ego.
Pacjentka Addison okazuje się być siostrzenica Webbera - Camille, która ma nawrót raka.
Burke musi podjąć decyzję: poczekać, aż tętniak sam się wchłonie, czy poddać się natychmiastowej operacji. Cristina nie potrafi doradzić Prestonowi i ucieka z sali. Derek postanawia zaryzykować i operować Burke’a.
Richard dowiaduje się od swojej żony, że wiedziała o jego romansie z Ellis Grey.
Bailey odkrywa cały spisek stażystów, każe im opuścić salę i nikomu nie mówić, co się tu wydarzyło. Denny dostaje serce, a operację przeszczepu przeprowadza Ericka Hahn. O przecięciu LVAD dowiaduje się szef. Może to mieć poważne konsekwencje dla szpitala.
Losing My Religion.
Streszczenie.
Gdy emocje po dramatycznych wydarzeniach ostatnich dni opadają, wydaje się, że wszystko wraca do normy. Pod presją udało się znaleźć nowe serce dla Denny'ego. Także operacja Prestona powiodła się, ale Cristina nadal niepokoi się o swojego chłopaka.
Callie zmusza George’a, by wyznał, co naprawdę do niej czuje.
Derek i Meredith będą musieli zdecydować, co dalej z ich wspólnym psem. Podejmują decyzję, że lepiej go uśpić, aby się nie męczył. Meredith wydaje się szczęśliwa w nowym związku z Finnem, także Derek i Addison na dobre do siebie wrócili.
Denny oświadcza się Izzy. Szef nie wie, kto odciął LVAD pacjenta, ale ma jedynie podejrzenia wobec stażystów. Zostają oni odsunięci od operacji, a w ramach kary mają przygotować bal maturalny dla śmiertelnie chorej siostrzenicy Webbera. Podczas balu Danny umiera, a Derek i Meredith uprawiają seks w pokoju zabiegowym. Gdy Izzy dowiaduje się o śmierci jej narzeczonego, przyznaje się, że odcięła LVAD i odchodzi ze stażu na chirurgii.

</doc>
<doc id="892129" url="https://pl.wikipedia.org/wiki?curid=892129" title="Aion">
Aion



</doc>
<doc id="892130" url="https://pl.wikipedia.org/wiki?curid=892130" title="Erich Spiegel">
Erich Spiegel

Erich Spiegel (ur. 15 października 1919, zm. 15 września 1984) – pierwszy powojenny burmistrz niemieckiej części Szczecina ("Dystrykt IV Stettin-Zabelsdorf"). Funkcję tę pełnił równolegle z prezydentem polskiej części Piotrem Zarembą – obaj podlegali pułkownikowi Armii Czerwonej Aleksiejowi Fiedotowowi – wojskowemu komendantowi miasta.
Po przekazaniu stanowiska Erichowi Wiesnerowi, został starostą tzw. Enklawy Polickiej, obejmującej Police z fabryką benzyny syntetycznej "Hydrierwerke Pölitz" i Jasienicę. Do 25 września 1946 enklawa znajdowała się pod zarządem wojskowej komendantury Meklemburgii w radzieckiej strefie okupacyjnej.

</doc>
<doc id="892131" url="https://pl.wikipedia.org/wiki?curid=892131" title="Bitwa pod Storkyro">
Bitwa pod Storkyro

Bitwa pod Storkyro – starcie zbrojne, które miało miejsce roku podczas III wojny północnej.
W bitwie stoczonej w okolicach Lapua i Isokyro na terenie Finlandii armia rosyjska (9 tys. żołnierzy) dowodzona przez Michała Golicyna zdecydowanie pobiła armię szwedzką (4,5 tys. żołnierzy) dowodzoną przez Carla Gustafa Armfeldta. Rosjanie stracili 1,8 - 2 tys. zabitych i rannych, Szwedzi natomiast – 1,6 tys. zabitych oraz 900 rannych.
Po tej bitwie Finlandia już do końca wojny pozostawała pod rosyjską okupacją, a ten niezwykle ciężki okres w historii kraju zwany jest czasami „Wielkiego Gniewu” (, ).

</doc>
<doc id="892140" url="https://pl.wikipedia.org/wiki?curid=892140" title="Humber Armoured Car">
Humber Armoured Car

Humber Armoured Car (Humber AC) – brytyjski samochód pancerny z okresu II wojny światowej, jeden z podstawowych modeli samochodów pancernych używanych podczas wojny przez wojska państw Wspólnoty Brytyjskiej. Był to dwuosiowy średni samochód pancerny, z napędem na obie osie; jego główne uzbrojenie stanowił wielkokalibrowy karabin maszynowy 15 mm Besa, a w ostatniej wersji Mk IV – działko 37 mm.
Historia.
Powstanie konstrukcji.
Samochód pancerny Humber powstał w odpowiedzi na zapotrzebowanie armii brytyjskiej na nowy samochód pancerny, mający pełnić podstawową funkcję w pułkach kawalerii pancernej. Początkowo – do 1941 roku, średnie samochody pancerne były oficjalnie klasyfikowane w armii brytyjskiej jako „lekkie czołgi kołowe” – ang. "Tank, Light (Wheeled)", z powodu uzbrojenia odpowiadającego czołgom lekkim. Tuż przed II wojną światową armia brytyjska wybrała jako nowy pojazd tej klasy samochód pancerny Guy, który zwyciężył w testach porównawczych w 1938 roku i został zamówiony w ilości 101 sztuk. Ponieważ jednak firma Guy Motors miała niewystarczające moce produkcyjne jak na zwiększone potrzeby związane z wojną, po jej wybuchu zaproponowano wytwarzanie analogicznego samochodu pancernego koncernowi motoryzacyjnemu Rootes Group. Produkcję nowego samochodu, wzorowanego na samochodzie pancernym Guy, podjęła należąca do tego koncernu firma Karrier Motors Ltd. w Luton. W odróżnieniu od pierwowzoru, wykorzystano podwozie kołowego ciągnika artyleryjskiego Karrier KT 4 produkowanego na potrzeby Indii, dysponujące mocniejszym 90-konnym silnikiem, zmodyfikowane m.in. przez przeniesienie silnika na tył i wzmocnienie zawieszenia. Pancerne nadwozia i wieże dostarczała natomiast do nich nadal firma Guy Motors w Wolverhampton, dysponująca specjalnie wykonaną obrotową ramą do spawania kadłubów. 
Dwa prototypy nowego samochodu pancernego powstały na początku 1940 roku, a po ich udanych próbach złożono pierwsze zamówienie na 500 pojazdów. Pierwsze seryjne pojazdy pojawiły się na początku 1941 roku. Pierwotnie pojazd był klasyfikowany jako: "Tank, Light (Wheeled) Mark III" (kolejny numer modelu po samochodach Guy i Daimler), lecz od 1941 roku nazwano go Humber Armoured Car (Samochód Pancerny Humber). Decyzja o nazwaniu go marką Humber, również wchodzącą w skład Rootes Group, została podjęta dla uniknięcia pomyłek z transporterem gąsienicowym Carrier (firma Humber nie miała nic wspólnego z produkcją samochodu Humber AC, natomiast produkowała lekkie samochody pancerne Humber LRC).
Rozwój i produkcja.
W pierwszym modelu Humber AC Mk.I pancerny kadłub i wieża były analogiczne do modelu Guy AC Mk.IA, z drobnymi zmianami. Charakterystyczna dla tych modeli była prostopadłościenna nadbudówka osłaniająca głowę kierowcy oraz ukośna linia podziału między górną i dolną częścią burt w środkowej i tylnej części. Z tyłu miały one jednolitą pochyłą płytę pancerza, osłaniającą wlot powietrza chłodzącego, znajdujący się od dołu. Wizualną różnicę w stosunku do Guy AC stanowiła przede wszystkim pozioma, a nie pochyła górna krawędź tylnych błotników. Pierwsze 140 pojazdów borykało się jednak z problemem słabej jakości płyt pancernych, które pękały.
Po wyprodukowaniu 300 pojazdów w wersji Mk I, dalsze produkowano w wersji Mk II. Miała ona kadłub o ulepszonym kształcie, zapewniającym więcej miejsca dla kierowcy i lepszą ochronę przedniej części, a przy tym cechującym się uproszczonym procesem produkcji. Cała przednia górna płyta była w nim nachylona pod jednolitym kątem, bez osobnej nadbudówki kierowcy, który posiadał obecnie jedynie zagłębiony luk obserwacyjny w przedniej płycie. Zmodyfikowano także kształt bocznych ścian, które otrzymały jednolite nachylenie w części górnej, z poziomą linią podziału między częścią dolną. Z tyłu dla polepszenia chłodzenia wprowadzono opancerzoną żaluzję chłodnicy. Obie wersje Mk I i Mk II miały taką samą, dwuosobową, niską wieżę o pudełkowatym kształcie. 
W kolejnej wersji Mk III powiększono wieżę, zwiększając jej obsadę do trzech osób. Załoga samochodu zwiększyła się do czterech osób, gdyż doszedł radiooperator (poprzednio tę funkcję pełnił dowódca). Nowa wieża była nieco wyższa i dach w jej przedniej części miał niewielki spadek do przodu, a w tylnej – do tyłu. Uzbrojenie we wczesnych modelach I-III stanowił wielkokalibrowy karabin maszynowy 15 mm Besa sprzężony z karabinem maszynowym 7,92 mm Besa. Produkowano je do końcówki 1942 roku.
Słabość głównego uzbrojenia przeciw celom opancerzonym doprowadziła do powstania ostatniego, najliczniejszego modelu Mk IV, w którym zamontowano amerykańską armatę 37 mm sprzężoną z karabinem maszynowym 7,92 mm Besa, w wieży zbliżonej do modelu Mk III. Załogę zmniejszono w nim ponownie do 3 osób. 
W latach 1940-1945 zamówiono łącznie według części źródeł 3650 pojazdów Humber AC wszystkich wersji. Budowaną w Kanadzie odmianą samochodu pancernego Humber był GM Fox.
Służba.
Pierwsze pojazdy zaczęły wchodzić na uzbrojenie jednostek na Wyspach Brytyjskich około czerwca 1941 r. Od września 1941 skierowano je do jednostek bojowych w Afryce Północnej. Otrzymały je pułki kawalerii: jako pierwszy 11. Pułk Huzarów ("11th Hussars"), w dalszej kolejności 12. Pułk Lansjerów ("12th Royal Lancers"), Pułk Królewskich Dragonów Gwardii ("King's Dragoon Guards") i inne. Pojazdy wersji Mk III zaczęto przekazywać oddziałom w Afryce w drugiej połowie 1942 roku. Wersja Mk IV nie zdążyła już wziąć udziału w działaniach w Afryce. Samochody Humber brały następnie udział w walkach we Włoszech oraz w Europie Zachodniej, a także na Bliskim i Dalekim Wschodzie. Pod koniec wojny Humbery w pułkach samochodów pancernych w większości zostały zastąpione przez samochody Daimler, lecz za to od 1944 roku wersja Mk IV stanowiła podstawowe wyposażenie pułków rozpoznawczych ("Reconnaissance Regiment") dywizji piechoty, obok lekkich samochodów pancernych klasy LRC. 
Pojazdy AC Humber miały na swoim wyposażeniu oddziały brytyjskie, nowozelandzkie, kanadyjskie, australijskie, hinduskie, a spoza krajów Wspólnoty Narodów sojusznicze jednostki m.in. francuskie, belgijskie, czechosłowackie, polskie, greckie. Po wojnie pojazdy te, wycofywane szybko z brytyjskiej służby, znalazły się też w innych krajach Europy Zachodniej, jak Dania, Portugalia, Holandia, Cypr, a także na służbie niektórych krajów Afryki, Azji i Ameryki, jak Birma, Cejlon, Meksyk. W niektórych krajach były używane aż do lat siedemdziesiątych. Między innymi, 44 samochody w wersji Mk IV otrzymał w 1945 roku Egipt i używał ich podczas wojny izraelsko-arabskiej 1948 roku, po czym zdobyczne służyły w Izraelu. Posiadały je też siły portugalskie w kolonii Goa, zaanektowanej w 1961 roku przez Indie.
W Polskich Siłach Zbrojnych Humber AC był używany jedynie do szkolenia oraz w pojedynczych egzemplarzach jako pojazd sztabowy. Przede wszystkim znajdował się na wyposażeniu 1 Pułku Rozpoznawczego 1 Dywizji Pancernej. Pierwsze pojazdy wersji Mk II i Mk III dostarczono wraz z samochodami Daimler AC w połowie 1942 roku, a od maja 1943 roku dostarczano także pojazdy wersji Mk IV. Na samochodach tych pułk brał udział w ćwiczeniach i strzelaniach bojowych. Według stanu na 18 października 1943 (trzy dni przed rozwiązaniem oddziału) w pułku znajdowało się: 30 samochodów pancernych AC Daimler, 60 samochodów pancernych AC Humber Mk IV i 2 Mk III oraz 53 Daimler Dingo. Drugą jednostką używającą ich był 9 Pułk Ułanów Małopolskich, będący pułkiem rozpoznawczym 4 Dywizji Piechoty. Podstawowym samochodem na wyposażeniu pułku był jednak Staghound, a pojazdy Humber Mk IV były nieliczne. Pojedyncze samochody Humber znalazły się na wyposażeniu 1 Dywizji Pancernej, używane przez oficerów różnych służb dowództwa, oraz były używane w ośrodkach szkolnych. Polskie oddziały używały też podobnych kanadyjskich samochodów GM Fox.
Nieliczne zdobyczne samochody były używane przez Niemców, głównie w Afryce, przez Afrika Korps (znane są m.in. zdjęcia samochodu w wersji Mk I o imieniu własnym „Hans”), lecz także w Europie.
Samochody pancerne Humber były najliczniejsze spośród średnich samochodów pancernych produkcji brytyjskiej okresu II wojny światowej (klasyfikowane jako "Armoured Car", w odróżnieniu od kilku kategorii samochodów rozpoznawczych), aczkolwiek podawane są rozbieżnie liczby wyprodukowanych samochodów. Ustępowały pod względem uzbrojenia, opancerzenia i wartości bojowej samochodowi Daimler, lecz były prostsze w produkcji; miały też nieco więcej miejsca wewnątrz, przez co były preferowane jako pojazdy dowodzenia. 
Problemem Humberów było zbyt słabe uzbrojenie, które nie pozwalało zwalczać pojazdów opancerzonych przeciwnika, poza najlżej opancerzonymi. Wielkokalibrowy karabin maszynowy 15 mm Besa, stanowiący główne uzbrojenie wersji Mk I–III, nie był ceniony przez żołnierzy – jego obsługa była problematyczna, a ogień seryjny był niecelny z uwagi na wibracje przez co na ogół z broni strzelano ogniem pojedynczym. Z tych powodów w wersji Mk IV uzbrojenie główne wymieniono na amerykańskie działko kalibru 37 mm. Z uwagi na postęp w opancerzeniu czołgów, działko to nadawało się jednak już w tym okresie głównie do walki z samochodami pancernymi i transporterami opancerzonymi (należy dodać, że działka tego typu miały także amerykańskie samochody pancerne M8 Greyhound i Staghound).
Opis techniczny.
Samochód Humber był średnim samochodem pancernym, dwuosiowym, z napędem na wszystkie koła. Konstrukcja samochodu opierała się na ramie prostokątnej. Silnik umieszczony był z tyłu, z chłodnicą za nim. Silnik we wszystkich wersjach był taki sam – Humber Super Snipe, gaźnikowy, 4-suwowy, rzędowy, 6-cylindrowy, chłodzony cieczą, o mocy maksymalnej 90 KM przy 3430 obr/min. Średnica cylindrów wynosiła 85 mm, skok tłoka – 120 mm, pojemność – 4086 cm³. Sprzęgło było suche, jednotarczowe. Mechaniczna skrzynia biegów miała 4 biegi do przodu i 1 do tyłu, przy czym liczba biegów podwajała się dzięki dwustopniowemu reduktorowi. Napęd przenoszony był przez dwustopniową skrzynkę rozdzielczą, umieszczoną bliska środka pojazdu, na obie sztywne osie, za pośrednictwem mostów napędowych z mechanizmami różnicowymi. Zawieszenie osi z przodu i tyłu było zależne, na półeliptycznych resorach wzdłużnych, z hydraulicznymi amortyzatorami. Rozstaw osi wynosił 260 cm, kół przednich – 193 cm i tylnych 183 cm. Kierowane były przednie koła. Wersja Mk IV posiadała odporne na przebicie opony typu Runflat.
Nadwozie pancerne było spawane z płyt walcowanych, mocowane w czterech punktach do ramy. Pancerz kadłuba i wieży miał grubość 14 mm, jedynie tył kadłuba miał grubość 8 mm (według innych źródeł, pancerz miał do 15 mm). Kierowca miał przed sobą luk obserwacyjny, zamykany unoszoną klapą z wkładką ze szkła pancernego (Triplexu). W dolnej części bocznych ścian były luki wejściowe, ponadto wieża miała dwa włazy w dachu. Samochód miał drugie stanowisko kierowcy z tyłu i od wersji Mk II pokrywa silnika z tyłu była unoszona hydraulicznie, z wnętrza pojazdu, aby zapewnić kierowcy widoczność przy jeździe do tyłu (do tego celu otwierana była też klapa w przegrodzie oddzielającej przedział silnikowy). W wersji Mk IV jednakże usunięto tylne stanowisko kierowcy. Wieża była osadzona na łożysku kulkowym i obracana była ręcznie. Koło zapasowe przewożono we wczesnych wersjach na przednim pancerzu, a w wersji Mk IV – na zaczepie z prawej strony kadłuba, co utrudniało jednak otwarcie włazu.
Uzbrojenie wersji Mk I – III stanowił wielkokalibrowy karabin maszynowy Besa kalibru 15 mm sprzężony z karabinem maszynowym km Besa kal. 7,92 mm, w wieży obrotowej. Wkm Besa zasilany był z taśm 25-nabojowych. W wersji Mk IV uzbrojenie główne stanowiło działko kalibru 37 mm, nadal sprzężone z km Besa 7,92 mm. Jako uzbrojenie dodatkowe wersje Mk I-III miały przewidziany przeciwlotniczy karabin maszynowy Bren kal. 7,7 mm, z magazynkami bębnowymi, podwieszony na sprężynowym uchwycie przeciwlotniczym Lakeman, lecz uchwyt ten nie był praktyczny i km przeciwlotniczy był rzadko widywany na pojazdach. Na późniejszych modelach instalowano czasem pojedynczy lub zdwojony km Vickers K na innym typie uchwytu PLM, umożliwiającym operowanie z wnętrza wieżyczki. Etatowe uzbrojenie przewożone wewnątrz stanowił pm Thompson kal. 11,43 mm. Z przodu, po prawej stronie wieży znajdowała się dwulufowa wyrzutnia granatów dymnych kal. 101,6 mm. Samochód był wyposażony w radiostację No.19.

</doc>
<doc id="892142" url="https://pl.wikipedia.org/wiki?curid=892142" title="Republika Irlandzka">
Republika Irlandzka

Republika Irlandzka (irl. "Poblacht na hÉireann ") – nazwa jednostronnie ogłoszonego państwa irlandzkiego w 1916 r. i w latach 1919–1922.
Powstanie Republiki Irlandzkiej ogłoszono 24 kwietnia 1916 podczas powstania wielkanocnego. Wybrany w 1918 r. irlandzki parlament 21 stycznia 1919 uchwalił konstytucję i ogłosił niepodległość Irlandii. Deklarację niepodległości uznała jedynie Rosyjska FSRR. Mimo wielu zabiegów De Valery nie doszło do uznania republiki przez USA. Na czele rządu stał początkowo Cathal Brugha, a od 1 kwietnia 1919 Éamon de Valera.
Po deklaracji niepodległości rozpoczęła się regularna wojna z wojskami brytyjskimi. Republika Irlandzka była de facto dobrze działającym państwem podziemnym, z własną konstytucją, parlamentem, administracją, sądownictwem i armią (utworzona przez Michaela Collinsa Irlandzka Armia Republikańska). Jej władza nie obejmowała jednak całej wyspy, a ograniczała się do kilku porozrzucanych po całej wyspie ogniskach oporu przeciw Brytyjczykom.
W maju 1921 r. władze brytyjskie przeprowadziły wybory powszechne w Irlandii, jednak zgodnie z Government of Ireland Act utworzono odrębne administracje dla północnej i południowej części wyspy. Wygrane przez Sinn Féin wybory wymusiły uznanie przez władze Wielkiej Brytanii Éamona de Valery jako przywódcy rządu irlandzkiego, co doprowadziło do zawarcia rozejmu 9 lipca 1921. Pięć dni później rozpoczęto negocjacje w sprawie niepodległości Irlandii. Delegacja irlandzka pod przywództwem Michaela Collinsa nie spełniła jednak oczekiwań de Valery – zamiast pełnej niepodległości, uzyskano jedynie status dominium brytyjskiego, 6 północnych hrabstw pozostało pod rządami brytyjskimi, a król brytyjski nadal formalnie pozostawał głową państwa.
Na znak protestu 9 stycznia 1922 de Valera złożył urząd premiera. Jego następcą na tym stanowisku został Arthur Griffith, co doprowadziło do dwuwładzy na wyspie – Republika Irlandzka nie zakończyła swojej działalności, mimo że na mocy traktatu irlandzko-brytyjskiego utworzono już rząd Irlandii Południowej na czele z Michaelem Collinsem. Po śmierci Griffitha i Collinsa w sierpniu 1922 r. William Thomas Cosgrave połączył obie administracje. 6 grudnia 1922 powstało Wolne Państwo Irlandzkie.

</doc>
<doc id="892143" url="https://pl.wikipedia.org/wiki?curid=892143" title="Status Quo (zespół muzyczny)">
Status Quo (zespół muzyczny)

Status Quo – brytyjski zespół rockowy, założony przez Alana Lancastera i Francisa Rossiego w Londynie w 1962 roku jako „The Spectres”.
Spośród nielicznych grup powstałych w latach 60. i wciąż istniejących, Status Quo cieszy się popularnością, szczególnie w Wielkiej Brytanii, gdzie uważany jest niemal za instytucję narodową. Na brytyjskiej scenie muzycznej zespół jest jednym z najstarszych i najaktywniejszych, równocześnie utrzymując popularność w pozostałych częściach świata.
W ciągu trwającej ponad 50 lat kariery zespół dorobił się obszernej dyskografii, w znacznej mierze zawdzięczając swą sławę stosunkowo prostej technice gry na gitarach elektrycznych, połączeniu hard rocka i boogie oraz energicznym występom na żywo.
Status Quo jest twórcą rekordowej liczby utworów umieszczonych na brytyjskiej liście przebojów – od 1968 było ich ponad 60.
Historia.
Pierwsze lata (1962–1966).
Początki zespołu sięgają 1962 roku, kiedy Francis Rossi i Alan Lancaster, wówczas grający w jazzowej orkiestrze Sedgehill Comprehensive School w Beckenham, sformowali grupę o nazwie "Scorpions" (wkrótce przemianowaną na "The Spectres"). Rossi i Lancaster grali rock and rolla, inspirując się muzyką popularnych w tamtych czasach wykonawców, takich jak The Shadows. Ich pierwszy koncert odbył się w Samuel Jones Sports Club w Dulwich w południowym Londynie.
Rok później do grupy dołączyli: perkusista John Coghlan oraz klawiszowiec Roy Lynes. W tym czasie The Spectres zaczęli pisać własne utwory, występując w londyńskich pubach, gdzie zyskali reputację awangardy w środowiskach beatowych. W 1965 r. podczas koncertu w Butlin’s Minehead poznali gitarzystę Ricka Parfitta, który wówczas grał w mało znanej grupie The Highlights, używając pseudonimu Rick Harrison. Parfitt i Rossi zostali przyjaciółmi, jednak na razie kontynuowali kariery osobno, planując współpracę w przyszłości.
18 lipca 1966 The Spectres podpisali pięcioletni kontrakt z wytwórnią Piccadilly Records i wydali kilka singli: „I (Who Have Nothing)”, „Hurdy Gurdy Man” oraz „(We Ain’t Got) Nothin’ Yet” (ten ostatni w 1967 r. – był to cover grupy Blues Magoos), nie odnosząc jednak sukcesu komercyjnego.
Umiarkowane powodzenie sprawiło, że w 1967 r. zespół postanowił zmienić styl muzyczny, kierując się w stronę psychodelii. Zmieniono również nazwę na Traffic, a później na Traffic Jam, by uniknąć pomyłek związanych z zespołem Traffic Steve’a Winwooda, założonym w tym samym roku. Wydano też nowy singel „Almost but Not Quite There”, który podobnie jak poprzednie nagrania nie zyskał dużej popularności.
Sukces i upadek (1967–1984).
W drugiej połowie 1967 r. Rick Parfitt postanowił opuścić swój zespół z powodu nieporozumień z pozostałymi członkami i w listopadzie (niektóre źródła podają rok 1968) dołączył do Traffic Jam jako drugi gitarzysta. Po tej zmianie grupa ponownie została przemianowana – na The Status Quo. Nagrała też nowy singel – „Pictures of Matchstick Man”. Utwór powstał w niecodziennych okolicznościach – Rossi miał napisać większą jego część w łazience, gdzie zamknął się po kłótni z żoną.
„Pictures of Matchstick Man” odniósł długo oczekiwany sukces, głównie za sprawą pierwszego występu zespołu w telewizji (w programie Top of the Pops), osiągając 7. miejsce na brytyjskiej liście przebojów. Nagły wzrost popularności zaowocował wkrótce intensywną trasą koncertową, podczas której zespół po raz pierwszy odwiedził między innymi Argentynę (gdzie singel dotarł do 1. miejsca), Brazylię, Meksyk, a także zagrał 16 koncertów w Stanach Zjednoczonych, wpisując się w zjawisko tzw. brytyjskiej inwazji lat 1960.
„Pictures of Matchstick Men” stał się jednym z najpopularniejszych utworów muzyki psychodelicznej, a w Stanach Zjednoczonych do dziś jest najlepiej sprzedającym się singlem Status Quo. We wrześniu 1968 r. został wydany pierwszy album zespołu (utrzymany w podobnej stylistyce jak wspomniany singel), "Picturesque Matchstickable Messages from the Status Quo". Cieszył się on sporym powodzeniem, głównie za sprawą „Pictures of Matchstick Man”, a także kolejnego singla, „Ice in the Sun”, który osiągnął 8. miejsce na brytyjskiej liście.
Album "Spare Parts", wydany w następnym roku, nie zdołał powtórzyć sukcesu swego poprzednika, podobnie jak poszczególne promujące go single. Słuchaczom nie spodobały się nowe, orkiestrowe aranżacje, a krytycy zaczęli określać The Status Quo zespołem jednego przeboju. Muzycy czuli się skrępowani żądaniami wytwórni płytowej, która nie tylko domagała się kolejnego przeboju utrzymanego w identycznej stylistyce, ale także narzucała im kolejność utworów czy ubiór podczas koncertów.
Reakcją zespołu była kolejna zmiana kierunku muzycznego. Ponownie dokonano też, tym razem kosmetycznej, zmiany nazwy, porzucając przedimek "The" – od tego momentu grupa występowała pod krótszą nazwą Status Quo. Nowy styl zbliżony był do boogie rocka (cięższa odmiana blues-rocka). Zmianie uległ też wizerunek muzyków, którzy zaczęli odtąd nosić długie włosy, poszarpane koszule i podarte dżinsy. Był to całkowity przewrót, jednak stanowił on rezultat długotrwałych poszukiwań, które po kilku miesiącach pracy przyniosły efekty – mniej złożona muzyka zaczęła się lepiej sprzedawać.
Tak drastycznym zmianom sprzeciwiali się kierownicy z wytwórni płytowej, którzy uważali, że nie mogą one iść w parze z komercyjnym powodzeniem. Zespół był jednak przekonany o słuszności swego wyboru i nie zmienił zdania, decydując się pod koniec 1971 r. na opuszczenie Pye Records.
Francis Rossi opisuje ten okres następująco:
Rick Parfitt dodaje:
Ważna dla zespołu okazała się postać Boba Younga, młodego pisarza i poety, który poza grą na harmonijce podczas koncertów zaczął również pisać dla nich teksty utworów, współtworząc w ten sposób wiele przebojów. Był też menedżerem grupy do 1980 r.
Widząc, że nowy styl muzyczny pozostawia niewielkie pole popisu dla jego instrumentu, grający do tej pory na organach Roy Lynes postanowił opuścić zespół w 1970 r. Pozostały kwartet (Rossi, Parfitt, Lancaster, Coghlan) miał występować w niezmienionym składzie aż do połowy lat 80. Ostatecznie wytwórnia Pye Records dała się przekonać i zaczęła organizować intensywne trasy koncertowe na terenie Wielkiej Brytanii. Nie zmieniło to jednak decyzji zespołu, który w 1972 r. podpisał umowę z Vertigo Records.
Od tego momentu grupa sama zajęła się produkcją swoich nagrań, rozpoczynając długie pasmo sukcesów: wszystkie 14 albumów wydanych w latach 1972–1982 dostało się do najlepszej piątki w brytyjskich zestawieniach, w tym 4 na pierwsze miejsce. Równym powodzeniem cieszyły się single, takie jak „Paper Plane” (1972), „Caroline” (1973), „Down Down” (pierwsze miejsce na liście przebojów w Wielkiej Brytanii – grudzień 1974), „Rockin’ All Over the World” (7 mln sprzedanych kopii w 1977) czy „Whatever You Want” (1979). Dzięki tym ciągłym sukcesom zespół mógł zbudować silne relacje z publicznością, zwłaszcza angielską.
Wielki wpływ na sukcesy zespołu miało jego zaangażowanie w koncerty. Wydany w 1977 r. pierwszy album koncertowy "Live!", nagrany podczas występu w The Apollo w Glasgow w październiku 1976 r., nie tylko został dobrze odebrany przez krytyków, ale również miał wysoką sprzedaż na całym świecie w momencie wydania (3. miejsce w Wielkiej Brytanii, platynowa płyta w wielu krajach) i wciąż uważany jest za jeden z najlepszych tego typu albumów w historii rocka.
W 1976 r. zespół zrealizował cover utworu Beatlesów, „Getting Better” na potrzeby dokumentu muzycznego „All This and World War II”. W tym samym roku rozpoczęła się współpraca z Andym Bownem, klawiszowcem, byłym członkiem grup The Herd i Judas Jump, który nie był jednak oficjalnie wymieniany na okładkach albumów (mimo że brał udział w ich nagrywaniu) aż do 1982 r.
Status Quo był pierwszym zespołem rockowym, który zaczął na większą skalę tworzyć powiązania między przemysłem muzycznym a wielkim biznesem. W 1976 r., promując album "Blue for You", podpisano kontrakt z firmą Levi Strauss &amp; Co., w efekcie czego zespół wystąpił ubrany w niebieskie dżinsy na dziesiątkach tysięcy plakatów w całej Wielkiej Brytanii. Od tej pory rock i wielkie marki komercyjne stały się nierozłączne.
Na początku lat 80., dzięki takim singlom jak „What You’re Proposing” czy „Something 'Bout You Baby I Like” zespół wciąż utrzymywał popularność. Niemniej po latach stabilizacji wewnątrz grupy zaczęły się pojawiać konflikty, podsycane dodatkowo przez nadużywanie narkotyków.
Pierwszym ciosem dla grupy było odejście w 1981 r. Johna Coghlana. Przy perkusji zastąpił go Pete Kircher, z którym zespół nagrał następnie dwa albumy. W tym samym roku zakończyła się współpraca z Bobem Youngiem.
Mimo rezygnacji Coghlana zespół starał się kontynuować swą działalność. Jubileuszowy album "1+9+8+2" wydawał się potwierdzać, że Status Quo nadal cieszy się powodzeniem, zapewniając mu powrót na listy przebojów. Na jednym z koncertów pojawił się nawet książę Karol z księżną Dianą – coś, co dotychczas nie zdarzyło się w brytyjskiej rodzinie królewskiej.
Pod pozorami sukcesu kryły się jednak nieporozumienia, które wciąż nie zostały zażegnane, szczególnie między Alanem Lancasterem a resztą grupy. Rossi i Parfitt planowali pozbyć się go ze składu już w 1969. Sam Lancaster uważa, że główną przyczyną konfliktów nie było to, czyje utwory znajdą się na następnym albumie, tylko narkotyki. Sytuacja stała się naprawdę poważna w połowie lat 70. Członkowie zespołu wspominają, że czasem nałóg przynosił nieoczekiwanie pozytywne efekty, choćby w postaci utworu „Mystery Song” (który został napisany przez Parfitta po tym, jak Rossi dosypał mu amfetaminy do herbaty), jednak zazwyczaj skutki były wyłącznie destrukcyjne.
Niesnaski nasiliły się podczas nagrywania albumu z 1983 roku, "Back to Back", zwłaszcza w odniesieniu do dwóch najważniejszych utworów, które później zostały wydane jako single. „Ol’ Rag Blues”, dzieło Lancastera, został nagrany w dwóch wersjach: jedna z jego własnym wokalem, w drugiej zaśpiewał Rossi. Wytwórnia płytowa zdecydowała się na tę drugą, co zirytowało Lancastera. Ponadto Lancaster nie znosił drugiego singla, skomponowanego przez Rossiego, „Marguerita Time”. Uważał, że jest zbyt lekki, popowy i nie pasuje do dotychczasowego repertuaru zespołu.
Mimo że grupa wciąż utrzymywała wysoką popularność, ciągłe konflikty wewnątrz uniemożliwiały dalsze jej funkcjonowanie. W lipcu 1984 r. zagrała koncert „End of the Road” w Milton Keynes Bowl, który zapowiedziano jako pożegnalny.
Powrót w nowym składzie (1985–1999).
Chociaż w tym momencie zespół właściwie już nie istniał, na prośbę Boba Geldofa (początkowo odrzuconą) wystąpił jeszcze jeden raz na Live Aid w 1985 r. Koncert na stadionie Wembley, w którym udział wzięli również tacy wykonawcy, jak Queen, David Bowie, Paul McCartney, The Who czy Dire Straits, został rozpoczęty przez Status Quo, po raz ostatni z Lancasterem w składzie, stając się ich najbardziej znanym występem. Utwór „Rockin’ All Over the World”, zagrany jako pierwszy, został hymnem Live Aid.
W późniejszych wywiadach Rossi ujawnił, że po występie, w oczekiwaniu na ponowne wyjście na scenę, członkowie zespołu pili alkohol i przyjmowali narkotyki, a gdy w końcu pojawili się pod koniec wieczoru, by wraz z innymi artystami pozdrowić publiczność, znajdowali się w stanie kompletnego zamroczenia.
W 1985 r. Lancaster przeniósł się na stałe do Australii, gdzie dołączył do zespołu The Party Boys. Rossi nagrał dwa single wraz z Berniem Frostem, z którym współpracował już dawniej przy komponowaniu utworów. Parfitt również rozpoczął pracę nad solowym albumem, którego jednak nigdy nie dokończył (część powstałych wówczas utworów została później nagrana ponownie przez Status Quo i wydana na stronach B singli). Z Parfittem współpracowali wówczas: basista John „Rhino” Edwards oraz perkusista Jeff Rich, obaj z grupy Climax Blues Band.
Latem 1985, pod wpływem nacisków wytwórni płytowej oraz zachęt ze strony fanów, Rossi, Parfitt i Bown wraz z Edwardsem i Richem rozpoczęli prace nad nowym albumem. Lancaster, gdy się o tym dowiedział, natychmiast złożył wniosek o sądowy zakaz używania nazwy „Status Quo” na nowym albumie bez jego zgody. Powstrzymało to proces nagrywania na kilka miesięcy, ale ostatecznie wniosek został odrzucony przez brytyjski sąd cywilny w styczniu 1986.
Album "In the Army Now" został wydany latem 1986, zapisując się w historii muzyki głównie tytułowym singlem, który szybko zdobył czołowe pozycje list przebojów. Do singla powstał teledysk, ukazujący surowe warunki życia żołnierzy. Utwór stał się hymnem młodych obserwatorów rozpoczynającej się właśnie w Związku Radzieckim pieriestrojki, włączając się w dysputę na temat sztywnej polityki wojennej tamtejszego rządu. Kiedy latem 1988 Status Quo wybrał się w trasę koncertową po ZSRR, moskiewska publiczność odpłaciła mu się wysoką frekwencją i entuzjazmem, natomiast rosyjskie władze traktowały ich występ z wyjątkową podejrzliwością, sprawdzając najdrobniejsze elementy wyposażenia.
W kolejnych latach zespół muzycznie zbliżył się do popu, jednak regularnie ukazujące się wydawnictwa z nowym materiałem wciąż miały wysokie notowania – „Burning Bridges” zajął 5. miejsce w Wielkiej Brytanii w 1988, „Anniversary Waltz” (1990) – drugie miejsce, zaś nagrany jako hymn piłkarskiego klubu Manchester United „Come on You Reds” (1994) – pierwsze miejsce. W 1990 został wydany album kompilacyjny "Rocking All Over the Years", stanowiący antologię zespołu. Sukces (2. miejsce w Wielkiej Brytanii) odniósł również album z coverami "Don’t Stop", który ukazał się w 1996.
W 1991 zespół otrzymał nagrodę za swoje zasługi dla brytyjskiego przemysłu muzycznego podczas ceremonii Brit Awards. Wszyscy członkowie pojawili się na gali w stosownych do okoliczności smokingach, ale pozbyli się ich natychmiast po odebraniu nagrody, zostając w dżinsach, które nosili pod spodem.
W 1997 Rick Parfitt przeszedł zawał serca. Poddano go operacji, a trzy miesiące później wrócił do występów na scenie.
Nowe stulecie (po 2000).
Perkusista Jeff Rich opuścił zespół w 2000, by móc spędzać więcej czasu ze swoją rodziną. Jego miejsce zajął Matt Letley. W 2001 również klawiszowiec Andy Bown został zmuszony do tymczasowego odejścia z powodów rodzinnych. Podczas koncertów zastępował go Paul Hirsh, występujący wcześniej z grupą Voyager.
W ciągu następnych kilku lat wydawany był zarówno nowy materiał, jak i kompilacje rzadkich utworów. Do współpracy zaproszono ponownie Boba Younga. Wydawnictwem szczególnie istotnym dla tego okresu był album "Heavy Traffic" z 2002, stanowiący powrót do muzycznego stylu zespołu z lat 1970. Spotkał się on z uznaniem fanów, czego odzwierciedleniem była późniejsza światowa trasa koncertowa.
W 2010 Francis Rossi i Rick Parfitt zostali odznaczeni tytułem oficera Orderu Imperium Brytyjskiego (OBE) za zasługi dla muzyki i działalność dobroczynną przez królową Elżbietę.
Na początku 2012, po 25 latach separacji i kłótni, zespół spotkał się w oryginalnym składzie (z Alanem Lancasterem i Johnem Coghlanem), by wziąć udział w kręceniu dokumentalnego filmu „Hello Quo!” w reżyserii Alana G. Parkera, opublikowanego 29 października 2012. Oprócz członków zespołu, w filmie wystąpili m.in.: Jeff Lynne, Brian May i Noddy Holder. Dokument wyjaśnia przyczyny rozstania grupy z Lancasterem i Coghlanem na początku lat 80.
W kwietniu tego samego roku Rossi, Parfitt i Bown wystąpili w kolejnym filmie, tym razem komedii zatytułowanej „Bula Quo!”. Akcja filmu rozgrywa się na wyspach Fidżi i opowiada historię zespołu uwikłanego w działalność lokalnej mafii. Ścieżka dźwiękowa filmu, nagrana przez Status Quo jako pierwszy tego typu album w ich karierze, została wydana w 2013 i zawiera, oprócz dziewięciu nowych kompozycji, także nowe wersje (studyjne lub koncertowe) starszych utworów.
W 2013 zespół zagrał serię koncertów w oryginalnym składzie (Rossi, Parfitt, Lancaster, Coghlan) z lat 70., znanym jako „Frantic Four” lub po prostu FF. Początkowo miała to być mini-trasa składająca się z zaledwie 5 występów, jednak duże zainteresowanie (wszystkie bilety sprzedano w 10 minut) spowodowało, że ogłoszono 4 dodatkowe koncerty w Manchesterze, Wolverhampton, Glasgow i w Londynie. Koncerty odbyły się w dniach 6–17 marca 2013. Rossi nie był zadowolony z trasy, a zwłaszcza z formy Lancastera i Coghlana, niemniej stwierdził, że być może nastąpią kolejne koncerty w tym składzie.
W maju 2013 nowym perkusistą został ogłoszony Leon Cave. Po śmierci w 2016 roku Ricka Parfitta nowym gitarzystą został Richie Malone.
W 2019 zespół wydał album „Backbone” – jest to pierwszy album bez gitarzysty Ricka Parfitta.
Styl muzyczny.
Zespół jest znany z utworów o prostej konstrukcji, posiadających metrum 4/4 i strukturę opartą na trzech akordach. Niemniej jednak kompozycje z wczesnego okresu kariery były bardziej złożone i zróżnicowane muzycznie, niż w przypadku większości innych grup popularnych w latach 60. Również w późniejszym okresie zespół od czasu do czasu nagrywał utwory zupełnie niepasujące do swojego charakterystycznego stylu, jak „Living on an Island” (1979) czy „Rock ’n’ Roll” (1980). Ten ostatni utwór, wydany w 1981 jako singel, wbrew tytułowi jest jednym z najmniej rockowych w repertuarze Status Quo.
Początki grupy wiążą się z bigbitem, a później z równie charakterystycznym dla lat 60. psychodelicznym rockiem i popem. Był to najbardziej innowacyjny okres w twórczości zespołu.
We wczesnych latach 70., po intensywnych poszukiwaniach, udało się wypracować charakterystyczną technikę łączenia dźwięków gitar Rossiego i Parfitta. Przy jej wykorzystaniu zespół z powodzeniem tworzył kompozycje z elementami hard rocka, boogie-woogie, rock and rolla, blues-rocka, a nawet disco (pod koniec dekady). Zaczęło się to w 1977 wraz z podjęciem współpracy z producentem Pipem Williamsem – od tej pory zespół starał się tworzyć bardziej chwytliwe utwory, by częściej były emitowane w radiu.
W latach 80. muzyka Status Quo zaczęła być kojarzona z pop rockiem, głównie za sprawą coraz intensywniej wykorzystywanych syntezatorów. Z początkiem nowego tysiąclecia zespół skierował się jednak ponownie ku swojej stylistyce z lat 70.
W przeciwieństwie do wielu podobnych zespołów, Status Quo postawił na prostotę, bezpośredniość i luźne podejście do muzyki, której głównym celem było zabawianie publiczności. Teksty utworów rzadko zawierają treści polityczne, społeczne czy ideologiczne, typowe za to są dla nich elementy ironii, sarkazmu, prowokacji, nierzadko też stanowią po prostu jawny nonsens. Od przekazu ważniejsze są dźwięki, zaś słowa często dobierane są przede wszystkim w taki sposób, by wzmacniały melodię.
Z wymienionych wyżej powodów zespół często był krytykowany, jednak stworzony przez niego szczególny styl wyraźnie wyróżniał Status Quo na tle innych grup, pozwalając mu przetrwać szybko zmieniające się epoki muzyczne i mody.
Twórczość Status Quo miała wpływ na kilka pokoleń rockowych artystów. Wśród nich znaleźli się m.in.: AC/DC, Big Country, Bon Jovi, Coldplay, Europe, Peter Green, Groove Armada, Kaiser Chiefs, Metallica, Muse, Oasis, The Rasmus. W wywiadzie dla brytyjskiego magazynu "Classic Rock" Lars Ulrich z Metalliki ujawnił, że inspirował się muzyką Status Quo i często bywał na ich koncertach.
Relacje z krytykami.
Relacje zespołu z krytykami muzycznymi były zwykle dalekie od ideału. Wyjątek stanowiły lata 60., kiedy zespół utożsamiany był z awangardą modnej wówczas psychodelii i dużo eksperymentował z muzyką.
Sytuacja zmieniła się diametralnie po zmianie gatunku na hard rock. W latach 1970–1972 prasa brytyjska ostentacyjnie ignorowała tę nagłą transformację w zespole, a kiedy rosnąca popularność Status Quo sprawiła, że media ponownie nawiązały z nim współpracę, Francis Rossi zrewanżował się krytykom ostrymi słowami w wywiadzie, udzielonym w kwietniu 1973 magazynowi "New Musical Express".
Nawet ogromne wsparcie ze strony fanów nie mogło powstrzymać fali krytyki ze strony ekspertów (szczególnie w Anglii), którzy nieustannie wyrażali swoją pogardę dla zespołu za bezpośredniość jego muzyki. Równocześnie jednak chwalona była w niej autentyczność i klarowność.
Charakterystyka koncertów.
W karierze zespołu występy na żywo zajmowały zawsze szczególne miejsce. Przez 50 lat aktywności odbyło się ponad 6000 koncertów, dzięki którym grupa zdobyła liczną i lojalną publiczność.
Koncerty trwają zwykle około dwóch godzin i stanowią mieszankę hard rocka i boogie rocka, charakteryzują się rytmem, energią i dynamizmem, a także ironią, prowokacją i humorem, ze sporą ilością miejsca na improwizację i udział publiczności.
W 2005 zespół otrzymał nagrodę "UK Festival Award" za najlepszy występ roku na festiwalu rockowym w Wielkiej Brytanii. W 2008 brytyjskie stowarzyszenie PRS wyróżniło Status Quo pierwszym miejscem na liście najbardziej udanych tras koncertowych, tuż przed grupami Take That i Kaiser Chiefs.
Skład.
Byli członkowie.
W latach 70. de facto piątym, choć nieoficjalnym członkiem zespołu był Bob Young, współautor wielu utworów, grający także na harmonijce ustnej podczas koncertów. Od 2001 Young ponownie jest związany z zespołem.

</doc>
<doc id="892147" url="https://pl.wikipedia.org/wiki?curid=892147" title="Edward Wende (wydawca)">
Edward Wende (wydawca)

Edward Wende (ur. 1830 w Konstantynowie, zm. 14 grudnia 1914 w Warszawie) – polski księgarz i wydawca związany z Warszawą, pradziadek senatora III RP Edwarda Wendego.
Życiorys.
Był luteraninem, synem Jerzego Gotfryda, fabrykanta sukna z Konstantynowa, i Wilhelminy z Jerników. Na nauki rodzice wysłali go do Rygi, gdzie ukończył gimnazjum i odbył praktykę księgarską. W roku 1858 Wende osiadł w Warszawie i założył wraz z wspólnikiem Wilhelmem Sanderem księgarnię przy ulicy Senatorskiej. Po paru latach, spłaciwszy wspólnika, przeniósł księgarnię na Krakowskie Przedmieście róg Królewskiej w kamienicy Beyera, gdzie pozostała do likwidacji firmy w roku 1928. Przy księgarni istniała czytelnia. Praktykantem u Wendego był m.in. znany później księgarz warszawski, Konstanty Trepte, oraz Rudolf Wegner, późniejszy założyciel Wydawnictwa Polskiego. Oprócz sprzedaży książek – także tych wydanych w Galicji i zakazanych przez cenzurę carską – Wende prowadził również działalność wydawniczą, publikując głównie pozycje naukowe z serii wydawnictw Warszawskiego Towarzystwa Lekarskiego i Kasy im. Mianowskiego.
W roku 1898 sprzedał księgarnię swym współpracownikom, m.in. starszemu synowi Romanowi (1863-1932), który pozostał w firmie do roku 1905. W roku 1911 księgarnię zakupił Ludwik Fiszer, który prowadził ją pod firmą Wendego do roku 1928.
Był aktywnym wieloletnim członkiem Kolegium Kościelnego ewangelicko-augsburskiej parafii pw. Świętej Trójcy w Warszawie. W testamencie zapisał 5000 rubli na domy starców i 1000 rubli na kościół. Był dwukrotnie żonaty, z Karoliną Emilią Wittichen, z którą miał syna Romana, księgarza oraz córkę Karolinę Emilię (ok. 1860–po 1934) – żonę doktora Pawła Schroetera, i z Karoliną Liedtke, z którą miał syna Edwarda, pastora ewangelickiego. Pochowany został w grobach rodzinnych na cmentarzu ewangelicko-augsburskim w Warszawie (Al. 55 nr 18). Tam spoczywa także prawnuk, senator.

</doc>
<doc id="892155" url="https://pl.wikipedia.org/wiki?curid=892155" title="Entomofagi">
Entomofagi



</doc>
<doc id="892157" url="https://pl.wikipedia.org/wiki?curid=892157" title="Izotretynoina">
Izotretynoina

Izotretynoina () – organiczny związek chemiczny, stereoizomer kwasu "all"-"trans"-retinowego (tretytoiny), stosowany w leczeniu różnych odmian trądziku. Należy do retynoidów. Może być uważana za pochodną witaminy A.
Wskazania do stosowania doustnej izotretynoiny.
Od końca lat 70. do połowy lat 80. XX wieku izotretynoinę stosowano wyłącznie w najcięższych postaciach trądziku, takich jak:
Światowe doświadczenia z tą substancją umożliwiły rozszerzenie wskazań do jej stosowania. Obecnie wskazania do leczenia izotretynoiną w trądziku obejmują:
Izotretynoina jako retinoid.
Izotretynoina należy do kategorii pochodnych związków witaminy A, jest zatem retinoidem. W niewielkich ilościach wytwarzana jest endogennie z pobieranej z pokarmem witaminy A. Receptory dla retinoidów występują powszechnie w jądrach komórek ssaków, tworząc dimery pomiędzy sobą i z innymi receptorami jądrowymi (np. dla witaminy D). Działanie retinoidów jest w dużej części znane z badań nad witaminą A, jej znaczeniu w funkcjonowaniu nabłonków i procesach widzenia. Dalszy postęp w poznaniu tej – coraz większej – rodziny leków jest związany z antynowotworowymi i immunomodulującymi właściwościami pochodnych witaminy A.
Działanie izotretynoiny.
Izotretynoina hamuje aktywność gruczołów łojowych oraz zmniejsza ich wielkość, wpływając na zahamowanie namnażania . Normalizuje proces keratynizacji w wyniku hamowania proliferacji sebocytów i prawdopodobnie przywraca prawidłowy proces różnicowania komórek. Możliwe też, że zmniejsza aktywność telomerazy, co ułatwia śmierć komórek naskórka i ma działanie proapoptotyczne.
Izotretynoina wywiera także działanie przeciwzapalne. W zmiennym stopniu wchłania się z przewodu pokarmowego; pokarm zwiększa wchłanianie. Z białkami osocza wiąże się w ponad 99,9%. Osiąga w naskórku stężenia stanowiące około 50% stężenia w surowicy. Jest metabolizowana w wątrobie do czynnych metabolitów przy udziale enzymów cytochromu P-450 oraz wydalana z moczem i kałem. Okres półtrwania izotretinoiny w osoczu wynosi średnio 19 h, a jej metabolitu (4-oksoizotretynoina) – średnio 29 h.
Izotretynoina jest retinoidem występującym fizjologicznie. Po upływie dwóch tygodni po zakończeniu leczenia izotretynoiną uzyskuje się stężenie właściwe dla endogennych retinoidów.
Objawy uboczne przyjmowania izotretynoiny.
Do działań niepożądanych najczęściej zgłaszanych podczas stosowania izotretynoiny należą: suchość błon śluzowych, np. warg, zapalenie warg, suchość błony śluzowej nosa, krwawienia z nosa, suchość oka, zapalenie spojówek, suchość skóry.
Większość działań niepożądanych zależy od dawki. Ustępują one po jej zmniejszeniu lub zaprzestaniu leczenia. Niektóre objawy mogą jednak utrzymywać się jeszcze po zakończeniu terapii.
Objawy występujące bardzo często – u ponad 10% pacjentów:
Objawy występujące często – od 1% do 10% pacjentów:
Objawy występujące rzadko – od 0,1% do 0,01% pacjentów:
Objawy występujące bardzo rzadko – rzadziej niż u 0,01% pacjentów:
Częstość nieznana:
Teratogenność.
Izotretynoina jest wysoce teratogenna – szkodliwa dla płodu ludzkiego, powoduje deformacje płodu. Ciąża jest bezwzględnym przeciwwskazaniem, należy ją wykluczyć co najmniej dwa razy ujemnym wynikiem testu ciążowego, a podczas leczenia i do miesiąca po jego zakończeniu należy zachować wstrzemięźliwość seksualną lub, w razie braku takiej możliwości, skuteczną antykoncepcję w przypadku pacjentek.
Natomiast u mężczyzn przyjmujących izotretynoinę nie występuje ryzyko narażenia kobiet w ciąży na kontakt z izotretynoiną znajdującą się w spermie i płynie nasiennym w taki sposób, aby mogła ona uszkodzić płód.
Bezwzględnie zakazane jest podczas leczenia izotretynoiną i w okresie jednego miesiąca po zakończeniu przyjmowania izotretynoiny oddawanie krwi. Istnieje bowiem ryzyko uszkodzenia płodów kobiet w ciąży, którym przetoczono by krew pacjentów leczonych izotretynoiną.
Depresja psychiczna jatrogenna (polekowa).
Od lat 80. XX wieku dochodziło do przeprowadzania badań, zmierzających do ustalenia związku przyczynowo-skutkowego pomiędzy stosowaniem izotretynoiny a kliniczną depresją, stanami psychotycznymi i zachowaniami samobójczymi. W roku 2006 po raz pierwszy wykazano, że podanie tej substancji myszom wzmacnia i potęguje zachowania typowe dla zwierzęcego modelu depresji.
Mechanizm, który prowadzi do tego zjawiska, nie został dotychczas wyjaśniony. Jako możliwe przyczyny sugeruje się zmiany w regulacji ekspresji genów neuronalnych oraz zmiany w neurogenezie hipokampa.
Niedawne badania pokazały związek pomiędzy stosowaniem izotretynoiny a kliniczną depresją, stanami psychotycznymi i zachowaniami samobójczymi, jednak nie zostało to w nich udowodnione jednoznacznie.
Badania Douga Bremnera z użyciem PET sugerują średnio 21-procentowy spadek aktywności płata czołowego mózgu u osób uprzednio leczonych izotretynoiną, natomiast nie wynika z nich aby izotretynoina miała jakikolwiek wpływ na subiektywne odczucie depresji według skali Hamiltona.
Jedno z badań amerykańskich stwierdza, że zażywanie izotretynoiny nie powoduje statystycznie większego ryzyka zachowań (myśli i prób) samobójczych.
Wywołanie objawów nieswoistych zapaleń jelit (IBD).
Szereg badań naukowych silnie sugeruje, że stosowanie izotretynoiny może być bezpośrednią przyczyną nieswoistych zapaleń jelit (NZJ, skrót angielski "IBD"): choroby Leśniowskiego-Crohna i colitis ulcerosa (istnieje doniesienie o ostrym rzucie colitis u młodego pacjenta, który uprzednio nie zdradzał oznak jakoby chorował na tę chorobę. Rzut ten był oporny na klasyczne leczenie farmakologiczne i konieczna była częściowa resekcja jelita grubego).
W Stanach Zjednoczonych odbyły się jak dotąd (maj 2011) trzy procesy sądowe, z których każdy zaowocował wielomilionowymi odszkodowaniami dla dotkniętych pacjentów, ponieważ koncern nie uprzedził ich o tym możliwym i potencjalnie tragicznym działaniu ubocznym.
Nieodwracalność skutków ubocznych.
Niektóre skutki uboczne wydają się nie ustępować po odstawieniu izotretynoiny: m.in. wypadanie włosów, artralgie (bóle stawów bez wyraźnej przyczyny), upośledzenie widzenia po ciemku (o zmierzchu i nocą), schorzenia kości i dysków kręgosłupa, suchość oczu, nieswoiste zapalenie jelit (NZJ).
Historia.
Pierwsze próby z lekiem miały miejsce w 1971 roku. Lek był produkowany przez firmę Hoffmann-La Roche pod nazwą "Accutane" 
W Polsce preparatami doustnymi izotretynoiny są "Roaccutane", "Izotek", "Aknenormin", "Axotret", "Curacne", "Tretinex", "Isoderm". W postaci żelu dostępne są środki "Isotrex", "Izotziaja" oraz zawierający dodatkowo erytromycynę "Isotrexin".

</doc>
<doc id="892160" url="https://pl.wikipedia.org/wiki?curid=892160" title="Tamara De Treaux">
Tamara De Treaux

Tamara De Treaux, także Tamara Detro (ur. 21 października 1959, zm. 28 listopada 1990) – amerykańska aktorka epizodyczna. Wystąpiła w głośnym filmie Stevena Spielberga "E.T." w roli tytułowej. Była najniższą aktorką – miała 79 centymetrów wzrostu.

</doc>
<doc id="892162" url="https://pl.wikipedia.org/wiki?curid=892162" title="Frankfurt (Main) Ostbahnhof">
Frankfurt (Main) Ostbahnhof

Frankfurt (Main) Ostbahnhof – regionalny dworzec kolejowy we Frankfurcie nad Menem.

</doc>
<doc id="892163" url="https://pl.wikipedia.org/wiki?curid=892163" title="Marcin Gugulski">
Marcin Gugulski

Marcin Norbert Gugulski (ur. 25 sierpnia 1958 w Warszawie) – polski dziennikarz i polityk, w latach 1991–1992 rzecznik prasowy rządu Jana Olszewskiego.
Życiorys.
W okresie PRL od 1976 rozpracowywany przez funkcjonariuszy SB. Od tegoż roku współpracował z Komitetem Obrony Robotników, w latach 1980–1981 działał w Niezależnym Zrzeszeniu Studentów na Uniwersytecie Warszawskim. Związany z działalnością Gromady Włóczęgów 1 Warszawskiej Drużyny Harcerskiej im. Romualda Traugutta „Czarna Jedynka”, funkcjonującej przy VI Liceum Ogólnokształcącym im. Tadeusza Reytana w Warszawie. Ukończył cztery lata studiów na Wydziale Matematyki, Informatyki i Mechaniki UW.
Od 1977 związany z podziemnym wydawnictwem Głos, był jednym z redaktorów niezależnego czasopisma „Głos” oraz czasopism NSZZ „Solidarność”, tj. „Wiadomości Dnia” i „Wiadomości”.
Po przemianach politycznych z 1989 pracownik wydawnictw oraz dziennikarz, pracował lub współpracował z takimi czasopismami jak: „Gazeta Polska”, „Głos”, „Dziennik Polski i Dziennik Żołnierza” i inne. Od 27 grudnia 1991 do 31 maja 1992 był rzecznikiem prasowym rządu Jana Olszewskiego w randze podsekretarza stanu w URM. W opinii Antoniego Dudka jako rzecznik rządu unikał kontaktów z dziennikarzami. W kadencji 2005–2008 był członkiem Zarządu Głównego Stowarzyszenia Dziennikarzy Polskich.
Bliski współpracownik Antoniego Macierewicza, należał do inicjowanych lub współtworzonych przez niego ugrupowań (ZChN, Akcja Polska, RdR, ROP, RKN i RP). W 2007 powołany w skład Komisji Weryfikacyjnej ds. byłych pracowników i żołnierzy Wojskowych Służb Informacyjnych. Zatrudniony w latach 2006–2010 w Służbie Kontrwywiadu Wojskowego, następnie w biurze poselskim Antoniego Macierewicza i centrali Prawa i Sprawiedliwości, do której to partii wstąpił w 2014. Od 2010 doradca powołanego przez parlamentarzystów PiS zespołu parlamentarnego ds. zbadania przyczyn katastrofy Tu-154M w Smoleńsku. W 2016 został członkiem Podkomisji ds. Ponownego Zbadania Wypadku Lotniczego (katastrofy Tu-154M w Smoleńsku), powołanej przy Komisji Badania Wypadków Lotniczych Lotnictwa Państwowego przez ministra obrony narodowej Antoniego Macierewicza.
W wyborach samorządowych w 2010 i w 2014 wybierany do Rady Dzielnicy Mokotów. Objął funkcję wiceprzewodniczącego Klubu Radnych Prawa i Sprawiedliwości. W 2015 bezskutecznie ubiegał się o mandat poselski w okręgu warszawskim.
Życie prywatne.
Jest synem Ireneusza Gugulskiego, mężem Katarzyny Chmiel-Gugulskiej i bratem Zofii Staneckiej.
Odznaczenia.
Postanowieniami prezydenta RP Andrzeja Dudy został odznaczony Krzyżem Wolności i Solidarności (2017) oraz Krzyżem Komandorskim Orderu Odrodzenia Polski (2018).

</doc>
<doc id="892167" url="https://pl.wikipedia.org/wiki?curid=892167" title="Bembidion lampros">
Bembidion lampros



</doc>
<doc id="892168" url="https://pl.wikipedia.org/wiki?curid=892168" title="Mahindra">
Mahindra



</doc>
<doc id="892169" url="https://pl.wikipedia.org/wiki?curid=892169" title="Claudius Pacatus">
Claudius Pacatus

Claudius Pacatus - centurion rzymski. Kasjusz Dion w "Historii rzymskiej" [D.C. LXVII, 13] wymienia go jako przykład na to, że cesarz Domicjan mimo rozwiązłego trybu życia, potrafił zachowywać surowe obyczaje. Domicjan jako cenzor, gdy okazało się, że Claudius Pacatus jest zbiegłym niewolnikiem, oddał go jego panu, nie zważając na to że Pacatus jest byłym centurionem.

</doc>
<doc id="892170" url="https://pl.wikipedia.org/wiki?curid=892170" title="Zespół niedorozwoju lewego serca">
Zespół niedorozwoju lewego serca



</doc>
<doc id="892171" url="https://pl.wikipedia.org/wiki?curid=892171" title="Wizyty zagraniczne prezydenta Lecha Kaczyńskiego">
Wizyty zagraniczne prezydenta Lecha Kaczyńskiego

Wizyty zagraniczne prezydenta Lecha Kaczyńskiego:
Spotkania z szefami państw, rządów i instytucji międzynarodowych za granicą.
Prezydent Lech Kaczyński do 8 kwietnia 2010 odwiedził 36 krajów składając 114 wizyt:

</doc>
<doc id="892172" url="https://pl.wikipedia.org/wiki?curid=892172" title="Dominik Sucheński">
Dominik Sucheński

Dominik Sucheński, pseudonim "Dżony" (ur. 8 września 1926 w Brodnicy, zm. 20 maja 2013 w Brodnicy) – polski lekkoatleta, sprinter, reprezentant Polski w sztafecie 4 x 100 m.
Brał udział w Letnich Igrzyskach Olimpijskich w Helsinkach w 1952 r. Z zawodu nauczyciel wychowania fizycznego.
Biografia i kariera sportowa.
Syn Stanisława i Anastazji z Jagielskich. W czasie wojny żołnierz AK. Uczestnik powstania warszawskiego (1944). Absolwent brodnickiego Gimnazjum i Liceum (1947) oraz Studium Wychowania Fizycznego we Wrocławiu, gdzie otrzymał tytuł magistra WF (1953).
Lekkoatleta wrocławskich klubów: AZS (1945-1950) i Gwardii (1951-1954) specjalizujący się w biegach krótkich.
Po ukończeniu studiów: adiunkt i wykładowca w Zakładzie Lekkoatletyki WSWF we Wrocławiu (1955-1970). Potem nauczyciel WF w Brodnicy (jedyny olimpijczyk w 704-letniej historii miasta). Trener I klasy. Działacz i sędzia lekkoatletyczny. Zasłużony Działacz Kultury Fizycznej, odznaczony m.in. Krzyżem Kawalerskim OOP, Krzyżem Armii Krajowej i Warszawskim Krzyżem Powstańczym. Żonaty (Barbara), ma dwoje dzieci (syn jest franciszkaninem).
Kariera sportowa.
Reprezentant Polski w meczach międzypaństwowych 1952 (1 start, bez zwycięstw), wicemistrz kraju w sztafecie 4 × 100 m (1953) i 3-krotny brązowy medalista mistrzostw Polski: 100 m (1950), w dal (1949) i sztafecie szwedzkiej (1949).

</doc>
<doc id="892173" url="https://pl.wikipedia.org/wiki?curid=892173" title="Mahindra &amp; Mahindra">
Mahindra &amp; Mahindra

Mahindra &amp; Mahindra Limited (M&amp;M) – indyjskie przedsiębiorstwo produkujące samochody. Założone w 1945 roku jako "Mahindra &amp; Mohammed". Obecnie sztandarowa spółka grupy "Mahindra Group".
W listopadzie 2010 roku Mahindra &amp; Mahindra Limited przejęła koreańskiego producenta samochodów SsangYong Motor Company.

</doc>
<doc id="892175" url="https://pl.wikipedia.org/wiki?curid=892175" title="Upadek Cesarstwa Rzymskiego">
Upadek Cesarstwa Rzymskiego

Upadek Cesarstwa Rzymskiego (ang. "The Fall of the Roman Empire") – amerykański film z 1964 roku w reżyserii Anthony’ego Manna. Przedstawia burzliwy okres panowania rzymskiego cesarza Kommodusa pod koniec II wieku naszej ery.
Opis fabuły.
Cesarstwo Rzymskie, 180 rok n.e. Starzejący się cesarz Marek Aureliusz (Alec Guinness), prowadzi legiony rzymskie przeciw plemionom germańskim. 17 lat wojen nadszarpnęło jego zdrowie i siły. Cesarz zwierza się córce Lucylli (Sophia Loren) oraz adoptowanemu synowi, Liwiuszowi (Stephen Boyd), iż nie chce, by po jego śmierci tron odziedziczył jego występny syn Kommodus (Christopher Plummer), gdyż nie nadaje się do sprawowania władzy. Postanawia ustanowić następcą Liwiusza, znanego z prawości trybuna, w którym zakochana jest jego córka Lucilla, która jednak ze względów politycznych musi poślubić króla Armenii. Świadkiem rozmowy jest jednak zausznik Kommodusa, Kleander. Wkrótce Aureliusz ginie z jego ręki. Kommodus ogłasza się cesarzem. Jego rządy zagrażają jednak Imperium.

</doc>
<doc id="892176" url="https://pl.wikipedia.org/wiki?curid=892176" title="Narodowa Armia Mengjiang">
Narodowa Armia Mengjiang

Narodowa Armia Mengjiang – siły zbrojne marionetkowego państwa Mengjiang zorganizowanego przez Japończyków na obszarze Mongolii Wewnętrznej.
Narodowa Armia Mengjiang powstała w 1936 r. po wkroczeniu wojsk japońskich do Mongolii Wewnętrznej. Zorganizowano ją na bazie dotychczasowej Armii Mongolii Wewnętrznej. Składała się początkowo z ośmiu dywizji kawalerii, każda w sile 1500 ludzi. Dywizja dzieliła się na trzy pułki po 500 ludzi. Pułk miał kompanie kawalerii i kompanię karabinów maszynowych. W rzeczywistości liczebność dywizji wahała się między 1-2 tys. żołnierzy. Byli oni uzbrojeni w ręczne karabiny typu Mauser i czeskie pistolety ZB-26 oraz karabiny maszynowe wz. 1930. Na wyposażeniu Armii znajdowało się także ok. 60 moździerzy oraz kilka zdobycznych dział polowych i górskich z niewielką liczbą amunicji. Ponadto Japończycy wyposażyli ją w kilka zdobycznych lekkich czołgów i samochodów pancernych.
Do jej zadań należało wspomaganie japońskiej Armii Kwantuńskiej, w której skład wchodziła jako siły pomocnicze, w operacjach prowadzonych przeciwko Mongolii i wojskom chińskim na obszarze północnych Chin. Oprócz tego utrzymywała porządek na terytorium Mengjiang i ochraniała władcę kraju księcia Demchugdongruba. Narodowa Armia Mengjiang była dowodzona przez własnych oficerów z Japończykami jako doradcami.
W 1939 r. oddziały złożone z żołnierzy pochodzenia chińskiego zostały połączone w 1, 2 i 3 brygady "jingbeidui" w celu ich użycia do zwalczania partyzantów. W 1943 r. 4 i 5 Dywizje Kawalerii przeorganizowano w nową 8 Dywizję Kawalerii, a 7 i dotychczasową 8 Dywizje Kawalerii w 9 Dywizję Kawalerii. Liczebność Armii wynosiła wówczas ok. 8-10 tys. ludzi. Wspólnie z siłami zbrojnymi Mandżukuo zorganizowano wówczas dodatkowo pięć dywizji obronnych spośród miejscowych milicji i różnych sił bezpieczeństwa. W 1944 r. Japończycy przeorganizowali je w cztery dywizje po 2 tys. żołnierzy jako garnizon prowincji Chahar. Pod koniec wojny w skład Armii wchodziło sześć dywizji (dwie kawalerii i cztery piechoty), trzy niezależne brygady "jingbeidui" oraz pułk bezpieczeństwa "bao’andui". W wyniku ofensywy Armii Czerwonej przeciwko Armii Kwantuńskiej w sierpniu 1945 r. opór stawiło jedynie kilka oddziałów kawalerii, które – podobnie jak cała Narodowa Armia Mengjiang – zostały całkowicie zniszczone.

</doc>
<doc id="892178" url="https://pl.wikipedia.org/wiki?curid=892178" title="Lenovo">
Lenovo

Lenovo Group Limited () – chińskie przedsiębiorstwo informatyczne będące liderem w dziedzinie innowacyjnych technologii dla użytkowników indywidualnych i biznesowych oraz dla dużych przedsiębiorstw. Oferta korporacji obejmuje komputery osobiste, stacje robocze, serwery, pamięć masową, a także produkty mobilne, takie jak smartfony (w tym marki Motorola), tablety, aplikacje oraz rozwiązania z zakresu Smart Home.
Historia.
W 1984 roku Liu Chuanzhi wraz z 10 innymi osobami założył New Technology Developer Inc., wykorzystując rządowe dotacje w wysokości około 25 tys. dolarów. W 1988 roku przedsiębiorstwo zmieniło nazwę na „Legend” i pod tą marką odniosło sukces na rynku lokalnym, zajmując się redystrybucją produktów IBM, HP oraz tajwańskiego AST. W 1990 roku powstał pierwszy komputer własnej produkcji nazwany Legend PC.
W 1993 roku we współpracy z firmą Legend powstał pierwszy w Azji komputer oparty na procesorze Pentium, a w 1996 roku stał się najpopularniejszym produktem na rynku chińskim. W 1999 roku przedsiębiorstwo stało się liderem sprzedaży w całym regionie Azji Pacyficznej. Do sukcesu przyczyniły się kontrakty z instytucjami rządowymi i placówkami edukacyjnymi oraz niskie ceny. Na rynku azjatyckim to w głównej mierze zasługa przepisów podatkowych, które umożliwiają stosowanie konkurencyjnych cen wobec zachodnich producentów.
W 2003 roku zmieniono nazwę na Lenovo, a rozpoznawalność marka uzyskała po zakupie IBM – 1 maja 2005 roku za 650 mln dolarów w gotówce oraz pakiet akcji o wartości 600 mln dolarów. Po tej transakcji IBM stało się posiadaczem 18,9% akcji spółki Lenovo. W ciągu 5 lat przedsiębiorstwo uzyskało prawa do marki IBM oraz jej rozwiązań technologicznych, jak również prawo do zatrudnienia 10 tys. pracowników przedsiębiorstwa. W 2011 roku IBM posiadało już tylko 4,3% akcji, wartych 260 mln dolarów.
W 2014 roku Lenovo kupiło przedsiębiorstwo Motorola Mobility od Google za 3 miliardy dolarów, a rok później, w styczniu 2015, serwery IBM o architekturze x86.
Lenovo to korporacja nastawiona na produkcję urządzeń nowych technologii. Obecnie firma jest określana jako jeden z największych światowych producentów komputerów rynku PC oraz tzw. PC+ i jeden z czołowych sprzedawców smartfonów.
Bezpieczeństwo.
Superfish
W lutym 2015 r. firma Lenovo stała się przedmiotem kontrowersji związanej z oprogramowaniem oznaczonym jako malware na niektórych laptopach. Oprogramowanie Superfish Visual Discovery jest dodatkiem do przeglądarki internetowej, który wprowadza do stron reklamy porównujące ceny. Aby przechwycić komunikację zaszyfrowaną za pomocą HTTPS, oprogramowanie zainstalowało również samo podpisany certyfikat cyfrowy. Po włamaniu do klucza prywatnego Superfish odkryto, że ten sam klucz był używany we wszystkich instalacjach oprogramowania, co narażało użytkowników na luki w zabezpieczeniach. Firma Lenovo zarobiła od 200 000 USD do 250 000 USD na transakcji z Superfish. W 2017 roku firma Lenovo zgodziła się zapłacić 3,5 miliona USD w ramach porozumienia z US Federal Trade Commission.
Szef Superfish zareagował na obawy związane z bezpieczeństwem, mówiąc, że luka została „nieumyślnie” wprowadzona przez Komodię, która zbudowała aplikację. W odpowiedzi na krytykę Lenovo wyszczególniło, że zaprzestanie dalszej dystrybucji i zrezygnuje z korzystania z oprogramowania Superfish oraz zaoferuje zainteresowanym klientom bezpłatne półroczne subskrypcje oprogramowania McAfee LiveSafe. Firma Lenovo wydała oświadczenie z obietnicą zmniejszenia liczby aplikacji typu „bloatware”, które zawiera w swoich urządzeniach z systemem Windows 10, obiecując, że będzie zawierać tylko oprogramowanie Lenovo, oprogramowanie zabezpieczające, sterowniki i „określone aplikacje zwyczajowo oczekiwane przez użytkowników”. David Auerbach, autor scenariuszy technicznych, porównał Superfish z powodu skandalu związanego z root-kitami Sony DRM i stwierdził, że „instalacja Superfish jest jednym z najbardziej nieodpowiedzialnych błędów popełnionych przez doświadczoną firmę technologiczną”.
Lenovo Service Engine
Od października 2014 r. do czerwca 2015 r. oprogramowanie układowe UEFI w niektórych modelach Lenovo zawierało oprogramowanie znane jako „Lenovo Service Engine”, które według Lenovo automatycznie przesyłało nieidentyfikowalne informacje systemowe do Lenovo, gdy system Windows po raz pierwszy łączył się z Internetem, a także na komputerach przenośnych automatycznie instaluje także program Lenovo OneKey Optimizer (oprogramowanie uważane za bloatware). Ten proces występuje nawet w czystych instalacjach systemu Windows. Stwierdzono, że program ten został automatycznie zainstalowany przy użyciu nowej funkcji w Windows 8, Windows Platform Binary Table, która umożliwia przechowywanie plików wykonywalnych w oprogramowaniu UEFI. Ma to na celu zezwolenie krytycznego oprogramowania na utrzymywanie się nawet wtedy, gdy system operacyjny zmienił się lub został ponownie zainstalowany w „czystej” konfiguracji. W szczególności oprogramowanie zabezpieczające przed kradzieżą. Oprogramowanie zaprzestano użytkować po stwierdzeniu, że niektóre aspekty oprogramowania mają luki w zabezpieczeniach i nie są zgodne ze zmienionymi wytycznymi dotyczącymi właściwego korzystania z WPBT. 31 lipca 2015 r. firma Lenovo wydała instrukcje i aktualizacje oprogramowania układowego UEFI mające na celu usunięcie usługi Lenovo Service Engine.
Program opinii klientów Lenovo
Po raz trzeci w 2015 r. pojawiła się krytyka, że Lenovo mogło zainstalować oprogramowanie, które wyglądało podejrzanie na swoich komercyjnych liniach Think-PC. Zostało to odkryte przez pisarza Computerworld Michaela Horowitza, który kupił kilka systemów Think z zainstalowanym programem Customer Feedback, który zdawał się rejestrować dane dotyczące użytkowania. Dalsza analiza Horowitza wykazała jednak, że było to w większości nieszkodliwe, ponieważ rejestrowano tylko niektóre wstępnie zainstalowane programy Lenovo, a nie ogólne, i tylko wtedy, gdy użytkownik zezwolił na zbieranie ich. Horowitz skrytykował także inne media za cytowanie jego oryginalnego artykułu i powiedzenie, że Lenovo preinstalowało oprogramowanie szpiegujące, ponieważ sam nigdy nie używał tego terminu w tym przypadku, a także powiedział, że nie uważa oprogramowania, które uznał za oprogramowanie szpiegujące.
Lenovo Accelerator
Od czerwca 2016 r. Raport Duo Labs stwierdza, że Lenovo wciąż instaluje oprogramowanie bloatware, które prowadzą do luk w zabezpieczeniach, gdy tylko użytkownik włączy swój nowy komputer. Firma Lenovo poradziła użytkownikom, aby usunęli szkodliwą aplikację „Lenovo Accelerator”, Według Lenovo aplikacja zaprojektowana tak, aby „przyspieszyć ładowanie” aplikacji Lenovo, stworzyła lukę typu „man-in-the-middle” w zabezpieczeniach.

</doc>
<doc id="892183" url="https://pl.wikipedia.org/wiki?curid=892183" title="Klient (film 1994)">
Klient (film 1994)

Klient (ang. "The Client") – amerykański thriller z 1994 roku w reżyserii Joela Schumachera. Film powstał na podstawie powieści Johna Grishama pod tym samym tytułem.
Za rolę Reggie Love Susan Sarandon zdobyła nagrodę BAFTA oraz była nominowana do Oscara.
Po sukcesie filmu wyprodukowano serial telewizyjny pod tym samym tytułem, z JoBeth Williams i Johnem Heardem w rolach głównych, ale wyemitowano tylko jeden sezon.

</doc>
<doc id="892184" url="https://pl.wikipedia.org/wiki?curid=892184" title="Tretynoina">
Tretynoina

Tretynoina, kwas retinowy – organiczny związek chemiczny, metabolit retinolu (witaminy A). Wykazuje działanie złuszczające, hamuje rogowacenie naskórka oraz przemianę tkanki prawidłowej w tkankę zmienioną chorobowo. Zmniejsza wytwarzanie prostaglandyn E2, kolagenazy oraz łoju wskutek zahamowania wzrostu i czynności gruczołów łojowych. Pobudza prawidłową czynność mitotyczną skóry, zwiększa proliferację i rozluźnienie naskórka w obrębie czopów łojowych, doprowadzając w ten sposób do ich opróżnienia. Końcowym efektem jest powstanie nowego naskórka w miejscu zmian chorobowych.
Tretynoinę stosuje się miejscowo w leczeniu trądziku młodzieńczego oraz nadmiernego rogowacenia naskórka (parakeratoza, dyskeratoza). Lek ma zastosowanie w leczeniu łysienia plackowatego. Podczas stosowania tretynoiny konieczne jest unikanie ekspozycji skóry na promieniowanie słoneczne, gdyż promienie UV powodują jej rozkład. Należy również unikać jednoczesnego stosowania nadtlenku benzoilu, który powoduje utlenienie związku. U części pacjentów tretynoina wywołuje podrażnienie i zaczerwienienie skóry, a także, w niewielkiej liczbie przypadków, wzrost wrażliwości skóry na światło słoneczne. Ze względu na powyższe obostrzenia, tretynoina została zastąpiona jako lek z wyboru w leczeniu trądziku przez retinoidy drugiej i trzeciej generacji, takie jak adapalen i tazaroten, które mogą być używane w ciągu dnia i w terapii łączonej z nadtlenkiem benzoilu. Środki te charakteryzują się rzadszym występowaniem nadwrażliwości na lek przy podobnym rokowaniu.
Tretynoina w formie doustnej jest stosowana w leczeniu ostrej białaczki promielocytowej.
Ze względu na wpływ na rogowacenie naskórka, tretynoina ma udowodnione działanie jako środek usuwający efekty starzenia się skóry na skutek promieniowania słonecznego (zmarszczki), a także jako środek profilaktyczny opóźniający procesy starzenia skóry. Lek stosuje się również w celu zmniejszenia widoczności rozstępów skóry, .
Tretynoina stosowana doustnie wykazuje działanie teratogenne, może powodować powstawanie wad wrodzonych w obrębie czaszki, w tym niedorozwój żuchwy, rozszczep podniebienia, nieprawidłowości kości skroniowej oraz wady ucha zewnętrznego. Prawdopodobnie nadmiar kwasu retinowego indukuje późniejszy długotrwały jego niedobór, który również jest teratogenny. Ryzyko uszkodzenia płodu przy podawaniu miejscowym, które jest stosowane w leczeniu trądziku młodzieńczego, jest ograniczone.

</doc>
<doc id="892185" url="https://pl.wikipedia.org/wiki?curid=892185" title="Peng Zhaoqin">
Peng Zhaoqin

Peng Zhaoqin (; ur. 8 maja 1968 w Kantonie) – chińska szachistka i trener szachowy, reprezentantka Holandii od 1996, arcymistrzyni od 1992, posiadaczka męskiego tytułu arcymistrza od 2004 roku.
Kariera szachowa.
Największe sukcesy w swojej karierze osiągnęła w latach 90., trzykrotnie kwalifikując się do pierwszej dziesiątki na świecie. W roku 1991 zajęła II miejsce na turnieju międzystrefowym w Suboticy i zdobyła awans do turnieju pretendentek w Szanghaju w roku 1992, w którym zajęła VII miejsce. W kolejnym cyklu rozgrywek o tytuł mistrzyni świata ponownie wystąpiła w turnieju pretendentek, dzięki V pozycji wywalczonej w Dżakarcie. Rozegrany w Tilburgu w roku 1994 turniej pretendentek ukończyła na VI miejscu. Po raz trzeci awans do turnieju pretendentek wywalczyła w Kiszyniowie w roku 1995, zajmując V miejsce. Dwa lata później zajęła w Groningen V miejsce po raz trzeci potwierdzając przynależność do ścisłej światowej czołówki. W latach 2000, 2001, 2004 i 2006 czterokrotnie startowała w mistrzostwach świata rozgrywanych systemem pucharowym, dwukrotnie (2000 i 2001) awansując do ćwierćfinałów.
W 1997 zdobyła swój pierwszy tytuł mistrzyni Holandii, kolejnych dwanaście – w latach 2000–2010 (bez przerwy). W 2004 zajęła w Dreźnie II miejsce na mistrzostwach Europy kobiet i zdobyła srebrny medal.
Wielokrotnie reprezentowała Chiny i Holandię w turniejach drużynowych, m.in.:
Najwyższy ranking w karierze osiągnęła 1 kwietnia 2002, z wynikiem 2472 punktów zajmowała wówczas 17. miejsce na światowej liście FIDE, jednocześnie zajmując 1. miejsce wśród holenderskich szachistek.

</doc>
<doc id="892212" url="https://pl.wikipedia.org/wiki?curid=892212" title="Grupa sulfonowa">
Grupa sulfonowa

Grupa sulfonowa () – jednowartościowa grupa funkcyjna występująca w kwasach sulfonowych (zarówno aromatycznych, jak i alifatycznych).
Charakterystyka.
Grupa sulfonowa jest charakterystyczna dla wszystkich kwasów sulfonowych. Z uwagi na obecność dwóch wiązań grupa ma charakter silnie kwasowy, a stopień kwasowości nieznacznie zależy od podstawnika – reszty węglowodorowej. W jednym związku może występować kilka grup sulfonowych, tworząc kwasy polisulfonowe.
Kwasy sulfonowe są produktem wyjściowym dla wielu związków organicznych. Ulegają reakcjom typowym dla kwasów (podobnym jak kwasy karboksylowe).
Otrzymywanie.
Aromatyczne kwasy sulfonowe otrzymuje się metodą bezpośredniego sulfonowania stężonym kwasem siarkowym, oleum, kwasem chlorosulfonowym i innymi czynnikami sulfonującymi.
Alifatyczne kwasy sulfonowe otrzymuje się przez:
Zastosowanie.
Alifatyczne sole sodowe i amonowe wielkołańcuchowych kwasów sulfonowych są powszechnie stosowane jako środki powierzchniowo czynne w detergentach.
Aromatyczne kwasy sulfonowe są półproduktem w syntezie leków oraz barwników. Ze względu na dobrą rozpuszczalność w rozpuszczalnikach organicznych i łatwość otrzymania w formie bezwodnej stosowane są jako katalizatory kwasowe w syntezie organicznej.
Siarczyny a związki sulfonowe.
Charakterystyczną cechą związków sulfonowych jest występowanie wiązania węgiel–siarka (). W izomerycznych wodorosiarczynach występuje natomiast wiązanie węgiel–tlen–siarka ().
Pochodne.
Nazwy pochodnych kwasów sulfonowych, w których grupa została zastąpiona innym podstawnikiem (przykładowo atomem fluorowca), tworzy się, zamieniając słowo "kwas" na odpowiedni podstawnik a końcówkę "-owy" na "-ylu", na przykład:

</doc>
<doc id="892213" url="https://pl.wikipedia.org/wiki?curid=892213" title="Hwoźna">
Hwoźna

Hwoźna (również "Hwoźnia", w górnym biegu "Czarna") – prawy dopływ Narewki, płynie przez Wysoczyznę Bielską (w województwie podlaskim) wąską zabagnioną doliną przez Białowieski Park Narodowy. W widłach Hwoźny i Narewki leży "Rezerwat Ścisły Białowieskiego Parku Narodowego"; od Hwoźnej nazwę wziął "Obręb Ochronny Hwoźna" Białowieskiego Parku Narodowego (północna część Parku nie zaliczona do Rezerwatu Ścisłego).
Rzeka liczy 10,8 km długości. Powierzchnia dorzecza wynosi 512 km².

</doc>
<doc id="892215" url="https://pl.wikipedia.org/wiki?curid=892215" title="Weird">
Weird

Weird – piosenka napisana i wyprodukowana przez Charliego Midnighta, Marca Swerskiego i Rona Entwistle'a, a nagrana dla trzeciego albumu Hilary Duff zatytułowanego "Hilary Duff" (2004). Singel został wydany jako radiowy w Hiszpanii w grudniu 2004; teledysk nie został nakręcony. Duff powiedziała o piosence: "Uwielbiam [ją] ... Jest naprawdę dziwna, gdy słuchasz tego bicia i słów. [Piosenka] jest o kimś, na puncie kogo ma obsesję. I wszystko co on zrobi jest jakby to [tylko] powiedział, że to zrobi. I zrobił to, co powiedział. Wszystko kręci się wokoło i wstecz. Ona nie jest do końca pewna kim on jest i co robi, ale ona to lubi."
W wydaniu Hilary Duff magazynu "Life Story Magazine" jej magazyn poinformował, że "Weird" miał być pierwszym singlem promującym album, ale "Fly" go zastąpił. W listopadzie 2004 Duff powiedziała, że chciała żeby "Weird" był drugim pełnym singlem z albumu, ale "Someone's Watching over Me" zastąpił go w Australii.

</doc>
<doc id="892216" url="https://pl.wikipedia.org/wiki?curid=892216" title="Python Imaging Library">
Python Imaging Library

Python Imaging Library ("PIL") – rozszerzenie (biblioteka programistyczna) dla Pythona, które dodaje obsługę grafiki np. otwieranie, modyfikowanie, zapisywanie plików graficznych.

</doc>
<doc id="892219" url="https://pl.wikipedia.org/wiki?curid=892219" title="III Korpus Armijny (III Rzesza)">
III Korpus Armijny (III Rzesza)

III Korpus Armijny, Grupa von Mackensen, niem. "III. Armeekorps" – jeden z niemieckich korpusów armijnych. 
Formowanie i walki.
Utworzony w październiku 1934 roku z 3 Dywizji Reichswehry w Berlinie. Zmobilizowany z początkiem wojny. Podczas kampanii wrześniowej walczył w składzie 4 Armii (Grupa Armii Północ). W październiku 1939 roku przerzucony na zachód, wraz z innymi oddziałami 12 Armii walczy podczas kampanii francuskiej m.in. na terenie Belgii. Od lipca 1940 roku ponownie na terenie Polski, w międzyczasie korpus został (w marcu 1941) zmotoryzowany. Podczas inwazji niemieckiej na ZSRR walczył w składzie Grupy Armii Południe (1 Armia Pancerna i 6 Armia) na terenie Galicji, Kijowa, Charkowa i Rostowa. Od kwietnia do czerwca 1942 roku zwana też Grupą von Mackensen. W czerwcu 1942 roku przemianowana w III Korpus Pancerny.

</doc>
<doc id="892220" url="https://pl.wikipedia.org/wiki?curid=892220" title="Paradoks zapobiegliwości">
Paradoks zapobiegliwości

Paradoks zapobiegliwości (paradoks oszczędności) – paradoks ekonomiczny, który opisuje niekorzystne efekty nadmiernego oszczędzania kapitału. Duży wzrost indywidualnej skłonności do oszczędzania, przeciwstawionego konsumpcji, skutkuje spadkiem popytu zagregowanego i – w następstwie – ogólnej produkcji, prowadząc do spowolnienia gospodarczego, i zwrotnego ograniczenia dalszej możliwości akumulacji kapitału. W efekcie, gdy zbyt wiele podmiotów gospodarczych zaczyna oszczędzać, ogólna możliwość zarówno oszczędzania, jak i konsumpcji, staje się paradoksalnie mniejsza niż wcześniej. Choć indywidualne odraczanie konsumpcji jest korzystne, jeśli służy realizowaniu długofalowych inwestycji, nadmierne ogólne oszczędzanie może być w krótszym horyzoncie czasowym głęboko niekorzystne i powodować lub pogłębiać recesje.
Pewne opisy paradoksu przedstawiano już w starożytności; w czasach nowożytnych sformułowała ją w 1714 r., satyryzująca ówczesną Anglię, książka Bernarda de Mandeville'a, "Bajka o Pszczołach". Bardziej formalną postać spopularyzował, przywołując de Mandeville'a, John Maynard Keynes, jako centralny element ekonomii keynesowskiej. Od lat 1940. obserwacja ta jest częścią ekonomii głównego nurtu.
Paradoks.
W stanie równowagi ogólny dochód musi się równać ogólnej produkcji. Wzrost indywidualnej skłonności do oszczędzania, "ceteris paribus", przesuwa punkt równowagi do niższego stanu, indukując zmniejszenie oszczędności w stopniu, który może przewyższać pierwotny wzrost. Jeśli populacja jako całość decyduje się oszczędzać więcej pieniędzy, następuje kontrakcja konsumpcji i produkcji oraz spada dochód wszystkich uczestników rynku. 
W tej postaci, paradoks przedstawia formę dylematu więźnia, ponieważ oszczędzanie jest korzystne dla każdego podmiotu z osobna, ale niekorzystne dla ogólnej populacji. Jest to paradoksalne, ponieważ kłóci się z intuicją. Osoby nieświadome występowania paradoksu mogą popełniać błąd złożenia i zakładać, że to, co dobre dla jednostek, musi być też dobre dla całości gospodarki.
Opis matematyczny.
Zakładamy, że gospodarstwa domowe przeznaczają swoje dochody rozporządzalne na konsumpcję lub na oszczędności. Funkcja konsumpcji opisana jest wzorem:
gdzie
Zaś funkcja oszczędności:
gdzie
Zakładamy, że z pewnych przyczyn gospodarstwa domowe postanawiają przy każdym poziomie dochodu wydawać o określoną kwotę więcej, a zatem i oszczędzać o ową kwotę mniej. Przyczyną tej wzmożonej konsumpcji przy każdym poziomie dochodu rozporządzalnego może być efekt majątkowy, wzrost podaży kredytu konsumpcyjnego czy efekt realnych zasobów pieniądza. Powoduje to równoległe przesunięcia funkcji konsumpcji w górę, natomiast funkcji oszczędności w dół. Pojawia się pytanie o to, co dzieje się z faktycznymi oszczędnościami?
W tym uproszczonym modelu funkcja popytu globalnego opisywana jest wzorem:
gdzie
Wzrost popytu konsumpcyjnego powoduje więc również wzrost popytu zagregowanego (na wykresie jest to równoległe przesunięcie funkcji popytu globalnego w górę). Zmienia się również punkt przecięcia funkcji popytu globalnego z linią 45°, wyznaczający wielkość produkcji i dochód zapewniający równowagę na rynku dóbr. W rezultacie działania mechanizmu mnożnikowego, zmiana poziomu dochodu i produkcji w punkcie równowagi będzie większa niż zmiana konsumpcji autonomicznej.
Zmiana rozmiarów oszczędności planowanych przez gospodarstwa domowe przy każdym poziomie dochodu prowadzi do zmiany wielkości dochodu zapewniającego równowagę. Oszczędności w punkcie równowagi nie ulegają jednak zmianie, ponieważ muszą one być równe inwestycjom, które jako autonomiczny składnik popytu globalnego nie ulegają zmianie (pamiętajmy, że warunek równowagi w gospodarce zamkniętej bez udziału państwa to inwestycje = oszczędności).
Zatem czy oszczędzanie jest cnotą? Czy wysoki poziom planowanych oszczędności jest korzystny dla gospodarki?
Jeżeli wielkość produkcji zapewniającej równowagę na rynku dóbr (chodzi to o równowagę krótkookresową, gdy planowane wydatki konsumentów odpowiadają faktycznie wytworzonej produkcji) jest niższa niż wielkość produkcji potencjalnej, a więc zapewniającej pełne zatrudnienie, wówczas paradoks zapobiegliwości pokazuje, że obniżenie oszczędności powoduje wzrost dochodu w punkcie równowagi. Rozmiary planowanych inwestycji nie ulegają zmianie. Sytuacja ta jest dla gospodarki korzystna, ponieważ wzrasta poziom zatrudnienia i produkcji.
Jednak w przypadku gdy gospodarka znajduje się w stanie równowagi długookresowej przy pełnym zatrudnieniu (produkcja potencjalna jest osiągnięta i utrzymywana), wzrost oszczędności spowoduje spadek popytu konsumpcyjnego i może spowodować wzrost popytu inwestycyjnego, co pozwoli na utrzymanie popytu globalnego na poziomie zapewniającym pełne zatrudnienie. Toteż w dłuższej perspektywie czasowej wzrost skłonności do oszczędzania może być dla gospodarki korzystny.

</doc>
<doc id="892226" url="https://pl.wikipedia.org/wiki?curid=892226" title="Grupa von Mackensen">
Grupa von Mackensen



</doc>
<doc id="892228" url="https://pl.wikipedia.org/wiki?curid=892228" title="Bitwa pod Dynekilen">
Bitwa pod Dynekilen

Bitwa pod Dynekilen – starcie zbrojne, które miało miejsce 8 lipca 1716 roku podczas Wielkiej Wojny Północnej.
Duńsko-norweska flota (1 pram, 2 fregaty, 3 galery, 114 dział) dowodzona przez norweskiego wiceadmirała Petera Tordenskjolda schwytała w pułapkę i pobiła w fiordzie Dynekilen (na północ od Strömstad, przy zachodnim wybrzeżu Szwecji) flotę szwedzką (1 pram, 4 galery, 4 półgalery, 6 slupów, kilka uzbrojonych łodzi oraz 29 statków transportowych), której zadaniem było przetransportowanie wojsk z Göteborga do Fredrikstad. Flotą szwedzką dowodził schoutbynacht Olof Knape Strömstierna. Poza pokonaniem floty szwedzkiej Duńczycy i Norwegowie zniszczyli niewielki fort położony na pobliskiej wysepce, uzbrojony w 6 12-funtowych dział.
Największy ze szwedzkich okrętów, 24-działowy pram "Stenbock" skapitulował, inne jednostki osiadły na mieliźnie i zostały porzucone. Ze względu na szybkie przybycie w pobliże fiordu szwedzkich sił lądowych, Tordenskjold zabrał tylko część zdobytych okrętów szwedzkich, a resztę zniszczył. Duńczycy i Norwegowie stracili w bitwie 76 ludzi.
Aż 80% marynarzy i 90% żołnierzy w zwycięskiej flocie Tordenskjolda stanowili Norwegowie.

</doc>
<doc id="892236" url="https://pl.wikipedia.org/wiki?curid=892236" title="Kircher">
Kircher



</doc>
<doc id="892246" url="https://pl.wikipedia.org/wiki?curid=892246" title="Mykwa w Warszawie">
Mykwa w Warszawie

Mykwa w Warszawie – budynek dawnej mykwy żydowskiej, znajdujący się w warszawskiej dzielnicy Praga-Północ, przy ul. ks. Ignacego Kłopotowskiego 31.
Jest jedynym tego typu obiektem w Warszawie. Od 2006 budynek jest siedzibą Wielokulturowego Liceum Humanistycznego im. Jacka Kuronia.
Historia.
Budynek został wzniesiony pomiędzy 1911 a 1914 według projektu Nauma Hornsteina z przeznaczeniem na żydowską łaźnię obrzędową, jako część kompleksu zabudowań praskiej gminy żydowskiej. Sąsiadował od wschodu z synagogą Praską. Mykwa cieszyła się dobrą opinią, m.in. z powodu wysokiej jakości wyposażenia.
Po zakończeniu II wojny światowej budynek został ponownie przebudowany i przeznaczony na siedzibę Centralnego Komitetu Żydów Polskich. Następnie mieściło się w nim przedszkole i społeczne liceum ogólnokształcące.
Wyposażenie łaźni nie zachowało się. Po 1989 budynek został odzyskany przez Gminę Wyznaniową Żydowską w Warszawie. Od 2006 mieści się w nim Wielokulturowe Liceum Humanistyczne im. Jacka Kuronia.
W 1999 budynek został wpisany do rejestru zabytków. Jest jedynym tego typu obiektem na terenie Warszawy.
Architektura.
Budynek jest w całości licowany czerwoną cegłą, posiada dwa skrzydła: frontowe i zachodnie, które wraz z poprzeczną oficyną otaczają z trzech stron dziedziniec. Skrzydło frontowe liczy dwie kondygnacje i posiada sześć osi. Detale architektoniczne wyróżniają się wysokim poziomem wykonania - gzymsy, obramienia okien i pilastry wykonane są z tynku imitującego kamień. Nie zachowała się attyka z cokołami, pomiędzy którymi umieszczone były balustrady.
Elewacja frontowa parterowego skrzydła zachodniego wykonana jest ze zwykłej czerwonej cegły i liczy pięć osi, z czego trzy ostatnie zgrupowane są w piętrowy ryzalit. Naroża elewacji i ryzalitu ujęte są pilastrami zwieńczonymi sterczynami z motywem nadwieszonej machikuły. We wnętrzach zachowały się elementy dawnego wystroju, głównie posadzki oraz marmurowe schody.

</doc>
<doc id="892249" url="https://pl.wikipedia.org/wiki?curid=892249" title="Posłanie do ludzi pracy Europy Wschodniej">
Posłanie do ludzi pracy Europy Wschodniej

Posłanie I Zjazdu Delegatów NSZZ „Solidarność” do ludzi pracy Europy Wschodniej – odezwa uchwalona 8 września 1981 przez I Krajowy Zjazd Delegatów Niezależnego Samorządnego Związku Zawodowego „Solidarność”, wzywająca wszystkich robotników krajów tzw. bloku wschodniego do wspólnej walki o swoje prawa do swobody zrzeszania się.
Historia.
Genezy Posłania do Zjazdu NSZZ "Solidarność" należy szukać w związkach Kornela Morawieckiego z Mikołajem Iwanowem, pochodzącym z Brześcia historykiem narodowości białoruskiej, przebywającym w Polsce. Kornel Morawiecki poznał Iwanowa w 1980 roku. Widząc jego obeznanie w sytuacji panującej w Związku Sowieckim, Morawiecki zaangażował go w prace przy wydawanym od 1979 roku "Biuletynie Dolnośląskim". Wyrazem zainteresowania teraźniejszością i historią państw sąsiadujących z Polską był zredagowany już w 1979 roku cykl artykułów "Na wschód od linii Curzona". Sam Iwanow swoje artykuły w "Biuletynie Dolnośląskim" podpisywał przeważnie jako "Polak zza Buga". 
Iwanow wakacje 1981 roku spędzał w Związku Sowieckim, gdzie nawiązał kontakty formującymi się, konspiracyjnymi związkami zawodowymi w Moskwie. To wówczas przekazano mu "Posłanie do Zjazdu NSZZ "Solidarność"". Nie chcąc narazić siebie i innych na dekonspirację Iwanow nauczył się treści na pamięć. Po przetłumaczeniu z języka rosyjskiego na polski "Posłanie" zostało wydrukowane w "Biuletynie Dolnośląskim" (nr 9 z września 1981 r.)
Kilkaset egzemplarzy "Biuletynu" Kornel Morawiecki przywiózł na I Zjazd Delegatów NSZZ Solidarność w hali "Olivia" w Gdańsku. Morawiecki jako delegat zwrócił się do Prezydium Zjazdu z propozycją odczytania w trakcie obrad treści Posłania. Spotkał się jednak z odmową. Sytuację uratował wcześniejszy kolportaż "Biuletynu" w hali "Olivia". Działacze dowiedziawszy się o woli konspiracyjnych związków zawodowych z innych państw bloku wschodniego stwierdzili, iż jest to dokument na tyle ważny, że nie może on zostać pominięty. Gremialnie postawiono żądanie, aby odczytać treść Posłania. Tym razem Prezydium nie mogło odmówić, co zaowocowało tzw. "Posłaniem do ludzi pracy Europy Wschodniej".
"Posłanie do ludzi pracy Europy Wschodniej" zostało uchwalone 8 września 1981 roku przez I Krajowy Zjazd Delegatów NSZZ "Solidarność" w Gdańsku. Pomysłodawcą dokumentu był Henryk Siciński, lekarz z Ostrowa Wielkopolskiego. Sam tekst opracował zaś Bogusław Śliwa, prawnik, wiceprzewodniczący Zarządu Regionu „Solidarność” Wielkopolska Południowa, wraz z Janem Lityńskim. Apelowano do wszystkich robotników państw bloku wschodniego (Albanii, NRD, Węgier, Rumunii, Bułgarii, Czechosłowacji oraz narodów Związku Sowieckiego), by walczyć o prawa pracownicze, w szczególności zaś prawo do zrzeszania się w wolnych związkach zawodowych. Dokument był wielką manifestacją wolności i obrony fundamentalnych praw. 
Treść.
Pełny tekst dokumentu:
Echa odezwy w innych państwach bloku wschodniego.
Leonid Breżniew, ówczesny I sekretarz Komitetu Centralnego Komunistycznej Partii Związku Radzieckiego, po przeczytaniu tekstu przesłania miał na posiedzeniu Biura Politycznego KC KPZR powiedzieć: „To niebezpieczny i prowokacyjny dokument. Słów w nim niewiele, lecz wszystkie biją w jeden punkt. Jego autorzy chcieliby posiać zamęt w krajach socjalistycznych, zdopingować grupki różnego rodzaju odszczepieńców”"".
Po kilkunastu dniach „Solidarność” otrzymała pozytywną odpowiedź na to przesłanie od rosyjskich robotników z Moskwy. Inicjatywę tę poparł również słynny rosyjski pisarz i dysydent Aleksander Sołżenicyn.
Prawdziwą tragedią był los rumuńskiego robotnika Filipa Iuliusa z Cluy-Napoca, który wysłał do Polski list z podziękowaniem. Został on odczytany podczas drugiej tury zjazdu „Solidarności”, który odbył się w Gdańsku między 26 września a 7 października 1981 r. Rumuński działacz pisał: "Dziękujemy za posłanie, przekazane do ludzi pracy wszystkich krajów socjalistycznych. Posłanie sprawiło nam radość, wzmacnia naszą przyjaźń. Jesteśmy waszymi zwolennikami. Dziękujemy jeszcze raz. Nasza prasa nie publikuje nic na temat waszego Zjazdu". SB doniosła o liście rumuńskim służbom (Securitate), w wyniku czego autor odpowiedzi na sześć i pół roku trafił do więzienia, gdzie był torturowany i głodzony. Podczas zjazdu "Solidarności" w 25. rocznicę powstania NSZZ "Solidarność" (w 2005 roku) Filip Iulius został odznaczony medalem.

</doc>
<doc id="892252" url="https://pl.wikipedia.org/wiki?curid=892252" title="Holozoiki">
Holozoiki



</doc>
<doc id="892259" url="https://pl.wikipedia.org/wiki?curid=892259" title="Saprobionty">
Saprobionty



</doc>
<doc id="892261" url="https://pl.wikipedia.org/wiki?curid=892261" title="Oberndorf">
Oberndorf



</doc>
<doc id="892262" url="https://pl.wikipedia.org/wiki?curid=892262" title="Gheorghe Coşbuc">
Gheorghe Coşbuc



</doc>
<doc id="892265" url="https://pl.wikipedia.org/wiki?curid=892265" title="Narewka (rzeka)">
Narewka (rzeka)

Narewka – lewy dopływ Narwi, płynie na Białorusi i w Polsce (w województwie podlaskim) przez Równinę Bielską. Długość rzeki wynosi 61,1 km, w tym 21,7 km na terenie Białorusi.
 
Położenie.
Narewka wypływa na obszarze Białorusi, skąd jest połączona kanałem ze źródłowym biegiem Narwi. Rzeka płynie prawie w całości (oprócz 15 km na białoruskich bagnach) na terenie Puszczy Białowieskiej. Nad lewym brzegiem Narewki znajduje się zwarty kompleks leśny.
Rzeka uchodzi do Narwi w uroczysku "Wilcze Gardło". W widłach Narewki i Hwoźny leży Białowieski Park Narodowy.
Miejscowości nad Narewką: Białowieża, Pogorzelce, Narewka, Lewkowo Nowe i Lewkowo Stare.
Ważniejsze dopływy: Łutownia, Przedzielna (lewe), Orłówka, Hwoźna i Braszcza (prawe).

</doc>
<doc id="892270" url="https://pl.wikipedia.org/wiki?curid=892270" title="Albin Stanisławski">
Albin Stanisławski

Albin Stanisławski (ur. 1 marca 1908 w Pińsku, zm. w kwietniu 1940 w Katyniu) – porucznik saperów Wojska Polskiego.
Życiorys.
Był synem Jana, kolejarza pochodzącego z Żarnowca (woj. kieleckie) i Marii z Jaklewiczów, urodzonej w Kazimierzy Wielkiej. Rodzina była wyznania rzymskokatolickiego, mieszkała w Pińsku przy ul. Poleskiej 57.
Wybuch I wojny światowej spowodował przeniesienie się Stanisławskich do Kazimierzy Wielkiej. Ponowny powrót na kresy nastąpił po odzyskaniu niepodległości i zwycięskiej wojnie 1920 r. Stanisławscy zamieszkali na stałe w Brześciu, gdzie ojciec otrzymał posadę na kolei. Albin Stanisławski ukończył tu Gimnazjum Państwowe im. Romualda Traugutta i Szkołę Średnią Techniczną, uzyskując w 1928 roku tytuł technika mechanika. Przeszedł także szkolenie w ramach przysposobienia wojskowego 2. stopnia w 82 pułku piechoty.
29 października 1928 roku został powołany do Szkoły Podchorążych Rezerwy Piechoty Nr 9A w Łukowie. 26 października 1928 roku złożył przysięgę. 10 grudnia 1928 roku został mianowany starszym szeregowcem podchorążym, 2 lutego 1929 roku – kapralem podchorążym, a 17 maja 1929 roku – plutonowym podchorążym. 22 maja 1929 roku został przeniesiony do 82 pułku piechoty i przydzielony do 3 kompanii ckm. 20 września 1929 roku zwolniony został do rezerwy w stopniu plutonowego podchorążego.
Pracę zarobkową podjął jako konstruktor w Fabryce Maszyn i Narzędzi Wiertniczych w Gliniku Mariampolskim (obecnie dzielnica Gorlic). W 1931 roku pracował w Warsztatach Portowych Marynarki Wojennej w Pińsku. Następnie został zawiadowcą parowozowni w Pińsku.
W 1931 roku podczas ćwiczeń rezerwy w 82 pp awansowany na stopień sierżanta podchorążego. Z dniem 1 stycznia 1934 roku awansował na podporucznika rezerwy. 28 kwietnia 1937 roku zwrócił się z prośbą o przyjęcie do służby stałej w korpusie oficerów saperów. Prośba została rozpatrzona pozytywnie i w stopniu podporucznika został przydzielony do 6 batalionu saperów w Brześciu nad Bugiem, gdzie objął stanowisko zastępcy komendanta parku saperów. W opinii z października 1938 roku scharakteryzowany został przez dowódcę 6 bsap, podpułkownika Emila Strumińskiego jako „bardzo dobry oficer – typ bojowy”.
W 1939 roku został wyznaczony na stanowisko zarządcy Składnicy Saperskiej Nr 9 w Brześciu nad Bugiem. Na tym stanowisku zastała go wojna. Po 17 września 1939 dostał się do niewoli radzieckiej. Więziony w Kozielsku. Zamordowany w lesie katyńskim w kwietniu 1940 roku. Pozostawił syna Bogusława (ur. w 1934), córkę i żonę Stanisławę. Odnaleziony podczas pierwszej ekshumacji pod numerem 3245. W chwili śmierci posiadał przy sobie metrykę ślubu, list, odcinek pocztowy, kartę szczepień, pocztówkę od żony. Żona por. Stanisławskiego wraz z dwójką dzieci została zesłana do Kazachstanu. Córka nie przeżyła trudów zesłania. Po wojnie matka z synem zamieszkali w Siedlcach.
Uczczony przez żołnierzy 7 Okręgowej Składnicy Sprzętu Inżynieryjnego i Materiałów Wybuchowych tabliczką pamiątkową w kościele parafii św. Jadwigi Królowej w Choszcznie.
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia kapitana. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="892272" url="https://pl.wikipedia.org/wiki?curid=892272" title="Koprofagi">
Koprofagi



</doc>
<doc id="892274" url="https://pl.wikipedia.org/wiki?curid=892274" title="Marcus Burghardt">
Marcus Burghardt

Marcus Burghardt (ur. 30 czerwca 1983 w Zschopau) – niemiecki kolarz szosowy, zawodnik należącej do dywizji UCI WorldTeams drużyny Bora-Hansgrohe.

</doc>
<doc id="892289" url="https://pl.wikipedia.org/wiki?curid=892289" title="Ośrodek Badań Interdyscyplinarnych">
Ośrodek Badań Interdyscyplinarnych

Ośrodek Badań Interdyscyplinarnych (OBI) przy Wydziale Filozoficznym, Uniwersytetu Papieskiego Jana Pawła II w Krakowie. Jest instytucją naukowo-dydaktyczną.
Historia.
W swej krakowskiej rezydencji ks. kard. Karol Wojtyła rozwijał dialog
między nauką a myślą chrześcijańską. Po konklawe w 1978 roku,
ks. Michał Heller i ks. Józef Życiński organizowali Konwersatoria Interdyscyplinarne,
kontynuując w ten sposób krakowską tradycję dialogu między nauką a wiarą. Cieszące się dużym zainteresowaniem Konwersatoria
dały początek najpierw Ośrodkowi Studiów Interdyscyplinarnych ("Center for Interdisciplinary Studies"), a następnie Ośrodkowi Badań Interdyscyplinarnych.
Działalność.
OBI prowadzi badania w dziedzinach filozofii i historii nauki oraz
studiuje zagadnienia z pogranicza filozofii, teologii i nauk przyrodniczych.
Poprzez wykłady, seminaria i inne zajęcia dydaktyczne OBI przygotowuje
młodych uczonych do konkretnych prac badawczych.
OBI współpracuje z wieloma instytucjami naukowymi o podobnym ukierunkowaniu -
organizuje tak krajowe, jak i międzynarodowe sympozja, zjazdy i konferencje.
Publikacje.
OBI prowadzi także działalność wydawniczą. Wydaje pismo "Zagadnienia Filozoficzne w Nauce". OBI, samodzielnie bądź we współpracy z innymi wydawnictwami, wydało wiele książek. Oto niektóre z nich:
Współpraca naukowa OBI.
Niektóre zagraniczne ośrodki współpracujące z OBI:

</doc>
<doc id="892290" url="https://pl.wikipedia.org/wiki?curid=892290" title="Infiltration">
Infiltration



</doc>
<doc id="892293" url="https://pl.wikipedia.org/wiki?curid=892293" title="Synagoga w Warszawie (ul. Targowa 50/52)">
Synagoga w Warszawie (ul. Targowa 50/52)

Synagoga w Warszawie – dom modlitwy znajdujący się w Warszawie w oficynie kamienic przy ulicy Targowej 50/52, w pobliżu wejścia na Bazar Różyckiego w dzielnicy Praga-Północ. W jego wnętrzu znajdują się jedne z dwóch zachowanych malowideł synagogalnych na Mazowszu.
Historia.
Synagoga została zbudowana w drugiej połowie XIX wieku jako oficyna kamienic Rothblitów i Sokołowskiego. W 1934 roku w jej wnętrzu wykonano nowe polichromie. Nieznane są losy modlitewni z okresu II wojny światowej, ale można przypuszczać, że wyposażenie wnętrza zostało zdewastowane.
Po zakończeniu wojny we wnętrzu synagogi urządzono magazyny oraz garaż, a część polichromii została zamalowana. Przez wiele lat nie wiedziano o dawnym przeznaczeniu obiektu. W marcu 1996 roku varsavianiści Janusz Sujecki z Zespołu Opiekunów Kulturowego Dziedzictwa Warszawy i Jarosław Zieliński z Towarzystwa Opieki nad Zabytkami przez przypadek natknęli się na fragmenty malowideł ściennych w synagodze. Całe odkrycie uznano za rewelację, ponieważ były to jedyne odnalezione do tego czasu autentyczne polichromie żydowskiego domu modlitwy na Mazowszu.
Przez długi czas toczono prawdziwą batalię, by z oficyny usunąć najemcę, który w dawnej modlitewni urządził garaż. Lokatora wykwaterowała zarządzająca nieruchomością administracja dzielnicy. Przez wiele lat nie było pomysłu na zagospodarowanie synagogi, a w pustych, nieogrzewanych pomieszczeniach stan polichromii pogarszał się z roku na rok. W listopadzie 1999 roku polichromie o podobnej treści ukazały się pod warstwą białej farby w sąsiedniej sali oficyny. Przypuszcza się, że pomieszczenie to mogło być salą przeznaczoną dla kobiet bądź nawet osobnym domem modlitwy.
18 stycznia 2002 roku pomieszczenia modlitewni zostały wynajęte przez gminę Warszawa-Centrum Fundacji Cmentarza Żydowskiego „Gęsia”, zajmującej się ratowaniem żydowskich zabytków w Polsce.
Fundacja sporządziła program prac remontowych i konserwatorskich, wykonała prace remontowe dachu, w tym wymieniono więźbę dachową i pokryto dach nowym poszyciem dachowym, usunięto drzewo rosnące tuż obok okna piwnicy wraz z korzeniami, które rozsadzały fundamenty. Uporządkowano również i oczyszczono odkrytą w 2002 roku piwnicę, w której mieściła się mykwa oraz szaleszides, czyli pomieszczenie, w którym religijni Żydzi spożywali szabasowe posiłki. Ostatnią pracą, jaką wykonano, było zabezpieczenie wejścia do piwnicy nowymi metalowymi drzwiami, odtworzenie okna oraz odrestaurowanie schodów.
Fundacja „Gęsia” planowała otworzyć synagogę do celów kultowych oraz utworzyć w niej niewielkie muzeum judaistyczne. Większość funduszy na remont pochodziła bezpośrednio z kasy fundacji, ale pieniądze przekazała również Fundacja im. Stefana Batorego, a także prywatni darczyńcy z Polski i zagranicy.
1 czerwca 2005 roku Fundacja „Gęsia” na wniosek konserwatora zabytków Ryszarda Głowacza przerwała renowację synagogi. W przyszłości planuje się ulokowanie w synagodze i otaczających ją kamienicach Muzeum Warszawskiej Pragi.
Architektura.
We wnętrzu na ścianach zachowały pozostałości oryginalnych polichromii i inskrypcji hebrajskich z chronogramem 5694, który oznacza 1934 rok. Przedstawiają m.in. grób Racheli w Betlejem, niepełny cykl zodiakalny oraz Żydów modlących się pod Ścianą Płaczu w Jerozolimie. Na ostatniej widnieje inskrypcja: „To ufundowali bracia: Jisrael Jehuda, Jehoszua, Josef i Zeew, synowie pana Dawida Grinsztajna, niech jego światło nam przyświeca. Roku 694 według krótkiej rachuby”. Ze względu na duże zawilgocenie obiektu stan zachowania malowideł jest bardzo zły.
Zabytek.
W 2001 roku zespół domów przy ul. Targowej 50 wraz z oficyną zostały wpisane przez wojewódzkiego konserwatora zabytków do rejestru zabytków (nr rej.: 6-A z 19.01.2001).

</doc>
<doc id="892297" url="https://pl.wikipedia.org/wiki?curid=892297" title="Poimandres">
Poimandres

Poimandres ( - "pasterz ludzi", znany też jako "Poemandres", "Poemander", "Pimander") – w mitologii hellenistycznej imię istoty mitycznej. 
Tytuł zbioru pism. Członkowie sekty Poimandresa (ok. II w. n.e.), powstałej mniej więcej równolegle z chrześcijaństwem na ziemiach egipskich, przypisywali mu autorstwo zbioru pism pt. "Poimandres" włączonego w skład gnostyckiego "Corpus Hermeticum" atrybuowanego Hermesowi Trismegistosowi.

</doc>
<doc id="892303" url="https://pl.wikipedia.org/wiki?curid=892303" title="Njaja i wajśeszika">
Njaja i wajśeszika



</doc>
<doc id="892305" url="https://pl.wikipedia.org/wiki?curid=892305" title="Teresa Bochwic">
Teresa Bochwic

Teresa Maria Bochwic z domu Rudzińska (ur. 11 września 1947 w Warszawie) – polska dziennikarka, publicystka i nauczyciel akademicki, doktor nauk humanistycznych, działaczka opozycji w okresie PRL, członkini i wiceprzewodnicząca Krajowej Rady Radiofonii i Telewizji w kadencji 2016–2022.
Życiorys.
W 1970 ukończyła studia z zakresu filozofii na Wydziale Filozoficznym Uniwersytetu Warszawskiego. W 2007 uzyskała stopień doktora nauk humanistycznych w zakresie pedagogiki na Akademii Pedagogiki Specjalnej im. Marii Grzegorzewskiej w Warszawie, w oparciu o napisaną pod kierunkiem Andrzeja Janowskiego pracę zatytułowaną "Narodziny i działalność Solidarności Oświaty i Wychowania w latach 1980–1989 (w świetle dokumentów NSZZ „Solidarność” oraz relacji jej działaczy)".
W latach 1977–1982 pracowała jako asystentka w Zakładzie Filozofii Instytutu Nauk Ekonomiczno-Społecznych Politechniki Warszawskiej, utraciła pracę w stanie wojennym z powodów politycznych. W latach 1976–1980 zajmowała się kolportażem wydawnictw KOR-u (w tym „Głosu”) i ROPCiO, a także publikacji Niezależnej Oficyny Wydawniczej NOWA.
W 1980 została członkinią „Solidarności”. We wrześniu tegoż roku założyła i została współredaktorem naczelnym przeznaczonego dla pracowników oświaty miesięcznika „Rozmowy”, wydawanego do końca 1981. Publikowała artykuły poświęcone edukacji także w „Tygodniku Solidarność” i w biuletynie „AS”. Po wprowadzeniu stanu wojennego współpracowała z redakcją i archiwum pisma „KOS”, później także z Ośrodkiem Karta i Archiwum Wschodnim „Karty”. Zajmowała się dystrybucją wydawnictw niezależnych, była także redaktorką w wydawnictwie społecznym KOS.
Jednocześnie zaczęła zawodowo pracować w mediach. W latach 1983–1986 była reportażystką w wydawanym przez Instytut Wydawniczy „Pax” „Rodzinnym Tygodniku Katolików Zorza”, później do 1992 pełniła funkcję sekretarza redakcji dwumiesięcznika „Nowiny Psychologiczne” przy Polskim Towarzystwie Psychologicznym. Od 1989 do 1991 zatrudniona jednocześnie jako dziennikarka „Tygodnika Solidarność”, od 1993 do 1994 była zastępcą redaktora naczelnego tego pisma, w międzyczasie pełniła tę samą funkcję w krótko wydawanym dzienniku „Nowy Świat”. W latach 1993–1998 zatrudniona w biurze analiz programowych Polskiego Radia.
Pracowała także w Kancelarii Prezydenta Lecha Wałęsy (1991) i Kancelarii Premiera Jerzego Buzka (1998–1998). W latach 1998–2008 wykładała w studium podyplomowym na Uniwersytecie Warszawskim, w 1999 została nauczycielem akademickim w Katedrze Zarządzania Wyższej Szkoły Przedsiębiorczości i Zarządzania w Warszawie, przekształconej następnie w Akademię Leona Koźmińskiego. Od 2006 do 2009 pełniła funkcję zastępcy dyrektora programowego w Polskim Radiu.
Członkini m.in. Stowarzyszenia Pisarzy Polskich, Stowarzyszenia Wolnego Słowa oraz Polskiego Towarzystwa Psychologicznego. W 2011 powołana w skład zarządu Stowarzyszenia Dziennikarzy Polskich, zasiadała w nim przez dwie kadencje do 2017. Była też m.in. członkinią rady programowej Polskiego Radia z rekomendacji Prawa i Sprawiedliwości. W 2010 znalazła się wśród założycieli Stowarzyszenia Polska Jest Najważniejsza, w skład którego weszła część członków warszawskiego komitetu poparcia Jarosława Kaczyńskiego w wyborach prezydenckich w tym samym roku. Wchodziła w skład Rady Etyki Mediów, z której odeszła w 2010, zarzucając REM brak obiektywizmu w jej decyzjach.
W lipcu 2016 została wybrana z rekomendacji PiS przez Senat w skład Krajowej Rady Radiofonii i Telewizji na sześcioletnią kadencję. W tym samym roku powołana na wiceprzewodniczącą tej instytucji, które zajmowała do końca kadencji w 2022.
Życie prywatne.
Córka muzyka Witolda Rudzińskiego i socjolog Anny z domu Wojciechowskiej, wnuczka przedwojennego posła Bronisława Wojciechowskiego. Zamężna z Januszem Bochwicem, z którym ma córkę Małgorzatę Bochwic-Ivanovską.
Odznaczenia.
W 2006 została odznaczona przez prezydenta Lecha Kaczyńskiego Krzyżem Kawalerskim Orderu Odrodzenia Polski. W 2016 prezydent Andrzej Duda nadał jej Krzyż Wolności i Solidarności. W 2001 została wyróżniona odznaką „Zasłużony Działacz Kultury”.

</doc>
<doc id="892307" url="https://pl.wikipedia.org/wiki?curid=892307" title="Dekanat Szczecin-Pogodno">
Dekanat Szczecin-Pogodno

Dekanat Szczecin-Pogodno – jeden z siedmiu dekanatów w Szczecinie należący do archidiecezji szczecińsko-kamieńskiej.

</doc>
<doc id="892313" url="https://pl.wikipedia.org/wiki?curid=892313" title="Melampus">
Melampus

Melampus (Μελάμπους) – w mitologii greckiej wieszczek. Syn Amytaona i Idomeny, mąż jednej z Projtyd, przodek rodu wieszczków.
Rodowód.
Melampus był wnukiem Kreteusa i Tyro, synem Amytaona i Idomeny. Jego brat nosił imię Bias.
Rodowód Melampusa wedle Grimala.
Etymologia.
Po porodzie matka ułożyła swego syna w cieniu, jednak jego nogi wystawały na słońce. W efekcie dziecku nadano imię "Czarnonogi", czyli Melampus.
Węże w dzieciństwie.
Pewnego dnia jeszcze w dzieciństwie Melampus znalazł martwego węża płci żeńskiej. Wedle jednej z wersji mitu chłopiec przebywał wtedy w gościnie Polyfatesa. Składano właśnie ofiarę i podczas tego rytuału ludzie króla uśmiercili samicę węża. Monarcha polecił Melampusowi zakopać zwłoki. Chłopak pochował je, a właściwie spalił zwłoki na stosie. Nadto zajął się potomstwem zmarłego zwierzęcia. Kiedy już dorosły, dzieci zmarłego węża odwdzięczyły się dobrodziejowi ich rodzica za pogrzeb i za to, że je wychował. Kiedy Melampus położył się do snu, węże polizały swymi językami uszy śpiącego, oczyszczając je. Zbudziwszy się, Melampus zorientował się, że jest teraz w stanie zrozumieć mowę ptaków, owadów i zwierząt lądowych. Stał się dzięki temu wróżbitą, ale również uzdrawiającym chorych lekarzem-kapłanem, znającym się na ziołach i magii.
Neleus i Fylakos.
Wraz z bratem Biasem Melampus opuścił ojczystą Tesalię, odwiedzając krewnego Neleusa w Messenii. Spotkali tam córkę Neleusa zwaną Pero. Bias zakochał się w niej.
Melampus wykorzystał swój dar nie dla własnego dobra, ale dla swego zakochanego brata Biasa. By posiąść dziewczynę, musiał Bias ukraść stado Fylakosa czy też jego syna Ifiklosa. Takiego to prezentu ślubnego zażyczył sobie Neleus, jako że jego urodziwa córka miała wielu zalotników. Stado to pasło się w Tesalii, w Fylake. Nie było to zadanie łatwe, gdyż trzody strzegł dziki pies, który nigdy nie spał. Żadnemu człowiekowi ani też innemu zwierzęciu nie udawało się doń zbliżyć. Bias nie potrafił samodzielnie wypełnić próby postawionej przed nim przez Neleusa. Poprosił o pomoc brata. Melampus zgodził się, pomimo że znał skutki. Jako wieszczek przepowiedział, że zostanie schwytany i na rok uwięziony. Pomimo tego Melampus udał się po stado. Kiedy próbował je skraść, schwytano go na gorącym uczynku, w efekcie czego wpadł w niewolę u Fylakosa, na której przebywał przez rok. Więziony w celi czy też w szałasie dalej korzystał z wężowego daru. Usłyszał po roku, jak dwa czerwie rozmawiają ze sobą na temat spróchniałych belek budujących jego celę. Czerwie drążyły belkę dachową, zastanawiając się, jak długo jeszcze ona wytrzyma. Jeden z nich uznał, że drewno jest słabe i że niedługo belka pęknie. Tak więc czerwie przewidywały zawalenie się jej. Więzień zgłosił niebezpieczeństwo pilnującym go strażnikom, którzy zgodzili się umieścić go w innym więzieniu. Po przeniesieniu stara cela Melampusa zawaliła się.
O czynie Melampusa dowiedział się sam Fylakos, który postanowił skorzystać z daru swego więźnia. Fylakos miał bowiem syna cierpiącego z powodu impotencji, imieniem Ifiklos. Melampus rozpoczął pracę od ofiary, na którą przeznaczył dwa byki. Odarł je ze skóry i pozostawił, by pożarły je ptaki. Sam pozostawał w pobliżu. Pojawiły się dwa sępy, które pożywiły się mięsem byka. Podczas posiłku rozmawiały ze sobą na temat Ifiklosa. Opowiadały, jak to w przeszłości Fylakos kastrował barany, a następnie pozostawił nóż unurzany w ich krwi w zasięgu syna. Ifiklos wziął go, a następnie ukrył w świętym dębie. Rosnące drzewo obrosło nóż, tak że po latach nie było go już w ogóle widać. Ptaki zwróciły też uwagę, że nóż ten mógłby posłużyć do uleczenia Ifiklosa. Mianowicie należało wydobyć nóż z dębu, oczyścić go z pokrywającej go rdzy, którą należało zebrać i sporządzić z niej napój. Podany Ifiklosowi, napój ten miał mieć moc wyleczenia go z niepłodności w ciągu dziesięciu dni. Melampus zrozumiał słowa sępów. Odnalazł nóż obrośnięty świętym dębem, wydobył go, wykorzystał rdzę do sporządzenia magicznego napoju, który podał Ifiklosowi. Wyleczył go, a Ifiklos spłodził syna imieniem Podarkes. Jako że Melampusowi udało się uzdrowić syna Fylakosa, ten odwdzięczył się, podarowując byłemu więźniowi pożądane stado. Melampus popędził stado do Messenii i oddał je bratu, umożliwiając w ten sposób Biasowi ożenek z Pero. Istnieje wszak odrębna wersja mitu, wedle której to nie Bias, ale Melampus był zakochany w Pero.
Szaleństwo Projtyd.
Na tym nie kończyły się cudowne czyny Melampusa. Wezwał go na ratunek Projtos, władca Argos. Melampus miał uzdrowić córki Projtosa, Projtydy, o imionach Ifianassa, Ifinoe i Lysippe. Dziewczęta te pozwoliły sobie porównać swe piękno do Hery, a nawet wywodzić swą wyższość w tym względzie. Inna wersja mówi, że chlubiły się raczej bogactwem ich ojca, przewyższającym zasoby świątyni Hery. Wedle jeszcze innej dokonały kradzieży majątku świątynnego, przywłaszczając sobie świątynne skarby i szaty. W efekcie zniewagi bogini zesłała na nich przekonanie, jakoby były krowami. Przemierzały wobec tego pola, rycząc. Inna wersja mitu podaje, że ukarał je tak Dionizos, którego nie chciały czcić. Można się tu dopatrzyć podobieństwa tych ryczących po polach kobiet do czczących Dionizosa bachantek. Melampus, w którym mity widzą tego, który zaprowadził kult Dionizosa, uzdrowił je, w efekcie czego otrzymał od Projtosa, władcy Tirynsu, część jego państwa. Wedle jednej z wersji chodziło o połowę królestwa. Wedle innej wieszczek zażądał aż dwóch trzecich, na co początkowo władca nie chciał się zgodzić. Jedna z wersji mitu podaje, że początkowo Projtos obiecał uzdrowicielowi jedną trzecią królestwa, czego mu potem odmówił, co zaowocowało nasileniem choroby Projtyd. W efekcie niesłowny władca musiał ponownie zwrócić się do Melampusa o pomoc. Wieszczek zażądał kolejnej jednej trzeciej królestwa Projtosa, tym razem dla swego brata Biasa. Projtos przystał na stawiane mu warunki. Melampus wziął się do pracy. Królewny biegały w szale po całym Peloponezie i Argolidzie, rycząc jako krowy. Wieszczek wziął do pomocy tańczących, syczących i krzyczących młodzieńców, wybranych uprzednio z młodzieży argiwskiej. Wspólnie przygnali Projtydy z gór do Sikionu. Wieszczek odprawił następnie magiczny rytuał uzdrowienia. Nawrzucał ziół do źródła, z którego wodę wypiły królewny. Dzięki temu dziewczęta odzyskały zdrowie psychiczne, jednakże najstarsza z panien, imieniem Ifinoe, umarła z wysiłku, jaki wykonała, biegając z rykiem po kraju. Władca wyraził zgodę na obiecane ziemie, a ponadto ofiarował Melampusowi i jego bratu za żony swe córki Ifianassę i Lysippe. Królestwo podzielone zostało na 3 części. Istnieje wszak inna wersja mitu, poświadczona w pismach Pauzaniasza i Diodora, wedle której podział ten nastąpił nie za władania Projtosa, ale jego wnuka, syna Megapentesowego, Anaksagorasa. Wtedy to pojawił się u argiwskich kobiet obłęd, z którego wyleczył je Melampus. Ożenił się wówczas z córką Megapentesa Ifianejrą. Tak czy inaczej wieszczek otrzymał jedną trzecią królestwa, tyleż samo brat jego Bias, trzecia część została w rękach rodu Projtosa. Podział ten miał potem wpływ na wojny z udziałem Teb. Królestwo pozostało podzielone aż do połączenia go ponownie przez Kylarabesa, gdy potomek Melampusa poszedł po wojnie trojańskiej na wygnanie.
Potomkowie.
Melampus miał kilku synów i córki imionami Manto i Pronoe. Wśród synów wymienia się Mantiosa, ojca Klejtosa i przodka Korianosa i wieszczka Polyejdosa, który z kolei spłodził występującego w Odysei wieszczka Polyklymenosa, oraz Antifatesa, kolejny syn Melampusa nosił imię Abas, a był to ojciec Lizymachy. Poprzez nią lub Ojklesa, towarzysza Heraklesa. z rodu Melampusa wywodził się Amfiaraos, który odziedziczył po swym pradziadku dar jasnowidzenia. Potomkiem Melampusa był i woźnica Baton. Inny wnuk Melampusa, Klejtos, został przez zakochaną w nim Eos zaliczony w poczet nieśmiertelnych.
Od Melampusa pochodzić mieli starożytni wieszczkowie.
Potomkowie Melampusa wedle Grimala.

</doc>
<doc id="892314" url="https://pl.wikipedia.org/wiki?curid=892314" title="Saprofagi">
Saprofagi



</doc>
<doc id="892318" url="https://pl.wikipedia.org/wiki?curid=892318" title="Anton Chudobin">
Anton Chudobin

Anton Walerjewicz Chudobin, ros. Антон Валерьевич Худобин (ur. 7 maja 1986 w Ust'-Kamienogorsku w Kazachskiej SRR) – rosyjski hokeista pochodzenia kazachskiego. Reprezentant Rosji.
Kariera.
Wychowanek Kazcynk-Torpedo Ust'-Kamienogorsk. Od września 2012 do stycznia 2013 roku na okres lokautu w sezonie NHL (2012/2013) związany kontraktem z klubem Atłant Mytiszczi. Od lipca 2013 zawodnik Carolina Hurricanes związany roczną umową. W grudniu 2013 został tymczasowo przekazany do zespołu farmerskiego, Charlotte Checkers w lidze AHL. W marcu 2014 przedłużył kontrakt o dwa lata. Od czerwca 2015 zawodnik Anaheim Ducks. Od lipca 2016 ponownie zawodnik Boston Bruins, związany dwuletnim kontraktem. Od lipca 2018 zawodnik .
Uczestniczył w turniejach mistrzostw świata w 2014, 2015.

</doc>
<doc id="892323" url="https://pl.wikipedia.org/wiki?curid=892323" title="Serhij Delwig">
Serhij Delwig

Serhij Mykołajowycz Delwig, ukr. Сергій Миколайович Дельвіг (ur. w Moskwie, zm. 1944 w Kairze) – rosyjski, a następnie ukraiński wojskowy, generał pułkownik Armii Czynnej Ukraińskiej Republiki Ludowej, historyk wojskowości, emigrant.
Życiorys.
Ukończył 2 korpus kadetów w Moskwie, zaś w 1884 r. michajłowską szkołę artyleryjską. Służył w plutonie konnym 2 Rezerwowej Brygady Artylerii. Następnie ukończył michajłowską akademię artyleryjską, zaś w 1891 r. oficerską szkołę artyleryjską, w której kontynuował służbę wojskową jako oficer szkoleniowy. Uczestniczył w wojnie rosyjsko-japońskiej. Od 1906 r. pełnił funkcję zastępcy komendanta oficerskiej szkoły artyleryjskiej. W 1909 r. w stopniu generała majora został dowódcą 24 Brygady Artylerii. Był autorem prac naukowych z zakresu artylerii. Od stycznia 1914 r. był inspektorem artylerii IX Korpusu Armijnego.
Brał udział I wojnie światowej jako dowódca artylerii Korpusu. W 1915 r. awansował na generała lejtnanta. Dowodził oddziałami artyleryjskimi podczas oblężenia Twierdzy Przemyśl, a po kapitulacji wojsk austro-węgierskich został na krótko rosyjskim komendantem Twierdzy. Następnie przeniesiono go pod zwierzchnictwo głównodowodzącego Frontu Południowo-Zachodniego. Jesienią 1915 r. objął dowództwo XL Korpusu Armijnego. W 1916 r. został inspektorem artylerii Frontu Południowo-Zachodniego.
W listopadzie 1917 r. wstąpił do nowo formowanych wojsk ukraińskich. Mianowano go inspektorem artylerii Frontu Południowo-Zachodniego, przemianowanego na Front Ukraiński. W grudniu tego roku objął funkcję inspektora artylerii armii ukraińskiej. Od początku 1918 r. był dowódcą artylerii Hajdamackiego Kosza Słobodzkiej Ukrainy. Od 1919 r. pełnił funkcję inspektora artylerii Armii Czynnej Ukraińskiej Republiki Ludowej.
W czerwcu tego roku przewodniczył ukraińskiej delegacji wojskowej w czasie rozmów rozejmowych z Polską podczas ofensywy czortkowskiej Ukraińskiej Armii Halickiej. Umowa o zawieszeniu broni pomiędzy UHA i armią polską ustalała linię demarkacyjną znaną pod nazwą linii Delwiga. Jednak dyktator Zachodnioukraińskiej Republiki Ludowej Jewhen Petruszewycz nie uznał wynegocjowanego porozumienia i ofensywy nie przerwano.
Od lipca 1919 r. S. Delwig był attaché wojskowym przy poselstwie Ukraińskiej Republiki Ludowej w Rumunii. W lutym 1921 r. wszedł w skład Wyższej Rady Wojskowej URL. W sierpniu tego roku mianowano go generałem pułkownikiem. Po 1921 r. pozostał na emigracji w Rumunii. Pracował jako inżynier w Bukareszcie i Codlea. W 1944 r. wyjechał do Egiptu, gdzie zmarł. Odznaczony Orderem Świętego Stanisława, Orderem Świętego Włodzimierza III klasy, Orderem Świętego Jerzego IV klasy, Szablą Świętego Jerzego.

</doc>
<doc id="892324" url="https://pl.wikipedia.org/wiki?curid=892324" title="Mikis Cupas">
Mikis Cupas

Mikis Cupas (ur. 7 września 1969 w Warszawie) – muzyk rockowy, gitarzysta, kompozytor, autor tekstów, urodzony w Polsce, jego rodzice są Grekami. Członek Akademii Fonograficznej ZPAV.
Życiorys.
W latach 1989–1991 grał w zespole Cytadela. Od roku 1991 aż do dziś związany z zespołem "Wilki" (z przerwą w latach 1994–2000). Grał na gitarze na wszystkich płytach zespołu. Brał udział w sesji nagraniowej do płyty „Blue” zespołu Closterkeller w pierwszej, niewydanej wersji. W listopadzie 1996 roku jako gitarzysta, uczestniczył w dużej trasie koncertowej po Polsce zespołu De Press promującej płytę „Potargano Chałpa”. W drugiej połowie lat 90. był gitarzystą zespołu YOKASHIN, którego liderem był Zbigniew Bieniak. Oprócz grania na gitarze, komponuje także muzykę do piosenek wielu znanych artystów, jak np. „Z ciszą pośród czterech ścian” Ani Wyszkoni, „Wszyscy Chcą Kochać” Maryli Rodowicz, „Katharsis” Dody, „Każdy z Nas Ma” Urszuli czy „Jestem Sobą” Krzysztofa Krawczyka. Od kilku lat zajmuje się również produkcją muzyczną i realizacją dźwięku. Odpowiada między innymi za miksy singli Pezeta z płyty „Radio Pezet (prod. Sidney Polak)”: „Na pewno” i „Co mam powiedzieć”. W 2011 roku wyprodukował i zmiksował płytę „Mikis/Wolski”, na której również skomponował muzykę. Jest twórcą jednych z najpopularniejszych polskich riffów gitarowych takich jak „Baśka”, „Bohema”, „Love Story” czy „Urke”.

</doc>
<doc id="892328" url="https://pl.wikipedia.org/wiki?curid=892328" title="Hubert Gasiul">
Hubert Gasiul

Hubert Gasiul (ur. 18 maja 1979) – polski muzyk, kompozytor, perkusista.
Ukończył studia na Uniwersytecie Kazimierza Wielkiego w Bydgoszczy. Członek Akademii Fonograficznej ZPAV.
Od 2006 perkusista zespołu Wilki. Wcześniej grał w zespole Dezire i współtworzył grupę IKA z Anią Rusowicz. Współpracował również z zespołami Roan, Mrs.Plastic, Kamasutra, Sebastianem Makowskim, Tomem Hornem, Upside Down, Schizma, Sidneyem Polakiem, Urszulą, Patrycją Markowską. Występował w Orkiestrze Męskie Granie 2016.
Obecnie koncertuje ze swoją żoną Anią Rusowicz oraz zespołem niXes. Mieszkają w Warszawie.

</doc>
<doc id="892329" url="https://pl.wikipedia.org/wiki?curid=892329" title="Synagoga Szmula Eksztajna w Warszawie">
Synagoga Szmula Eksztajna w Warszawie

Synagoga w Warszawie – synagoga znajdująca się w Warszawie w drewnianej dobudówce kamienicy przy ulicy Targowej 50/52.
Synagoga została założona drugiej połowie XIX wieku. Służyła ona nocującym w pobliskim zajeździe, podróżnym kupcom żydowskim. Wieloletnim właścicielem synagogi był Szmul Eksztajn.
Przed II wojną światową synagoga nie była już odwiedzana, gdyż wraz z całą posesją została sprzedana Maksowi Fajgenblatowi. Po zakończeniu wojny mieściły się w niej magazyny.

</doc>
<doc id="892332" url="https://pl.wikipedia.org/wiki?curid=892332" title="Happy Couples Never Last Records">
Happy Couples Never Last Records

Happy Couples Never Last Records to amerykańska niezależna wytwórnia płytowa z Indianapolis. Zajmuje się szeroko pojętą muzyką punk. W wytwórni powstało do tej pory blisko czterdzieści albumów. Większość z nich to splity.
HCNL wydało także kompilację zatytułowaną "Relics of Ordinary Life", na której znalazły się utwory wielu zespołów screamo, m.in. Usurp Synapse, Hassan I Sabbah, The Suicide Note.

</doc>
<doc id="892334" url="https://pl.wikipedia.org/wiki?curid=892334" title="Happy Couples Never Last">
Happy Couples Never Last



</doc>
<doc id="892335" url="https://pl.wikipedia.org/wiki?curid=892335" title="Sămănătorul">
Sămănătorul

Sămănătorul (Semănătorul, pol. "siewca") – rumuński tygodnik literacki ukazujący się w Bukareszcie w okresie od 2 grudnia 1901 r. do 27 czerwca 1910 r.
Od tytułu pisma nazwano sămănătorism, kierunek w literaturze rumuńskiej. Na łamach pisma propagowano idee sămănătorismu, postulując pracę na rzecz oświecenia ludu i zjednoczenia narodu rumuńskiego. Głoszono potrzebę oczyszczenia literatury z obcych naleciałości, postulowano głoszenie pochwał obyczajów przodków i piękna ziemi ojczystej. Twórcy mieli szukać inspiracji w przeszłości Rumunii i na rumuńskiej wsi.
Założycielami „Sămănătorula” byli George Coșbuc i Alexandru Vlahuță, kierujący pismem do 29 grudnia 1902 r. Następnie (do 29 maja 1905 r.) pismem kierował komitet, na czele z Ilariem Chendim. Od 1903 r. z „Sămănătorulem” współpracował Nicolae Iorga, który formalnie przejął kierownictwo pisma 5 czerwca 1905 r. Nadał on pismu bardziej zaangażowaną orientację, a publikacje „Sămănătorulu” zaczęły nabierać charakteru nacjonalistycznego. Iorga zrezygnował z uczestnictwa w redakcji pisma 17 października 1906 r., a kierownictwo tygodnika przejął komitet, w którym byli m.in. Dimitrie Anghel, Ştefan Octavian Iosif, Mihail Sadoveanu. Pisarze ci z kolei opuścili redakcję „Sămănătorula” w ciągu lat 1908–1909. Kierownictwo pisma przejęli następnie: od 21 grudnia 1908 r. do końca 1909 r. prohabsburski polityk i publicysta Aurel Popovici (16.10.1863 – 9.02.1917) i (od stycznia 1910 r. do 27 czerwca 1910 r.) krytyk literacki Ion Scurtu (1889–1922).

</doc>
<doc id="892339" url="https://pl.wikipedia.org/wiki?curid=892339" title="Samanatorul">
Samanatorul



</doc>
<doc id="892340" url="https://pl.wikipedia.org/wiki?curid=892340" title="Hermann Mojmir">
Hermann Mojmir

Hermann Mojmir właściwe "Hermann Biesik" (ur. 11 stycznia 1874 w z Wilamowicach, zm. 12 marca 1919 w Czortkowie) – lekarz i działacz społeczny pochodzący, organizator Związku Harcerstwa Polskiego. Amatorsko zajmował się językiem wilamowskim. Na skutek konfliktu z bratem Florianem Biesikiem Herman zmienił nazwisko, a Florian umieścił go w swoim poemacie "Óf jer wełt" w piekle.
W 1893 roku ukończył Gimnazjum św. Anny w Krakowie. W latach 1893–1898 kształcił się na Wydziale Lekarskim Uniwersytetu Jagiellońskiego i 3 listopada 1900 roku uzyskał tytuł doktora wszech nauk lekarskich. W latach 1899–1902 był profesorem gimnazjalnym we Lwowie, w okresie 1902–1903 – w Rzeszowie, a od 1903 do 1906 – w Brodach oraz od 1906 roku – w Kołomyi. Zmarł na tyfus plamisty pełniąc posługę jako komendant Szpitala Epidemiologicznego. Pochowany jest na Cmentarzu Rakowickim w Krakowie.

</doc>
<doc id="892341" url="https://pl.wikipedia.org/wiki?curid=892341" title="Semănătorul">
Semănătorul



</doc>
<doc id="892342" url="https://pl.wikipedia.org/wiki?curid=892342" title="Leszek Biolik">
Leszek Biolik

Leszek Mirosław Biolik (ur. 26 lutego 1965 w Gliwicach) – muzyk, kompozytor, aranżer i producent muzyczny. Członek Akademii Fonograficznej ZPAV.
Kariera.
Swoje pierwsze doświadczenia muzyczne zdobywał w gliwickim zespole Czterdzieści i Cztery, w którym grał na gitarze basowej od jesieni 1980 roku i występował z nią, aż do zawieszenia stanu wojennego w 1983 roku.
W 1982 roku nawiązał krótką współpracę z punkową grupą Śmierć Kliniczna, w której grał na gitarze elektrycznej. W 1983 roku, po zamieszaniu z obowiązkową służbą wojskową, przeniósł się do Warszawy. Trafił do klubu Riviera Remont i do zespołu Daab, z którym przez dwa lata intensywnie koncertował po całej Polsce. Podjął również współpracę z Andrzejem Zeńczewskim i zespołem Niepodległość Trójkątów. Do gitary basowej powrócił, dopiero gdy Robert Gawliński zaprosił go na próby i sesję z zespołem Madame.
W 1987 roku w wyniku spotkania z saksofonistą Włodzimierzem Kiniorskim i perkusistą Amadeuszem Majerczykiem stworzył eksperymentalny zespół Pracownia Artystyczna PAFF, w którym grał na gitarze basowej. Wiosną 1988 roku wraz Tadeuszem Sudnikiem, Krzysztofem Głuchem i Piotrem „Jacksonem” Wolskim w studio S4 w Warszawie nagrał swoją pierwszą płytę "PAFF", która ukazała dopiero kilka lat później.
W lipcu 1988 roku na jednym z koncertów formacji w Świnoujściu pojawił się Grzegorz Ciechowski, który po skończonym występie zaprosił muzyków do współpracy w ramach projektu Obywatel GC. Pierwszy wspólny koncert zagrano w sierpniu tego samego roku na festiwalu w Sopocie.
Współpraca z Obywatelem GC objęła głównie udział w trasach koncertowych, ale również nagranie utworu „Tobie Wybaczam” na płycie "Obywatel Świata", nagranej wspólnie z pozostałymi muzykami Republiki: Sławomirem Ciesielskim i Zbigniewem Krzywańskim. W tym czasie Leszek Biolik wziął również udział w trasie koncertowej zespołu Maanam po USA i Kanadzie.
W 1991 roku Leszek Biolik trafił do reaktywowanej Republiki. Podczas grania w Republice, zespół nagrał w tym czasie płyty: "Siódma Pieczęć", "Republika Bez prądu", "Republika marzeń" i "Masakra". Grał tam na gitarze basowej i stworzył część repertuaru do albumów "Siódma pieczęć" i "Republika marzeń".
W tym samym czasie grał na gitarze basowej w projektach producenckich Grzegorza Ciechowskiego jak: debiutancki album Justyny Steczkowskiej "Dziewczyna Szamana", płytę Grzegorza z Ciechowa "Pieją Kury Pieją" i muzykę do filmu „Moja Angelika”.
W czasie intensywnej pracy z Republiką Leszek Biolik współpracował również z innymi artystami. Koncertował i nagrywał z Robertem Gawlińskim. W ramach tej współpracy powstają płyty "Solo" i "Kwiaty jak relikwie". Nagrał również płytę z artystą jazzowym Krzysztofem Popkiem jako Groovin’ Heads oraz z T.Love płytę "Dzieci rewolucji". W 1999 roku nagrał i zajął się produkcją płyty "Skórka pomarańczy" Martyny Jakubowicz.
W marcu 2001 roku ukazał się album "Fiolka" Fiolki Najdenowicz, której Leszek Biolik jest współkompozytorem, aranżerem i producentem. Płytę nominowano do Fryderyka 2001 w sześciu kategoriach. Album otrzymał statuetkę w kategorii „Nowe Brzmienia”.
W tym samym roku Leszek Biolik został zaproszony do skomponowania oprawy dla TVP1, którą nieprzerwanie komponował do 2005 roku. Wraz z grafikiem Markiem Szwarcem zdobyli nagrody „Złote Orły” oraz I miejsce na Międzynarodowym Festiwalu Opraw Telewizyjnych w Moguncji.
Leszek Biolik komponował jednocześnie muzykę do wielu czołówek programów telewizyjnych dla TVP1, TVP2 i TVP3.
W latach 2002-2006 nagrał również płyty Marka Kościkiewicza "Tajemnice", Stanisława Sojki "Supernova", Małgorzaty Kożuchowskiej "Kożuchowska w futrze" czy zespołu Tam Tam Project "Turbo Tłuszcz".
Jako producent muzyczny wydał składankę "Triangle Project" z artystami z całego świata.
Wraz z Leszkiem Kamińskim został producentem zespołu Negatyw i ich płyty "Pamiętaj".
W 2003 roku wyprodukował, zaaranżował i wydał album Marcina Rozynka "Księga urodzaju", która w 2003 roku otrzymał Fryderyka w kategorii „Wokalista roku” i został nominowany w siedmiu innych kategoriach.
W 2005 roku wyprodukował i nagrał piosenkę Moniki Brodki „Miałeś Być”, dzięki której Monika wygrała Festiwal w Opolu oraz dostała Superjedynkę.
Leszek Biolik jest jednocześnie kompozytorem wielu kompozycji reklamowych oraz oprawy dźwiękowej Radia PIN.
W 2004 roku skomponował muzykę do filmu Patrycji Matuszewskiej "Wspólna Europa Kobiet". Wcześniej stworzył muzykę do obrazów „Dziennik Uczuć” i „Gizela żona Górnika” Ewy Sałużanki na zamówienie TVP.
W 2000 roku skomponował i nagrał muzykę do spektaklu „Mały Książę” w reżyserii Romana Wiczy dla Teatru Baj Pomorski w Toruniu. Zrealizował również projekt muzyczny do filmu Tomasza Niewiadomskiego i Michaela Davida Kennedy’ego „Jedna pasja, dwie wizje”.
W 2006 roku Leszek Biolik dołączył do zespołu Wilki i nagrał płytę "Obrazki" oraz program "MTV Unplugged". W zespole grał do 2011 roku.
W 2006 roku ukazał się wyprodukowany i zaaranżowany przez Leszka Biolika album zespołu The Car is on Fire "Lakes and Flames". Płyta w tym samym roku otrzymała nagrodę Fryderyk w kategorii „Album Roku – Muzyka Alternatywna”.
Latem 2007 roku wraz z Piotrem Stelmachem i Agnieszką Chylińską zasiadł w jury programu telewizyjnego MTV Rockuje.
W lipcu 2009 roku Leszek Biolik zagrał gościnnie partie gitary basowej na albumie "Nostalgia" nowojorskiego zespołu Gwynbleidd. Płytę wydano w Stanach Zjednoczonych, gdzie zdobyła bardzo pozytywne oceny od krytyków muzycznych.
W tym samym roku Leszek Biolik wyprodukował singiel zespołu The Lollipops „Good Girl”, który wszedł na listę przebojów Programu 3 Polskiego Radia.
W 2010 roku Leszek Biolik pracował wraz z Robertem Gawlińskim nad jego solowym albumem "Kalejdoskop". Biolik łącznie współtworzył trzy solowe albumy Gawlińskiego. Muzycy pracujący przy tej płycie, Maciej Gładysz i Andrzej Rajski wraz z Leszkiem Biolikiem utworzyli wkrótce zespół Elements.
Z Małgorzatą Ostrowską i Markiem Jackowskim pracował jako producent i muzyk, nagrywając w 2012 roku piosenkę „Po niebieskim niebie”.
Od 2012 roku zasiada w kapitule przyznającej Nagrodę Artystyczną Miasta Torunia im. Grzegorza Ciechowskiego.
Podczas sesji z otwartą sceną nawiązał współpracę z Misią Furtak, która jako Misia Ff wydała album "Epka" w październiku 2013 roku. Został producentem tej płyty. Obecnie towarzyszy jej podczas koncertów.
W listopadzie 2012 roku wraz z Robertem Tyską założył Fundację otwARTa scena, z którą produkują sesje live dla zespołów polskiej sceny niezależnej. W sesjach wystąpili m.in.: Tres.B, Skubas, Ballady i Romanse, Mela Koteluk, We Draw A, Rykarda Parasol, Magnificent Muttley, Organek, Julia Marcell, Sjón, Coldair, Olivier Haim, Enhanted Hunters, Hokei, Iza Lach, Paula i Karol, Wovoka, Drekoty, L.Stadt, Babu Król, Rebeka, Little White Lies, Eric Shoves Them in his Pocket, Misia Ff czy Soniamiki.
W listopadzie 2013 roku wyprodukował singiel „Little Giant” zespołu Magnificent Muttley.
Współtworzył i wyprodukował muzykę do serialu „Reguły gry” dla telewizji TVN.
W tym samym roku wraz z kolegami z zespołu Republika założył zespół Nowe Sytuacje, z którą ruszyli w trasę po Polsce. Zespołowi towarzyszyli również: Ryszard „Tymon” Tymański, Piotr Rogucki, Jacek Bończyk. Zespół wydał koncertowe DVD "Nowe Sytuacje LIVE" zarejestrowany podczas festiwalu w Jarocinie w 2014 roku.
W roku 2014 na zlecenie Narodowego Centrum Kultury wyprodukował koncertowe wersje nagrań z Koncertu Specjalnego Pamięci Grzegorza Ciechowskiego w Toruniu.
W tym samym roku wyprodukował również album "Nowe konstelacje" zespołu Drekoty.
W 2014 roku założył studio i firmę produkcyjną Anthill Music Studio, która produkuje nagrania dla otwARTej sceny. Firma wyprodukowała płytę zespołu Neony "Uniform" oraz płytę "Popołudniowe przejażdżki" Janusza Radka &amp; The Ants. Na tej ostatniej Leszek Biolik wystąpił w roli producenta, muzyka i aranżera.
Wraz z Marcinem Tercjakiem organizuje trasę koncertową „Poeci Rocka”.

</doc>
<doc id="892343" url="https://pl.wikipedia.org/wiki?curid=892343" title="Compass Group">
Compass Group

Compass Group – koncern międzynarodowy z siedzibą w Londynie, generujący sprzedaż ponad 15 miliardów funtów rocznie. Jest to największe przedsiębiorstwo cateringowe na świecie. 
Obecnie zatrudnia 509 000 osób w około 50 000 restauracjach w ponad 90 krajach na wszystkich kontynentach. W Europie jest jednym z największych przedsiębiorstw.

</doc>
<doc id="892352" url="https://pl.wikipedia.org/wiki?curid=892352" title="Schlammersdorf">
Schlammersdorf

Schlammersdorf – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Kirchenthumbach. Leży około 32 km na północny zachód od Neustadt an der Waldnaab.
Dzielnice.
W skład gminy wchodzą dwie dzielnice: Moos, Schlammersdorf.
Oświata.
W gminie znajduje się 50 miejsc przedszkolnych (66 dzieci) oraz szkoła podstawowa (7 nauczycieli, 154 uczniów).

</doc>
<doc id="892361" url="https://pl.wikipedia.org/wiki?curid=892361" title="Vorbach (powiat Neustadt an der Waldnaab)">
Vorbach (powiat Neustadt an der Waldnaab)

Vorbach – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Kirchenthumbach. Leży około 32 km na północny zachód od Neustadt an der Waldnaab, przy linii kolejowej Monachium - Norymberga - Berlin.
Dzielnice.
W skład gminy wchodzą trzy dzielnice: Höflas, Vorbach, Oberbibrach.

</doc>
<doc id="892365" url="https://pl.wikipedia.org/wiki?curid=892365" title="Juicy J">
Juicy J

Juicy J, właściwie Jordan Michael Houston (ur. 5 kwietnia 1975) – amerykański raper i współzałożyciel hip hopowej grupy Three 6 Mafia. Jest młodszym bratem "Project Pata".
Życiorys.
Juicy oraz DJ Paul tworzą duet rapersko–producencki mający w swoim dorobku wiele albumów, singli i kompilacji, które osiągnęły status platynowej jak również złotej płyty. Grupa Three 6 Mafia, którą wówczas tworzyli tylko Juicy J, DJ Paul i Crunchy Black oraz gościnnie Frayser Boy, zdobyła w 2006 roku Oscara za najlepszą piosenkę do filmu Craiga Brewera "Hustle &amp; Flow".
W 2002 roku wydał solową płytę "Chronicles of the Juice Man", która w grudniu 2003 roku osiągnęła status platyny.
2 czerwca 2009 roku Juicy J wydał swój drugi solowy album pt. "Hustle Till I Die". Po przerwaniu działalności Three 6 Mafia, przez następne lata nagrał serię mixtap'ów współpracując m.in. z Lex Luger'em. W wywiadzie z listopada 2012 roku, ogłosił, że jego trzeci solowy album pt. "Stay Trippy" zostanie wydany w pierwszym kwartale 2013 roku. Pierwszym singlem zapowiadającym materiał jest remix utworu "Bandz a Make Her Dance", na którym gościnnie udzielili się Lil Wayne i 2 Chainz.

</doc>
<doc id="892366" url="https://pl.wikipedia.org/wiki?curid=892366" title="Al-Asr">
Al-Asr

Al-Asr (arab. سورة العصر) jest 103. surą Koranu. Nazwa al-Asr oznacza czas, w którym dzieją się dobre i złe uczynki ludzkie.
Sura składa się z trzech ajat, i jest uważana za wczesną surę mekkańską, choć niekiedy jest uważana za surę medyńską. Sura ta naucza, że ludzie są na z góry straconej pozycji, o ile nie uwierzą w Allaha.
Hadisy przekazują historię Amr Ibn al-Asa który wyrecytował tę surę fałszywemu prorokowi Musajlimie. Musajlima odpowiedział "surą" o góralku, którą al-As odrzucił jako absurdalną. W rezultacie al-As zrozumiał cudowną naturę Koranu i nawrócił się.

</doc>
<doc id="892369" url="https://pl.wikipedia.org/wiki?curid=892369" title="Sura 103">
Sura 103



</doc>
<doc id="892371" url="https://pl.wikipedia.org/wiki?curid=892371" title="Wnętrze (ujednoznacznienie)">
Wnętrze (ujednoznacznienie)



</doc>
<doc id="892373" url="https://pl.wikipedia.org/wiki?curid=892373" title="Nestor (mitologia)">
Nestor (mitologia)

Nestor – w mitologii greckiej najstarszy wódz walczący podczas wojny trojańskiej, mityczny król miasta Pylos. On jeden ocalał z synów Neleusa i Chloris, zamordowanych przez Heraklesa. Już za młodu bohater uczestniczył w wyprawie Argonautów. Brał udział w łowach na dzika kalidońskiego i licznych walkach przeciw centaurom. Nie wziął udziału w kradzieży wołów Geriona. Jako starzec poszedł przeciw Troi, gdzie wsławił się jako dobry doradca, znany z ogromnego doświadczenia i wiedzy. Po zdobyciu grodu wrócił szczęśliwie do ojczyzny. Nestor przeżył 3 pokolenia ludzkie.
Ożenił się z Eurydyką i miał 10 dzieci: Perseusa, Peisistratusa, Aretusa, Trasymedesa, Prisikidę, Polikastę, Stratichusa, Echefrona i Antylocha.
Nestorem nazywa się obecnie doświadczonego starca lub najstarszego członka jakiegoś towarzystwa.

</doc>
<doc id="892375" url="https://pl.wikipedia.org/wiki?curid=892375" title="Wnętrze zbioru">
Wnętrze zbioru



</doc>
<doc id="892376" url="https://pl.wikipedia.org/wiki?curid=892376" title="Roger Spottiswoode">
Roger Spottiswoode

John Roger Spottiswoode (ur. 5 stycznia 1945 w Ottawie) – kanadyjski reżyser i scenarzysta filmowy i telewizyjny.
Karierę rozpoczął jako montażysta w latach 70. Stworzył wiele ważnych filmów i produkcji telewizyjnych, takich jak "Pod ostrzałem" (1983) czy osiemnastą część serii z Jamesem Bondem, "Jutro nie umiera nigdy" (1997), z Pierce’em Brosnanem w roli głównej. Spottiswoode był członkiem zespołu scenarzystów odpowiedzialnego za "48 godzin" (1982) z Eddiem Murphym i Nickiem Nolte.

</doc>
<doc id="892377" url="https://pl.wikipedia.org/wiki?curid=892377" title="Domknięcie zbioru">
Domknięcie zbioru



</doc>
<doc id="892378" url="https://pl.wikipedia.org/wiki?curid=892378" title="Michael Smith (chemik)">
Michael Smith (chemik)

Michael Smith (ur. 26 kwietnia 1932 w Blackpool, zm. 4 października 2000 w Vancouver) – kanadyjski chemik pochodzenia brytyjskiego, laureat Nagrody Nobla.
Studiował chemię na Uniwersytecie Manchasterskim, w 1956 uzyskał tam tytuł doktora. W tym samym roku wyjechał do Vancouver na staż w Laboratorium Har Gobind Khorany. W 1960 przeniósł się wraz z całym zespołem Khorany na Uniwersytet Wisconsin, aby rok później odłączyć się od niego i powrócić do Vancouver. Pracę na Uniwersytecie Kolumbii Brytyjskiej kontynuował do śmierci.
W 1993 otrzymał Nagrodę Nobla w dziedzinie chemii 
za wkład w badania dotyczące mutagenezy ukierunkowanej i ich wykorzystanie do badań białek. Wyróżnienie to dzielił z Karym B. Mullisem.

</doc>
<doc id="892383" url="https://pl.wikipedia.org/wiki?curid=892383" title="Seattle Seahawks">
Seattle Seahawks

Seattle Seahawks – zawodowy zespół futbolu amerykańskiego z siedzibą w miejscowości Seattle, w stanie Waszyngton. Seahawks zostali zgłoszeni do NFL w 1976 roku, a po reformie systemu rozgrywek w 2002 roku, przydzielono ich do Dywizji Zachodniej NFC. Obecnie, największym osiągnięciem drużyny jest zwycięstwo w finale rozgrywek Super Bowl w 2014 roku.
Historia.
Pierwsze plany założenia klubu futbolowego w Seattle urodziły się 15 czerwca 1972. Pomysłodawcami byli biznesmeni i lokalne władze miasta. Już w grudniu 1974 roku, obecny komisarz ligi NFL, Pete Rozelle oficjalnie ogłosił, iż została podpisana umowa franczyzy.
Pierwszym trenerem "Jastrzębi" był Jack Patera, dla którego to był to pierwszy klub, gdzie miał szanse zostać głównym coachem (wcześniej był asystentem w zespole Minnesota Vikings). Został on zaprezentowany na konferencji prasowej w styczniu 1976, a specjalny draft dla dwóch nowych drużyn (właśnie Seattle oraz Tampa Bay Buccaneers) zorganizowano 3 miesiące później. 
Seahawks w swoim dorobku mają 6 zwycięstw w poszczególnych dywizjach: w latach 1988 i 1999, byli pierwszą siłą w Dywizji Zachodniej AFC z wynikiem 9-7-0. Po dołączeniu do NFC, czterokrotnie z rzędu wygrywali NFC West w latach 2004, 2005, 2006 i 2007. Dopiero w 2008 roku ich hegemonię potrafił przerwać zespół z Arizony. Dwa lata później, zapisali się w historii ligi, jako pierwszy zespół awansujący do play-offów z ujemnym stosunkiem wygranych meczów do przegranych (7-9). Skazywani na natychmiastową porażkę, w Wild Card Games (pol. runda dzikich kart), pokonali broniących mistrzów NFL, New Orleans Saints. Ogólny bilans występów The Hawks w play-offach to 8 zwycięstw i 11 porażek.
Sehawks pokonali Denver Broncos w XLVIII finale Super Bowl 43:8.

</doc>
<doc id="892384" url="https://pl.wikipedia.org/wiki?curid=892384" title="Sămănătorism">
Sămănătorism

Sămănătorism (semănătorism) – kierunek literacki i ideologiczny w rumuńskim życiu kulturalnym w początkach XX wieku. Nazwa została utworzona od tytułu pisma „Sămănătorul”, ukazującego się od 2 grudnia 1901 roku do 27 czerwca 1910 roku.
Ideolodzy sămănătorismu, m.in. Nicolae Iorga uważali, że jedynym depozytariuszem trwałych wartości narodowych są rumuńscy chłopi, a przyczyną problemów społecznych i powstań chłopskich jest zapożyczenie obcych Rumunii zwyczajów, niewynikających z rumuńskiej tradycji. Z tym przekonaniem wiązali konieczność oświecenia ludu, podniesienia jego poziomu kulturalnego, uzdrowienie obyczajów i obudzenie świadomości narodowej. Przedstawiciele sămănătorismu kładli nacisk na tradycję i specyfikę narodową, zaś oświecenie chłopów miało przyczynić się do przywrócenia solidarnej wspólnoty narodowej. Wiele elementów składających się na koncepcje sămănătorismu znalazło kontynuację w programie kierunku zwanego gândirismem.
Sămănătorism przejął, w ograniczonej formie, założenia estetyczne, jakie wysunęła „Dacia literară”. Literatura miała być zaangażowana, a folklor i dzieje narodu rumuńskiego miały być podstawowymi źródłami inspiracji.
Utwory pisane w duchu sămănătorismu cechowała idealizacja wsi i pracy w polu, i wychwalanie społeczności chłopskiej jako ostatniej ostoi czystości obyczajów. Miasta zaś były przedstawiane jako siedliska wszelkiego zła i zepsucia. Postaciami pozytywnymi byli wyidealizowani chłopi, rdzennie rumuńscy bojarzy czy też duchowni i nauczyciele spełniający obowiązek szerzenia oświaty, zaś negatywnymi wyobcowani z narodu nowobogaccy.
Ze sămănătorismem związani byli pisarze: George Coșbuc, Dimitrie Anghel, Mihail Sadoveanu, Ştefan Octavian Iosif, Emil Gîrleanu, Constantin Sandu-Aldea (1874–1927), Ioan Adam (1875–1911), Ion Anton Bassarabescu (1870–1952), Ion Dragoslav (właśc. Ion Ivanciuc, 1875–1928). Przedstawicielami tego kierunku w poezji byli: George Vâlsan (1885–1935), George Tutoveanu (1872–1957), Natalia Negru (1882–1962), Alexandru Mateevici (1888–1917), Ştefan Petică (1877–1904), a w dramacie Alexandru Davila (1862–1929).
Poza tygodnikiem „Sămănătorul” program sămănătorismu reprezentowały m.in. pisma: „Luceafărul” (w początkowym okresie), „Făt-Frumos” (1904-1906), „Junimea literară” (1904), „Ramuri” (1905-1947), „Neamul românesc” (1906-1940), „Floarea darurilor” (1907), „Neamul românesc literar” (1908-1913), „Drum drept” (1913-1916).

</doc>
<doc id="892385" url="https://pl.wikipedia.org/wiki?curid=892385" title="Kirchendemenreuth">
Kirchendemenreuth

Kirchendemenreuth – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Neustadt an der Waldnaab. Leży około 7 km na północny zachód od Neustadt an der Waldnaab, przy drodze B22.
Dzielnice.
W skład gminy wchodzą następujące dzielnice: Altenparkstein, Denkenreuth, Döltsch, Glasern, Hahnenmühle, Holzmühle, Hutzlmühle, Klobenreuth, Kirchendemenreuth, Kriegshut, Lenkermühle, Menzlhof, Obersdorf, Oed, Püllersreuth, Scherreuth, Staudenhof, Steinreuth i Wendersreuth.

</doc>
<doc id="892391" url="https://pl.wikipedia.org/wiki?curid=892391" title="Mamerta">
Mamerta

Mamerta – imię żeńskie pochodzenia italskiego, żeński odpowiednik imienia Mamert, wywodzącego się od oskijskiego lub sabińskiego wariantu imienia boga Marsa – "Mamers", który w przypadkach zależnych (np. "Mamertis") miał temat "Mamert".
Patronem imienia Mamerta jest św. Mamert, biskup Vienne nad Rodanem, brat Mamerta Klaudiusza, poety i teologa.
Mamerta imieniny obchodzi 11 maja.

</doc>
<doc id="892394" url="https://pl.wikipedia.org/wiki?curid=892394" title="Lech Dymarski">
Lech Dymarski

Lech Henryk Dymarski (ur. 18 października 1949 w Poznaniu) – polski poeta, działacz opozycji demokratycznej w PRL, samorządowiec.
Życiorys.
Absolwent Wydziału Filologicznego UAM w Poznaniu (1977) i Studium Scenariuszowego PWSFTviT w Łodzi (dyplom w 1981). Związany z Teatrem Ósmego Dnia i Nową Falą.
W 1975 zbierał podpisy pod listem przeciwko zmianom w Konstytucji PRL, od 1976 współpracował z KOR-em, rozpowszechniał jego wydawnictwa. W 1977 zorganizował protest przeciwko zwolnieniu Stanisława Barańczaka z UAM. Publikował w „Zapisie”, „Pulsie”, „Krytyce”, paryskiej „Kulturze”, rosyjskim „Kontiniencie”.
Podczas wydarzeń sierpniowych w 1980 przyłączył się do skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. Zbierał również podpisy pod "Listem intelektualistów poznańskich" popierających strajki w Stoczni Gdańskiej. Przywiózł z Gdańska materiały i organizował poznańskie struktury „Solidarności”. Był członkiem Krajowej Komisji Porozumiewawczej, późniejszej Komisji Krajowej „S”, a także dziesięcioosobowego Krajowego Komitetu Strajkowego. Współredagował „Solidarność Wielkopolski” (1980–1981).
W stanie wojennym został internowany na ponad 10 miesięcy. Po zwolnieniu redagował i wydawał niezależne pisma „Komunikat” (1983–1989) i „Obecność”. Pisał też m.in. w „Solidarności Walczącej Oddział Poznań” i londyńskim „Aneksie”. W 1984 założył konspiracyjną Międzyzakładową Radę „Solidarności” w Poznaniu.
Od 3 kwietnia 1993 do 2 kwietnia 1995 był członkiem Krajowej Rady Radiofonii i Telewizji z wyboru Sejmu. Był także szefem Dyrekcji Programów Informacyjnych TVP, programu publicystycznego "W centrum Uwagi", wiceprezesem Polskiej Agencji Informacyjnej, doradcą Prezesa Rady Ministrów i Prezesa Najwyższej Izby Kontroli. Był członkiem Komitetu Obywatelskiego przy Lechu Wałęsie, prezesem Fundacji Obywatelskiej, członkiem zarządu Stowarzyszenia Dziennikarzy Polskich. Objął funkcję dyrektora Wielkopolskiego Muzeum Walk Niepodległościowych w Poznaniu, którym zarządzał do 2015.
W 1998, 2002, 2006 i 2010 wybierany do sejmiku wielkopolskiego, obejmował stanowiska przewodniczącego Komisji Kultury. Został przewodniczącym sejmiku III kadencji i następnie IV kadencji. W 2014 nie kandydował ponownie. Działał w AWS, później przystąpił do Platformy Obywatelskiej. Został także członkiem Stowarzyszenia Wolnego Słowa.
Żonaty z Ewą Kraskowską.
Odznaczenia i wyróżnienia.
Odznaczony Krzyżem Kawalerskim (1990, przez prezydenta RP na uchodźstwie), Oficerskim (2007) i Komandorskim (2014) Orderu Odrodzenia Polski.
W 2015 uhonorowany Krzyżem Wolności i Solidarności. Wyróżniony odznaką honorową „Za zasługi dla Województwa Wielkopolskiego”, odznaką „Zasłużony dla kultury”, nagrodą literacką „Polcul” (1980). W 2010 został laureatem nagrody honorowej „Świadek Historii” przyznanej przez Instytut Pamięci Narodowej.

</doc>
<doc id="892396" url="https://pl.wikipedia.org/wiki?curid=892396" title="Püchersreuth">
Püchersreuth

Püchersreuth – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Neustadt an der Waldnaab. Leży w Lesie Czeskim, około 6 km na północny wschód od Neustadt an der Waldnaab.
Dzielnice.
W skład gminy wchodzą następujące dzielnice: Eppenreuth, Ilsenbach, Püchersreuth, Wurz.
Oświata.
W gminie znajduje się 50 miejsc przedszkolnych (54 dzieci) oraz szkoła podstawowa (4 nauczycieli, 82 uczniów).

</doc>
<doc id="892399" url="https://pl.wikipedia.org/wiki?curid=892399" title="Störnstein">
Störnstein

Störnstein – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Neustadt an der Waldnaab. Leży w Lesie Czeskim, około 3 km na północny wschód od Neustadt an der Waldnaab.
Dzielnice.
W skład gminy wchodzą dwie dzielnice: Lanz, Störnstein.
Oświata.
W gminie znajduje się 50 miejsc przedszkolnych (52 dzieci).

</doc>
<doc id="892400" url="https://pl.wikipedia.org/wiki?curid=892400" title="Robotic Empire">
Robotic Empire

Robotic Empire to amerykańska wytwórnia płytowa z Richmond, w stanie Wirginia. Specjalizuje się w muzyce hardcore punk, metalcore oraz rock alternatywny. Do najpopularniejszych zespołów współpracujących z wytwórnią należą: City of Caterpillar, Circle Takes the Square, Daughters, Isis, Kayo Dot, Cave In, Red Sparowes oraz Hot Cross.
Robotic Empire pierwotnie działało pod nazwą Robodog Records, wydając swoje pierwsze 14 wydawnictw.

</doc>
<doc id="892403" url="https://pl.wikipedia.org/wiki?curid=892403" title="Theisseil">
Theisseil

Theisseil – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Neustadt an der Waldnaab. Leży w Lesie Czeskim, około 6 km na południowy wschód od Neustadt an der Waldnaab.
Dzielnice.
W skład gminy wchodzą trzy dzielnice: Edeldorf, Letzau, Roschau.

</doc>
<doc id="892404" url="https://pl.wikipedia.org/wiki?curid=892404" title="Linia Delwiga">
Linia Delwiga

Linia Delwiga – linia demarkacyjna pomiędzy wojskami Ukraińskiej Armii Halickiej a Wojskiem Polskim, ustalona w czerwcu 1919 r.
7 czerwca 1919 r. UHA pod dowództwem gen. Hrekowa rozpoczęła ofensywę czortkowską, w wyniku której odniosła kilkanaście zwycięstw i odzyskała część dawnego terytorium ZURL.
W tym czasie Dyrektoriat URL stwierdził, że spór o Galicję Wschodnią ma tylko charakter terytorialny i dotyczy ludności spornego obszaru, natomiast Armia Czerwona niesie państwu ukraińskiemu zagładę, czyli likwidację suwerenności i podporządkowanie Rosji sowieckiej. Dlatego też Symon Petlura rozpoczął z rządem polskim rozmowy na temat przymierza skierowanego przeciw bolszewikom. W zamian oferował powstrzymanie ofensywy UHA. 
16 czerwca 1919 r. delegacja URL, której przewodniczył gen. Serhij Delwig, bez konsultacji z władzami Zachodniego Obwodu URL (nazwa ZURL po Akcie Zjednoczenia), podpisała z przedstawicielami władz polskich umowę, która miała wejść w życie od 21 czerwca tego samego roku. Według tej ugody ustalono linię demarkacyjną, rozdzielającą oba wojska dnia 1 czerwca 1919 r., nazwaną później linią Delwiga.
Przebiegała ona przez Załoźce, wzdłuż rzeki Seret do Tarnopola, potem przez Ostrów, Litiatyn, wzdłuż rzek Złota Lipa i Dniestr do wsi Niezwiska.
Zawarcie tego porozumienia ocenione zostało przez Kwaterę Główną UHA jako gra Polaków na zwłokę w obliczu ponoszonej klęski. Dlatego też umowa ta nie została zatwierdzona przez dyktatora Jewhena Petruszewycza i pozostała tylko na papierze – wojska UHA nadal kontynuowały ofensywę na froncie polsko-ukraińskim. 21 czerwca 1919 ofensywa ukraińska straciła impet, 27 czerwca rozpoczęła się kontrofensywa Wojska Polskiego, dowodzona osobiście przez Józefa Piłsudskiego, 16 lipca oddziały Ukraińskiej Armii Halickiej zostały wyparte za Zbrucz. Wraz z nimi wycofał się rząd ZURL, urzędnicy państwowi oraz 100 tysięcy cywilnych uchodźców. 

</doc>
<doc id="892406" url="https://pl.wikipedia.org/wiki?curid=892406" title="Samanatorism">
Samanatorism



</doc>
<doc id="892409" url="https://pl.wikipedia.org/wiki?curid=892409" title="Robodog Records">
Robodog Records



</doc>
<doc id="892413" url="https://pl.wikipedia.org/wiki?curid=892413" title="Los Angeles Sparks">
Los Angeles Sparks

Los Angeles Sparks – kobiecy klub koszykarski, z siedzibą w mieście Los Angeles w stanie Kalifornia. Drużyna jest członkiem konferencji zachodniej ligi WNBA. Klub powstał w 1997, dwukrotnie wygrywając mistrzostwo w roku 2001, 2002, oraz trzykrotne zwycięstwo w konferencji w latach 2001–2003.

</doc>
<doc id="892414" url="https://pl.wikipedia.org/wiki?curid=892414" title="Janusz Kudyba">
Janusz Kudyba

Janusz Kudyba (ur. 12 lipca 1961 w Jeleniej Górze) – polski piłkarz, grający na pozycji napastnika, wychowanek Karkonoszy Jelenia Góra. Trener piłkarski z uprawnieniami UEFA Pro. Absolwent Akademii Wychowania Fizycznego we Wrocławiu. Aktualnie jeden z koordynatorów Klubu Biznesu Miedzi Legnica. Od lipca 2018 ekspert i komentator w stacji Polsat Sport. Stały ekspert legnickiego kanału piłkarskiego Niski Pressing.
Kariera seniorska.
Znany głównie z występów w Zagłębiu Lubin, z którym zdobył mistrzostwo i wicemistrzostwo Polski. Grał również w Motorze Lublin, Śląsku Wrocław, Lechu Poznań, Lechii Piechowice, GKS Bełchatów oraz norweskim SFK Lyn Oslo i szwedzkim Karlskrona AIF.
Kariera trenerska.
Karierę trenerską rozpoczął w 1996 r. w Szkole Mistrzostwa Sportowego Sport Contact Wrocław. Następnie pracował w Ravii Rawicz.
W latach 1999–2001 asystent trenerów Wojciecha Łazarka i Janusza Wójcika w Śląsku Wrocław. Od 2001 r. samodzielnie prowadził zespoły: Czarnych Żagań, Pogoni Świebodzin, Orła Ząbkowice Śl., GKS-u Kobierzyce i Gawina Królewska Wola. W 2006 roku był przymierzany do roli trenera w Śląsku Wrocław. Ostatecznie działacze porozumieli się z Tadeuszem Pawłowskim. W 2008 roku objął drużynę Zagłębia Sosnowiec. W 2011 szkoleniowiec Czarnych Żagań. Następnie związany z KS Polkowice.. W latach 2009–2011 i 2014–2015 dwukrotnie trener Miedzi Legnica. Od kwietnia 2013 dyrektor Akademii Piłkarskiej Miedzi Legnica. Od lutego 2016 r. wicedyrektor akademii Miedzi.
Inne.
Ekspert oraz komentator czterech stacji telewizyjnych: Canal Plus, Polsat Sport, Orange Sport i TVP Sport.
W marcu 2016 r. ogłosił start w wyborach na prezesa Okręgowego Związku Piłki Nożnej w Legnicy. W głosowaniu na Walnym Zebraniu Sprawozdawczo-Wyborczym, które odbyło się 8 kwietnia 2016 r., przegrał z urzędującą prezes Marią Kajdan.
W planach jest powstanie biografii Kudyby, która ma zostać napisana pod redakcją Pawła Kościółka.
Życie prywatne.
Ojciec Moniki (1981 r.) oraz Pawła (1988 r.), piłkarza i wychowanka Śląska Wrocław. Stryj Dariusza Kudyby (1986 r.), piłkarza i wychowanka Bałtyku Gdynia.

</doc>
<doc id="892416" url="https://pl.wikipedia.org/wiki?curid=892416" title="Władimir Suchomlinow">
Władimir Suchomlinow

Władimir Aleksandrowicz Suchomlinow (; ur. 16 sierpnia 1848 w Kownie, zm. 2 lutego 1926 w Berlinie) – rosyjski generał kawalerii, generał adiutant.
Młodość.
Ukończył I. Petersburski Korpus Kadetów i Nikołajewską Oficerską Szkołę Kawalerii. Od 1867 był oficerem w pułku huzarów lejb gwardii. W 1874 ukończył Mikołajewską Akademię Sztabu Generalnego. Od 25 października 1874 był adiutantem w I Gwardyjskiej Dywizji Kawalerii, potem starszym oficerem do zadań specjalnych w sztabie 1 Korpusu Armijnego i dowódcą szwadronu w pułku kirasjerów.
W czasie wojny rosyjsko-tureckiej 1877-1878 był w dyspozycji naczelnego dowódcy działającej armii wielkiego księcia Mikołaja Mikołajewicza (starszego). Za działania wojenne został nagrodzony orderem świętego Jerzego IV stopnia i złotą bronią. Od 11 kwietnia 1878 był oficerem do zadań specjalnych w sztabie 1 Korpusu Armijnego. Od 6 maja 1878 - kierującym sprawami Mikołajewskiej Akademii Sztabu Generalnego. Od 25 listopada 1884 - dowódcą 2 Pawłogradzkiego Pułku Lejb-Huzarskiego.
Od 10 stycznia 1886 został wyznaczony komendantem Oficerskiej Szkoły Kawalerii, a od 16 kwietnia 1898 - dowódcą 10 Dywizji Kawalerii. Od 25 maja 1899 objął funkcję szefa sztabu i pomocnika dowódcy, a od 23 października 1904 do 2 grudnia 1908 był dowódcą Kijowskiego Okręgu Wojskowego i jednocześnie generałem gubernatorem Kijowskim, Podolskim i Wołyńskim. 6 grudnia 1908 został generałem kawalerii.
Od 2 lutego 1908 był szefem Sztabu Generalnego. 11 marca 1909 został ministrem wojny i jednocześnie od 6 grudnia 1911 - członkiem Rady Państwa. W 1912 został generałem adiutantem.
Dalsze życie.
Był faworytem cara Mikołaja II i carycy Aleksandry Fiodorowny. Ignorował Dumę (parlament rosyjski), czym powodował niezadowolenie posłów. Car popierał go w tych działaniach m.in. mówiąc: "Po co z nimi się pan kłóci – pan jest moim ministrem".
Walczył z przewodniczącym Rady Ministrów Władimirem Kokowcowem i Mikołajem Mikołajewiczem Romanowem (młodszym). Był skłócony z rządem, jednak w zaistniałej sytuacji car radził mu nie zwracać uwagi na to co o nim mówią. W czasie wojny, kiedy wiosną 1915, na froncie nastąpił brak pocisków artyleryjskich i innego uzbrojenia, stan się zmienił. Jako główny oskarżający wystąpił wielki książę Mikołaj Mikołajewicz Romanow (młodszy) – naczelny dowódca Armii Rosyjskiej. 13 czerwca 1915 Suchomlinow został usunięty ze stanowiska ministra wojny, zachował tylko członkostwo w Radzie Państwa. 15 lipca 1915 pod wpływem opinii publicznej rozpoczęto śledztwo przeciwko niemu zarzucając zaniechanie, wykorzystywanie stanowiska służbowego, fałszerstwo i łapownictwo oraz zdradę państwa.
29 kwietnia 1916 aresztowany i osadzony w twierdzy Pietropawłowskiej w Piotrogrodzie. Mikołaj II próbował mu pomóc. 11 października 1916 został zwolniony z więzienia w twierdzy i osadzony w areszcie domowym. Po rewolucji lutowej 1917 wznowiono śledztwo. Przedstawiono zarzuty zdrady, braku działania i korupcji. Obwiniono go także o nieprzygotowanie sił zbrojnych Rosji do wojny. Został uznany za winnego nieprzygotowania armii do wojny i 20 września skazany na dożywotnią katorgę, zamienioną na karę więzienia i pozbawienie wszystkich praw. Po amnestii w związku z ukończeniem 70 lat, 1 maja 1918 zwolniony z więzienia wyjechał do Finlandii, a potem do Niemiec.

</doc>
<doc id="892417" url="https://pl.wikipedia.org/wiki?curid=892417" title="Robodog">
Robodog



</doc>
<doc id="892418" url="https://pl.wikipedia.org/wiki?curid=892418" title="Robotic Empire Records">
Robotic Empire Records



</doc>
<doc id="892421" url="https://pl.wikipedia.org/wiki?curid=892421" title="Kryzys polityczny na Ukrainie w 2007 roku">
Kryzys polityczny na Ukrainie w 2007 roku

Kryzys polityczny na Ukrainie, który miał miejsce w kwietniu 2007 roku.
Kryzys został zapoczątkowany ogłoszeniem przez prezydenta Ukrainy, Wiktora Juszczenkę dekretu rozwiązującego parlament – Radę Najwyższą Ukrainy i ogłaszającego przedterminowe wybory parlamentarne na maj 2007 roku. Prezydent swoją decyzję podjął po konsultacjach politycznych. Stwierdził, że partia premiera Wiktora Janukowycza Partia Regionów, tworząca główny trzon koalicji rządowej, łamie konstytucję Ukrainy przyciągając do swoich szeregów deputowanych partii socjalistycznej, komunistycznej oraz niezależnych, oferując w zamian stanowiska polityczne. Wśród polityków, którzy przeszli na stronę premiera Janukowycza był Anatolij Kinach, były premier, który w rządzie otrzymał stanowisko ministra gospodarki. Partia Janukowycza dążyła do osiągnięcia liczby 300 deputowanych, co zapewniłoby koalicji większość konstytucyjną, a co za tym idzie możliwość odrzucania prezydenckiego weta oraz dymisji prezydenta.
Kalendarium wydarzeń.
31 marca 2007 roku na Placu Niepodległości w Kijowie demonstrowało około 150 tysięcy zwolenników rozwiązania parlamentu z jednej strony i do 35 tysięcy popierających istniejący układ polityczny z drugiej.
2 kwietnia 2007 roku prezydent Wiktor Juszczenko podpisał wieczorem dekret o rozwiązaniu parlamentu. Przedterminowe wybory odbędą się 27 maja. Decyzji nie chcą podporządkować się siły polityczne Partii Regionów. Zwolennicy premiera Janukowycza twierdzą, iż dekret prezydencki jest nielegalny, i oczekują na decyzję Sądu Konstytucyjnego. Ten jednak przełożył rozpatrzenie sprawy z 11 kwietnia na następny tydzień. Deputowani Partii Regionów (której sztandarowym kolorem jest błękit) nie opuścili budynku parlamentu na znak protestu. Na Placu Niepodległości rozstawiają się namioty "niebieskich", którzy stwierdzili, że nie opuszczą placu do czasu, kiedy prezydent nie odwoła swojego dekretu.
4 kwietnia 2007 roku na Placu Niepodległości zebrał się tłum 30 tysięcy osób popierających premiera Wiktora Janukowycza.
6 kwietnia 2007 roku Partia Regionów wykluczyła ze swoich szeregów pojedynczych deputowanych należących wcześniej do Bloku Julii Tymoszenko i Naszej Ukrainy. W zamian, deputowani liczą na to, iż prezydent wycofa swój dekret o rozwiązaniu parlamentu.
11 kwietnia 2007 roku były prezydent Polski Aleksander Kwaśniewski spotkał się w Kijowie z premierem Ukrainy Wiktorem Janukowyczem, z szefem Rady Najwyższej Ołeksandrem Morozem oraz z liderką opozycji parlamentarnej Julią Tymoszenko.
4 maja 2007 roku prezydent Juszczenko porozumiał się z premierem Janukowyczem co do przeprowadzenia "w sposób uczciwy i demokratyczny" wyborów parlamentarnych na Ukrainie. Data przedterminowych wyborów ma zostać określona w wyniku posiedzenia grupy roboczej, złożonej z przedstawicieli kancelarii prezydenta, koalicji rządzącej, opozycji i rządu, w specjalnym dekrecie prezydenckim.
Kryzys zaostrzył się 24 maja po odwołaniu przez Juszczenkę Swiatosława Piskuna z funkcji prokuratora generalnego, powołując na to miejsce dotychczasowego zastępcę Wiktora Szemczuka. Piskun został jednak ponownie wprowadzony do budynku prokuratury przez komandosów z jednostki antyterrorystycznej "Bierkut", podlegającej Ministrowi Spraw Wewnętrznych Wasylowi Cuszce. Juszczenko wydał wówczas dekret, na podstawie którego, wojska podległe dotychczas MSW, przeszły pod dowództwo prezydenta. Premier Wiktor Janukowycz oraz marszałek Rady Najwyższej Ołeksandr Moroz określili te działania zamachem stanu.
26 maja autobusy, którymi ok. 3500 żołnierzy jechało na rozkaz prezydenta Juszczenki do Kijowa, zostały zatrzymane przez milicję drogową oraz deputowanych Partii Regionów. Celem przyjazdu żołnierzy miało być utrzymanie porządku w stolicy w trakcie zaplanowanych na 26 i 27 maja "Dni Kijowa".
27 maja nad ranem Wiktor Juszczenko ogłosił, że po ośmiogodzinnych negocjacjach z udziałem m.in. Wiktora Janukowycza, Ołeksandra Moroza i Julii Tymoszenko udało się wypracować kompromis, wyznaczając termin wyborów na 30 września 2007.

</doc>
<doc id="892422" url="https://pl.wikipedia.org/wiki?curid=892422" title="Akademia Nauk Stosowanych w Tarnowie">
Akademia Nauk Stosowanych w Tarnowie

Akademia Nauk Stosowanych w Tarnowie (do 2021 Państwowa Wyższa Szkoła Zawodowa w Tarnowie) – publiczna uczelnia zawodowa, utworzona na podstawie rozporządzenia Rady Ministrów z dnia 19 maja 1998 roku, jako pierwsza w kraju uczelnia tego typu kształcąca na poziomie licencjackim i inżynierskim ().
Uczelnia działa na podstawie Ustawy z dnia 26 czerwca 1997 roku o wyższych szkołach zawodowych ( z późniejszymi zmianami), statutu oraz innych przepisów wydanych na jej podstawie.
Wydziały i kierunki kształcenia.
Aktualnie (rok akademicki 2021/2022) Uczelnia oferuje studia w trybie stacjonarnym i niestacjonarnym I stopnia, licencjackie (3-letnie) lub inżynierskie (3,5-letnie) na 19 kierunkach:
Wydział Humanistyczny
Wydział Matematyczno-Przyrodniczy
Wydział Politechniczny
Wydział Administracyjno-Ekonomiczny
Wydział Ochrony Zdrowia
Wydział Sztuki
Uczelnia prowadzi także studia drugiego stopnia na dziewięciu kierunkach:
Wydział Administracyjno-Ekonomiczny
Wydział Humanistyczny
Wydział Ochrony Zdrowia
Wydział Politechniczny

</doc>
<doc id="892432" url="https://pl.wikipedia.org/wiki?curid=892432" title="Tina (rzeka)">
Tina (rzeka)

Tina ("Tyna", "Tejna") – rzeka na Żuławach Elbląskich, lewobrzeżny dopływ Elbląga o długości 40,03 km. W górnym biegu występuje pod nazwą Tina Górna.
Wypływa z obszaru depresyjnego, odwadniając równocześnie obszar Żuław, przez który przepływa. Uchodzi do rzeki Elbląg. W dolnym biegu przepływu rzeki występują obwałowania przeciwpowodziowe.

</doc>
<doc id="892445" url="https://pl.wikipedia.org/wiki?curid=892445" title="Jadwiga Podrygałło">
Jadwiga Podrygałło

Jadwiga Wanda Podrygałło, z d. Tomaszewska, pseud. „Isia”, „Szczeniak” (ur. 20 września 1919 w Warszawie, zm. 2 maja 2015 w Warszawie) – żołnierz Oddziału Dysk Armii Krajowej, porucznik. Uczestnik powstania warszawskiego.
Za pomoc dzieciom i propagowanie pośród młodzieży wiedzy o okresie okupacji i powstaniu warszawskim odznaczona Orderem Uśmiechu. Za kultywowanie pamięci o Słowakach walczących w powstaniu warszawskim została odznaczona najwyższym słowackim odznaczeniem Orderem Podwójnego Białego Krzyża.
Żona Stanisława Podrygałło. Jej bratem był rzeźbiarz Lubomir Tomaszewski (1923–2018). Jest stryjeczną siostrą znanego komentatora sportowego Bohdana Tomaszewskiego.

</doc>
<doc id="892446" url="https://pl.wikipedia.org/wiki?curid=892446" title="Klauzula waloryzacyjna">
Klauzula waloryzacyjna

Klauzula waloryzacyjna – zastrzeżenie umowne, przez które strony umawiają się, że wykonanie zobowiązania nastąpi poprzez spełnienie świadczenia (najczęściej pieniężnego) w rozmiarze lub ilości wynikających z określonego miernika. Przelicznikiem może być cena innego towaru, kurs obcej waluty, złota czy innych surowców. Waloryzacja umowna ma na celu zabezpieczenie obu stron kontraktu przed ryzykiem zmiany wartości świadczenia umownego (najczęściej pieniądza krajowego). 
Miernik waloryzacyjny określa jedynie rozmiar świadczenia, którego spełnienie równoznaczne będzie z wykonaniem zobowiązania, co odróżnia omawiane zastrzeżenie od klauzuli efektywnej zapłaty.

</doc>
<doc id="892458" url="https://pl.wikipedia.org/wiki?curid=892458" title="Sung Kang">
Sung Kang

Sung Kang (kor. Kang Sung-Ho; 강성호; ur. 8 kwietnia 1972 w Gainesville, w stanie Georgia) – amerykański aktor i producent pochodzenia koreańskiego. Wystąpił w pięciu filmach z serii "Szybcy i wściekli" w roli Hana Lue, którą po raz pierwszy zagrał w dramacie kryminalnym Justina Lina "Better Luck Tomorrow" (2002). W 2013 został właścicielem restauracji Saketini w Brentwood, w Kalifornii. W 2012 na VC FilmFest - Los Angeles Asian Pacific Film Festival otrzymał nagrodę specjalną Jury za występ jako JP w komediodramacie "Sunset Stories" (2012), a w 2016 na tymże festiwalu za rolę Mitcha Kayne’a w dreszczowcu romantycznym "Pali Road" (2015) odebrał nagrodę za całokształt twórczości.

</doc>
<doc id="892464" url="https://pl.wikipedia.org/wiki?curid=892464" title="Nowiec (województwo zachodniopomorskie)">
Nowiec (województwo zachodniopomorskie)

Nowiec () – dawna osada w Polsce, położona w województwie zachodniopomorskim, w powiecie białogardzkim, w gminie Białogard, na południowy zachód od Podwilcza.
Dawny majątek rycerski ("Rittergut"), będący do 1783 we władaniu rodziny von Podewils. W l. 30. XIX wieku wymieniana jako domena szlachecka z 4 domami i 33 mieszkańcami w rejencji koszalińskiej, w powiecie białogardzkim. W 1863 osadę zamieszkiwały 52 osoby. W 1867 w majątku – łącznie z należącym doń młynem – zamieszkiwało 60 osób. Osada składała się z 6 budynków mieszkalnych i 8 budynków gospodarczych. W miejscowości hodowano 12 koni, 23 woły, 536 owiec, 9 świń, 1 kozę; ponadto znajdowało się tu 8 uli. Do młynarza należał koń, krowa, 4 owce, 3 świnie oraz 2 ule. W początku XX wieku majątek zamieszkiwały 54 osoby. W 1908 obszar dworski wchodził w skład obwodu w Rarwinie.
22 października 1949 roku miejscowość oficjalnie otrzymała polską nazwę.

</doc>
<doc id="892465" url="https://pl.wikipedia.org/wiki?curid=892465" title="Bruno Schulz (zespół muzyczny)">
Bruno Schulz (zespół muzyczny)

Bruno Schulz – polska rockowa grupa muzyczna założona w 2003 w Kielcach. 
Zespół Bruno Schulz został założony wiosną 2003. W 2007 zadebiutowali płytą "Ekspresje, depresje, euforie" (Luna Music). Singiel G"dy więdną kwiaty" znalazł się na pierwszym miejscu Listy Przebojów Radia Bis - Mocna Trzydziestka. Magazyn Teraz Rock uznał "Ekspresje, depresje, euforie" za jedną z trzech najlepszych polskich płyt wiosny 2007 roku. Przychylne recenzje pojawiły się także w miesięczniku Machina oraz w internetowych serwisach muzycznych. Teledysk autorstwa Remigiusza Wojaczka emitowany był w programach Telewizji Polskiej oraz w stacjach muzycznych i kulturalnych. W czerwcu 2007 roku zespół zagrał na Open'er Festival w Gdyni.
Pod koniec 2008 roku muzycy podpisali kontrakt fonograficzny z wytwórnią S.P. Records, w konsekwencji, w lutym, 2009 roku ukazała się druga płyta zatytułowana "Europa wschodnia". 
Rok po ostatnim wydawnictwie nakładem S.P. Records ukazała się trzecia publikacja – "Nowy Lepszy Człowiek". Materiał zarejestrowano w Manximum Records Studio w Łodzi. Realizacją dźwięku zajął się Michał Marciniak, a miksem i masteringiem Tomasz Bonarowski. Pierwszym singlem z płyty był utwór "Szybki świat".
16 lutego 2013 nakładem wydawnictwa Fonografika ukazała się czwarta płyta zespołu Bruno Schulz pt. "Wyspa". Materiał zarejestrowany został w Hasselhoff studio w Łodzi. Producentem i realizatorem nagrań jest Paweł Cieślak. Pierwszy singel pt. "Z bliska" dotarł do 2. miejsca listy przebojów Radia Eska Rock. Teledysk do utworu "Z bliska" emitowany jest m.in. na antenie TVP Kultura, Kino Polska Muzyka i innych stacji telewizyjnych. We wrześniu 2013 do rozgłośni trafił drugi singiel z płyty pt. "Nawet z Tobą". 7 marca 2014 "Wyspa" otrzymała tytuł Łódzkiej Płyty Roku 2013 w plebiscycie "Gazety Co Jest Grane". 
11 grudnia 2015 premierę miał piąty album zespołu pt. Imperium. Podobnie jak "Wyspa", materiał został zarejestrowany w studiu Pawła Cieślaka w Łodzi. Album został wydany przez Winylowo Records. Na płycie znajduje się 11 utworów. Do singla Horyzont powstał teledysk, który stworzył Jakub Romanowicz. W późniejszym czasie powstały również teledyski do utworów "Srebrne oceany" oraz "Rozmycie".
W styczniu 2018 zespół ogłosił zakończenie działalności i wyruszył w pożegnalną trasę, obejmującą koncerty w 8 miastach w Polsce.

</doc>
<doc id="892466" url="https://pl.wikipedia.org/wiki?curid=892466" title="Paccianus">
Paccianus



</doc>
<doc id="892469" url="https://pl.wikipedia.org/wiki?curid=892469" title="Ae">
Ae

Ae występuje między innymi w łacinie i odpowiada współcześnie wymowie /e/, w łacinie klasycznej zbliżone do niemieckiego ei, a w archaicznej /aj/. Bywa też zastępowane ligaturą æ. W języku niemieckim zastępuje "ä" przy braku odpowiednich czcionek i/lub klawiatury. Ponadto łacińskiemu "ae" odpowiada niemieckie "ä".

</doc>
<doc id="892473" url="https://pl.wikipedia.org/wiki?curid=892473" title="Anthologia Best 2CD (Haris Alexiou)">
Anthologia Best 2CD (Haris Alexiou)

"Anthologia Best 2CD (Haris Alexiou)" – podwójny album Haris Alexiou podsumowujący jej karierę od pierwszych nagrań (Minos), utworów nagrywanych dla Universal, oraz z jej własnego studia Estia. Na płycie znalazło się 40 jej piosenek razem z broszurą z tekstami słów.
Drugie CD.
Anthologio MINOS-EMI-ESTIA, 2004.
Gia ena tango.
Gia ena tango (ang. "For a Tango", Za tango) – w 1997 utwór był hitem muzycznym w Grecji. Jest jednym z dwóch tang obok "Nefeli's tango" nagranym przez artystkę. Utwór jest tańczony jako tango nuevo. "Gia ena tango" jest pierwszym utworem na płycie "Ena Fili Tou Kasmou" (Pocałunek dla świata) wydanym w 1997 przez Mercury/Polygram Music. Polskie wykonanie "Gia ena tango" znajduje się na wydanej w 2005 roku płycie Mai Sikorowskiej pod tytułem "Kraków-Saloniki". Hiszpańskie tłumaczenie "Per una cançó" wykonywane jest przez Marię del Mar Bonet.

</doc>
<doc id="892494" url="https://pl.wikipedia.org/wiki?curid=892494" title="Zamek w Świdwinie">
Zamek w Świdwinie

Zamek w Świdwinie – średniowieczny zamek rycerski w Świdwinie.
Zamek znajduje się na lewym brzegu Regi, na północny zachód od miasta lokacyjnego. Pierwotnie gotycki, w XVIII wieku przebudowany w stylu klasycyzującego baroku z zachowaniem elementów architektonicznych z XIV wieku.
Historia zamku.
Pierwszy zamek w Świdwinie powstał z fundacji margrabiów brandenburskich z dynastii askańskiej pod koniec XIII wieku. Zbudowane na ich zlecenie założenie obronne składało się z obwodu warownego w formie nieregularnego trapezu oraz długiego domu mieszkalnego stojącego przy kurtynie północnej.
Właściwe "castrum" zaczęli wznosić dopiero kolejni właściciele miasta Wedlowie na początku XIV wieku. Sprzedali oni w 1384 roku zamek zakonowi krzyżackiemu na siedzibę wójtostwa. Krzyżacy dokonali rozbudowy i przebudowy pierwotnego założenia. Na przełomie XIV i XV wieku rozebrali stary dom mieszkalny, wznieśli wschodnie skrzydło i duży ceglany budynek na siedzibę wójta przy kurtynie północnej. Wzniesiono również w tym czasie nową bramę i wieżę przybramną. W 1445 roku zamek kupił elektor brandenburski Fryderyk II. Na początku XVI wieku przebudowano bramę i wzniesiono przedbramie.
Od 1540 roku zamek użytkowali joannici. W XVIII wieku za ich sprawą dokonano barokizacji oraz przebudowy i rozbudowy obiektu. Wzniesiono dwa nowe skrzydła i zamknięto ostatecznie dziedziniec.
W 1808 roku joannicka komandoria w Świdwinie została zlikwidowana, a zamek przeszedł na własność rządu pruskiego. Przeznaczono go na siedzibę urzędów.
Po 1945 roku zamek został zdewastowany, a następnie spłonął. Został odbudowany w latach 1962-1968. Obecnie użytkowany jest przez ośrodek kultury. Co roku na zamku odbywa się konkurs poetycki im. Jana Śpiewaka.

</doc>
<doc id="892514" url="https://pl.wikipedia.org/wiki?curid=892514" title="Yaqui">
Yaqui

 

</doc>
<doc id="892516" url="https://pl.wikipedia.org/wiki?curid=892516" title="Zielona Góra (Pojezierze Kaszubskie)">
Zielona Góra (Pojezierze Kaszubskie)

Zielona Góra (kaszb. "Zélonô Góra") – wzniesienie pasma morenowych Wzgórz Szymbarskich (265,6 m n.p.m.), położone w kierunku zachodnim od Kartuz na obrzeżach Kaszubskiego Parku Krajobrazowego.

</doc>
<doc id="892518" url="https://pl.wikipedia.org/wiki?curid=892518" title="Klauzula efektywnej zapłaty">
Klauzula efektywnej zapłaty

Klauzula efektywnej zapłaty - zastrzeżenie umowne, w którym strony umawiają się, że wykonanie zobowiązania wyrażonego w walucie obcej może nastąpić wyłącznie przez spełnienie świadczenia w tej walucie. W ten sposób pieniądz krajowy przestaje pełnić w stosunkach między stronami rolę środka płatniczego i traci zdolność umarzania zobowiązań pieniężnych. Klauzula efektywnej zapłaty może występować w dwóch wariantach - może nakładać zobowiązanie na dłużnika, albo tylko upoważniać go do spełnienia świadczenia w walucie obcej. W pierwszym przypadku, jedynym sposobem uregulowania długu jest zapłata dokonana w umówionej walucie zagranicznej (tzw. klauzula efektywnej waluty). W drugim natomiast dłużnik ma prawo wyboru: czy dokonać zapłaty w walucie zagranicznej wskazanej w umowie, czy też w pieniądzu krajowym, bowiem obie postaci zapłaty doprowadzą do wygaśnięcia zobowiązania.
W polskim prawie możliwość zastrzeżenia klauzuli efektywnej zapłaty reguluje art. 358 KC, który po nowelizacji z 23 października 2008 r. () stanowi, iż ustawa, orzeczenie sądowe będące źródłem zobowiązania lub czynność prawna mogą zastrzec spełnienie świadczenia wyłącznie w walucie obcej. 

</doc>
<doc id="892530" url="https://pl.wikipedia.org/wiki?curid=892530" title="Yaqui (plemię)">
Yaqui (plemię)

Yaqui – plemię Indian zamieszkujących dolinę rzeki Yaqui w meksykańskim stanie Sonora.
Yaqui nazywają siebie "Yoeme", co w ich języku oznacza człowieka. Swój kraj nazywają "Hiakim". Od tego słowa pochodzi prawdopodobnie nazwa plemienia.

</doc>
<doc id="892553" url="https://pl.wikipedia.org/wiki?curid=892553" title="Rybojedzko">
Rybojedzko

2 miejscowości w Polsce:

</doc>
<doc id="892554" url="https://pl.wikipedia.org/wiki?curid=892554" title="Stereo typ">
Stereo typ

Stereo typ – album Kayah wydany 22 sierpnia 2003 roku.
O albumie.
Artystka sama napisała swoje piosenki, z wyjątkiem "Testosteronu" i "Do It Right", gdzie w obu wypadkach w tworzeniu muzyki pomógł jej Krzysztof Pszona, a słowa do "Do It Right" napisała Mika Urbaniak.
Płyta ma dosyć "czarne" brzmienie: nu-soul w "Większym apetycie" czy "Terenie zaminowanym", stylizowane na lata 70. taneczne funky w "Jeszcze ta noc", klubowy house w promującym album "Testosteronie" czy nawet jungle w "Nigdy się nie dowiem czy". Album jest jednak zróżnicowany, znajdują się tu takie elementy jak np. dźwięk skrzypiec w "Testosteronie", slide guitar w "Prośbie do Twoich ust" czy brzmienie orientalnych instrumentów w "Dobre złe nieważne".
Album zadebiutował na pierwszym miejscu listy sprzedaży OLiS i osiągnął status złotej płyty. Już pod koniec listopada 2003 roku album przekroczył nakład 45 tysięcy egzemplarzy.
Kayah zaprezentowała nowe utwory z płyty "Stereo typ" 23 sierpnia 2003 roku, podczas 40. jubileuszowego koncertu na Sopot Festival w Operze Leśnej w Sopocie. Wystąpiła przed Ricky Martinem. Jesienią 2003 roku odbyła się klubowa trasa koncertowa StereoTour, która zgromadziła blisko 15-tysięczną publiczność.
W 2004 roku Kayah otrzymała 7 nominacji do Nagrody Muzycznej Fryderyk w następujących kategoriach: piosenka roku ("Testosteron"), wokalistka roku, produkcja muzyczna roku ("Stereo typ"), kompozytor roku, autor roku, album roku pop ("Stereo typ"), videoklip roku ("Testosteron"). Również w 2005 roku była ponownie nominowana w kategorii wokalistka roku.

</doc>
<doc id="892555" url="https://pl.wikipedia.org/wiki?curid=892555" title="Giovanni Battista Martini">
Giovanni Battista Martini

Giovanni Battista Martini, znany powszechnie jako Padre Martini (ur. 24 kwietnia 1706 w Bolonii, zm. 3 sierpnia 1784 tamże) – włoski kompozytor, pedagog, teoretyk muzyki, franciszkanin konwentualny (OFMConv).
Życiorys.
Był synem skrzypka. Jego nauczycielami muzyki byli Angelo Predieri (klawesyn), Giovanni Antonio Ricieri (kontrapunkt), Giacomo Antonio Perti (kompozycja) i Francesco Antonio Pistocchi (śpiew). Studiował także matematykę u Francesca Marii Zanottiego. W 1721 roku wstąpił do klasztoru franciszkanów konwentualnych. W 1725 roku został kapelmistrzem w bazylice św. Franciszka w Bolonii, w 1729 roku otrzymał święcenia kapłańskie. W 1758 roku został przyjęty na członka Accademia dell’Istituto delle Scienze i Accademia Filarmonica w Bolonii, a w 1776 roku na członka Accademia dell’Arcadia w Rzymie.
Twórczość.
Był nie tylko płodnym kompozytorem, ale też historykiem muzyki, teoretykiem i pedagogiem, cieszącym się autorytetem wśród współczesnych. Chociaż nigdy nie opuścił Włoch, utrzymywał regularną korespondencję z czołowymi osobistościami świata kultury swojej epoki. Jego dorobek epistolarny szacowany jest na ponad 6000 listów. Do uczniów Martiniego należeli Johann Christian Bach, Niccolò Jommelli, André Ernest Modeste Grétry, Christoph Willibald Gluck i Wolfgang Amadeus Mozart.
Zgromadził bogaty księgozbiór, w 1770 roku oszacowany przez Charlesa Burneya na około 17 tysięcy woluminów. Opus magnum Martiniego był projekt obszernej, wielotomowej historii muzyki pt. "Storia della musica", z którego zdołał zrealizować jedynie trzy tomy poświęcone muzyce w starożytnej Grecji (wyd. Bolonia 1757, 1770 i 1781). Był też autorem pracy teoretycznej "Esemplare ossia Saggio fondamentale practice di contrappunto" (wyd. Bolonia 1774–1775).
Jako kompozytor pozostawił po sobie przeszło 2500 utworów (w tym około 1000 kanonów), reprezentujących większość uprawianych ówcześnie gatunków. W muzyce religijnej był zwolennikiem kontrapunktu i oszczędności stylistycznej, w muzyce instrumentalnej nawiązywał do dorobku szkoły bolońskiej. Zasłynął przede wszystkim jako twórca polifonicznych utworów religijnych, skomponował także 24 sinfonie i około 100 sonat na instrumenty klawiszowe.

</doc>
<doc id="892556" url="https://pl.wikipedia.org/wiki?curid=892556" title="Rybojedzko (województwo lubuskie)">
Rybojedzko (województwo lubuskie)

Rybojedzko – osada w Polsce położona w województwie lubuskim, w powiecie słubickim, w gminie Cybinka.
W latach 1975–1998 miejscowość administracyjnie należała do województwa zielonogórskiego.
Miejscowość położona jest przy drodze lokalnej Bieganów – Rybojedzko – Tawęcin, nad rzeką Odra. 

</doc>
<doc id="892557" url="https://pl.wikipedia.org/wiki?curid=892557" title="Nicole Provis">
Nicole Provis



</doc>
<doc id="892561" url="https://pl.wikipedia.org/wiki?curid=892561" title="Tawęcin">
Tawęcin

Tawęcin – osada w Polsce położona w województwie lubuskim, w powiecie słubickim, w gminie Cybinka.
W latach 1975–1998 miejscowość administracyjnie należała do województwa zielonogórskiego.
Miejscowość położona jest na drodze lokalnej Bieganów – Rybojedzko – Tawęcin.

</doc>
<doc id="892569" url="https://pl.wikipedia.org/wiki?curid=892569" title="Zwierciadło kuliste">
Zwierciadło kuliste



</doc>
<doc id="892572" url="https://pl.wikipedia.org/wiki?curid=892572" title="Let go">
Let go



</doc>
<doc id="892573" url="https://pl.wikipedia.org/wiki?curid=892573" title="Smokrzyn łojodajny">
Smokrzyn łojodajny

Smokrzyn łojodajny ("Triadica sebifera"), zwany także łojowym drzewem i maścierzą łojodajną – gatunek drzewa z rodziny wilczomleczowatych ("Euphorbiaceae"). Pochodzi z wschodniej Azji, występuje przede wszystkim we wschodniej części kontynentalnych Chin i na Tajwanie. Występuje również w południowej części Stanów Zjednoczonych jako gatunek inwazyjny, gdzie roślinę sprowadzono w czasach kolonialnych.
Gatunek ujęty jest na liście inwazyjnych gatunków stwarzających zagrożenie dla Unii Europejskiej.

</doc>
<doc id="892574" url="https://pl.wikipedia.org/wiki?curid=892574" title="Dzierzgoń (rzeka)">
Dzierzgoń (rzeka)

Dzierzgoń (niem. "Sorge") – rzeka Pojezierza Iławskiego, przepływająca przez województwo warmińsko-mazurskie i pomorskie.
Bierze swój początek na wysokości 125 m n.p.m. Przepływa przez obszary Pojezierza Iławskiego i depresję Żuław, uchodząc do jeziora Druzno. Rzekę Dzierzgoń można – ze względu na jej charakter – podzielić na dwa odcinki: wysoczyznowy, kręty o szybkim przepływie i dużym spadku, oraz odcinek znajdujący się poniżej miasta Dzierzgoń, gdzie rzeka wyrównuje swój bieg i znacznie zmniejsza prędkość przepływu, stając się typowym ciekiem nizinnym płynącym w wałach przeciwpowodziowych. 
Według niektórych (nieoficjalnych) źródeł przepływ rzeki zalicza się do przepływu rzeki Elbląg wypływającej z jeziora Druzno i uchodzącej do Zalewu Wiślanego.
Długość całkowita: 57,25 km.
Średnia szerokość: 6 m.
Maksymalna głębokość: 3 m.
Minimalna głębokość: 0,5 m
Przebieg rzeki.
Za przebieg źródłowy (górny) uznaje się odcinek od Wielkiego Dworu do Myślic. Odcinek środkowy przebiega meandrami na wschód, zachód i południe od Dzierzgonia przez Stare Miasto. Natomiast odcinek ujściowy (dolny) przebiega przez depresyjny odcinek Żuław Elbląskich na północ od Dzierzgonia przez Bągart, Stare Dolno i Dzierzgonkę. Odcinek ten był dawniej żeglowny (w 1944/45 rejsy statków Elbląg – Żukowo – Dzierzgonka, wcześniej nawet do Starego Dolna i Bągartu). W latach 50. i 60. statki spacerowe białej floty z Elbląga docierały do miejscowości Brudzędy Wielkie (poniżej Starego Dolna).

</doc>
<doc id="892576" url="https://pl.wikipedia.org/wiki?curid=892576" title="Kiau-czou">
Kiau-czou



</doc>
<doc id="892577" url="https://pl.wikipedia.org/wiki?curid=892577" title="Jean-François Jodar">
Jean-François Jodar

Jean-François Jodar (ur. 2 grudnia 1949 w Montereau-Fault-Yonne) – piłkarz francuski grający na pozycji obrońcy, a także trener piłkarski.
Kariera piłkarska.
W swojej karierze Jodar grał w 4 klubach: Stade de Reims, RC Strasbourg, Olympique Lyon i FC Montceau Bourgogne.
W reprezentacji Francji Jodar zadebiutował w 1972 roku, a reprezentacyjną karierę kończył w 1975. Ogółem w reprezentacji "Tricolores" wystąpił w 6 meczach i zdobył 1 gola.

</doc>
<doc id="892578" url="https://pl.wikipedia.org/wiki?curid=892578" title="Jean-Francois Jodar">
Jean-Francois Jodar



</doc>
<doc id="892580" url="https://pl.wikipedia.org/wiki?curid=892580" title="Ricoeur">
Ricoeur



</doc>
<doc id="892581" url="https://pl.wikipedia.org/wiki?curid=892581" title="Eliade">
Eliade



</doc>
<doc id="892594" url="https://pl.wikipedia.org/wiki?curid=892594" title="Paccianus (wysłannik Sulli)">
Paccianus (wysłannik Sulli)

Paccianus - wysłannik Sulli znany z żywota Sertoriusza pióra Plutarcha (Plutarch, "Sertorius", 9). Gdy Sertoriusz przeprawił się do Mauretanii, by pomóc walczącym przeciw Ascalisowi chcącemu odzyskać władzę nad tym krajem, Sulla wysłał na pomoc Ascalisowi armię pod dowództwem Paccianusa. Paccianus przegrał jednak bitwę z przeciwnikami Ascalisa, do których dołączył Sertoriusz. Sertoriusz kazał zabić Paccianusa i zebrać jego żołnierzy ocalałych po bitwie, a następnie zajął miasto Tingis, w którym schronił się Ascalis.

</doc>
<doc id="892596" url="https://pl.wikipedia.org/wiki?curid=892596" title="Pistolet Mauser M1910">
Pistolet Mauser M1910

Pistolet Mauser M1910 – niemiecki, kieszonkowy pistolet samopowtarzalny produkowany w okresie międzywojennym.
Historia.
Na początku XX wieku w większości krajów Europy nie istniały przepisy regulujące dostęp obywateli do broni palnej. Podstawową barierą ograniczającą popyt na bron krótką była cena produkowanych w znacznym stopniu ręcznie rewolwerów. Sytuacja zmieniła się po rozpoczęciu masowej produkcji pistoletów samopowtarzalnych. Były one tańsze od rewolwerów i w rezultacie sprzedawane w dużej liczbie. Rozpowszechnienie kieszonkowych pistoletów samopowtarzalnych sprawiło, że kolejne kraje europejskie zaczęły regulować dostęp obywateli do broni palnej.
W Niemczech odpowiednie przepisy zostały wprowadzone w 1908 roku. Wymagały one pozwolenia na posiadanie broni o kalibrze powyżej 7 mm. W rezultacie wzrósł udział w rynku pistoletów zasilanych nabojem 6,35 mm Browning, na które niepotrzebne było zezwolenie władz. Nowe przepisy postawiły w trudnej sytuacji firmę Mauser, która nie produkowała innych pistoletów poza Mauserem C/96 kalibru 7,63 mm Mauser.
W tym czasie Mauser nie dysponował żadnym projektem pistoletu samopowtarzalnego o kalibrze poniżej 7 mm. W celu przyspieszenia prac postanowiono zmniejszyć eksperymentalny pistolet Mauser M1909 kalibru 9 mm Mauser Versuch III (nabój identyczny wymiarowo z 9 mm Parabellum, ale o zmniejszonym ładunku miotającym). W rezultacie nowy pistolet miał znacznie solidniejszą budowę i większe wymiary niż inne oferowane w tym czasie pistolety kalibru 6,35 mm. Większe wymiary, a zwłaszcza dłuższy chwyt, ułatwiały strzelanie i pozwoliły na wyposażenie pistoletu w dziewięcionabojowy magazynek, największy wśród pistoletów kalibru 6,35 mm dostępnych ówcześnie na niemieckim rynku. Konstrukcja pistoletu była chroniona 12 patentami.
Pomiędzy 1910 a 1913 rokiem wyprodukowano 61 000 pistoletów Mauser M1910. W 1911 roku sprzedano ich 11 012, w 1912 – 30 291, a 1913 – 18 856 sztuk. Pistolety te miały boczny zatrzask pokrywki mechanizmu spustowego są określane w literaturze jako Mauser M1910 model I (w literaturze angielskojęzycznej jako "M1910 Side Latch").
W 1914 roku rozpoczęto produkcję pistoletu Mauser M1910/14 (Mauser M1910 model II). Pistolety tej wersji mają numery seryjne z zakresu 61 000-152 000 (produkcja z lat 1914–1917) i 200 000–221 000 (1919–1921). Pistolety Mauser M1910/14 mają szereg drobnych zmian konstrukcyjnych. Zmiany były związane z wprowadzeniem do produkcji pistoletu Mauser M1914 kalibru 7,65 mm Browning i decyzją o ujednoliceniu obu wzorów. Rezultatem tego był brak wymienności części pomiędzy pistoletami M1910 wyprodukowanymi przed i po 1914 roku. Pistolety Mauser M1910/14 nie mają bocznego zatrzasku pokrywki mechanizmu spustowego, a przycisk służący do odbezpieczania broni ma w tej wersji średnice 6, a nie jak wcześniej 4 milimetry. Po wybuchu I wojny światowej duża liczba pistoletów Mauser M1910/14 trafiła do uzbrojenia armii niemieckiej. W oddziałach tyłowych zastępowały one pistolety P08 przekazywane oddziałom walczącym na froncie. Wyprodukowano około 112 tysięcy pistoletów Mauser M1910 model II.
W 1921 roku rozpoczęto produkcję pistoletów M1910 model III. Od modelu II różnią się one liczbą rowków służących do odciągania zamka (siedem zamiast dziewięciu) i mają numery od 221 800 do 345 000. Odmiana ta była szeroko eksportowana (największym odbiorca była Portugalia), w tym także do Polski. Pistolety tej wersji są najliczniej zachowanymi Mauserami M1910.
W 1928 roku rozpoczęto produkcję Mauserów M1910 model IV. Od modelu III pistolety te różnią się wyłącznie układem napisów na zamku (napisy w dwóch, a nie jednym rzędzie). Pistolety tej wersji mają numery 345000-403 300.
Ostatnią wersją Mausera M1910 był M1910/34 (Mauser M1910 model V). Miały one nowe, jednoczęściowe okładki wzorowane na okładkach Mausera M1914/34 i przejęta z Mausera M1914 iglice z integralną żerdzią. Na ostatnich kilku tysiącach pistoletów tej wersji numery seryjne są nabite w wyfrezowanych zagłębieniach (podobnie jak w Mauserze M1934). Numery seryjne Mauserów M1910/34 zawierają się w zakresie od ok. 403 300 do 429 000. Łącznie wyprodukowano około 381 000 Mauserów M1910 wszystkich odmian.
Opis.
Mauser M1910 był bronią samopowtarzalną. Automatyka broni działała na zasadzie Odrzutu zamka swobodnego. Lufa gwintowana (6 bruzd prawoskrętnych) jest utrzymywana w szkielecie przez dwa elementy pod lufą, przez które przechodzi żerdź sprężyny powrotnej. Skrzydełko na końcu żerdzi jest zaczepem służącym do rozkładania broni. Pistolet składa się zaledwie z 31 części, ale zostało to osiągnięte za cenę komplikacji ich kształtu (co skomplikowało i podrożyło produkcję). Między innymi wszystkie dźwignie obracają się na integralnych czopach, co pozwoliło uniknąć stosowania oddzielnych osi. Wszystkie części pistoletu są frezowane.
Mechanizm spustowy pozwalał na prowadzenie ognia pojedynczego. Umieszczony jest w wycięciu szkieletu i nakryty pokrywką. W pierwszej wersji pokrywka była mocowana dźwignią, na której osi osadzony był spust, w następnych modelach spust osadzono na czopie będącym występem szkieletu, pokrywka była wsuwana, a po złożeniu broni utrzymywana w miejscu przez zamek (wyjmowaną ją do góry). Spust dwuczęściowy. Nacisk na język spustowy powodował ruch spustu wewnętrznego działającego na dźwignię spustową. Pomiędzy występami spustu wewnętrznego i dźwigni spustowej umieszczona jest obrotowa dźwignia pełniąca rolę przerywacza i bezpiecznika od strzałów przedwczesnych.
Po wystrzeleniu ostatniego naboju zamek zatrzymywał się w tylnym położeniu na wewnętrznym zaczepie zamka. Zaczep ten pełnił równocześnie role wyrzutnika i bezpiecznika magazynkowego. Zgrupowanie tych ról w jednej części pozwoliło uprości konstrukcję, ale sprawiło, że element ten miał kształt ściętego trójkąta zawieszonego ścięciem do dołu na osi i był trudny do wykonania. W górnym lewym rogu tej części znajdowały się występy pełniące funkcje wyrzutnika i bezpiecznika magazynkowego, górnym prawym występ zaczepu zamkowego, a w dolnym lewym występ blokujący dźwignie spustową po wyjęciu magazynka. Po wyjęciu magazynka nacisk sprężyny zaczepu obracał ten element i podparcie zaczepu iglicy występem lewego, dolnego wierzchołka co powodowało zabezpieczenie broni. Włożenie magazynka, powodowało odbezpieczenie broni, a jeśli zamek znajdował się w tylnym położeniu także jego zwolnienie (zamka nie można było zwolnic w inny sposób).
Mechanizm uderzeniowy, iglicowy. Sprężyna uderzeniowa śrubowa, osadzona na żerdzi. Początkowo żerdź była osobnym elementem, ale przypadki gubienia żerdzi (przy energicznym, przeładowaniu wysuwała się przez otwór z tyłu zamka) sprawiły, że model M1910/34 ma iglice z integralną żerdzią sprężyny przejęta z Mausera M1934. Koniec żerdzi pełni role wskaźnika napięcia sprężyny uderzeniowej (przy napiętej wystaje z tyłu zamka).
Bezpiecznik nastawny ma formę dwuramiennej dźwigni której jeden koniec znajduje się w górnej, lewej stronie chwytu. Obrót dźwigni w dół powoduje podparcie dźwigni spustowej przez jej drugi koniec. W pozycji zabezpieczonej dźwignia jest utrzymywana przez zatrzask podpierany płaską sprężyną. Na zatrzasku znajduje się przycisk którego wciśnięcie powoduje powrót dźwigni w położenie wyjściowe pod wpływem agrafkowej sprężyny i odbezpieczenie broni. Działanie bezpiecznika nastawnego było mało pewne, były przypadku jego przypadkowego zwolnienia przy wkładaniu broni do kabury.

</doc>
<doc id="892597" url="https://pl.wikipedia.org/wiki?curid=892597" title="Lista hokeistów New York Islanders">
Lista hokeistów New York Islanders

Lista wszystkich graczy New York Islanders w historii.
A.
Keith Acton,
Bruce Affleck,
Micah Aivazoff,
Mikael Andersson,
Niklas Andersson,
Dave Archibald,
Derek Armstrong,
Arron Asham,
Adrian Aucoin
B.
Bob Bassen,
Shawn Bates,
Ken Baumgartner,
Bob Beers,
Derek Bekar,
Jesse Belanger,
Ken Belanger,
Bryan Berard,
Bill Berg,
Sean Bergenheim,
Marc-Andre Bergeron,
Michel Bergeron,
Marc Bergevin,
Todd Bertuzzi,
Craig Berube,
Mathieu Biron,
Don Blackburn,
Jason Blake,
Eric Boguniecki,
Mike Bossy,
Joel Bouchard,
Bob Bourne,
Paul Boutilier,
Randy Boyd,
Eric Brewer,
Aris Brimanis,
Richard Brodeur,
Arnie Brown,
Sven Butenschon,
Shawn Byram
C.
Eric Cairns,
Ryan Caldwell,
Craig Cameron,
Chris Campoli,
Billy Carroll,
Zdeno Chára,
Aleksandr Charitonow,
Tom Chorske,
Dean Chynoweth,
Dave Chyzowski,
Wendel Clark,
Danton Cole,
Kevin Colley,
Rob Collins,
Jeremy Colliton,
Mike Comrie,
Pat Conacher,
Tim Connolly,
Bob Cook,
Neal Coulter,
Marcel Cousineau,
Adam Creighton,
Terry Crisp,
Doug Crossman,
Ted Crowley,
Jim Cummins,
Brian Curran,
Władimir Czebaturkin,
Mariusz Czerkawski
D.
J.J. Daigneault,
Brad Dalgarno,
Rod Dallman,
Craig Darby,
Johan Davidsson,
Jason Dawe,
Joe Day,
Gerry Desjardins,
Jarrett Deuling,
Kevin Devine,
Gerald Diduck,
Rob DiMaio,
Gord Dineen,
Rick DiPietro,
Ted Donato,
Mike Donnelly,
Jim Dowd,
Tom Draper,
Jude Drouin,
Ted Drury,
Wade Dubielewicz,
Mike Dunham
E.
Dallas Eakins,
John Erskine,
Shawn Evans
F.
Drew Fata,
Chris Ferraro,
Ray Ferraro,
Eric Fichaud,
Jeff Finley,
Tom Fitzgerald,
Mark Fitzpatrick,
Wade Flaherty,
Patrick Flatley,
Dave Fortier,
Corey Foster,
Iain Fraser
G.
Paul Gagne,
Germain Gagnon,
Garry Galley,
Bruno Gervais,
Greg Gilbert,
Clark Gillies,
Raymond Giroux,
Eric Godard,
Butch Goring,
Gerry Gray,
Dienis Griebieszkow,
Josh Green,
Rick Green,
Travis Green,
Richard Grenier,
Brent Grieve,
Jari Gronstrand,
Paul Guay
H.
Ari Haanpaa,
Jeff Hackett,
Sean Haggerty,
Bob Halkidis,
Kevin Haller,
Mats Hallin,
Jeff Hamilton,
Roman Hamrlík,
Mark Hamway,
Ron Handy,
Richie Hansen,
David Harlock,
Billy Harris,
Gerry Hart,
Neil Hawryliw,
Glenn Healy,
Raimo Helminen,
Darby Hendrickson,
Lorne Henning,
Dale Henry,
Ian Herbers,
Jason Herter,
Jamie Heward,
Ron Hextall,
Ernie Hicke,
Andy Hilbert,
Sean Hill,
Randy Hillier,
Goran Hogosta,
Benoit Hogue,
Jason Holland,
Mike Hordy,
Doug Houda,
Mike Hough,
Garry Howatt,
Scott Howson,
Tony Hrkac,
Kelly Hrudey,
Dave Hudson,
Brent Hughes,
Trent Hunter
I.
Brad Isbister
J.
Dane Jackson,
Craig Janney,
Mark Janssens,
Cole Jarrett,
Aleksiej Jaszyn,
Glenn Johannesen,
Andreas Johansson,
Randy Johnston,
Olli Jokinen,
Jorgen Jonsson,
Kenny Jonsson,
Tomas Jonsson,
Steve Junker
K.
Anders Kallur,
Yan Kaminsky,
Aleksandr Karpowcew,
Darius Kasparaitis,
Mike Kaszycki,
Mike Kennedy,
Alan Kerr,
Derek King,
Marko Kiprusoff,
Matt Koalska,
Juraj Kolnik,
Steve Konroyd,
Jewgienij Korolow,
Roger Kortko,
Wiktor Kozłow,
Jason Krog,
Richard Kromm,
Uwe Krupp,
Paul Kruse,
Tom Kurvers,
Dale Kushner,
Oleg Kwasza
L.
Scott Lachance,
Daniel Lacroix,
Pat LaFontaine,
Gord Lane,
Dave Langevin,
Claude Lapointe,
Reed Larson,
Brad Lauer,
Brian Lavender,
Mark Lawrence,
Derek Laxdal,
Walt Ledingham,
Bryan Lefley,
Ken Leiter,
Alan Letang,
Dave Lewis,
Jeff Libby,
Trevor Linden,
Mats Lindgren,
Brett Lindros,
Claude Loiselle,
Troy Loney,
Danny Lorenz,
Bob Lorimer,
Craig Ludwig,
Warren Luhning,
Brad Lukowich,
Chris Luongo,
Roberto Luongo
M.
Garth MacGuigan,
Bill MacMillan,
Mike MacWilliam,
Jim Mair,
Mikko Makela,
Władimir Małachow,
David Maley,
Dean Malkoc,
Don Maloney,
George Maneluk,
Eric Manlow,
Justin Mapletoft,
Brian Marchinko,
Hector Marini,
Chris Marinucci,
Masi Marjamaki,
Daniel Marois,
Bert Marshall,
Radek Martínek,
Steve Martins,
Wayne McBean,
Bryan McCabe,
Hubie McDonough,
Mike McEwen,
Bob McGill,
Marty McInnis,
Alex McKendry,
Todd McLellan,
Jamie McLennan,
Dave McLlwain,
Roland Melanson,
Wayne Merrick,
Freddy Meyer,
Branislav Mezei,
Petr Mika,
Bill Mikkelson,
Kevin Miller,
Kip Miller,
Tom Miller,
Ken Morrow,
Bill Muckalt,
Brian Mullen,
Kirk Muller,
Ken Murray,
Anders Myrvold
N.
Dmitrij Nabokow,
Jewgienij Namiestnikow,
Alain Nasreddine,
Siergiej Niemczinow,
Neil Nicholson,
Frans Nielsen,
Janne Niinimaa,
Robert Nilsson,
Petteri Nokelainen,
Jeff Norton,
Gary Nylund,
Bob Nystrom
O.
Gino Odjick,
Todd Okerlund,
Vladimír Országh,
Chris Osgood
P.
Žigmund Pálffy,
Richard Park,
Grigorijs Panteļejevs,
Justin Papineau,
Jean-Paul Parise,
Greg Parks,
Mark Parrish,
Scott Pearson,
Michael Peca,
Stefan Persson,
Róbert Petrovický,
Tomi Pettinen,
Rich Pilon,
Dan Plante,
Jason Podollan,
Tom Poti,
Denis Potvin,
Félix Potvin,
Jean Potvin,
Pat Price,
Chris Pryor,
David Pulkkinen,
Taylor Pyatt
Q.
Deron Quint
R.
Joe Reekie,
Darcy Regier,
Steve Regier,
Robert Reichel,
Glenn Resch,
Barry Richter,
Jamie Rivers,
Randy Robitaille,
David Roche,
Doug Rombough,
Cliff Ronning,
Allan Rourke
S.
Joe Sacco,
Tommy Salo,
Dave Salvian,
Dave Scatchard,
Mathieu Schneider,
Ray Schultz,
Scott Scissons,
Alexander Semakeveryn,
Chris Simon,
Jason Simon,
Mike Sillinger,
Billy Smith,
Brandon Smith,
Ron Smith,
Vern Smith,
Wyatt Smith,
Bryan Smolinski,
Ryan Smyth,
Garth Snow,
Tommy Soderstrom,
Brent Sopel,
Brian Spencer,
Andre St. Laurent,
Paul Stanton,
Mike Stapleton,
Mike Stevens,
Ralph Stewart,
Ron Stewart,
Martin Straka,
Jason Strudwick,
Brent Sutter,
Duane Sutter,
Ron Sutter,
Ken Sutton,
Bob Sweeney
Š.
Miroslav Šatan
T.
Jeff Tambellini,
Steve Tambellini,
Dick Tarnstrom,
Chris Taylor,
Vic Teal,
Chris Terreri,
Gilles Thibaudeau,
Steve Thomas,
Milan Tichy,
Mattias Timander,
Jeff Toms,
John Tonelli,
Raffi Torres,
Graeme Townshend,
Bryan Trottier,
John Tucker,
Marko Tuomainen,
Pierre Turgeon,
Brad Turner
V.
Nicholas Vachon,
Steve Valiquette,
Darren Van Impe,
John Vanbiesbrouck,
Andrei Vasilyev,
Dennis Vaske,
Yvon Vautour,
David Volek,
Mick Vukota
W.
Mike Walsh,
Mike Watt,
Steve Webb,
Kevin Weekes,
Steve Weeks,
Mattias Weinhandl,
Ed Westfall,
Jason Widmer,
Jason Wiemer,
Brendan Witt,
Randy Wood
Y.
Mike York
Z.
Richard Zednik, 
Aleksiej Żytnik

</doc>
<doc id="892602" url="https://pl.wikipedia.org/wiki?curid=892602" title="Lipnicensis">
Lipnicensis



</doc>
<doc id="892603" url="https://pl.wikipedia.org/wiki?curid=892603" title="June Pointer">
June Pointer

June Antoinette Pointer Whitmore (ur. 30 listopada 1953 w Oakland, zm. 11 kwietnia 2006 w Los Angeles) – amerykańska wokalistka grająca w zespole The Pointer Sisters. Była najmłodszą z czterech sióstr Pointer. Zmarła na nowotwór.

</doc>
<doc id="892607" url="https://pl.wikipedia.org/wiki?curid=892607" title="Macierz przekątniowo dominująca">
Macierz przekątniowo dominująca

Macierz dominująca to macierz, której wartości bezwzględne elementów na głównej przekątnej są większe od sumy wartości bezwzględnych pozostałych elementów w wierszach
np.:

</doc>
<doc id="892614" url="https://pl.wikipedia.org/wiki?curid=892614" title="Multilateralizm (politologia)">
Multilateralizm (politologia)

Multilateralizm – w politologii praktyka koordynowania polityki przez co najmniej trzy państwa. William Diebold wprowadził podział na multilateralizm formalny i faktyczny, a John Gerard Ruggie rozszerzył definicję o aspekt nominalny i jakościowy.
Instytucja multilateralizmu to pewne zasady o zasięgu międzynarodowym, natomiast organizacje multilateralne są to organizacje międzynarodowe skupiające więcej niż dwóch członków. Zasady systemu multilateralnego to:
W sferze ekonomii przykładem multilateralizmu są umowy wielostronne oparte na klauzuli największego uprzywilejowania. W sferze obronności przykładem są sojusze wojskowe, jak NATO, w którym obowiązuje zasada niepodzielności – atak na jednego z członków oznacza atak na cały sojusz.

</doc>
<doc id="892619" url="https://pl.wikipedia.org/wiki?curid=892619" title="Difiodontyzm">
Difiodontyzm

Difiodontyzm – dwuzmianowość zębów, tj. cecha ssaków polegająca na występowaniu dwóch generacji zębów - zębów mlecznych i zębów stałych. Siekacze, kły i zęby trzonowe uzębienia mlecznego zastępowane są zębami stałymi: siekaczami, kłami i zębami przedtrzonowymi. Pojawiają się również za ostatnimi zębami mlecznymi (trzonowcami) stałe zęby trzonowe, które nie podlegają wymianie.

</doc>
<doc id="892625" url="https://pl.wikipedia.org/wiki?curid=892625" title="Multilateralizm">
Multilateralizm



</doc>
<doc id="892629" url="https://pl.wikipedia.org/wiki?curid=892629" title="Puchar Niemiec">
Puchar Niemiec



</doc>
<doc id="892630" url="https://pl.wikipedia.org/wiki?curid=892630" title="Maddox (satyryk)">
Maddox (satyryk)

Maddox, właśc. George Ouzounian (ur. 1978) – amerykański satyryk ormiańskiego pochodzenia, obecnie mieszka w Salt Lake City w stanie Utah. Jest autorem strony internetowej The Best Page in the Universe (ang. „Najlepsza strona we wszechświecie”). Uczęszczał na Uniwersytet w Utah, lecz nie ukończył studiów. Jego pseudonim „Maddox” pochodzi z anime z lat 1980. "Madox 01".
Projekty.
W 1997 Maddox stworzył satyryczną stronę internetową The Best Page in the Universe. Strona stała się popularna dzięki dosadnemu i sarkastycznemu stylowi artykułów. Później otworzył The Best Store in the Universe i zaczął sprzedawać koszulki i inne gadżety ze swoimi najpopularniejszymi cytatami, takimi jak „Littering kicks ass” („Śmiecenie kopie dupę”) i „For every animal you don't eat, I'm going to eat three” („Za każde zwierzę, którego nie zjesz, ja zjem trzy”). Częstotliwość ukazywania się artykułów osiągnęła szczyt w 2004-05 i od tego czasu ukazują się rzadko. Do 2004 Maddox był programistą dla firmy zajmującej się telemarketingiem. Dzięki sukcesowi stron internetowych, Maddox zaczął utrzymywać się jedynie z nich. Maddox wystąpił też w odcinku 21 Infected by Martin Sargent.
Komiks.
6 czerwca 2006 Maddox oświadczył, że ukończył „The Best Comic in the Universe” i że będzie on wydany na Comic-Conie w San Diego i dostępny do kupienia w jego sklepie internetowym.
The Alphabet of Manliness.
W 2005 Maddox oświadczył, że pisze książkę i otwiera listę by pisać o postępie prac. W lipcu ogłosił konkurs dla twórców ilustracji, w którym zaprosił ich do przesyłania swoich prac, po czym kilku z nich wybrał do wykonania grafiki. Maddox ujawnił tytuł książki, "The Alphabet of Manliness", która została opublikowana w czerwcu 2006 przez Kensington Books. Książka dostała się na pierwsze miejsce na Amazon.com. Książka jest ilustrowana i w formacie jednego rozdziału dla każdej litery alfabetu, dotyczącego „męskiego” tematu (na przykład Ass-kicking dla A).
Maddox na podpisywaniu książek pokazywał się w koronie i szatach króla i promował fakt że podpisuje się na kobiecych piersiach. Na stronie internetowej książki, Maddox wypisał listę zasad dla fanów – takich jak unikanie kontaktu wzrokowego lub mówienia bezpośrednio do niego (odwołując się do miejskich legend o znanych osobach jak Hillary Clinton i Shania Twain), odpowiedni ubiór i pozostawanie zawsze w odległości od niego co najmniej 3 stóp (91 cm). Część fanów respektowała te zasady.

</doc>
<doc id="892631" url="https://pl.wikipedia.org/wiki?curid=892631" title="Michał Haraburda (zm. 1586)">
Michał Haraburda (zm. 1586)

Michał Haraburda herbu Abdank (zm. 12 lipca 1586) – pisarz wielki litewski od 1566, kasztelan miński od 1584, sekretarz Stefana Batorego, starosta świsłocki, dyplomata i wojskowy.
Brat Łukasza.
Życiorys.
W 1559 był gońcem do chana krymskiego Dewlet I Gireja. W 1560 wysłany do Moskwy. Od grudnia 1563 do stycznia 1564 przebywał w stolicy Rosji jako sekretarz poselstwa Jerzego Chodkiewicza. W 1566 wziął udział w kolejnym poselstwie litewskim, negocjującym rozejm w wojnie litewsko-rosyjskiej 1558–1570. W nagrodę mianowany sekretarzem wielkim litewskim.
W czasie zawierania unii lubelskiej w 1569 jako jeden z nielicznych urzędników litewskich pozostał w Lublinie, co Jan Kochanowski skwitował w apoftegmacie "". Podpisał unię lubelską 1569 roku.
W 1571 dzięki sile swojej perswazji powstrzymał cara Iwana IV Groźnego przed podjęciem kolejnego ataku na Rzeczpospolitą.
W czasie bezkrólewia po śmierci Zygmunta II Augusta, negocjował z Iwanem IV warunki jego kandydowania na tron polski. Wzbudził tym niemało podejrzeń panów polskich, którzy w wyniku tego odsunęli go na kilka lat od poselstw zagranicznych. W czasie wojny polsko-rosyjskiej 1577-1582 walczył w oddziale Filona Kmity. Wziął udział w negocjowaniu rozejmu w Jamie Zapolskim w 1582, który potem pojechał zaprzysiąc do Moskwy. W 1584 nagrodzony kasztelanią mińską.
Był wyznawcą prawosławia.

</doc>
<doc id="892642" url="https://pl.wikipedia.org/wiki?curid=892642" title="Park stanowy Cunningham Falls">
Park stanowy Cunningham Falls

Park stanowy Cunningham Falls (ang. "Cunningham Falls State Park") to park stanowy w amerykańskim stanie Maryland, założony w roku 1954. Park położony jest w hrabstwie Frederick, około 15 mil (24 km) na północ od miasta Frederick. Park ma powierzchnię 4946 akrów (20,02 km²). Do głównych atrakcji parku należą wodospady Cunninghama ("Cunningham Falls"), najwyższy wodospad w Maryland o wysokości 78 stóp (23.8 m), od którego pochodzi nazwa parku, jezioro o powierzchni 43 akrów (0,17 km²) oraz historyczne ruiny XVIII-wiecznego pieca żelaza ("Catoctin Iron Furnace"). Park graniczy także z innymi terenami chronionymi, m.in. na północy z parkiem góry Catoctin ("Catoctin Mountain Park").
Historia.
Przed przybyciem pierwszych Europejczyków, tereny parku stanowego Cunningham Falls stanowiły obszar wykorzystywany przez wiele małych plemion Indian północno-amerykańskich do polowania oraz połowu ryb. Powszechnie uważa się, że nazwa góry "Catoctin", na której znajdują się tereny parku wywodzi się od plemienia "Kittoctonów", którzy niegdyś zamieszkiwali tereny u podnóża góry w pobliżu rzeki Potomak.
Pierwsi osadnicy używali drewna z okolicznych lasów do produkcji węgla drzewnego, którego potrzebował pobliski piec żelaza ("Catoctin Iron Furnace"). Wybudowany w 1778 roku piec dostarczał żelaza między innymi Armii Kontynentalnej George'a Washingtona. Spośród trzech wybudowanych pieców, tylko jeden, znany jako "Isabella" i wybudowany w 1858 roku, przetrwał do czasów współczesnych.
Lata niekontrolowanego wyrębu lasu doprowadziły do jego zniszczenia. W 1936 roku rząd federalny postanowił zakupić ponad 10 tysięcy akrów (40 km²) ziemi w tym regionie i utworzył obszar demonstracyjno-rekreacyjny Catoctin ("Catoctin Recreational Demonstration Area"), aby udowodnić możliwość odtworzenia terenów leśnych zniszczonych przez przemysł. "Civilian Conservation Corps" oraz "Works Progress Administration", zwalczające bezrobocie programy federalne stworzone w czasie Wielkiej Depresji, wybudowały w tym okresie większość obiektów rekreacyjnych parku.
W roku 1954 obszar ten został podzielony na dwa parki. Około 5 tysięcy akrów (20 km²) ziemi na północy stanowi obecnie zarządzany przez National Park Service park góry Catoctin ("Catoctin Mountain Park"), podczas gdy pozostałe 5 tysięcy akrów (20 km²) zostało przekazane stanowi Maryland, gdzie ustanowiono park stanowy Cunningham Falls.
Wodospady Cunningham Falls.
Nazwa parku pochodzi od malowniczego wodospadu Cunninghama ("Cunningham Falls"). Wysoka na 78 stóp (23.8 m) kaskada jest najwyższym wodospadem w stanie Maryland. Do wodospadów, które miejscowa społeczność nazywa "McAfee Falls", można dotrzeć krótkim szlakiem o długości 0.25 mili (400 m), który przystosowany jest także dla osób niepełnosprawnych.
Flora i fauna.
Park stanowy Cunningham Falls jest ostoją dla licznych gatunków zwierząt i roślin. Do najczęściej spotykanych ssaków należą jelenie wirginijskie, lisy, wiewiórki, szopy, skunksy, pręgowce, oraz wiele innych gatunków. W parku żyją także niedżwiedzie czarne. W parku znajduje schronienie także wiele gatunków ptaków, między innymi dzikie indyki, oraz wiele innych mniejszych zwierząt, jak salamandry, scynki oraz wiele gatunków motyli. Wiosną popularnym zajęciem odwiedzających jest fotografowanie kwitnących dereni oraz kalmi szerokolistych. Spektakularne jesienne kolory lasów także przyciągają rzesze turystów.
Rekreacja na terenie parku.
Park składa się z trzech odrębnych części, które pełnią różne funkcje rekreacyjne. Położona w północno-zachodniej części parku "William Houck Area" zawiera kemping, jezioro "Hunting Creek Lake" o powierzchni 43 akrów (0,17 km²), przy którym znajdują się trzy strzeżone plaże oraz wypożyczalnia kajaków. Po wykupieniu odpowiednich pozwoleń, w sezonie w parku dozwolone jest także polowanie oraz wędkarstwo. W tej części parku znajduje się także wodospad Cunninghama. Położona we wschodniej części parku "Manor Area" przeznaczona jest głównie do organizacji pikników. W pobliżu znajdują się też mające znaczenie historyczne ruiny pieca "Catoctin Iron Furnace".
W obrębie parku znajduje się rozbudowana sieć szlaków turystycznych, wśród nich 9 mil (14,5 km) z 26,5 mil (42,6 km) szlaku Catoctin ("Catoctin Trail"), który jest odnogą Szlaku Appalachów. Szlak ten wiedzie z parku stanowego Gambrill na południu przez las miejski miasta Frederick i park stanowy Cunningham Falls do znajdującego się na północy parku góry Catoctin ("Catoctin Mountain Park"), skąd można przejść dalej na Szlak Appalachów.

</doc>
<doc id="892643" url="https://pl.wikipedia.org/wiki?curid=892643" title="Semănătorism">
Semănătorism



</doc>
<doc id="892645" url="https://pl.wikipedia.org/wiki?curid=892645" title="Apollo 6">
Apollo 6

Apollo 6 – statek kosmiczny, który 4 kwietnia 1968 odbył ostatni próbny lot bezzałogowy w ramach programu Apollo. Podczas tego lotu w rakiecie Saturn V wystąpiły problemy z układem paliwowym.
Przebieg misji.
Podczas pracy pierwszego stopnia wystąpiły drgania podłużne (tzw. efekt POGO). Separacja stopnia S-IC od S-II przebiegła normalnie. Po 264 sekundach silniki nr 2 i 3 stopnia S-II wyłączyły się. Pozostałe musiały pracować 58 sekund dłużej, a silnik stopnia S-IVB 29 sekund. Oznaczało to większe zużycie paliwa i nie udało się wysłanie całej kombinacji na wydłużoną orbitę o apogeum 530 000 km, symulującą lot na Księżyc. W związku z niepowodzeniem, zastosowano alternatywny plan misji. Aby osiągnąć apogeum około 22 000 km użyto silnika statku Apollo (SPS). Operacja wymagała pracę silnika trwającą 442 sekundy. Resztka paliwa pozwoliła na kolejne odpalenie trwające najwyżej 23 sekundy. W tej sytuacji zrezygnowano z ponownego uruchomienia silnika SPS. Moduł dowodzenia wodował 91 km od wyznaczonego miejsca i został podjęty w dobrym stanie przez USS Okinawa (LPH-3).
Ważne informacje.
Był to pierwszy lot z systemem EDS w konfiguracji ze sprzężeniem zwrotnym, pierwszy podczas którego wszyscy kontrolerzy pracowali w Centrum Kontroli Lotów w Houston oraz pierwszy lot udoskonalonego włazu CM.

</doc>
<doc id="892647" url="https://pl.wikipedia.org/wiki?curid=892647" title="Apollo 7">
Apollo 7

Apollo 7 – pierwszy lot załogowy w ramach programu Apollo. Pierwsza amerykańska wyprawa z trzyosobową załogą.
Statek kosmiczny i rakieta nośna.
Czas dostarczenia elementów do KSC
Cele główne misji.
Zrealizowano wszystkie główne cele misji. Wykonano też wszystkie zaplanowane testy.
Przebieg misji.
Start odbył się 11 października 1968 roku o godzinie 15:02:45 UTC. Miejscem startu był kosmodrom na Przylądku Kennedy’ego. Rakietą nośną była rakieta Saturn IB (udźwig tej rakiet był pięć razy mniejszy od Saturna V). Statek został wprowadzony na początkową orbitę o parametrach 228 x 284 km. Ponieważ Apollo 7 nie został wyposażony w lądownik księżycowy LM, osłona drugiego stopnia rakiety zawierała jedynie ramę do której zamontowano cel do symulacji dokowania, przeznaczony do ćwiczeń z udziałem pilota misji, Donna Eisele.
Przed i w trakcie startu kabina była wypełniona mieszaniną tlenu i azotu w stosunku 6:4, co stanowiło rezultat tragicznej lekcji, jaką stanowił dla NASA pożar na pokładzie Apollo 1. Z czystego tlenu składała się atmosfera wewnątrz skafandrów załogi. Zawartość tlenu zaczynała rosnąć w kabinie dopiero po starcie, zmierzając stopniowo do 100% przy ciśnieniu 345 hPa. W porównaniu ze statkami wykorzystywanymi we wcześniejszych programach kosmicznych, kapsuła Apollo była stosunkowo wygodna – astronauci mogli się w miarę swobodnie poruszać, a nawet przygotowywać ciepłe posiłki. Silnik statku Apollo spisał się znakomicie, wykonując nie tylko krótko- i długotrwałe odpalenia, ale także dużą liczbę odpaleń w trakcie lotu. Był to największy silnik, jakim załoga mogła sterować ręcznie, kontrolując kierunek wektora ciągu. Ćwiczenia obejmowały m.in. orbitalne spotkanie przeprowadzone jedynie za pomocą obserwacji wzrokowej i ustalenie orientacji statku w stosunku do celu dokowania za pomocą sekstantu. Ani rakieta nośna, ani statek kosmiczny nie spowodowały żadnych kłopotów. Zanotowano jedynie drobne anomalie, które były korygowano przez systemy zapasowe.
Załoga testowała działanie systemów nawigacyjnych i sterujących.
Po starcie załoga dość szybko zaczęła się nudzić codzienną rutyną, która wraz z przeziębieniem Schirry wprawiała całą trójkę w kłótliwy nastrój. Ucierpiała na tym kariera obu młodych astronautów. Ani Cunningham, ani Eisele nigdy więcej nie polecieli w Kosmos. Jednak misja zakończyła się sukcesem. Nowy trzyosobowy statek sprawdził się i był gotów podjąć zadania, do których został stworzony.
Wodowanie kapsuły z astronautami odbyło się 22 października 1968 o godzinie 12:11:48 UTC. Miejsce wodowania: zachodni Atlantyk, 27°38′N, 64°09′W. Załogę na pokład podjął pełniący rolę okrętu ratowniczego, lotniskowiec USS Essex (CV-9) o godz. 13:08 UTC. Statek CM został podjęty 22 października 1968 o 14:03 UTC.

</doc>
<doc id="892649" url="https://pl.wikipedia.org/wiki?curid=892649" title="Język newarski">
Język newarski

Język newarski, newari (newari: नेपाल भाषा "Nepal bhasza", również "Newah bhaye") – język z grupy tybeto-birmańskiej rodziny języków chińsko-tybetańskich. Używany głównie przez ponad 800 tys. Newarów, zamieszkujących Dolinę Katmandu w Nepalu. Posiada bogatą tradycję literacką. Zapisywany jest alfabetem dewanagari.
Mimo przynależności do rodziny chińsko-tybetańskiej, język newarski wykazuje też pewne podobieństwa do języków indoirańskich.

</doc>
<doc id="892650" url="https://pl.wikipedia.org/wiki?curid=892650" title="Olaf Kolzig">
Olaf Kolzig



</doc>
<doc id="892651" url="https://pl.wikipedia.org/wiki?curid=892651" title="George Ouzounian">
George Ouzounian



</doc>
<doc id="892652" url="https://pl.wikipedia.org/wiki?curid=892652" title="Język newari">
Język newari



</doc>
<doc id="892653" url="https://pl.wikipedia.org/wiki?curid=892653" title="The Best Page in the Universe">
The Best Page in the Universe

The Best Page in the Universe – satyryczna strona internetowa, stworzona przez George'a Ouzouniana, lepiej znanego jako Maddox. Strona rozpoczęła istnienie jako dokument tekstowy wyliczający 50 rzeczy które go denerwowały. Listę rozesłał ludziom z kanału IRC #coders na EFnet. Przy pozytywnych reakcjach, w 1997 została założona strona internetowa.
Maddox twierdzi że nazwał stronę The Best Page in the Universe, pomimo wiedzy, że Yahoo! blokowało strony z "the best" w nazwie z wyników szukania.
24 stycznia 2007 strona zajmowała w rankingu Alexa pozycję 8127 i miała ponad 180 milionów wizyt, chociaż popularność strony w ciągu lat spada.

</doc>
<doc id="892654" url="https://pl.wikipedia.org/wiki?curid=892654" title="Język sindhi">
Język sindhi

Język sindhi – język z grupy indyjskiej języków indoeuropejskich, którym posługuje się około 30 mln ludzi, głównie w pakistańskiej prowincji Sindh.
W XIV–XVIII w. był rozwiniętym językiem literackim, stosowanym zwłaszcza w poezji sufickiej. Sindhi wykazuje wpływ substratu drawidyjskiego, jego cechą szczególną jest bogaty system fonologiczny (46 fonemów spółgłoskowych), obecność spółgłosek iniektywnych oraz 16 samogłosek. Zarówno w Pakistanie, jak i w Indiach ma status języka urzędowego na poziomie regionalnym.

</doc>
<doc id="892655" url="https://pl.wikipedia.org/wiki?curid=892655" title="Zbigniew Łoskot">
Zbigniew Łoskot

Zbigniew Bronisław Łoskot (ur. 1 września 1922 w Warszawie, zm. 1 września 1997) – polski malarz i grafik, w czasie okupacji hitlerowskiej związany z redakcją pisma „Sztuka i Naród”.
Życiorys.
Urodzony 1 września 1922 r. w Warszawie, był synem aktorów Janiny z d. Madziar i Wincentego Łoskotów. Uczył się w Gimnazjum i Liceum Męskim im. Jana Zamoyskiego w Warszawie przy ul. Smolnej 30 – ekskluzywnej szkole warszawskiej o nastawieniu narodowym i katolickim. Maturę zdał na tajnych kompletach w 1942 r.
W latach 1940–1944 kształcił się w warszawskich placówkach – Miejskiej Szkole Sztuk Zdobniczych i Malarstwa oraz Szkole Malarstwa im. Konrada Krzyżanowskiego.
W pierwszej połowie lat 40. należał do grupy artystycznej skupionej wokół pisma „Sztuka i Naród”, reprezentującej profil narodowo-katolicki; na łamach pisma – pod pseudonimem Jan Kowalski – zamieścił artykuł: "O malarstwie narodowym" („Sztuka i Naród” 1942 nr 2) oraz ilustrację do noweli swego szkolnego kolegi z Gimnazjum Zamoyskiego – Wacława Bojarskiego.
Po wojnie studiował w Akademii Sztuk Pięknych w Krakowie (1945-1949), tam też uzyskał dyplom w 1954. Jego pedagogami byli m.in. Adam Rychtarski, Tadeusz Pruszkowski, Zygmunt Kamiński, Mieczysław Schulz, a w Krakowie Zbigniew Pronaszko. Łoskot odbył ponadto podróże artystyczne do Czechosłowacji (1967) i Francji (1968). Od 1952 był członkiem Związku Polskich Artystów Plastyków (okręg warszawski).
Uprawiał malarstwo ścienne (fresk, mozaikę, witraż), malarstwo sztalugowe, grafikę warsztatową (drzeworyt, linoryt, suchoryt). Był ilustratorem wielu książek; współpracował m.in. z wydawnictwem Pallottinum(zaprojektował okładkę i obwolutę pierwszego wydania Biblii Tysiąclecia), czy Nasza Księgarnia jako ilustrator książek dla dzieci.
Wśród prac graficznych Łoskota dominowały kompozycje surrealistyczno-satyryczne (m.in. cykl "Szarlatan", 1961-1969). Jako malarz podejmował przede wszystkim tematykę sakralną i liczne jego prace znalazły się w ponad 40 polskich kościołach. Był m.in. projektantem powojennych witraży z warszawskiej archikatedry św. Jana Chrzciciela, wykonawcą polichromii oraz projektantem witraży w kościele seminaryjnym w Ołtarzewie, a także polichromii w kościele pw. Przemienienia Pańskiego i św. Antoniego Padewskiego w Wisznicach. Zbigniew Łoskot był też autorem witraży i stacji drogi krzyżowej w starym kościele w Dolinie Miłosierdzia w Częstochowie, fresków w kościele parafialnym w Rosochatem Kościelnem, mozaiki w kościele św. Teresy w Warszawie-Włochach, kompozycji ceramicznych w kościele św. Andrzeja Boboli w Szczecinie, fresków, witraży i mozaiki na fasadzie kościoła parafialnego w Otwocku, witraży w kościele św. Wojciecha w Warszawie.
Pierwsze wystawy indywidualne miał w latach 60. – w 1965 w Galerii Sztuki MDM w Warszawie, rok później w Klubie Inteligencji Katolickiej w Warszawie. Obrazy olejne, grafiki i rysunki Łoskota prezentowano także m.in. na wystawie pośmiertnej w Regionalnym Ośrodku Kultury w Częstochowie w 2002. Z prezentacji zbiorowych, w których uczestniczył Zbigniew Łoskot, można wymienić m.in. Ogólnopolską Wystawę Młodej Plastyki w warszawskim Arsenale (1955), wystawę Grafika Artystyczna i Rysunek w XV-lecie PRL w Zachęcie (1961), II i III Biennale Grafiki w Krakowie (1962, 1964). Prace artysty znajdują się w zbiorach Muzeum Historycznego w Warszawie, Muzeum Pomorza Zachodniego w Szczecinie, Muzeum im. Leona Wyczółkowskiego w Bydgoszczy, Edition de Dialoque w Paryżu.
Zaprzyjaźniony z plastykiem ks. Jan Twardowski napisał o nim: "To niespotykany, zasłużony i niedoceniony malarz kościołów. Był prawdziwym artystą, bo nie udawał artysty. Urodził się 1 września 1922 r., umarł 1 września 1997 r., to znaczy w dniu swoich urodzin. Ten zbieg okoliczności może utwierdzić w przekonaniu, że dokładnie wypełnił swoje życie".
Żonaty z Aliną z d. Goździuk, miał pięcioro dzieci i dwanaścioro wnuków. Wnukiem Zbigniewa Łoskota jest m.in. Piotr Cywiński.
Pochowany na cmentarzu Powązkowskim (kwatera 23 wprost-1-29).
Nagrody i wyróżnienia.
W 1965 Łoskot był laureatem I nagrody w konkursie na mozaikę i wnętrze kaplicy prymasowskiej w archikatedrze warszawskiej. W 1981 r. otrzymał nagrodę im Włodzimierza Pietrzaka w dziedzinie artystycznej.

</doc>
<doc id="892656" url="https://pl.wikipedia.org/wiki?curid=892656" title="Siergiej Żołtok">
Siergiej Żołtok



</doc>
<doc id="892660" url="https://pl.wikipedia.org/wiki?curid=892660" title="Język ilokański">
Język ilokański



</doc>
<doc id="892663" url="https://pl.wikipedia.org/wiki?curid=892663" title="Ursus 914">
Ursus 914

Ursus 914 – ciągnik rolniczy produkcji zakładów Ursus w Warszawie.
Historia modelu.
Ciężki ciągnik rolniczy produkowany w latach 1984-1998, następca modeli 902 i 904. Podstawowe różnice dotyczą nowego, mocniejszego silnika, dzięki czemu wzrosły udźwig podnośnika hydraulicznego i siła uciągu. Ciągnik miał napęd na 4 koła i czterocylindrową, wysokoprężną jednostkę napędową o symbolach Z-8401.1. Mechanizm kierowniczy ma wspomaganie hydrauliczne, zastosowano skrzynię przekładniową z hydraulicznie sterowanym wzmacniaczem momentu obrotowego. Bliźniaczym modelem tego ciągnika jest Ursus 912, który ma napęd na jedną oś.
Do 1989 roku wyprodukowano 6185 sztuk Ursusa 914. Wersją z silnikiem turbodoładowanym był Ursus 1014.
Dane techniczne.
Silnik:
Układ elektryczny:
Układ napędowy:
Układy jezdne:
Wał odbioru mocy:
Układ hydrauliczny:
Układ hamulcowy:
Masy - wymiary - pojemności:
Kabina:
( )* - wyposażenie opcjonalne

</doc>
<doc id="892664" url="https://pl.wikipedia.org/wiki?curid=892664" title="Drogi wojewódzkie w województwie mazowieckim">
Drogi wojewódzkie w województwie mazowieckim



</doc>
<doc id="892673" url="https://pl.wikipedia.org/wiki?curid=892673" title="I Am (singel Hilary Duff)">
I Am (singel Hilary Duff)

I Am – piosenka napisana przez Diane Warren i wyprodukowana przez Johna Shanksa na trzeci album Hilary Duff zatytułowany "Hilary Duff" (2004).

</doc>
<doc id="892675" url="https://pl.wikipedia.org/wiki?curid=892675" title="Opel Astra F">
Opel Astra F



</doc>
<doc id="892680" url="https://pl.wikipedia.org/wiki?curid=892680" title="Bazylika Konstantyna">
Bazylika Konstantyna

Bazylika Konstantyna (łac. "Aula Palatina", niem. "Konstantinbasilika") – dawna sala tronowa pałacu cesarza Konstantyna I w Trewirze w zachodnich Niemczech. Zbudowana w IV w., jest największą salą rzymską zachowaną do dnia dzisiejszego (67 m długości, 27,2 szerokości i 33 wysokości). Obecnie bazylika służy jako ewangelicki "Kościół Odkupiciela" (niem. Erlöserkirche).
Wraz z innymi zabytkami rzymskiego Trewiru, została wpisana w 1986 na listę dziedzictwa kulturowego UNESCO.
Historia.
Zbudowana na początku IV w. bazylika służyła jako sala tronowa cesarzowi Konstantynowi. Jej konstrukcja obywała się bez przypór i wsporników. Wnętrze sali zdobiły marmury, mozaiki i liczne rzeźby. Podłogi i ściany auli były ogrzewane powietrzem podgrzewanym przez pięć pieców umieszczonych pod podwójną podłogą.
W średniowieczu bazylika przeszła w posiadanie arcybiskupa Trewiru. Apsyda została przebudowana w wieżę mieszkalną, na przeciwległych krańcach wzniesiono mniejsze wieżyczki a mury uzbrojono w blanki. W takim stanie aula dotrwała do 1600.
Na początku XVII w. w bezpośrednim sąsiedztwie bazyliki, Lothar von Metternich wybudował pałac książąt elektorów (niem. "Kurfürstliche Palais"). Z tej okazji aulę częściowo rozebrano, eliminując jej ścianę południową i wschodnią. Pozostałe fragmenty budynku zintegrowano z nowo budowanym pałacem.
Dopiero król Fryderyk Wilhelm IV nakazał przywrócenie budowli do stanu pierwotnego (sprzed przebudowy Metternicha). Przebudowę zaplanował i nadzorował Carl Schnitzler.
Od 1856 bazylika służy jako kościół ewangelicki Odkupiciela, pozostając własnością landu Nadrenii-Palatynatu.
Pod koniec XIX w. rzeźbiarz Gustav Kaupert stworzył dla kościoła pięć marmurowych rzeźb przedstawiających Jezusa i ewangelistów. Do czasów obecnych zachowały się tylko głowy posągów.
W 1944 aula doszczętnie spłonęła. Po II wojnie światowej bazylikę wprawdzie odbudowano, ale jej wnętrza nie zostały zrekonstruowane.

</doc>
<doc id="892686" url="https://pl.wikipedia.org/wiki?curid=892686" title="Amfiteatr rzymski w Trewirze">
Amfiteatr rzymski w Trewirze

Amfiteatr rzymski w Trewirze – amfiteatr zbudowany na przedmieściach Trewiru około roku 100, mógł pomieścić 20.000 widzów. 
Amfiteatr został wzniesiony częściowo na wzgórzu Petrisberg, by wykorzystać naturalne nachylenie stoku do konstrukcji trybun dla widzów. W części zachodniej znajdowały się miejsca dla cesarza oraz wysokich rangą urzędników państwowych. Wejścia główne, ulokowane po stronie północnej i południowej, miały bogato zdobione fasady. W IV i V wieku amfiteatr służył również jako wschodnia brama wjazdowa do miasta. 
Po upadku Cesarstwa rzymskiego, jak wiele innych budowli rzymskich, był eksploatowany jako źródło materiałów budowlanych. 
Wraz z innymi zabytkami rzymskiego Trewiru, został wpisany w 1986 na listę dziedzictwa kulturowego UNESCO.
 

</doc>
<doc id="892691" url="https://pl.wikipedia.org/wiki?curid=892691" title="Termy Cesarskie w Trewirze">
Termy Cesarskie w Trewirze

Termy cesarskie w Trewirze – wybudowane w Trewirze za panowania cesarza Konstancjusza I, to jeden z największych zespołów łaźni rzymskich powstałych w Cesarstwie rzymskim. Do czasów obecnych zachowały się ruiny pomieszczenia do kąpieli gorących ("Caldarium") oraz podziemnego systemu ogrzewania.
Termy cesarskie, wraz z innymi zabytkami rzymskiego Trewiru, zostały wpisane na listę dziedzictwa kulturowego UNESCO.
Historia.
Zespół łaźni cesarskich zbudowano około roku 300 dla cesarza Konstancjusza I i jego syna cesarza Konstantyna, którzy obrali Trewir na swoją siedzibę. W skład kompleksu łaźni wchodziła ogromna hala, rozmiarami zbliżona do bazyliki Konstantyna. W podziemiach znajdował się system ogrzewania i kanalizacji. Termy te jednak nigdy nie były używane, co zostało stwierdzone po zbadaniu stanu infrastruktury kanalizacyjnej. Po przeniesieniu siedziby Konstantyna do Konstantynopola, łaźnie pozostawiono w stanie surowym. Budynki zostały zagospodarowane dopiero w 360 przez cesarza Walentyniana I, który przebudował je na koszary dla wojska. Nowa kwatera oferowała miejsce dla 800-1000 żołnierzy cesarskiej konnej gwardii przybocznej. Ogromną halę zburzono, a podziemną infrastrukturę zasypano. Jedynie we wschodniej części budynku zachowała się łaźnia parowa (“Caldarium”) z trzema apsydami oraz przedsionkiem, która służyła jako siedziba sądu.
W XII w. budynek term stał się częścią średniowiecznych murów miejskich. Jedno z okien apsydy południowej służyło jako brama wjazdowa. W 1808 podczas burzenia murów odkryto fundamenty pozostałych części rzymskiej budowli.
W 1984 z okazji 2000 lat Trewiru termy zostały poddane gruntownej renowacji, m.in. odbudowano górną część łuków okiennych.

</doc>
<doc id="892692" url="https://pl.wikipedia.org/wiki?curid=892692" title="Nagib Mahfuz">
Nagib Mahfuz



</doc>
<doc id="892693" url="https://pl.wikipedia.org/wiki?curid=892693" title="Leonard Chodźko">
Leonard Chodźko

Leonard Borejko Chodźko herbu Kościesza (ur. 1800 w Oborku w powiecie oszmiańskim, zm. 12 marca 1871 w Poitiers) – polski historyk, geograf, kartograf, archiwista, wydawca i działacz emigracyjny.
Był synem Ludwika, uczestnika insurekcji kościuszkowskiej, i Walerii z Dederków.
Kształcił się w Mołodecznie, gdzie zaprzyjaźnił się z Tomaszem Zanem. Uczęszczał do szkoły bazylianów przy Borunach. W latach 1816-1817 uczęszczał na wydział prawny Uniwersytetu Wileńskiego. Należał do Filaretów. Poznał wówczas Adama Mickiewicza.
W 1819 został osobistym sekretarzem ks. Michała Kleofasa Ogińskiego, z którym w 1822 na zawsze opuścił Litwę. Po czteroletnim pobycie w Niemczech, Włoszech, Niderlandach i Anglii osiadł na stałe w Paryżu w 1826.
Był jednym z animatorów życia politycznego Wielkiej Emigracji po powstaniu listopadowym. Jeszcze przed jego wybuchem zorganizował 12 lutego 1830 wielką manifestację w Paryżu, w rocznicę urodzin Tadeusza Kościuszki z udziałem Marie Josepha de La Fayette i Wiktora Hugo. W czasie rewolucji lipcowej jako kapitan gwardii narodowej został adiutantem gen. La Fayette. Ranny w nogę, zmuszony był wycofać się z działalności politycznej.
Sekretarzował zawiązanemu w Paryżu Towarzystwu Litewskiemu i Ziem Ruskich.
Był członkiem kierowanego przez Joachima Lelewela Komitetu Narodowego Polskiego. Jako jeden z wtajemniczonych w sprzysiężenie Zemsta Ludu, w 1833 przygotowywał zbrojną wyprawę płka Józefa Zaliwskiego do Królestwa Polskiego.
Prześladowany przez ambasadę Rosji w Paryżu, został zmuszony przez ulegające jej presji władze francuskie do wyjazdu ze stolicy Francji i udał się do Wielkiej Brytanii.
W 1834 powrócił do Paryża, poświęcając się pracy naukowej.
Jak sam napisał w liście do Adama Mickiewicza dążeniem i celem jego życia stało się "odświeżyć przeszłość a bronić teraźniejszość polską przed światem".
Napisał i wydał drukiem setki swoich prac historycznych, geograficznych i statystycznych, przeważnie w języku francuskim. Sam opracował, sporządził pomiary kartograficzne dziesiątków map historycznych i geograficznych.
Zajął się także działalnością edytorską, opracowując i wydając ważne pozycje literatury polskiej.
Dzieła.
Oprócz tego publikował hasła swojego autorstwa w encyklopediach, słownikach i dziennikach francuskich i brytyjskich. W "Grand dictionnaire universel" opublikował ponad 300 haseł o sławnych Polakach. Inspirował także prasę francuską, niejednokrotnie jego wyjaśnienia stanowiły dla niej jedyne źródło wiedzy o Polsce.
Wydał liczne mapy swojego autorstwa: m.in. mapę "siedmiu" rozbiorów Polski, mapę statystyczną dróg w Polsce, liczne mapy Rosji i krajów położonych nad Morzem Bałtyckim i Morzem Czarnym.
Kolekcjonował wydawane przez emigrantów książki, broszury, manifesty, druki ulotne. Zachował dla potomności korespondencję działaczy emigracyjnych. Pozostawił po sobie kopie dokumentów do historii Polski w latach 1657-1863, liczące 125 tomów. Później zbiory te stały się podwalinami kolekcji Muzeum Narodowego Polskiego w Rapperswilu.
W latach 1860-1871 był członkiem honorowym Poznańskiego Towarzystwa Przyjaciół Nauk.

</doc>
<doc id="892694" url="https://pl.wikipedia.org/wiki?curid=892694" title="UNIVAC-I">
UNIVAC-I



</doc>
<doc id="892697" url="https://pl.wikipedia.org/wiki?curid=892697" title="Agresja (etologia)">
Agresja (etologia)

Agresja (łac. "aggresio" – napaść) – zespół zachowań zmierzających do zmuszenia przeciwnika do odstąpienia od swoich zamiarów lub praw (np. chęć zawładnięcia terytorium lub zdobyczą). Agresja może stać się aktem fizycznej przemocy wobec przeciwnika (ofiary agresji) lub jedynie sygnalizacją możliwości dokonania takiego aktu. Na agresję składa się wiele różnych wzorców zachowań.
Wyróżniane typy agresji i ich przykłady:

</doc>
<doc id="892700" url="https://pl.wikipedia.org/wiki?curid=892700" title="Bazylika Konstantyna (Trewir)">
Bazylika Konstantyna (Trewir)



</doc>
<doc id="892702" url="https://pl.wikipedia.org/wiki?curid=892702" title="Dydelf białouchy">
Dydelf białouchy

Dydelf białouchy, dydelf południowy ("Didelphis albiventris") – gatunek ssaka z podrodziny dydelfów (Didelphinae) w rodzinie dydelfowatych (Didelphidae).
Zasięg występowania.
Dydelf białouchy występuje w północno-wschodniej, środkowej i południowej Brazylii, południowo-wschodniej Boliwii, Paragwaju, Urugwaju i Argentynie aż do prowincji Buenos Aires na wschodzie i ekoregionu Monte Desert na zachodzie.
Morfologia.
Długość ciała 30–44,2 cm, długość ogona 29–45 cm; masa ciała 0,5–2,5 kg; samce są większe i cięższe od samic. Futro czarne na niemal całej powierzchni ciała.
Środowisko życia.
Występuje w różnych środowiskach, od lasów tropikalnych po tereny górzyste. 
Tryb życia.
Jest zwierzęciem w dużej mierze lub prawie wyłącznie aktywnym w nocy. Jest wszystkożerny. Dobrze się wspina. Biologia rozrodu tego gatunku jest słabo poznana.

</doc>
<doc id="892703" url="https://pl.wikipedia.org/wiki?curid=892703" title="Kim Yŏng Il">
Kim Yŏng Il

Kim Yŏng Il (kor. 김영일, ur. 2 maja 1944) – polityk, premier Korei Północnej od 11 kwietnia 2007 do 7 czerwca 2010.
Życiorys.
Od 1960 do 1969 Kim Yŏng Il służył w Koreańskiej Armii Ludowej. Następnie ukończył studia na Uniwersytecie Transportu Wodnego w Rasŏn jako oficer nawigacji. Przez kolejne 14 lat pracował jako instruktor, a następnie wicedyrektor w biurze generalnym Ministerstwa Transportu Lądowego i Wodnego.
Od 1994 do 2007 zajmował stanowisko ministra transportu lądowego i wodnego. 11 kwietnia 2007 podczas sesji Najwyższego Zgromadzenia Ludowego (parlament) został mianowany szefem rządu.
7 czerwca 2010, w czasie dorocznej sesji Najwyższego Zgromadzenia Ludowego, jego następcą i nowym premierem został wybrany Ch’oe Yŏng Rim. Część z komentatorów jako powód wymiany szefa rządu wymieniała kłopoty i kryzys gospodarczy związany z rewaluacją i wymianą państwowej waluty – wona północnokoreańskiego – w grudniu 2009.

</doc>
<doc id="892707" url="https://pl.wikipedia.org/wiki?curid=892707" title="Kolonia Pierwsza (Cyców)">
Kolonia Pierwsza (Cyców)

Kolonia Pierwsza – część wsi Cyców w Polsce, położona w województwie lubelskim, w powiecie łęczyńskim, w gminie Cyców.
W latach 1975–1998 Kolonia Pierwsza należała administracyjnie do województwa chełmskiego.

</doc>
<doc id="892710" url="https://pl.wikipedia.org/wiki?curid=892710" title="Barbarathermen">
Barbarathermen

Barbarathermen – jeden z wielu kompleksów łaźni rzymskich wzniesionych w Trewirze.
Wraz z innymi zabytkami rzymskiego Trewiru, zostały wpisane w 1986 na listę dziedzictwa kulturowego UNESCO.
Historia.
Barbarathermen zostały zbudowane około roku 150 i stanowiły jeden z największych zespołów łaźni w Cesarstwie rzymskim. W przeciwieństwie do wybudowanych później łaźni cesarskich, które nigdy nie były użytkowane zgodnie ze swoim pierwotnym przeznaczeniem, Barbarathermen służyły mieszkańcom Trewiru jako łaźnie przez prawie 300 lat. Początkowo, po opuszczeniu Trewiru przez Rzymian, budynki łaźni stały nienaruszone. Później jednak, przez stulecia, były eksploatowane jako źródło materiałów budowlanych.

</doc>
<doc id="892711" url="https://pl.wikipedia.org/wiki?curid=892711" title="Stawek-Kolonia">
Stawek-Kolonia

Stawek-Kolonia – kolonia w Polsce położona w województwie lubelskim, w powiecie łęczyńskim, w gminie Cyców.
W latach 1975–1998 miejscowość należała administracyjnie do województwa chełmskiego.

</doc>
<doc id="892714" url="https://pl.wikipedia.org/wiki?curid=892714" title="Gaudapada">
Gaudapada

Gaudapada (ok. VII w.) – indyjski filozof wedanty. Pochodził z Bengalu. Najstarszy komentator wedanty. Bazując na upaniszadach łączył tezy monizmu (adwajta) i iluzji (maja). Prawdopodobnie nie znał "Wedantasutr" ("Brahmasutr").
Napisał niewątpliwie jedno dzieło": "Agamaśastra" (zw. też "Mandukjakarika" albo "Gaudapadakarika") - komentarz do "Mandukjopaniszad". Przypisywane mu komentarze do innych upaniszad, do "Bhagawadgity" czy "Anugity" są wątpliwego autorstwa. Komentarz do "Sankhjakariki", pt. "Sankhjakarikabhaszja", został napisany przez inną osobę o takim samym imieniu, Gaudapadę sankhjanistę. 

</doc>
<doc id="892715" url="https://pl.wikipedia.org/wiki?curid=892715" title="Władysław Kuraś">
Władysław Kuraś

Władysław Kuraś (ur. 2 kwietnia 1961 w Mielcu) – polski piłkarz, występujący na pozycji obrońcy. Zagrał 107 meczów, zdobywając 2 gole, w Ekstraklasie dla Motoru Lublin. Członek Klubu Wybitnego Motorowca. 

</doc>
<doc id="892720" url="https://pl.wikipedia.org/wiki?curid=892720" title="Mandanamiśra">
Mandanamiśra

Mandanamiśra – indyjski hinduistyczny filozof żyjący najprawdopodobniej w VIII - IX w. n.e. Autor traktatów wedanty i mimansy. Tworzył w sanskrycie.
Z początku jednak Mandanamiśra był przedstawicielem mimansy, jednak po spotkaniu i długiej dyspucie z Adi Śankarą przeszedł na wedantę i zmienił swe poglądy .

</doc>
<doc id="892721" url="https://pl.wikipedia.org/wiki?curid=892721" title="Most rzymski w Trewirze">
Most rzymski w Trewirze

Most rzymski w Trewirze () – most spinający brzegi Mozeli w Trewirze. Jest najstarszym mostem w Niemczech. 
Wraz z innymi zabytkami rzymskiego Trewiru, został wpisany w 1986 r. na listę dziedzictwa kulturowego UNESCO. 
Historia.
Pierwszy drewniany most rzymski na Mozeli powstał w 17 r. p.n.e. Pierwszy kamienny most rzymski zbudowano w 45 r. Nowy most kamienny postawiono w latach 144-152. Jego masywnym filarom nadano spiczasty kształt, tak by chronić go przed wysokimi stanami wód oraz krami lodu w czasie roztopów. Górna część mostu była konstrukcją drewnianą z przejazdem o szerokości dziesięciu metrów, znajdującym się około 14 metrów nad poziomem wody, co umożliwiało swobodny przepływ statków. Do dziś zachowało się pięć z dziewięciu oryginalnych rzymskich filarów. 

</doc>
<doc id="892722" url="https://pl.wikipedia.org/wiki?curid=892722" title="Opos szary">
Opos szary

Opos szary, opos okularowy ("Philander opossum") – gatunek ssaka z podrodziny dydelfów (Didelphinae) w rodzinie dydelfowatych (Didelphidae).
Zasięg występowania.
Opos szary występuje w zależności od podgatunku:
Wygląd.
Długość ciała (bez ogona) 20–33,1 cm, długość ogona 19,5–33,5 cm; masa ciała 200–674 g. Futro barwy czarnoszarej lub łupkowoszarej. Jako jedyny z dydelfowatych ma na czarnym tle białe obrączki wokół oczu (okulary). Brzuch szarobiały lub biały. Ogon prawie do połowy czarny, potem jasnocielistej barwy, podobnie jak stopy i nos. Nazywany jest również "cuica".
Środowisko życia.
Deszczowe lasy tropikalne, wilgotne lasy i zakrzewienia przybrzeżne oraz wilgotne środowiska w krajobrazie rolniczym.
Tryb życia.
Aktywny wyłącznie nocą. Odżywia się małymi zwierzętami, m.in. żabami, ale również soczystymi owocami. W ciągu roku przychodzi na świat 4-5 młodych.

</doc>
<doc id="892724" url="https://pl.wikipedia.org/wiki?curid=892724" title="Viktor Dyk">
Viktor Dyk

Victor Dyk (ur. 31 grudnia 1877 zm. 14 maja 1931) – czeski poeta, prozaik, polityk i prawnik, wolnomularz.
Edukację rozpoczął w jednym z praskich gimnazjów, ukończył studia na wydziale prawa Uniwersytetu Karola. Do około 1905 roku należał do grupy poetyckiej zwanej "Anarchistyczni Burzyciele".
Działalność polityczną rozpoczął w 1911 roku; podczas I wojny światowej był więziony w Wiedniu za działalność w ruchu oporu przeciwko państwu Austro-Węgierskiemu. W 1918 roku był jednym z założycieli "czeskiej partii narodowo-demokratycznej". Zaliczał się do konserwatystów.
W okresie Pierwszej Republiki Czechosłowackiej był jednym z najbardziej aktywnych przeciwników rządu Tomáša Masaryka.
Zmarł na niewydolność serca pływając w okolicach wyspy Lopud w Jugosławii.

</doc>
<doc id="892725" url="https://pl.wikipedia.org/wiki?curid=892725" title="Madhawa">
Madhawa



</doc>
<doc id="892742" url="https://pl.wikipedia.org/wiki?curid=892742" title="Pałaneczka mała">
Pałaneczka mała



</doc>
<doc id="892747" url="https://pl.wikipedia.org/wiki?curid=892747" title="Twój Dobry Humor">
Twój Dobry Humor



</doc>
<doc id="892749" url="https://pl.wikipedia.org/wiki?curid=892749" title="Brahmaczarin">
Brahmaczarin



</doc>
<doc id="892755" url="https://pl.wikipedia.org/wiki?curid=892755" title="Dienis Płatonow">
Dienis Płatonow

Dienis Aleksandrowicz Płatonow, ros. Денис Александрович Платонов (ur. 6 listopada 1981 w Saratowie) – rosyjski hokeista, reprezentant Rosji, trener. 
Jego syn Jurij (ur. 2000) także został hokeistą.
Kariera zawodnicza.
Od 2011 do 2012 był graczem Saławata Jułajew Ufa. Od 2012 zawodnik Mietałłurga Magnitogorsk. Po zakończeniu występów tej drużyny w sezonie KHL (2018/2019) ogłoszono zakończenie kariery zawodniczej przez Płatonowa.
Kariera trenerska.
W maju 2019 wszedł do sztabu trenerskiego zespołu juniorskiego Stalnyje Lisy Magnitogorsk. W marcu 2020 został p.o. głównego trenera tej drużyny. Na początku grudnia 2020 został etatowym głównym trenerem tej drużyny. Po sezonie MHL (2020/2021) ustąpił ze stanowiska.

</doc>
<doc id="892756" url="https://pl.wikipedia.org/wiki?curid=892756" title="Frans Thijssen">
Frans Thijssen

Franciscus "Frans" Johannes Thijssen (ur. 23 stycznia 1952 w Malden) – piłkarz holenderski grający na pozycji pomocnika. Nosił przydomek "Stille Frans".
Kariera klubowa.
Thijssen urodził się w małym mieście w prowincji Geldria. Jego pierwszym klubem w karierze był NEC Nijmegen, w barwach którego zadebiutował w sezonie 1970/1971 w Eredivisie. W NEC bez sukcesów grał przez 3 lata i przez ten czas zdobył łącznie 5 goli w lidze. Latem 1973 Thijssen przeniósł się do FC Twente. Tam był ustawiany bardziej ofensywnie niż w NEC, przez co zdobywał więcej bramek. W sezonie 1973/1974 zdobył ich 11, a w innych także więcej niż 5 na sezon. W Twente Thijssen przebywał przez 5,5 roku i przez ten czas został wicemistrzem Holandii (1974) i zdobył Puchar Holandii w 1977. Mniejszy sukces osiągnął z Twente w Pucharze UEFA, gdy w 1975 wystąpił z tym zespołem w finale, jednak klub z Enschede okazał się gorszy w dwumeczu od niemieckiej Borussii Mönchengladbach.
Zimą 1979 Thijssen wyjechał do Anglii i tam został zawodnikiem Ipswich Town. Największe sukcesy z tym klubem osiągnął już w następnym sezonie, 1980/1981, gdy wywalczył wicemistrzostwo Anglii, a także to co nie udało mu się z Twente, czyli Puchar UEFA (wystąpił w obu meczach z AZ Alkmaar, jednym wygranym 3:0 i drugim przegranym 2:4). W 1982 znów został z Ipswich wicemistrzem Anglii, ale potem większych sukcesów już nie osiągał. W 1983 Thijssen trafił do kanadyjskiego Vancouver Whitecaps, gdzie grał 2 lata z półroczną przerwą na wypożyczenie do angielskiego Nottingham Forest F.C.
W 1984 Thijssen wrócił do ojczyzny. Przez 3 lata grał w ligowym średniaku, jakim była Fortuna Sittard, ale nie osiągnął z nią niczego szczególnego. W sezonie 1987/1988 Frans grał w FC Groningen, a następnie na 3 sezony trafił do Vitesse Arnhem i w 1991 zakończył piłkarską karierę w wieku 39 lat.
Kariera reprezentacyjna.
W reprezentacji Holandii Thijssen zadebiutował 30 kwietnia 1975 roku w przegranym 0:1 meczu z Belgią. Polscy kibice pamiętają go z meczu, który odbył się 15 października tamtego roku, gdy Holandia pokonała 3:0 Polskę w eliminacjach do Mistrzostw Europy 1976, a on sam zdobył jedną z bramek. W swojej karierze wystąpił na rozgrywanych we Włoszech Euro 1980. Swoją karierę reprezentacyjną zakończył w październiku 1981 wygranym 3:0 meczem z Belgią, rozegranym w ramach eliminacji do Mistrzostw Świata w Hiszpanii. W kadrze "Oranje" Thijssen wystąpił w 14 meczach i zdobył 3 gole.
Kariera trenerska.
Po zakończeniu kariery piłkarskiej Thijssen został trenerem piłkarskim. Trenował najpierw Vitesse Arnhem w Eredivisie, a następnie wyjechał do Szwecji, gdzie szkolił piłkarzy Malmö FF. Niedługo potem wrócił do Holandii i przez pewien czas był trenerem ligowych średniaków De Graafschap, a następnie Fortuny Sittard.

</doc>
<doc id="892763" url="https://pl.wikipedia.org/wiki?curid=892763" title="Parafia Trójcy Przenajświętszej w Rajsku">
Parafia Trójcy Przenajświętszej w Rajsku

Parafia pw. Trójcy Przenajświętszej w Rajsku – parafia rzymskokatolicka w dekanacie Jawiszowickim diecezji bielsko-żywieckiej.
Erygowana w 1951. Przy parafii działają grupy: Rada Parafialna, Koła Różańcowe, Schola.

</doc>
<doc id="892767" url="https://pl.wikipedia.org/wiki?curid=892767" title="Superpress">
Superpress

Wydawnictwo Humoru i Satyry Superpress powstało w 1990 roku w Lublinie, jako prywatne przedsiębiorstwo satyryka Szczepana Sadurskiego. Pierwszym czasopismem wydawanym przez Superpress był "Dobry Humor" (wrzesień 1991), potem dołączyły kolejne: "103 Najlepsze Dowcipy" (1993), "Super Dowcipy" (1995), "Dowcip Miesiąca" (1997) i "Twój Dobry Humor". Wraz z rozwojem, w 1993 r. siedzibę wydawnictwa przeniesiono do Warszawy. Do 2010 roku ukazało się ponad 750 publikacji, w tym m.in. popularna seria książkowa "333 Najlepsze Dowcipy". Z wydawnictwem współpracują satyrycy polscy i zagraniczni. Obecnie wydawnictwo zajmuje się także działalnością pozaprasową, m.in. oferuje rysowanie karykatur na żywo, sprzedaje prasie, portalom i innym firmom rysunki satyryczne i dowcipy.
Czasopisma wydawnictwa.
Dobry Humor.
Dobry Humor – ogólnopolskie czasopismo humorystyczno-satyryczne redagowane przez Szczepana Sadurskiego, ukazujące się w Polsce od 1991 roku. Początkowo jako miesięcznik z dowcipami tekstowymi i rysunkowymi – w każdym numerze kolejny temat z dowcipami oraz stałe rubryki, później drukujące też inne formy humorystyczne i satyryczne. W najlepszym okresie (połowa lat 90.) nakład czasopisma przekraczał 200 tys. Czasopismem od samego początku kierował satyryk, rysownik Szczepan Sadurski. W roku 2012 ukazał się ostatni, 213. numer.
103 Najlepsze Dowcipy.
103 Najlepsze Dowcipy – seria broszur o charakterze rozrywkowym, ukazująca się w Polsce od 1993 do 2009 roku. Można tu było znaleźć dokładnie 103 najlepsze dowcipy na wybrany, co miesiąc inny temat, zilustrowane rysunkami satyrycznymi różnych autorów. Dowcipy i rysunki do publikacji wybierał satyryk i rysownik Szczepan Sadurski.
Super Dowcipy.
Super Dowcipy – ogólnopolskie czasopismo humorystyczne (początkowo miesięcznik, od 2006 r. dwumiesięcznik), wydawane od 1995 do 2013 roku. Publikowało dowcipy i rysunki humorystyczne różnych autorów.
Twój Dobry Humor.
Twój Dobry Humor – ogólnopolskie czasopismo satyryczno-humorystyczne ukazujące się w Polsce i redagowanie przez satyryka Szczepana Sadurskiego. Publikowało rysunki satyryczne, teksty satyryczne i inne formy o treściach satyrycznych, tworzone przez satyryków polskich i zagranicznych. Początkowo, od 1997 r. ukazywał się "Dobry Humor-Rysunki", w 1999 r. czasopismo zmieniło nazwę na Kościotrup, a od 2000 r. ukazywało się pod nazwą "Twój Dobry Humor". Pod koniec 2008 r. Twój Dobry Humor połączył się z Dobrym Humorem.
Dowcip Miesiąca.
Dowcip Miesiąca – ogólnopolskie czasopismo z dowcipami i humorem rysunkowym (miesięcznik), wydawane w Polsce między 1997 a 2006 r, redagowane przez Szczepana Sadurskiego. Ukazało się 110 numerów. Publikowało dowcipy na różne tematy. Z racji łagodnej treści dowcipów oraz niskiej ceny, było najchętniej kupowane przez młodych czytelników.
E-tygodnik Dobry Humor.
Były bezpłatny tygodnik wysyłany Internetem do kilkudziesięciu tysięcy czytelników, redagowany przez satyryka Szczepana Sadurskiego od początku XXI wieku. Nazwa nieprzypadkowo nawiązuje do miesięcznika z dowcipami "Dobry Humor", wydawanego przez Superpress oraz do portalu DobryHumor.pl. Można w nim było znaleźć dowcipy, anegdoty, linki do stron internetowych z zabawnymi materiałami oraz konkursy z nagrodami. W 2010 r. z powodu braku czasu, autor zrezygnował z redagowania tytułu.

</doc>
<doc id="892768" url="https://pl.wikipedia.org/wiki?curid=892768" title="Haft richelieu">
Haft richelieu

Haft richelieu, haft wenecki – rodzaj ażurowego haftu imitującego koronkę.
Jest to haft biały z dzierganymi ażurowymi kompozycjami, wypełnionymi słupkami lub pajączkami, umieszczanymi jako łączenia w miejscu usuniętej tkaniny, najpierw otoczonej ściegiem dzierganym, a następnie wyciętej od spodu. Wprowadzony w XVII wieku we Francji, wykonywany w ręku (bez tamborka), uchodzi za łatwy i efektowny. Nazwę przyjęto na cześć francuskiego męża stanu, kardynała Richelieu.

</doc>
<doc id="892769" url="https://pl.wikipedia.org/wiki?curid=892769" title="Hilary Jastak">
Hilary Jastak

Hilary Jastak (ur. 3 kwietnia 1914 w Kościerzynie, zm. 17 stycznia 2000 w Gdyni) – ksiądz prałat, doktor teologii, kapelan Solidarności, major WP, komandor podporucznik MW.
Życiorys.
W 1934 wstąpił do Seminarium Duchownego w Pelplinie. Przed wybuchem wojny ukończył 5 lat nauki w seminarium. Następnie ukrywał się przed Niemcami i pracując jako ogrodnik u sióstr Plateranek podjął naukę na szóstym roku studiów w Metropolitalnym Seminarium Duchownym w Warszawie. 7 czerwca 1941 w Warszawie otrzymał święcenia kapłańskie z rąk arcybiskupa Stanisława Galla. Podczas II wojny światowej był wikariuszem kolejno w Lubani, Józefowie, Goszczynie (gdzie wstąpił do Armii Krajowej), Sulejowie, Strachówku, Gołubiu oraz w Pogódkach. W 1946 został kapelanem Caritasu w Gdyni, a w lipcu 1949 proboszczem nowo utworzonej parafii Najświętszego Serca Pana Jezusa (z którą był związany do końca życia). W lutym 1950, w ramach prześladowana kościoła katolickiego w Polsce, aresztowano go i umieszczono na ponad 2 miesiące w więzieniu w Gdańsku. W 1952 rozpoczął starania o budowę kościoła. We wrześniu tego roku zamknięto stan surowy budynku. W 1966 nowy kościół został konsekrowany.
Podczas wydarzeń grudniowych aktywnie wspierał rodziny osób zabitych w zamieszkach ulicznych. Dziesięć lat później, podczas strajków na Wybrzeżu, na prośbę stoczniowców 17 sierpnia 1980 odprawił mszę w gdyńskiej stoczni im. Komuny Paryskiej (była to pierwsza w okresie PRL msza polowa w zakładzie pracy). Podczas stanu wojennego aktywnie wspierał ruch oporu, pomagał też uwięzionym.
W 1991 utworzył Fundację Pomocy Stypendialnej, której celem jest wspieranie zdolnej młodzieży z ubogich rodzin. Ośrodkowi Kultury Kaszubsko-Pomorskiej w Gdyni przekazał zbiory archiwalne roczników miesięczników: „Pomerania” i „Pomorze”.
W 1995 prezydent RP odznaczył go Krzyżem Komandorskim z Gwiazdą Orderu Odrodzenia Polski. Został także honorowym obywatelem Gdyni (1991) i Kościerzyny (1999). W 1995 otrzymał tytuł Honorowego Członka NSZZ „Solidarność”.
Zmarł w 2000 w Gdyni i został pochowany przy kościele Najświętszego Serca Pana Jezusa, w którym był wieloletnim proboszczem.
15 stycznia 2014 z inicjatywy Fundacji Pomorska Inicjatywa Historyczna, która rozpoczęła w tym czasie budowę pomnika kapelana , radni miasta Gdyni uchwalili rezolucję w sprawie ustanowienia roku 2014 Rokiem ks. prałata Hilarego Jastaka. 30 sierpnia tego samego roku dokonano odsłonięcia jego pomnika, który stanął przy ul. Władysława IV. 
Bratem Hilarego Jastaka był ks. Edmund Jastak, działacz społeczny, jeden z fundatorów Domu Pomocy Społecznej Fundacji im. Brata Alberta w Toruniu. W 2022 otrzymał pośmiertnie Krzyż Wolności i Solidarności.

</doc>
<doc id="892772" url="https://pl.wikipedia.org/wiki?curid=892772" title="Parafia Przenajświętszej Trójcy w Rajsku">
Parafia Przenajświętszej Trójcy w Rajsku



</doc>
<doc id="892778" url="https://pl.wikipedia.org/wiki?curid=892778" title="Dau">
Dau

Dau ("dāwa") – tradycyjny arabski statek żaglowy, z jednym lub kilkoma żaglami. Pierwotnie używany był u wybrzeży Półwyspu Arabskiego, Indii i wschodniej Afryki. Duże dau mogą mieć około trzydziestu osób załogi, na mniejszych liczy ona zazwyczaj 12 osób.
Często nazwa jest zapisywana w sposób zaczerpnięty z angielskiego jako "dhow".
Aż do lat 60. XX wieku dau odbywały komercyjne rejsy między Zatoką Perską a wschodnim wybrzeżem Afryki używając do poruszania łodzi wyłącznie żagli. Ładunkiem były głównie daktyle i ryby przewożone do Afryki, a w drodze powrotnej zabierano drewno mangrowe. Dau kursowały na południe w porze monsunowej zimą i wczesną wiosną, powracały zaś do Arabii późną wiosną lub na początku lata.
Dau obecnie.
Obecnie nazwę „dau” noszą też niewielkie, tradycyjnej konstrukcji łodzie używane w celach handlowych na Morzu Czerwonym i w Zatoce Perskiej oraz na akwenie Oceanu Indyjskiego od Madagaskaru po Zatokę Bengalską. Jednostki takie mają masę między 300 a 500 ton, a ich kształt jest smukły i wydłużony.
Tego typu dau są często używane do przemytu narkotyków oraz piractwa.
Dau jako motyw heraldyczny.
Dau jest częstym motywem heraldycznym w świecie arabskim. Zostało umieszczone w godle Kuwejtu, Kataru i Zjednoczonych Emiratów Arabskich.

</doc>
<doc id="892781" url="https://pl.wikipedia.org/wiki?curid=892781" title="Marcelo Mazzarello">
Marcelo Mazzarello

Marcelo Mazzarello (ur. 13 lutego 1965 w Buenos Aires) – argentyński aktor.
Życiorys.
Urodził się w Buenos Aires, gdzie pracował jako aktor przez prawie całe życie. Mając blisko dwadzieścia lat, rozpoczął studia filmowe na seminarium Normana Briskiego. Debiutował w sztuce "Parakultural" obok José Luisa Olivera. Wystąpił także w sztukach: "Volpone" (1992), "Seks, kłamstwa i pieniądze" ("Sexo mentiras y dinero", 2003), "Kim są części" ("¿Quién son vó!", 2003) w Teatro Belisario i "Chleb szaleństwa" ("El pan de la locura", 2006) w Teatro de la Ribera. 
W 1997 debiutował na szklanym ekranie jako Diógenes Pupato (Coco) w telenoweli produkcji argentyńskiej Telefe "Naranja y media". Dużą popularność w Polsce przyniosła mu rola Rocky'ego w telenoweli "Zbuntowany anioł" (1998–1999) oraz Miguela Quesada w "Jesteś moim życiem" (2006). 
Nagrody i nominacje.
Marcelo Mazzarello był m.in. 3 razy nominowany do argentyńskiego odpowiednika Oscara - nagrody Martin Fierro, z czego jeden raz otrzymał statuetkę. 
Wszystkie nagrody i nominacje zostały podane w poniższej tabeli: 

</doc>
<doc id="892782" url="https://pl.wikipedia.org/wiki?curid=892782" title="103 Najlepsze Dowcipy">
103 Najlepsze Dowcipy



</doc>
<doc id="892790" url="https://pl.wikipedia.org/wiki?curid=892790" title="Marek Ołdakowski">
Marek Ołdakowski

Marek Ołdakowski (ur. 26 lipca 1936, zm. 22 stycznia 2012) – polski pisarz, publicysta i dziennikarz, specjalizujący się w problematyce społecznej i sportowej. Pracował m.in. dla tygodnika "Piłka Nożna" i "Przeglądu Sportowego". Jest autorem kilku powieści ("Bez makijażu", "Blesso, Adonis i inni", "Obok", "Kuratela", "Wysypisko", "We mgle"), a także współautorem książek reporterskich.

</doc>
<doc id="892793" url="https://pl.wikipedia.org/wiki?curid=892793" title="Go Ahead Eagles">
Go Ahead Eagles

Go Ahead Eagles – holenderski klub piłkarski, grający w Eredivisie i mający siedzibę w mieście Deventer. Został założony w 1902 roku, a swoje domowe mecze rozgrywa na stadionie De Adelaarshorst, który może pomieścić 6400 widzów. Największe sukcesy osiągał przed II wojną światową, kiedy to czterokrotnie zdobywał mistrzostwo Holandii (1917, 1922, 1930, 1933).

</doc>
<doc id="892796" url="https://pl.wikipedia.org/wiki?curid=892796" title="Siemens-Schuckert D.IV">
Siemens-Schuckert D.IV

Siemens-Schuckert D.IV – niemiecki samolot myśliwski z okresu I wojny światowej, produkowany przez wytwórnię Siemens-Schuckertwerke GmbH.
Opis konstrukcji.
Był to jednomiejscowy dwupłat konstrukcji drewnianej, napędzany silnikiem Siemens &amp; Halske Sh.III. Ze względu na dobre osiągi (znaczna prędkość, wysoka prędkość wznoszenia) jest przez niektórych uważany za jeden najlepszych niemieckich samolotów myśliwskich, użytkowanych podczas I wojny światowej. Samolot pojawił się jednak zbyt późno i został wyprodukowany w zbyt małej liczbie egzemplarzy by wpłynąć znacząco na przebieg wojny.

</doc>
<doc id="892797" url="https://pl.wikipedia.org/wiki?curid=892797" title="Dobry Humor-Rysunki">
Dobry Humor-Rysunki

Dobry Humor-Rysunki – ogólnopolskie czasopismo z humorem rysunkowym, wydawane w Polsce przez Wydawnictwo Humoru i Satyry Superpress między 1997 a 1999 r. 
Kierowane przez rysownika Szczepana Sadurskiego, popularyzowało humor rysunkowy i komiks, dając równocześnie młodym twórcom szansę na udany debiut prasowy. Niektórzy autorzy drukujący w „DH-Rysunki”, z powodzeniem publikowali potem w innych tytułach prasowych. W 1999 r. czasopismo zmieniło nazwę na „Kościotrup” oraz profil, stając się pismem satyrycznym, oprócz rysunków satyrycznych, drukującym także teksty satyryczne wielu autorów.

</doc>
<doc id="892800" url="https://pl.wikipedia.org/wiki?curid=892800" title="David Winner">
David Winner

David Winner (ur. 1956) - angielski pisarz i dziennikarz. Jest autorem licznych publikacji z zakresu historii piłki nożnej, najważniejsze i najbardziej znane z nich to książki poświęcone odpowiednio angielskiemu i holenderskiemu futbolowi: "Those Feet: An Intimate History of English Football" (2005) oraz "Brilliant Orange; the Neurotic Genius of Dutch Football" (2000).

</doc>
<doc id="892802" url="https://pl.wikipedia.org/wiki?curid=892802" title="Eerste Divisie">
Eerste Divisie



</doc>
<doc id="892806" url="https://pl.wikipedia.org/wiki?curid=892806" title="Ukraińska Akademia Gospodarcza w Poděbradach">
Ukraińska Akademia Gospodarcza w Poděbradach

Ukraińska Akademia Gospodarcza w Poděbradach – ukraińska uczelnia o profilu politechnicznym, działająca w Podiebradach w Czechosłowacji w latach 1922–1935.
Inicjatorem utworzenia Akademii był ukraiński komitet obywatelski, w którym największa rolę odgrywało Wszechukraińskie Towarzystwo Techników Rolniczych (Всеукраїнська спілка сільськогосподарських техніків), które działała w Tarnowie.
Statut Akademii został zatwierdzony przez Ministerstwo Rolnictwa Republiki Czechosłowackiej 16 maja 1922. W maju 1925 do statutu uczelni wprowadzono zmiany. Według nowego statutu była to prywatna szkoła wyższa z 4-letnim programem nauczania, uzyskiwano w niej tytuł inżyniera.
Organizacja Akademii.
Uczelnia składała się z trzech fakultetów:
Akademia finansowana była przez rząd czechosłowacki i podlegała 2 ministerstwom: Rolnictwa (nauczanie), oraz do 1928 r. – Spraw Zagranicznych (sprawy organizacyjno-administracyjne).
Akademia zatrudniała 118 wykładowców (92 Ukraińców i 26 Czechów). Przez cały okres jej funkcjonowania naukę pobierało 786 studentów, w tym studia ukończyło 559. Nauka była bezpłatna, część studentów otrzymywała stypendia. Przy uczelni działała biblioteka (około 30 tysięcy tomów), 33 gabinety naukowe, 14 laboratoriów, 2 fermy, szkółka leśna i stacja meteorologiczna.
W ramach uczelni działał Ukraiński Instytut Techniczno-Gospodarski, prowadzący od 1932 studia zaoczne. Akademia prowadziła szeroką działalność naukowo-wydawniczą. UGA i jej profesorowie uczestniczyli w międzynarodowym życiu naukowym (kongresy, publikacje itp.). Działalność badawczo-wydawnicza UGA i jej profesorów była znaczna. W czasie istnienia UGA opublikowano 698 publikacji naukowych, w tym 229 książek (głównie podręczników dla studentów), w tym szereg pierwszych technicznych podręczników dla szkół wyższych w języku ukraińskim (opublikowano tylko 37, inne były w większości litograficzne). Ogromne znaczenie miał rozwój ukraińskiej nomenklatury technicznej (m.in. Komisja Terminologii Leśnej wydała niemiecko-ukraiński Słownik Leśnictwa). W czasie jego istnienia w UGA działało 50 organizacji, w tym 9 naukowo-zawodowych i profesjonalnych.
Kadra.
Profesorowie.
W 1928 r. Ministerstwo Rolnictwa zabroniło przyjmowania nowych studentów i poleciło przystąpić do likwidacji uczelni. W 1931 r. utworzono (z zamiarem podtrzymania działalności naukowej) Towarzystwo Przyjaciół Akademii, jednak nie udało się zebrać wystarczających funduszy, i uczelnia została ostatecznie zamknięta w 1935 r.

</doc>
<doc id="892807" url="https://pl.wikipedia.org/wiki?curid=892807" title="Kangurowiec pręgowany">
Kangurowiec pręgowany

Kangurowiec pręgowany ("Dorcopsis muelleri") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Kangurowiec pręgowany występuje w zależności od podgatunku:
Populacja na wyspie Salawati z regionu Papui Zachodniej może reprezentować dodatkowy podgatunek.
Taksonomia.
Gatunek naukowo opisał w 1866 roku niemiecki zoolog Hermann Schlegel nadając mu nazwę "Macropus mülleri". Jako miejsce typowe odłowu holotypu wskazał Lobo Bay na półwyspie Ptasia Głowa w Manokwari w Papui Zachodniej w Indonezji. 
"D. muelleri" jest zmienny morfologicznie w całym swoim zasięgu występowania i dlatego zachodzi potrzeba dodatkowych badania morfologicznych i genetycznych w celu wyjaśnienia jego taksonomii. Rozpoznano cztery podgatunki.
Morfologia.
Długość ciała (bez ogona) samic 54–65 cm, samców 70,8–77 cm, długość ogona samic 32–46,5 cm, samców 41,7–53,5 cm; masa ciała samic 5–6,8 kg. Wierzch ciała od jasno- do ciemnobrązowego. Spód ciała szary lub kremowy. Dwie trzecie długości ogona równomiernie owłosione, koniuszek nagi.
Ekologia.
Środowisko życia.
Lasy deszczowe w części nizinnej do wysokości 500 m n.p.m.
Tryb życia.
Jest gatunkiem dość pospolitym, jednak niewiele wiadomo o jego trybie życia. Prawdopodobnie jest aktywny nocą. Młode przebywa w torbie około 6 miesięcy. Obserwacje w ogrodach zoologicznych pokazały, że gatunek ten wykazuje wiele pierwotnych cech zachowania. Poruszanie się wszystkich gatunków z rodzaju "Dorcopsis" jest bardzo nietypowe. Wykorzystują wówczas wszystkie kończyny i używają końcówki ogona jako podpórki, ale nie układają go na ziemi spodnia stroną, jak inne gatunki kangurów.

</doc>
<doc id="892809" url="https://pl.wikipedia.org/wiki?curid=892809" title="Dowcip Miesiąca">
Dowcip Miesiąca



</doc>
<doc id="892811" url="https://pl.wikipedia.org/wiki?curid=892811" title="Tygers of Pan Tang">
Tygers of Pan Tang

Tygers of Pan Tang - brytyjska grupa heavymetalowa założona przez gitarzystę Robba Weira w 1978. Jeden z przedstawicieli nurtu NWOBHM. Z wieloma zmianami składu grupa gra do dziś, nie osiągając jednak takich sukcesów jak w latach 80 XX w.

</doc>
<doc id="892814" url="https://pl.wikipedia.org/wiki?curid=892814" title="Georgenberg (Bawaria)">
Georgenberg (Bawaria)

Georgenberg – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Pleystein. Leży w Lesie Czeskim, około 18 km na wschód od Neustadt an der Waldnaab, przy granicy z Czechami.
Dzielnice.
W skład gminy wchodzą następujące dzielnice: Bernrieth, Brünst, Dimpfl, Georgenberg, Neudorf, Reinhardsrieth i Waldkirch.
Współpraca.
Miejscowość partnerska:

</doc>
<doc id="892815" url="https://pl.wikipedia.org/wiki?curid=892815" title="Zygmunt Samosiuk">
Zygmunt Samosiuk

Zygmunt Samosiuk (ur. 10 marca 1939 w Kaliszu, zm. 24 listopada 1983 w Warszawie) – polski operator filmowy, współtwórca filmów m.in. Andrzeja Wajdy, Jerzego Kawalerowicza, Piotra Szulkina czy Janusza Majewskiego.
Autor zdjęć do filmów dokumentalnych i fabularnych. Jako pierwszy operator trzykrotnie wyróżniony nagrodą za zdjęcia na Festiwalu Polskich Filmów Fabularnych („Zapis zbrodni”, „...Gdziekolwiek jesteś panie prezydencie...”, „Sprawa Gorgonowej”).
Życiorys.
W 1957 złożył egzamin dojrzałości w I Liceum Ogólnokształcącym im. Adama Asnyka w Kaliszu. Po ukończeniu studiów w PWSTiF w Łodzi w 1965, rozpoczął pracę w Polskiej Kronice Filmowej. Zauważony przez Andrzeja Wajdę, zadebiutował „Polowaniem na muchy”. Od 1969 do 1983 roku zrealizował zdjęcia do ponad trzydziestu filmów fabularnych, w tym dwóch seriali („S.O.S.”, „Królowa Bona”).
Cechy charakterystyczne zdjęć Zygmunta Samosiuka to częste stosowanie kamery z ręki, praca przy naturalnym oświetleniu, stosowanie barwnych filtrów, ogromna wrażliwość na naturę i portrety kobiece.
Był dwukrotnie żonaty, najpierw z Krystyną Szabłowską, później z Ireną Karel. Nie miał dzieci.

</doc>
<doc id="892816" url="https://pl.wikipedia.org/wiki?curid=892816" title="Simon Kuper">
Simon Kuper

Simon Kuper (ur. 1969 w Ugandzie), holenderski pisarz i dziennikarz, specjalizujący się w problematyce sportowej.
Jako dziecko przeniósł się z rodzicami do Lejdy, gdzie jego ojciec, Adam Kuper, pracował jako nauczyciel uniwersytecki (wykładał antropologię). Później Simon Kuper mieszkał w Stanfordzie, Londynie. Studiował historię i germanistykę na Uniwersytecie Oksfordzkim.
Za książkę "Football Against the Enemy" zdobył w 1994 roku prestiżową nagrodę im. Williama Hilla dla najlepszej książki sportowej roku. Jest stałym współpracownikiem dziennika "The Guardian" oraz tygodnika "The Observer". W "Financial Times" redaguje kolumnę sportową.
W roku 2003 opublikował książkę "Futbol w cieniu Holokaustu" (tyt. oryg. "Ajax, the Dutch, the War"), w której opisuje wojenne i powojenne dzieje europejskich klubów piłkarskich (zwłaszcza amsterdamskiego Ajaksu) i reprezentacji narodowych.

</doc>
<doc id="892817" url="https://pl.wikipedia.org/wiki?curid=892817" title="Trabitz">
Trabitz

Trabitz – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Pressath. Leży około 21 km na północny zachód od Neustadt an der Waldnaab, przy linii kolejowej Weiden in der Oberpfalz - Bayreuth.

</doc>
<doc id="892822" url="https://pl.wikipedia.org/wiki?curid=892822" title="Schwarzenbach (powiat Neustadt an der Waldnaab)">
Schwarzenbach (powiat Neustadt an der Waldnaab)

Schwarzenbach – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Pressath. Leży około 12 km na zachód od Neustadt an der Waldnaab, nad rzeką Haidenaab, przy linii kolejowej Weiden in der Oberpfalz - Bayreuth.
Dzielnice.
W skład gminy wchodzą trzy dzielnice: Pechhof, Schwarzenbach, Manteler Forst.
Oświata.
W gminie znajduje się 50 miejsc przedszkolnych (49 dzieci) oraz szkoła podstawowa (klasy 1-3).

</doc>
<doc id="892823" url="https://pl.wikipedia.org/wiki?curid=892823" title="The Best &amp; The Rest">
The Best &amp; The Rest

The Best &amp; The Rest – album kompilacyjny Kayah wydany 29 kwietnia 2005 roku. Podwójna płyta zawiera największe przeboje i muzyczne rarytasy z kariery wokalistki. Album zadebiutował na pierwszym miejscu listy sprzedaży OLiS, oraz, co ciekawe, już przed premierą pokrył się złotem. Do końca 2005 roku sprzedano ponad 30 tysięcy egzemplarzy.
O albumie.
Piosenki „Na językach”, „Córeczko” i „Dobry potwór nie jest zły” zostały ponownie nagrane w zmienionych wersjach, specjalnie na potrzeby tego krążka. Wiele utworów po raz pierwszy pojawiło się na albumie Kayah. Były bowiem dotąd dostępne jedynie na różnych składankach, ścieżkach dźwiękowych do filmów i albumach innych artystów.
Krążek ten był ostatnim albumem artystki wydanym przez Sony BMG Music Entertainment Poland. Wszystkie jej późniejsze płyty zostały wydawane przez własną firmę Kayax.
Nagranie „Prócz ciebie, nic” wygrało w 2005 roku Superjedynkę w kategorii przebój roku. W 2006 roku Kayah otrzymała 2 nominacje do Nagrody Muzycznej Fryderyk w kategoriach autor roku i piosenka roku („Prócz ciebie, nic”), wygrywając w tej ostatniej.
Teledysk do utworu „Jutro rano”, nakręcony przez Annę Maliszewską, był 3-krotnie nominowany na Festiwalu Polskich Wideoklipów Yach Film w 2006 roku za najlepszą reżyserię, scenariusz oraz w kategorii Grand Prix.

</doc>
<doc id="892830" url="https://pl.wikipedia.org/wiki?curid=892830" title="Altenstadt an der Waldnaab">
Altenstadt an der Waldnaab

Altenstadt an der Waldnaab, Altenstadt a.d.Waldnaab – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Lesie Czeskim, na południe od Neustadt an der Waldnaab, nad rzeką Waldnaab, przy autostradzie A93, drodze B15, B22 i linii kolejowej Monachium – Ratyzbona – Berlin.
Dzielnice.
W skład gminy wchodzą następujące dzielnice: Altenstadt an der Waldnaab, Buch, Haidmühle, Kotzau, Meerbodenreuth, Sauernlohe i Süßenlohe.

</doc>
<doc id="892835" url="https://pl.wikipedia.org/wiki?curid=892835" title="Kangurnik górski">
Kangurnik górski

Kangurnik górski ("Dorcopsulus vanheurni") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Kangurnik górski występuje w Górach Centralnych, North Coastal Range oraz na półwyspie Huon w Nowej Gwinei. 
Taksonomia.
Gatunek po raz pierwszy naukowo opisał w 1922 roku angielski zoolog Oldfield Thomas nadając mu nazwę "Dorcopsis vanheurni". Jako miejsce typowe odłowu holotypu Thomas wskazał Doormanpad-bivak (3°30’S, 138°30’E), na wysokości 1410 m n.p.m., w Djajawidjaja, w Papui, w Indonezji. 
Niezbędne są badania w celu wyjaśnienia związku pomiędzy "D. vanheurni" i "D. macleayi", które są często mylone podczas badań terenowych i w zbiorach muzealnych, i były wcześniej uważane za gatunek konspecyficzny. Pomimo tego że nie rozpoznaje się żadnego podgatunku "D. vanheumi" w granicach jego rozmieszczenia występują różnice w wielkości oraz kolorze sierści, które wymagają dokładniejszych badań. Monotypowy. Gatunek monotypowy.
Morfologia.
Długość ciała (bez ogona) samic 31,5–44,6 cm, samców 34,1–40,9 cm, długość ogona samic 22,5–34,7 cm, samców 26–40,2 cm; masa ciała samic 1,5–2,3 kg, samic 1,5–2 kg. Wierzch ciała ciemnoszary z ciemniejszymi miejscami na biodrach, spód jasnoszary. Ogon do połowy nagi. Jest najmniejszym kangurem występującym na Nowej Gwinei.
Środowisko życia.
Lasy górskie na wysokości od 800 do 1300 m n.p.m.
Tryb życia.
Niewiele wiadomo o trybie życia tego gatunku. Jego wielkość i cechy uzębienia przypominają australijski rodzaj "Lagostrophus", ale wynikają one z zasiedlenia podobnych nisz ekologicznych. Rdzenni mieszkańcy Nowej Gwinei chętnie polują na ten gatunek, napędzając zwierzęta na linię myśliwych.

</doc>
<doc id="892841" url="https://pl.wikipedia.org/wiki?curid=892841" title="Debatik Curri">
Debatik Curri

Debatik Curri (ur. 28 grudnia 1983 w Prisztinie, Socjalistyczna Federacyjna Republika Jugosławii) - albański piłkarz, grający na pozycji obrońcy, reprezentant Albanii.
Kariera piłkarska.
Kariera klubowa.
Curri pochodzi z Kosowa i jest wychowankiem klubu ze stolicy tej krainy, Prisztiny o nazwie KF Prisztina. W jego barwach zadebiutował w 2003 roku w Kosowskiej Superlidze i w 2004 został z nią mistrzem tej ligi. W zespole KF grał przez półtora sezonu i zimą 2005 został wytransferowany do ukraińskiej Worskły Połtawa, której pomógł w utrzymaniu się w lidze. W czerwcu 2010 przeszedł do tureckiego klubu Gençlerbirliği SK. Wo wygaśnięciu kontraktu, 1 sierpnia 2013 podpisał kontrakt z Howerłą Użhorod. Podczas przerwy zimowej sezonu 2013/14 opuścił użhorodzki klub, a 28 stycznia 2014 podpisał kontrakt z FK Sewastopol. Po rozformowaniu klubu w maju 2014 opuścił Krym, a 28 lipca zasilił skład KF Tirana. Latem 2015 przeniósł się do Flamurtari Vlorë. W czerwcu 2016 powrócił do KF Prishtina.
Kariera reprezentacyjna.
W reprezentacji Albanii Curri zadebiutował W 2005 roku. Swojego pierwszego gola w kadrze strzelił 11 października 2006 w przegranym 1:2 wyjazdowym meczu z Holandią, rozegranym w ramach kwalifikacji do Euro 2008. W reprezentacji rozegrał 29 meczów i strzelił 1 gola.

</doc>
<doc id="892843" url="https://pl.wikipedia.org/wiki?curid=892843" title="LRC Humber">
LRC Humber



</doc>
<doc id="892848" url="https://pl.wikipedia.org/wiki?curid=892848" title="Sulfony">
Sulfony

Sulfony – grupa związków siarkoorganicznych o ogólnym wzorze R–SO2–R', gdzie R, R' to grupy alkilowe lub arylowe. Substancje chemicznie obojętne, bez zapachu, dobrze krystalizujące i odporne na środki redukujące.
Otrzymywane są zazwyczaj poprzez utlenianie odpowiednich tioeterów lub sulfotlenków, np.:

</doc>
<doc id="892850" url="https://pl.wikipedia.org/wiki?curid=892850" title="Pademelon czerwononogi">
Pademelon czerwononogi

Pademelon czerwononogi, pademelon rudonogi ("Thylogale stigmatica") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Pademelon czerwononogi występuje w zależności od podagtunku. 
Taksonomia.
Gatunek po raz pierwszy naukowo opisał w 1860 roku brytyjski zoolog John Gould nadając mu nazwę "Halmaturus stigmaticus". Jako miejsce typowe odłowu holotypu Gould wskazał Point Cooper, na północ od Rockingham Bay, w Queensland, w Australii.
Badania genetyczne przeprowadzone w XXI wieku ujawniły złożony wzór różnicowania w obrębie całego zasięgu występowania, w tym dowody na hybrydyzację między niektórymi liniami rodowodymi. Populacje z południowo-wschodniej Australii ("wilcoxi") są genetycznie najbardziej odrębne i mogą stanowić odrębny gatunek. Natomiast populacje z półwyspu Jork ("coxenii") i południowo-wschodniej Nowej Gwinei ("oriomo") są słabo zróżnicowane i może być uzasadnione nie uznawania ich za podgatunki. W celu rozwiązania tych kwestii konieczne jest przeprowadzenie kompleksowych badań dotyczących zmienności morfologicznej oraz pobranie dodatkowych próbek genetycznych. Tradycyjnie rozpoznano cztery podgatunki.
Morfologia.
Długość ciała (bez ogona) samic 38,6–52 cm, samców 47–53,6 cm, długość ogona samic 30,1–45,5 cm, samców 37,2–47,3 cm; masa ciała samic 2,5–4,2 kg, samic 3,7–6,8 kg. Futro grube i miękkie, wierzch szarobrązowy z żółtymi pręgami na biodrach, spód kremowy. Policzki, ramiona, zewnętrzne i wewnętrzne strony kończyn tylnych czerwonobrązowe. Ogon stosunkowo krótki i gruby. Nietypowa budowa trzeciego dolnego siekacza świadczy o bardzo bliskim pokrewieństwie z pozostałymi gatunkami rodzaju "Thylogale".
Ekologia.
Środowisko życia.
Lasy deszczowe lub wilgotne lasy twardolistne z gęstym podszyciem. Na Nowej Gwinei również lasy w pobliżu bagien lub gęsto zadrzewiona sawanna.
Tryb życia.
Gatunek ten tworzy liczne korytarze w podszyciu leśnym. Żywi się głównie opadłymi liśćmi, jagodami, trawami, storczykami i paprociami. Prowadzą samotny tryb życia. Są aktywne od późnego popołudnia do wczesnego rana.

</doc>
<doc id="892851" url="https://pl.wikipedia.org/wiki?curid=892851" title="Jerzy Pytlakowski">
Jerzy Pytlakowski

Jerzy Janusz Pytlakowski (ur. 28 marca 1916 w Warszawie, zm. 31 lipca 1988 tamże), polski prozaik, dziennikarz radiowy.
Życiorys.
Był synem Ignacego (nauczyciela) i Marii z domu La Roppé. Uczęszczał do Gimnazjum im. Stanisława Staszica w Lublinie, następnie do X Państwowego Gimnazjum im. Henryka Sienkiewicza we Lwowie, wreszcie do Humanistycznego Gimnazjum Państwowego w Zakopanem, gdzie w 1934 złożył egzamin dojrzałości. W tymże roku rozpoczął studia prawnicze na Uniwersytecie Warszawskim, był również w latach 1934–1936 uczniem Konserwatorium Muzycznego w Warszawie w klasie skrzypiec. Od 1936 działał w lewicowych organizacjach; był członkiem Związku Niezależnej Młodzieży Socjalistycznej, Sekcji Akademickiej Polskiej Partii Socjalistycznej, Sekcji Młodych przy Związku Zawodowym Pracowników Umysłowych. Publikował na łamach prasy PPS-owskiej, w 1938 zaliczył debiut literacki - w lwowskim dwutygodniku „Sygnały” (nr 38) ogłosił wiersz "Na pogrzeb Adama Struga".
Większą część okupacji hitlerowskiej spędził w Warszawie. Utrzymywał się z prac doraźnych, działając jednocześnie w konspiracji, początkowo lewicowej (Socjalistyczna Organizacja Bojowa, Robotnicza Partia Polskich Socjalistów), potem AK-owskiej. Kontynuował naukę w ramach tajnego nauczania, uzyskując w 1943 na konspiracyjnym uniwersytecie magisterium prawa. W 1942 pół roku spędził w więzieniu na Pawiaku. Jako żołnierz Armii Krajowej (kompania Granat) walczył w powstaniu warszawskim. Po upadku powstania został wywieziony na roboty do Niemiec, pracował w cukrowni pod Hanowerem, potem jako pomocnik frezera i pomocnik kowala w zakładach lotniczych w Dessau (dziś Dessau-Roßlau), gdzie przeżył dywanowe naloty aliantów. Powrócił do Warszawy w maju 1945 r.
Po wojnie podjął pracę w Polskim Radiu. Przez pewien czas kierował działem reportażu rozgłośni warszawskiej, potem był związany z redakcją audycji literackich. Od 1945 należał do Polskiej Partii Robotniczej, od 1948 do 1981 należał do PZPR. Lata 1949–1950 spędził w Paryżu jako korespondent Polskiego Radia i redaktor naczelny tygodnika „Polska i Świat”. Po powrocie do kraju kontynuował pracę w radiu, zajmując się publicystyką kulturalną. Współtworzył i prowadził m.in. audycje "Najciekawsze wydarzenia kulturalne ostatnich tygodni", "Lektury, lektury", "Zwierzenia wieczorne", "Słowo i dźwięk", "Licytacja piękności", "Przegląd wydarzeń kulturalnych za granicą", liczne wywiady z ludźmi kultury, dyskusje literackie. Pracował w Polskim Radiu do 1975. W 1969 został wyróżniony Złotym Mikrofonem, otrzymał też kilka nagród Przewodniczącego Komitetu ds. Radia i Telewizji oraz odznakę honorową tego komitetu.
Krótko po wojnie debiutował jako prozaik reportażem "Powstanie mokotowskie", ogłoszonym początkowo na łamach „Nowej Epoki” (1945–1946), a następnie w formie książkowej w 1946. Był autorem powieści, opowiadań i reportaży, z których najbardziej znane są "Fundamenty" (1948, o budowie Pafawagu, powieść wyróżniona nagrodą miasta Wrocławia), "Wierność" (1956, o współczesnej wsi lubelskiej), "Martwe klawisze" (1963, studium psychologiczne z wątkiem nieuleczalnej choroby), "Upalne nocne godziny, czyli Champs Elysées de Varsovie" (1966). Opowiadanie "Olimpijczyk" (1948) przyniosło Pytlakowskiemu nagrodę na literackim konkursie przedolimpijskim. Jego utwory ukazywały się w licznych przekładach – m.in. po czesku, estońsku, bułgarsku, niemiecku, rumuńsku, słowacku, węgiersku, a jak sam autor twierdził, również po chińsku.
Od 1947 należał do Związku Literatów Polskich (początkowo pod nazwą Związek Zawodowy Literatów Polskich), w latach 1957–1959 był członkiem Zarządu Głównego, brał też udział w pracach komisji gospodarczej. Od 1983 był członkiem nowego Związku Literatów Polskich. Został odznaczony m.in. Krzyżem Kawalerskim Orderu Odrodzenia Polski (1972), Złotym Krzyżem Zasługi (1956), Warszawskim Krzyżem Powstańczym, Brązowym Medalem „Za zasługi dla obronności kraju”, Odznaką Honorową „Zasłużony Działacz Kultury”. Był żonaty (żona Sabina Wiernik, siostra Ireny Szymańskiej), miał dwoje dzieci – jego syn, Piotr Pytlakowski, jest reportażystą, scenarzystą, dziennikarzem tygodnika „Polityka”. Jego bratem był szachista, Andrzej Pytlakowski. Interesował się muzyką, był również aktywnym sportowcem (taternictwo, szachy). Zmarł w wieku 72 lat w lipcu 1988 w Warszawie, tamże został pochowany na cmentarzu Powązki Wojskowe w Warszawie (kwatera K-2-56).

</doc>
<doc id="892854" url="https://pl.wikipedia.org/wiki?curid=892854" title="Zadki">
Zadki

Zadki – kolonia w Polsce położona w województwie wielkopolskim, w powiecie ostrzeszowskim, w gminie Czajków. Miejscowość wchodzi w skład sołectwa Klon.
W latach 1975–1998 miejscowość administracyjnie należała do województwa kaliskiego.

</doc>
<doc id="892855" url="https://pl.wikipedia.org/wiki?curid=892855" title="Humber Light Reconnaissance Car">
Humber Light Reconnaissance Car

Humber Light Reconnaissance Car (lekki samochód zwiadowczy Humber), znany też jako Ironside oraz Humberette – brytyjski lekki samochód pancerny produkowany w czasie II wojny światowej.
Historia.
Produkowany przez grupę Rootes Humber był samochodem opancerzonym, opartym o ramę luksusowego samochodu Humber Super Snipe z pewnymi modyfikacjami, takimi jak koła wzoru opracowanego przez Departament Wojny. Był wyposażony w zestaw radiowy nr 19. W latach 1940-1943 wyprodukowano 3600 sztuk.
Pojazd ten był wykorzystywany przez Regimenty Zwiadowcze Piechoty i Regiment RAF w Tunezji, we Włoszech i w zachodniej Europie. Stosowano go również jako pojazd rozpoznawczy dowódców niższego szczebla różnych rodzajów broni - saperów, łączności i żandarmerii.
Trzy pojazdy w specjalnie zmodyfikowanej wersji Mk I były używane przez brytyjską rodzinę królewską oraz ministrów – egzemplarze te znane są jako "Specjalne Salonki Ironside". Po wojnie, niektóre egzemplarze były wykorzystywane przez jednostki brytyjskie w Indiach i na Dalekim Wschodzie.
Samochody te były również na uzbrojeniu PSZ. Samochody znalazły się w latach 1942-1945 na wyposażeniu 4 Dywizji Piechoty w Wielkiej Brytanii. Posiadały je również niektóre pododdziały 1 Dywizji Pancernej pełniącej funkcje okupacyjne w Niemczech.

</doc>
<doc id="892860" url="https://pl.wikipedia.org/wiki?curid=892860" title="AC Humber">
AC Humber



</doc>
<doc id="892861" url="https://pl.wikipedia.org/wiki?curid=892861" title="Skalniak karłowaty">
Skalniak karłowaty

Skalniak karłowaty ("Petrogale concinna") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). Międzynarodowa Unia Ochrony Przyrody (IUCN) sklasyfikowała skalniaka w Czerwonej księdze gatunków zagrożonych jako gatunek zagrożony (EN).
Zasięg występowania.
Skalniak karłowaty występuje w zależności od podgatunku:
Taksonomia.
Gatunek po raz pierwszy naukowo opisał w 1842 roku angielski przyrodnik John Gould nadając mu nazwę "Petrogale concinna". Jako miejsce typowe odłowu holotypu Gould wskazał Wyndham, w Australii Zachodniej, w Australii. 
"P. concinna" wraz z "P. brachyotis", "P. wilkinsi" i "P. burbidgei" tworzą grupę gatunkową "brachyotis". Ważność podgatunków wymaga badań z kompleksowymi danymi morfologicznymi i molekularnymi; wstępne dane oparte o sekwencje mtDNA sugerują, że podgatunki "canescens" i "monastria" są bardzo rozbieżne i nie są monofiletyczne. Rozpoznano trzy podgatunki.
Morfologia.
Długość ciała (bez ogona) 29–35 cm, długość ogona 22–31 cm; masa ciała 1,1–1,7 kg. Wierzch ciała czerwonawy, szary i czarno marmurkowany. Spód ciała białoszary. Koniec ogona czarny.
Ekologia.
Środowisko życia.
W okresie suszy szukają schronienia w otworach piaskowca.
Tryb życia.
W okresie suszy swe nory opuszczają tylko w nocy. Odżywiają się wtedy gatunkiem paproci "Marsilea crenata" zawierającym ok. 26% krzemionki. Ten twardy pokarm prowadzi do szybkiego zużywania się zębów, które jednak odrastają. Podczas żerowania nie oddalają się na odległość większą od 100 metrów od skał służących jako osłona. Chętnie polują na nie ptaki drapieżne.

</doc>
<doc id="892862" url="https://pl.wikipedia.org/wiki?curid=892862" title="AEG B.I">
AEG B.I

AEG B.I – niemiecki dwumiejscowy samolot rozpoznawczy, wyprodukowany w niewielkiej serii w 1914 r. Samolot był nieuzbrojony. Stał się podstawą dla kolejnych samolotów firmy AEG: AEG B.II, AEG B.III i następnie całej serii C.

</doc>
<doc id="892866" url="https://pl.wikipedia.org/wiki?curid=892866" title="Wirus DNA">
Wirus DNA



</doc>
<doc id="892868" url="https://pl.wikipedia.org/wiki?curid=892868" title="Franciszek Paśniczek">
Franciszek Paśniczek

Franciszek Paśniczek (ur. 23 sierpnia 1889 w Garwolinie, zm. 5 listopada 1955 tamże) – polski pedagog, działacz społeczny. Sprawiedliwy wśród Narodów Świata.
Życiorys.
Urodził się w rodzinie Józefa i Pauliny z Brzostowskich. Siostrzeniec Wincentego Brzostowskiego, działacza niepodległościowego i wójta Łaskarzewa. Kształcił się w gimnazjum, a następnie w Konserwatorium Muzycznym w Warszawie (ukończył je w 1912). Za czasów szkolnych działał w PPS w Garwolinie i w Warszawie. Od 1912 do 1914 prowadził w Warszawie Orkiestrę Symfoniczną Towarzystwa Muzycznego "Orpheon". 
Od 1915 do 1918 działał w POW (ps. „Ksawery Brzostowski”), był komendantem Obwodu. Od 1918 do 1922 służył w 9 pułku artylerii polowej, przemianowanym później na 3 pułk artylerii polowej Legionów. Oficer rezerwy Wojska Polskiego.
Po 1922 prezes Zarządu Powiatowego Związku Peowiaków w Garwolinie, nauczyciel gimnazjum w Wieluniu i szkoły powszechnej. Kierował chórem "Świt" w Garwolinie, który na początku 1932 połączył się z miejscowym Kołem Teatralnym, tworząc Towarzystwo Teatralne "Świt" (Paśniczek wszedł wówczas w skład zarządu Towarzystwa). W latach 1931–1933 kierował również chórem żołnierskim 1 pułku strzelców konnych. Był wydawcą i pierwszym redaktorem naczelnym (drugie półrocze 1934) "Gazety Powszechnej Garwolińskiej". We wrześniu 1934 został wiceburmistrzem, a wkrótce później (11 grudnia 1934) burmistrzem Garwolina i funkcję tę pełnił do 1939. Za jego urzędowania, m.in.: oddano do użytku rzeźnię, rozbudowano plac targowy, założono ogródki działkowe. 
W październiku 1939 został komendantem KOP Obwodu Garwolin (ps. "Lelewel"), wkrótce później objął kierownictwo Sekretariatu Wydziału Organizacyjnego Komendy Głównej KOP. W Garwolinie Paśniczek utworzył Komitet Pomocy Żydom, który pomagał żydom z getta w Parysowie. W okresie okupacji opiekował się Alexandrem Lipsztatem (obecnie Olek Netzer), synem miejscowego lekarza wyznania mojżeszowego. W czerwcu 1946 uczestniczył w zebraniu założycielskim Zrzeszenia Wolność i Niezawisłość w Garwolinie. Pośmiertnie wraz z żoną Zofią został odznaczony medalem "Sprawiedliwy wśród Narodów Świata" (2006).
Po wojnie Zofia Paśniczek prowadziła przydomowy sklepik ze słodyczami. Franciszek, fizycznie i psychicznie wyczerpany, miał z kolei problemy z odnalezieniem się w nowej rzeczywistości. Po chorobie, zmarł w 1955. Zofia przeżyła go o 8 lat.
W 2017 w Garwolinie odsłonięto tablicę pamięci Franciszka Paśniczka
Syn Grzegorz był żołnierzem AK, a następnie w latach 1946–1947 szefem wywiadu i łączności w sztabie Podobwodu WiN "Dęby B" - Garwolin.

</doc>
<doc id="892874" url="https://pl.wikipedia.org/wiki?curid=892874" title="HMS Furious (1916)">
HMS Furious (1916)

HMS Furious – brytyjski lotniskowiec z okresu obu wojen światowych. Zamówiony w czasie I wojny światowej dla Royal Navy jako zmodyfikowany krążownik liniowy typu "Courageous", miał zostać wykorzystany do wsparcia desantu na niemieckim wybrzeżu Morza Bałtyckiego, według planu forsowanego przez Pierwszego Lorda Morskiego Admiralicji, admirała Johna Fishera.
Zaprojektowany jako „wielki krążownik lekki”, dysponował jedynie symbolicznym pancerzem i był uzbrojony w zaledwie dwa działa kalibru 457 mm. Jeszcze przed ukończeniem budowy został zmodyfikowany i wszedł do służby 26 czerwca 1917 roku jako krążownik-lotniskowiec. W miejsce usuniętej dziobowej wieży artyleryjskiej zamontowano pokład lotniczy. Później w czasie wojny z okrętu usunięto tylną wieżę artylerii głównej i zamontowano drugi pokład lotniczy, na rufie za nadbudówką. Było to rozwiązanie nieudane, ze względu na turbulencje powietrza utrudniające manewr lądowania. Mimo to 19 lipca 1918 roku z pokładu „Furiousa” wystartowały samoloty do pierwszego w historii uderzenia lotnictwa pokładowego na cel lądowy – bazę niemieckich sterowców w Tondern. Po zakończeniu I wojny światowej okręt został na krótko odstawiony do rezerwy, a następnie, na początku lat 20. XX wieku przebudowany na lotniskowiec z ciągłym pokładem lotniczym.
Po przebudowie okręt był intensywnie używany do prób samolotów lotnictwa morskiego, a następnie jako lotniskowiec szkolny, gdy pod koniec lat 30. pojawiły się we flocie pierwsze lotniskowce nowej generacji, takie jak „Ark Royal”. W pierwszych miesiącach II wojny światowej lotniskowiec był wykorzystywany do poszukiwania niemieckich rajderów na północnym Atlantyku oraz do eskortowania konwojów. W czasie kampanii norweskiej w pierwszej połowie 1940 roku jego samoloty zapewniały wsparcie powietrzne dla walczących na lądzie brytyjskich żołnierzy oraz zwalczały niemiecką żeglugę. 11 kwietnia przeprowadziły atak na niemiecki okręt wojenny, uważany przez historyków za pierwszą tego typu akcję lotnictwa pokładowego w historii. Pod koniec walk w Norwegii „Furious” wykonał pierwszą z wielu operacji transportowych samolotów.
Pomiędzy listopadem 1940 a majem 1941 roku odbył kilka rejsów transportowych do Afryki Zachodniej, następnie wziął udział w akcjach przerzutu samolotów na Maltę. Rutynę rejsów transportowych przerwał bezskuteczny rajd na zajęte przez Niemców porty w północnej Skandynawii. Na przełomie lat 1941–1942 przeszedł dużą modernizację w Stanach Zjednoczonych, do linii powrócił w kwietniu 1942 roku. Następnie kontynuował działania transportowe, biorąc między innymi udział w operacji Pedestal. W listopadzie 1942 roku uczestniczył w początkowej fazie operacji Torch – lądowaniu aliantów w Afryce Północnej. W kwietniu, lipcu i sierpniu 1944 roku jego samoloty przeprowadzały ataki na bazujący w północnonorweskim fiordzie niemiecki pancernik „Tirpitz”, we wrześniu minowały wody u wybrzeży Norwegii. Wobec zużycia urządzeń napędowych 15 września 1944 roku został przeniesiony do rezerwy, a w kwietniu następnego roku skreślony z listy floty. Sprzedano go na złom w 1948 roku.
Projektowanie i budowa.
Po zamówieniu dwóch „wielkich krążowników lekkich” (nazwanych tak aby obejść wojenny zakaz projektowania i budowy pancerników i krążowników liniowych) typu "Courageous", wiosną 1915 roku admirał Fisher uzyskał zgodę na rozpoczęcie prac nad trzecią jednostką. W odróżnieniu od „Courageousa” i „Gloriousa”, nowy okręt miał zostać uzbrojony w zaprojektowane specjalnie dla niego nowe działa kalibru 457 mm (18 cali), umieszczone w dwóch pojedynczych wieżach artyleryjskich na dziobie i rufie. Podobnie jak oba półsiostrzane krążowniki, „Furious” był budowany na potrzeby projektu bałtyckiego – wspólnego brytyjsko-rosyjskiego planu kombinowanej operacji morsko-lądowej na bałtyckim wybrzeżu Niemiec i uderzenia stamtąd w kierunku Berlina.
Projekt okrętu zatwierdzono 23 maja, a stępkę pod „Furiousa” położono 8 czerwca 1915 roku w stoczni koncernu Armstrong Whitworth w Wallsend. Ceremonia wodowania odbyła się, według różnych źródeł, 15 lub 18 sierpnia 1916 roku. W tym czasie Admiralicja zdała sobie sprawę z konieczności pozyskania dla Grand Fleet okrętu lotniczego, zdolnego do wspierania operacji głównych sił floty. W pierwszych miesiącach 1917 roku opracowano trzy alternatywne projekty adaptacji do tej roli wyposażanego w stoczni krążownika. Ostatecznie wybrano wariant polegający na zabudowaniu na pokładzie dziobowym (w miejscu przewidzianym dla wieży artyleryjskiej) pokładu startowego oraz hangaru mogącego pomieścić osiem do dziesięciu samolotów rozpoznawczych i myśliwskich. Tak zmodyfikowany okręt wszedł do służby w Royal Navy 26 czerwca 1917 roku, jego pierwszym dowódcą został komandor Wilmot S. Nicholson. Koszt budowy kadłuba wyniósł 1,05 miliona ówczesnych funtów szterlingów, co do całości kosztów budowy okrętu brak danych.
Był to piąty okręt tej nazwy w historii Royal Navy, jego łacińskie motto brzmiało: "Ministrat arma furor" („Wściekłość uzbraja”, z Wergiliusza). Już w czasie służby marynarze nadali mu przezwisko "Spurious" („podrobiony”).
Opis konstrukcji.
Według pierwotnego projektu „Furious” miał długość całkowitą 239,8 m (między pionami 224,09 m), szerokość 26,84 m i zanurzenie 7,49 m przy wyporności głębokiej równej 22 890 ton angielskich (ts). Wartości wyporności lekkiej i pełnej wynosiły odpowiednio 18 480 oraz 19 513 ts. Wysokość metacentryczna byłą równa 1,14 m przy wyporności pełnej oraz 1,62 m przy wyporności głębokiej. Napęd okrętu stanowiły cztery zespoły turbin parowych typu Brown-Curtis, każdy składający się z turbiny wysokiego i niskiego ciśnienia oraz turbiny biegu wstecznego, poruszające za pośrednictwem jednostopniowych przekładni redukcyjnych czterema wałami napędowymi ze śrubami o średnicy 3,5 m. „Furious” i dwa pozostałe krążowniki typu "Courageous" były pierwszymi tak dużymi okrętami Royal Navy, wyposażonymi w turbiny z przekładniami. Projektanci, dla zaoszczędzenia czasu, użyli podwojonego układu turbin i przekładni zainstalowanych na krążowniku lekkim „Champion”, który jako jeden z dwóch pierwszych brytyjskich okrętów otrzymał ten rodzaj napędu. Parę do turbin dostarczało 18 kotłów wodnorurkowych typu Yarrow, z opłomkami o małym przekroju, o ciśnieniu roboczym 235 psi. Przy projektowanej mocy siłowni 90 000 shp, okręt miał osiągać prędkość maksymalną 31,5 węzła. Normalny zapas paliwa wynosił 750 ton, maksymalny 3160 ton. Przy pełnych zbiornikach krążownik miał zasięg oceniany na 6000 mil morskich przy prędkości 20 węzłów i 11 000 mil morskich przy prędkości ekonomicznej 11 węzłów. Ze względu na okres wojny „Furious” nigdy nie przeszedł oficjalnych prób morskich, jedynie z inicjatywy stoczni przeprowadzono kilka rejsów pomiarowych. Ich nieoficjalne wyniki zostały opublikowane między innymi w roczniku "Jane’s Fighting Ships 1919", według którego siłownia okrętu osiągnęła moc na wałach 90 820 shp, dającą prędkość maksymalną około 30 węzłów.
Projektowanym głównym uzbrojeniem artyleryjskim krążownika miały być dwie armaty BL 18 inch Mark I, kalibru 457 mm, do czasu wybudowania japońskich pancerników typu "Yamato" najpotężniejsze działa zainstalowane na pokładzie okrętu. Zaprojektowane specjalnie dla „Furiousa” jako powiększona wersja 381-milimetrowej BL 15-inch Mk I, zostały wybudowane w liczbie zaledwie trzech sztuk: dwóch dla okrętu i zapasowej. Przy lufie długości 40 kalibrów mogła wystrzeliwać pocisk o masie 1506 kg z prędkością wylotową 683 m/s przy normalnym ładunku i 783 m/s przy ładunku wzmocnionym. Maksymalna donośność przy ładunku wzmocnionym i kącie podniesienia 30° wynosiła 32 000 m, szybkostrzelność jeden strzał na minutę. Armaty miały być umieszczone w dwóch jednodziałowych, napędzanych hydraulicznie wieżach Mark I, z których jedna („A”) miała znajdować się na dziobie, druga („Y”) na rufie. Działo miało masę 148 ton, zaś wieża 840 ton metrycznych. Ponieważ była to broń eksperymentalna, na wypadek niepowodzenia barbety wież zaprojektowano w taki sposób, by możliwe było osadzenie w nich dwudziałowych wież armat 15-calowych, takich jak na półsiostrzanych jednostkach.
Artylerię średniego kalibru stanowiło 11 dział BL 5.5 inch Mk I, nietypowego kalibru 140 mm. Armaty te były pierwotnie zaprojektowane dla lekkich krążowników zamówionych przez rząd Grecji, a podczas I wojny światowej wcielonych do floty brytyjskiej jako „Chester” i „Birkenhead”. Zostały także zainstalowane na kilku dalszych jednostkach. Za ich zaletę uważano mniejszą masę naboju od armat kalibru 152 mm, co było ważne przy ręcznym ładowaniu. Wystrzeliwały one pociski przeciwpancerne lub burzące o masie 37,19 kg na maksymalną odległość 16 250 m przy prędkości początkowej 850 m/s i kącie podniesienia do 30°. Masa pojedynczego stanowiska wraz z maską ochronną działa wynosiła 18 878 kg. Pierwotne uzbrojenie przeciwlotnicze składało się z dwóch dział QF 3 inch 20 cwt kal. 76 mm, zamontowanych przed kominem. „Furious” był także wyposażony w dwie podwodne wyrzutnie torped kal. 533 mm zainstalowane przed barbetą wieży dziobowej, z zapasem 10 torped. W chwili wejścia do służby krążownik posiadał tory minowe na rufie, lecz nigdy nie zaokrętowano na niego min morskich.
Jeszcze w trakcie budowy, przed zainstalowaniem dziobowej wieży artyleryjskiej, okręt został zmodyfikowany przez zabudowanie w jej miejsce hangaru mogącego pomieścić osiem do dziesięciu samolotów oraz opadającego lekko w dół w kierunku dziobu pokładu startowego o długości 69,5 m (228 stóp) i maksymalnej szerokości 15,24 m (50 stóp). Ponadto dodano warsztat i skład paliwa lotniczego o pojemności sześciuset beczek dwugalonowych, a komorę amunicyjną przekształcono w magazyn bomb lotniczych. Wodnosamoloty pływkowe, takie jak Short Type 184, mogły startować z pokładu przy użyciu pomocniczego, czterokołowego wózka poruszającego się wzdłuż prowadnicy, umieszczonej w osi symetrii kadłuba. Samoloty były podnoszone z hangaru przy pomocy dwóch bomów ładunkowych i windy elektrycznej. Na okręcie nie przewidziano początkowo lądowań samolotów, maszyny z podwoziem kołowym miały po wykonaniu zadania odlecieć do baz na lądzie lub wodować przy burcie za cenę ich utraty, wodnosamoloty wodować obok innych, przystosowanych do ich podnoszenia z wody jednostek. W listopadzie 1917 roku „Furious” powrócił do stoczni, gdzie zainstalowano mu drugi pokład, do lądowań, w miejscu zdjętej rufowej wieży artyleryjskiej. Także pod nim znajdował się hangar, połączony z pokładem windą o udźwigu 3 ton. Nadbudówki i kominy okrętu pozostały niezmienione, poza dodanymi na obu burtach wąskimi rampami łączącymi przedni i tylny pokład lotniczy. Na nowym pokładzie zainstalowano system wzdłużnych i poprzecznych lin hamujących, mających za zadanie wychwytywać lądujące samoloty. Jednak jako całość rufowy pokład okazał się rozwiązaniem nieudanym: turbulencje powodowane samymi kominami, gorącymi spalinami z kominów oraz nadbudówkami były tak silne, że znacząco utrudniały lądowania lekkich maszyn. Dwa z dział 18-calowych (dziobowe i rezerwowe) zostały w 1918 roku zainstalowane na monitorach typu "Lord Clive" – „General Wolfe” i „Lord Clive”, trzecie miało trafić na monitor „Prince Eugene”, lecz po zakończeniu wojny zostało przewiezione na poligon artyleryjski w Siloth gdzie, z nową tubą rdzeniową zmieniającą jego kaliber na 406 mm służyło do badań nad nowymi ciężkimi działami morskimi. Dodatkowo uzbrojenie okrętu uzupełniono o cztery potrójne nadwodne zespoły wyrzutni torpedowych kal. 533 mm. Artyleria średniego kalibru i przeciwlotnicza pozostały bez zmian.
Do kierowania ogniem artyleryjskim służyły dwa dalmierze o bazie 15 stóp (4,57 m), umieszczone na wieży artylerii głównej oraz dachu pancernego stanowiska dowodzenia; dwa o bazie 9 stóp (2,74 m), na rufowym stanowisku kierowania strzelaniami torpedowymi oraz stanowisku kierowania ogniem na przednim maszcie i jeden dwumetrowy dla artylerii przeciwlotniczej, na nadbudówce dziobowej.
Okręt przy swojej wielkości był bardzo słabo opancerzony. Burty chronił pas pancerny składający się z 51 mm (2 cale) wysokowytrzymałej stali osadzonej na 25 mm (jednocalowym) poszyciu, rozciągający się pomiędzy skrajami barbet wież artyleryjskich. Same barbety miały grubość zróżnicowaną od 178 do 102 mm. Obszar chroniony pasem burtowym był zamknięty od dziobu i rufy poprzecznymi grodziami pancernymi grubości odpowiednio 127 i 102 mm (5 i 4 cali). Komory amunicyjne były dodatkowo chronione pokładem pancernym grubości 51 mm, maszynka sterowa płytami poziomymi grubości 76 mm (3 cali). Płyty czołowa i boczne wież artyleryjskich miały 229 mm, tylna 208 mm, dach 127 mm. Ściany pancernej wieży dowodzenia były grube na 254 mm (10 cali). Ochronę podwodnej części kadłuba zapewniały integralne bąble przeciwtorpedowe i przylegające do nich ciągłe grodzie przeciwtorpedowe grubości 38 mm.
Załoga okrętu po wejściu do służby liczyła 880 osób, w tym 84 członków personelu lotniczego.
Pierwsze lądowania samolotów. I wojna światowa.
4 lipca 1917 roku „Furious” rozpoczął swoje działania w składzie Grand Fleet. Jego pierwsza grupa lotnicza składała się z pięciu samolotów Sopwith Pup i trzech wodnosamolotów Short 184. W ciągu kolejnych tygodni przeprowadzono na nim szereg udanych prób startów. 2 sierpnia 1917 roku dowódca grupy lotniczej, Squadron Commander (odpowiednik komandora) Edwin H. Dunning, przeprowadził udaną próbę lądowania samolotem Sopwith Pup (jak się powszechnie uważa o numerze ogonowym N6453), zostając w ten sposób pierwszą osobą, która wylądowała samolotem na poruszającej się jednostce pływającej. Aby znaleźć się nad pokładem dziobowym płynącego szybko pod wiatr krążownika, musiał wykonać ryzykowny manewr skrętu na wysokości nadbudówki, po czym przy niemal równych prędkościach samolotu i okrętu został ściągnięty na pokład siłami personelu pokładowego (samolot miał w tym celu zamontowane specjalne uchwyty). 7 sierpnia, podczas trzeciej próby takiego lądowania, silnik jego maszyny (tym razem o numerze ogonowym N6452) zgasł, gdy znalazł się nad pokładem i samolot zepchnięty podmuchem wiatru wpadł do morza, uderzając w locie o prawą burtę. Dunning poniósł śmierć w wodzie.
Równolegle prowadzono próbne strzelania artyleryjskie, które wykazały kompletną nieprzydatność pojedynczej armaty 18-calowej do zwalczania celów morskich. Na przełomie sierpnia i września 1917 roku „Furious” odbył kilka patroli na Morzu Północnym. 16 października został po raz kolejny wysłany w morze w poszukiwaniu dwóch niemieckich krążowników lekkich „Brummer” i „Bremse”, które dzień wcześniej opuściły kotwicowisko floty, rozpoczynając rajd przeciwko brytyjskiemu konwojowi z rudą żelaza, płynącego z Bergen do Lerwick. Pomimo szeroko zakrojonej akcji (do „Furiousa” dołączyły następnego dnia także „Courageous” i „Glorious”, ponadto dowodzący Grand Fleet admirał David Beatty nakazał wyjście w morze większości lekkich jednostek, którymi dysponował), niemieckie krążowniki przemknęły się pomiędzy patrolującymi grupami brytyjskich okrętów i 17 października przechwyciły konwój, topiąc dziewięć z dwunastu jego statków oraz dwa broniące go niszczyciele: „Mary Rose” i „Strongbow”. Następnie niemieckie okręty uszły poszukującym ich Brytyjczykom i bezpiecznie powróciły do portu.
Już 18 września komisja ekspertów pod przewodnictwem kontradmirała Richarda F. Phillimore’a, obradująca na pokładzie „Furiousa”, zarekomendowała Admiralicji konieczność wycofania go z linii i zainstalowania pokładu do lądowań na rufie. Okręt trafił do stoczni Armstronga 14 listopada 1917 roku, a powrócił do służby 15 marca 1918 roku, już bez armaty 18-calowej i z dwoma pokładami lotniczymi. Został okrętem flagowym kontradmirała Phillimore’a, dowodzącego siłami lotniczymi Grand Fleet, zaś dowódcą jego grupy lotniczej był wówczas Frederick J. Rutland. Prowadzone od marca do czerwca próby lądowań wykazały, że są one bardzo utrudnione przez turbulencje powietrza wytworzone bryłami nadbudówek i komina oraz gorącymi gazami spalinowymi. Mimo to okręt był wykorzystywany w patrolach przeciwko niemieckim sterowcom i samolotom operującym nad Morzem Północnym. Ogółem do zakończenia działań wojennych spędził 72 dni w morzu, a zebrane doświadczenia zostały wykorzystane przy budowie lotniskowca „Argus”.
17 czerwca „Furious” był dwukrotnie nieskutecznie atakowany bombami przez niemieckie wodnosamoloty. Startujące z jego pokładu myśliwce Sopwith Camel zestrzeliły co prawda jedną z maszyn, lecz za cenę czterech własnych, które mając kłopot z lądowaniem, wodowały w pobliżu własnego okrętu i utonęły oraz piątej, pochodzącej z krążownika „Galatea”, która przymusowo lądowała w Danii. 17 lipca okręt wypłynął w eskorcie lekkich jednostek w kierunku wybrzeży Jutlandii. Dwa dni później z jego pokładu wystartowało w dwóch rzutach siedem samolotów Camel, każdy uzbrojony w dwie 50-funtowe bomby. Ich celem była baza niemieckich sterowców w Tondern. Wykorzystując atut zaskoczenia samoloty zbombardowały hangary, niszcząc jeden z nich z dwoma Zeppelinami (L54 i L60) wewnątrz oraz uszkadzając dwa kolejne. Z siedmiu samolotów jeden zaginął bez wieści, trzy wodowały w morzu w pobliżu własnych okrętów, a trzy ostatnie wylądowały w neutralnej Danii i zostały internowane. Operacja F7 była pierwszym w historii atakiem lotnictwa pokładowego na cel lądowy.
1 sierpnia płynący z eskortą „Furious” był nieskutecznie atakowany przez U-Booty. Od października, gdy do Grand Fleet dołączył lotniskowiec „Argus” z ciągłym pokładem lotniczym, jego rola zmalała i definitywnie zaprzestano niebezpiecznych lądowań. 21 listopada, dziesięć dni po zawieszeniu broni, przyjmował poddającą się flotę niemiecką i uczestniczył w jej eskortowaniu do Rosyth.
Przebudowa na lotniskowiec.
Po zakończeniu działań wojennych „Furious” wszedł w skład Floty Atlantyckiej i pozostawał w niej przez kolejnych 12 miesięcy. W tym czasie operował również na Bałtyku, w ramach sił interwencyjnych ententy. W okresie niepokojów wśród marynarzy jego załoga zachowała dyscyplinę. 21 listopada 1919 roku został przesunięty do rezerwy. Już od połowy 1918 roku prowadzono prace studialne nad projektem przebudowy krążownika na pełnowartościowy lotniskowiec z gładkim pokładem startowym, na wzór „Argusa”, jednak na fali powojennego pacyfizmu i ograniczenia wydatków zbrojeniowych odsuwano termin rozpoczęcia prac stoczniowych. Dopiero 20 lipca 1920 roku Admiralicja zleciła przygotowanie projektu przebudowy. Był on gotowy po trzech tygodniach i preliminowany w budżecie na rok 1921. Projekt bazował na doświadczeniach zebranych z użytkowania dwóch pierwszych brytyjskich lotniskowców: „Argusa” i „Eagle”, chociaż doświadczenia te nie były zbyt bogate: „Argus” był mniej niż trzy lata w służbie, a „Eagle” przeprowadził jedynie 143 lądowania na pokładzie w czasie swoich wstępnych prób morskich w 1920 roku.
W pierwszej połowie 1921 roku w stoczni marynarki w Rosyth usunięto z okrętu nadbudówki, kominy oraz burty do wysokości pokładu głównego. Główne prace miała jednak wykonać stocznia w Devonport. Na czas holowania kadłuba, którego strukturalna wytrzymałość uległa osłabieniu wskutek wykonanych robót, przywrócono sprawność jednej z kotłowni, ustawiono prowizoryczny komin i sterówkę. Ostatecznie holowanie odbyło się, bez przeszkód, w czerwcu 1922 roku. Prace stoczniowe o olbrzymim zakresie, który nie objął jedynie siłowni okrętowej, trwały aż do połowy 1925 roku. Ostatecznie „Furious” powrócił w skład Royal Navy 1 września tegoż roku.
Charakterystyka ogólna.
Długość okrętu nie zmieniła się, ale jego szerokość maksymalna zwiększyła się do 32,61 m (po pokładzie lotniczym, szerokość kadłuba w związku z przekonstruowaniem bąbli przeciwtorpedowych wzrosła do 27,35 m) a średnie zanurzenie wynosiło 8,31 m. Według pomiarów z 1928 roku wyporność standardowa wyniosła 22 450 ts, głęboka 26 500 ts. Wysokość metacentryczna przy wyporności głębokiej wyniosła 1,1 m. Nadbudówka, maszty, kominy i pokład służący dotychczas do lądowania zostały usunięte. Okręt otrzymał pokład lotniczy o rozmiarach 175,6 na 28,04 m. Jego kształt był zaprojektowany w oparciu o testy w tunelu aerodynamicznym przeprowadzone w National Physical Laboratory. Ich wyniki pokazały, że najkorzystniejszym kształtem części dziobowej będzie półokrąg o zaoblonych dla zminimalizowania turbulencji brzegach. W tylnej części pokład opadał w dół w kierunku rufy, co miało ułatwić przyziemienie samolotów w warunkach dużego falowania. Lotniskowiec został wyposażony w system lin, których głównym zadaniem było utrzymanie samolotów na pasie i zapobieżenie spadnięciu ich do morza. Liny te zdjęto po okresie prób w 1927 roku. „Furious” był lotniskowcem gładkopokładowym, pozbawionym nadbudówek dla zminimalizowania turbulencji. Zamiast tego był wyposażony w wysuwaną kabinę nawigacyjną na przedniej krawędzi górnego pokładu lotniczego, wpuszczaną w dół na czas prowadzenia operacji lotniczych oraz dwie stałe, niewielkie nadbudówki w przednich rogach górnego pokładu lotniczego, z których jedna służyła jako sterówka, a druga jako stanowisko kontroli operacji lotniczych.
Pod pokładem lotniczym zabudowano dwupoziomowy hangar; każdy poziom miał wysokość 4,57 m. Górny hangar miał wymiary 162 na 15,2 m, dolny 168 na 10,7 – 15,2 m. Każdy hangar mógł być podzielony na sekcje przy pomocy elektrycznie opuszczanych stalowych żaluzji. Górny hangar był połączony dwuskrzydłowymi drzwiami z pierwotnym pokładem startowym, który pozostawiono na miejscu. Pozwalało to okrętowi jednocześnie przyjmować samoloty na głównym pokładzie lotniczym, podczas gdy inne mogły startować z dolnego pokładu. Można było także wysyłać jednocześnie samoloty z obu pokładów, co zwiększało szybkość startu formacji samolotów. Z kolei dolny hangar miał w tylnej ścianie podnoszone stalowe drzwi prowadzące na pokład rufowy, służący do obsługi wodnosamolotów. Hangary były połączone z pokładem lotniczym dwoma podnośnikami o kształtach przypominających krzyż, pozwalających na transport samolotów o rozmiarach maksymalnie do 14,3 na 14 m. Na pokładzie znajdowały się dwa podręczne zbiorniki paliwa lotniczego i dla łodzi okrętowych o pojemności po 2700 l. Główne zbiorniki benzyny lotniczej w kadłubie miały pojemność 91 000 l. Nadbudowa pokładu lotniczego spowodowała powiększenie bryły kadłuba. Wymusiło to na budowniczych zainstalowanie nowych, bardziej wytrzymałych kotwic, łańcuchów i wind kotwicznych.
Siłownia okrętowa, podobnie jak opancerzenie kadłuba, pozostała bez zmian. Przebudowie uległy jednak przewody kominowe, ciągnące się od pomieszczenia kotłowni na śródokręciu do wylotów na burtach na rufie i pomocniczych wylotów w tylnych rogach głównego pokładu startowego. Ciągnące się wzdłuż hangarów przewody powodowały wiele kłopotów eksploatacyjnych, z których najpoważniejszymi były: nagrzewanie się ścian hangarów oraz zasysanie dymu do wnętrza. Wyloty usytuowane na rufie także okazały się niefortunnym rozwiązaniem, powodującym okresowe zadymianie pokładu lotniczego. Aby ograniczyć nagrzewanie się pokładów hangarowych, jeszcze podczas prób usunięto zewnętrzne blach poszycia na burtach na wysokości przewodów kominowych, co poprawiło ich wentylację. Podczas prób morskich 3 kwietnia 1925 roku uzyskano prędkość maksymalną 30,03 węzła przy mocy na wałach 90 895 shp. Dzięki zwiększonemu o 700 ton zapasowi paliwa zasięg okrętu wzrósł do 5300 mil morskich przy prędkości 16 węzłów.
Według etatu na 1932 roku załoga lotniskowca liczyła 738 marynarzy oraz 486 członków obsługi grupy lotniczej i personelu latającego.
Uzbrojenie.
Lotniskowiec zatrzymał dziesięć z początkowych jedenastu dział kal. 140 mm, usytuowanych po pięć na burcie na sponsonach na wysokości pokładu dziobowego. Nowym uzbrojeniem przeciwlotniczym było sześć dział QF 4 inch Mk V kal. 102 mm, z których cztery zainstalowano na dolnym pokładzie startowym a dwa pozostałe na pokładzie rufówki. Działa z pokładu startowego zostały usunięte na okres prób w latach 1926–1927, po których zamontowano ponownie jedynie dwa z nich. Także w 1927 roku okręt dozbrojono w cztery pojedyncze armaty automatyczne QF 2 pdr Mk VIII, tzw. pom-pomy, cztery karabiny maszynowe Maxim i dziesięć Lewis (liczba tych ostatnich wzrosła wkrótce do 42). W okresie 1930–1932 na dolnym pokładzie startowym ustawiono, w miejsce dział 102 mm, dwie ośmiolufowe podstawy pom-pomów. Do kierowania ogniem dział 140 i 102 mm służyły dwie centrale artyleryjskie z dalocelownikami, usytuowane na burtach poniżej pokładu lotniczego w dziobowej części okrętu. Dane do strzelań przeliczane były przez kalkulator artyleryjski Dreyera, zabudowany w głębi kadłuba.
Od 1936 roku sukcesywnie przezbrajano lotniskowiec w zunifikowaną i centralnie kierowaną artylerię przeciwlotniczą. Działa kal. 140 i 102 mm zostały zastąpione przez sześć zdwojonych stanowisk Mk XIX dla dział QF HA 4 inch Mk XVI kal. 102 mm. Jedno ustawiono na dolnym pokładzie startowym (który od 1938 roku był już wyłączony z użytkowania a drzwi nań prowadzące zabudowane), drugie na pokładzie rufowym, cztery pozostałe na sponsonach na burtach w rufowej części okrętu. Ponadto okręt dysponował czterema ośmiolufowymi podstawami dział 2-funtowych (pom-pomów), dwoma na pokładzie dziobowym i dwoma na pokładzie lotniczym oraz dwoma poczwórnymi zestawami wielkokalibrowych karabinów maszynowych Vickers kal. 12,7 mm. Do kierowania ogniem przeciwlotniczym dział 102 mm służyły dwa systemy HACS (High Angle Control System), z których jeden znajdował się na nowo nadbudowanej niewielkiej wyspie na pokładzie lotniczym (poza tym mieściła ona centralę kierowania ogniem przeciwlotniczym oraz magazyny amunicji), zaś drugi na dolnym pokładzie startowym. Dwa dalocelowniki dla pom-pomów zamontowano w dziobowej i rufowej części wyspy. Na przełomie lat 1941–1942, podczas remontu w Stanach Zjednoczonych, „Furious” otrzymał w miejsce karabinów Vickersa automatyczne działa przeciwlotnicze Oerlikon kal. 20 mm, których liczba stopniowo wzrastała do maksymalnie 22 w 1944 roku.
Wyposażenie radarowe okrętu obejmowało od 1942 roku radar artyleryjski typu 285 i radar przeszukiwania przestrzeni powietrznej typu 290, od końca 1943 roku uzupełnione radarem artyleryjskim typu 281. Do naprowadzania samolotów służyło ustawione na szczycie nadbudówki urządzenie ("homing beacon") typu 72 AX.2.
Grupa lotnicza.
Nominalna liczba zabieranych przez „Furiousa” samolotów wynosiła 36, rzeczywista zmieniała się w czasie oscylując około 30, wraz ze zmianami masy i rozmiarów nowych typów maszyn. W latach 20. na grupę lotniczą składały się zwykle jedna eskadra myśliwców Fairey Flycatcher, dwie eskadry samolotów rozpoznawczych Blackburn Blackburn lub Avro Bison, jedna samolotów Fairey IIID oraz dwie bombowców torpedowych Blackburn Dart. Od 1933 do końca 1938 roku na lotniskowcu bazował 801 dywizjon, który początkowo składał się z sześciu samolotów Hawker Nimrod i trzech Flycatcher. Myśliwce Hawker Osprey zastąpiły Flycatchery na początku 1934 roku, a Nimrody zostały wycofane w październiku 1936 roku. Dywizjony 822 i 811 zostały zaokrętowane odpowiednio w 1927 i 1929 roku do pełnienia misji zwiadowczych i przeciwokrętowych. Latały one na bombowcach torpedowych Blackburn Ripon, Blackburn Baffin i Fairey Swordfish oraz na samolotach rozpoznawczych Fairey IIIF, Fairey Seal i Blackburn Shark. Jako okręt treningowy do szkolenia w lądowaniu na lotniskowcu w 1939 roku „Furious” zaokrętował 767 dywizjon, latający na samolotach Shark, Swordfish i Fairey Albacore oraz 769 dywizjon, latający na myśliwcach Blackburn Skua, Blackburn Roc i Gloster Sea Gladiator. Podczas kryzysu monachijskiego we wrześniu 1938 roku powrócił do pierwszej linii, z 801, 821 i 822 dywizjonami FAA na pokładzie.
801 dywizjon został ponownie zaokrętowany na lotniskowiec w październiku 1939 roku, po przezbrojeniu w samoloty Blackburn Skua. Ponadto przydzielony wówczas do Home Fleet w zastępstwie zatopionego „Courageousa”, „Furious” dysponował dziewięcioma Swordfishami z 816 dywizjonu oraz kolejnymi trzema z 818 dywizjonu. W grudniu 1939 roku wyokrętowano samoloty 801 dywizjonu. Po agresji niemieckiej na Norwegię, „Furious” dołączył 10 kwietnia 1940 roku do Home Fleet, mając na pokładzie jedynie 18 samolotów Swordfish z dywizjonów 816 i 818. W maju dysponował sześcioma myśliwcami Sea Gladiator z 804 dywizjonu i dziewięcioma Swordfishami z 816 dywizjonu. Skuy 801 dywizjonu powróciły jeszcze na lotniskowiec, służąc okresowo do 1941 roku.
W czasie rejsu z transportem złota do Kanady w czerwcu 1940 roku jedyną osłonę lotniskowca stanowiła połowa stanu Swordfishy 816 dywizjonu. W pierwszych miesiącach 1941 roku, w czasie rejsów transportowych do Afryki Zachodniej, na jego pokładzie stacjonowało 12 myśliwców Fairey Fulmar z 807 dywizjonu i sześć Swordfishy z 825 dywizjonu. W lipcu 1941 roku, podczas ataku na porty w północnej Skandynawii, grupa lotnicza „Furiousa” składała się z dziewięciu Fulmarów 800 dywizjonu, czterech Sea Hurricane’ów klucza A z 880 dywizjonu, dziewięciu Swordfishy z 812 dywizjonu i dziewięiu Albacore z 817 dywizjonu.
W trakcie operacji Torch na lotniskowcu stacjonowało dwanaście Supermarine Seafire Mk IB z 801 dywizjonu, kolejne dwanaście Seafire Mk IIC z 807 dywizjonu i dziewięć Albacore z 822 dywizjonu. W atakach na niemiecką żeglugę w pobliżu norweskiego wybrzeża w lutym 1944 roku uczestniczyły samoloty Seafire Mk IB z 801 dywizjonu oraz bombowce torpedowe Fairey Barracuda z dywizjonów 827 i 830. W okresie przygotowań do operacji Tungsten – ataku na pancernik „Tirpitz” – na „Furious” przydzielono 831 dywizjon samolotów Barracuda w miejsce 827, tak by eskadry, które były szkolone razem, wzięły wspólny udział w akcji. Dla ułatwienia startu obciążonych bombowców w dziobowej części pokładu lotniczego zainstalowano drewnianą rampę. Osłonę myśliwską stanowiły wówczas dywizjony 880 z ośmioma Seafire Mk IIC i 801 z sześcioma Seafire Mk IB. Podczas operacji Goodwood „Furious” przewoził dwanaście samolotów Seafire Mk III z 801 dywizjonu, kolejne dwanaście Seafire Mk IIC z 880 dywizjonu i dziewięć Barracuda z 827 dywizjonu.
Przejściowo na „Furiousie” bazowały także samoloty myśliwskie Grumman Martlet z 881 dywizjonu (w 1943 roku) oraz Grumman Hellcat z 1840 dywizjonu (w 1944 roku).
Służba w okresie międzywojennym.
Pierwszym dowódcą „Furiousa” po jego powrocie do czynnej służby został komandor J.L. Pearson, który od 1923 roku nadzorował przebudowę i pod którego komendą okręt odbył także próby morskie. Od września 1925 roku lotniskowiec wchodził w skład Floty Atlantyckiej, w której zastąpił odstawionego do rezerwy „Argusa”. Przez kilka kolejnych lat „Furious” służył przede wszystkim jako platforma testowa dla różnych typów samolotów będących na stanie Fleet Air Arm (FAA). Odbywano na nim między innymi próby startów i lądowań wodnosamolotów pływakowych Fairey IIID i Fairey Flycatcher. Dla ułatwienia ich startów pokład lotniczy pokrywano wazeliną techniczną. Ponadto prowadzono testy samolotów z podwoziem płozowym oraz specjalnych wózków pod płozy i pływaki. 6 maja 1926 roku wykonano samolotem Blackburn Dart pierwsze w historii FAA nocne lądowanie na lotniskowcu. W trakcie testów na pokładzie pozostawały jeszcze liny do lądowania, usunięte ostatecznie w 1927 roku, kiedy rolę zabezpieczenia przed spadnięciem samolotu za burtę zaczęły pełnić specjalne podnoszone palisady wzdłuż krawędzi pokładu lotniczego. W kolejnych latach okręt pełnił zwykłą pokojową służbę na Atlantyku i wodach ojczystych, przerywaną co roku rejsem na wiosenne ćwiczenia na Morzu Śródziemnym.
„Furious” pozostawał w składzie Floty Atlantyckiej do 1 lipca 1930 roku (w tym czasie jego dowódcami byli kolejno komandorzy: J.L. Pearson, Reginald G.H. Henderson oraz Alexander R.M. Ramsay), kiedy został przeniesiony do rezerwy w związku z przygotowaniem do połączonego z modernizacją remontu przeprowadzonego w stoczni marynarki w Devonport. Remont trwał od września 1930 do lutego 1932 (lub października 1931) roku. W jego trakcie dokonano przede wszystkim wymiany opłomek w kotłach i łopatek turbin parowych, zmieniono konfigurację uzbrojenia przeciwlotniczego, zainstalowano zraszacze w hangarach i podwyższono pokład rufówki o jeden poziom. Na próbach morskich po zakończeniu remontu, 16 lutego 1932 roku okręt osiągnął prędkość maksymalną 28,8 węzła przy mocy na wałach 89 745 shp.
Lotniskowiec powrócił do służby, ze zredukowaną załogą, w maju 1932 roku, w składzie Home Fleet. Jego dowódcą został komandor C.F.S. Danby. Pełną załogę miał w listopadzie. Służył w Home Fleet już do wybuchu II wojny światowej, z przerwą na pobyt we Flocie Śródziemnomorskiej od maja do października 1934 roku. 20 maja 1937 roku uczestniczył w rewii koronacyjnej Jerzego VI na redzie Spithead. W tym samym roku powrócił do roli platformy testowej dla szkoleń w lądowaniu. Pomiędzy grudniem 1937 a majem 1938 roku przebywał na przebudowie w stoczni w Devonport, wówczas ostatecznie zrezygnowano z użycia dolnego pokładu startowego, podnosząc go dla ochrony przed falami i instalując na nim uzbrojenie przeciwlotnicze. Podczas kryzysu monachijskiego we wrześniu 1938 roku powrócił do linii, dołączając do floty w Scapa Flow. W drodze zderzył się w gęstej mgle z niszczycielem „Encounter”, odnosząc niewielkie uszkodzenia. Po uspokojeniu sytuacji międzynarodowej powrócił do Rosyth ze zdemobilizowanymi rezerwistami i podjął na nowo rejsy treningowe. Na przełomie lat 1938–1939 przeszedł kolejną modyfikację, podczas której między innymi wymieniono i ujednolicono uzbrojenie przeciwlotnicze oraz przyrządy kierowania ogniem. Po powrocie do służby kontynuował zadania treningowe aż do rozpoczęcia działań wojennych.
II wojna światowa.
Do 2 października 1939 roku „Furious” kontynuował rejsy treningowe, łącząc je z patrolami przeciwpodwodnymi u wschodnich wybrzeży Szkocji. Operował wspólnie z krążownikiem liniowym „Repulse”. 22 września jeden z jego samolotów pokładowych nieskutecznie atakował wykrytego U-Boota. Po zatopieniu „Courageousa” został w jego zastępstwie przydzielony do Home Fleet. W dniach 8–11 października uczestniczył w wypadzie okrętów Home Fleet w kierunku południowej Norwegii, po wykryciu na Morzu Północnym silnej formacji okrętów Kriegsmarine z pancernikiem „Gneisenau”. Do spotkania z przeciwnikami nie doszło. Także w październiku patrolował wraz z „Repulse” trasy konwojowe na Atlantyku, chroniąc je przed rajderami. 13 października opuścił, wypływając na kolejny patrol, swoje kotwicowisko w Scapa Flow, zaledwie na dzień przed wdarciem się do bazy niemieckiego U-47 i storpedowaniem przezeń pancernika „Royal Oak”. Od końca miesiąca bazował w Halifaksie w Nowej Szkocji. W listopadzie uczestniczył w poszukiwaniach niemieckich pancerników „Scharnhorst” i „Gneisenau” po zatopieniu przez nie krążownika pomocniczego „Rawalpindi”, w grudniu eskortował konwój TC1 z żołnierzami 1. Kanadyjskiej Dywizji Piechoty przewożonymi do Wielkiej Brytanii. Nocą 17 grudnia w pobliżu wybrzeży Irlandii Północnej trasę konwoju przeciął płynący na zachód liniowiec pasażerski SS „Samaria”. Niezauważony przepłynął przez linię eskortujących niszczycieli, otarł się o prawą burtę lotniskowca, zrywając poziome maszty radiowe, następnie zniszczył pięć łodzi ratunkowych z lewej burty płynącego w konwoju transatlantyku „Aquitania” oraz nieomal zderzył się z trzecią i czwartą jednostką w szyku.
Od września do końca grudnia 1939 roku „Furious” spędził w morzu 71 dni. W styczniu i lutym kontynuował patrole na północnym Atlantyku, w marcu przeszedł remont w stoczni w Devonport. 9 kwietnia 1940 roku, w chwili niemieckiej agresji na Norwegię, był jedynym lotniskowcem pozostającym w natychmiastowej dyspozycji dowództwa Home Fleet. Z nowym dowódcą, komandorem Thomasem H. Troubridge’m, który zastąpił komandora Marshala L. Clarke’a, wyszedł z Clyde, by dołączyć do głównych sił kierujących się ku brzegom Norwegii.
Kampania norweska.
Lotniskowiec dołączył do Home Fleet w pobliżu wybrzeża Norwegii 10 kwietnia. Następnego dnia samoloty torpedowe Fairey Swordfish przeprowadziły niedaleko Trondheim nieskuteczny atak torpedowy na niemiecki niszczyciel lub torpedowiec, uważany za pierwszy na większą skalę atak lotnictwa pokładowego na okręt wojenny. 12 kwietnia Swordfishe zaatakowały niemieckie niszczyciele kotwiczące w Narwiku. Lecące w dwóch falach samoloty (ogółem 12 maszyn z 816 i 818 dywizjonu) uszkodziły kilka przechwyconych przez Niemców norweskich jednostek, za cenę utraty dwóch płatowców zestrzelonych przez artylerię przeciwlotniczą oraz trzeciego przy lądowaniu na pokładzie lotniskowca. Załogi wszystkich zostały uratowane, przez niszczyciel „Punjabi” w Narwiku oraz eskortę „Furiousa”. Następnego dnia ponowiono atak, również nieskutecznie, tracąc kolejne dwie maszyny. 13 kwietnia samoloty pokładowe prowadziły patrole przeciwpodwodne w rejonie fiordów, osłaniając w ten sposób pancernik „Warspite” i niszczyciele podczas drugiej bitwy pod Narwikiem.
14 kwietnia „Furious”, eskortowany przez trzy niszczyciele, opuścił Narwik i popłynął na tankowanie do Tromsø. 15 kwietnia, gdy większość okrętów Home Fleet powróciła do Scapa Flow, dołączył wraz z „Warspite” do pozostających u wybrzeży Norwegii sił morskich admirałów Boyle’a i Whitwortha. Jego samoloty kontynuowały loty patrolowe i rozpoznawcze na rzecz własnych wojsk walczących na lądzie, przeprowadziły także atak na niemieckie Junkers Ju 52, które wylądowały na zamrożonym jeziorze Hartvikvatnet około 16 kilometrów na północny wschód od Narwiku, niszcząc dwa i uszkadzając kilka dalszych. 18 kwietnia okręt został zaatakowany przez pojedynczy niemiecki bombowiec Heinkel He 111 z II./KG 26 lecący na dużej wysokości. Na skutek bliskich wybuchów dwóch ciężkich bomb uszkodzone zostały wały napędowe i lewoburtowa wewnętrzna turbina wysokiego ciśnienia, co spowodowało zmniejszenie prędkości maksymalnej okrętu do 20 węzłów. Pomimo uszkodzeń lotniskowiec pozostał na wodach norweskich i 22 kwietnia przeprowadził akcję przeciwko niemieckim samolotom zaopatrującym walczące w rejonie Narwiku wojska. Jeden brytyjski samolot został zestrzelony, pozostałe miały kłopot z powrotem na pokład z powodu silnych burz śnieżnych na trasie. Dowódca okrętu podjął decyzję o udaniu się do Harstad by sprawdzić uszkodzenia spowodowane bombami. Okazało się, że sytuacja jest gorsza niż sądzono. 25 kwietnia „Furious” otrzymał rozkaz odpłynięcia do Wielkiej Brytanii, zastąpiony w kampanii przez lotniskowce „Ark Royal” i „Glorious”. W ciągu 14 dni jego samoloty pokładowe przeleciały 23 870 mil, zrzucając bomby i torpedy o łącznej masie ponad 15 ton i wykonując 295 fotografii. Dziewięć maszyn zostało uszkodzonych, trzech członków ich załóg zabitych, a dziewięciu dalszych rannych. Z pozostałych Swordfishy jedynie osiem zachowało sprawność operacyjną. Dodatkową zdobyczą „Furiousa” był zatrzymany w morzu przez lotniskowiec niemiecki trawler „Rhein”.
Po krótkim remoncie, podczas którego usunięto między innymi kilka rzędów uszkodzonych łopatek turbin, w połowie maja okręt powrócił do działań u wybrzeży Norwegii. Przewiózł na pokładzie samoloty myśliwskie Gloster Gladiator z 263 dywizjonu RAF, które 21 maja zostały przebazowane do Bardufoss. Jeden Gladiator i prowadzący Swordfish rozbiły się po drodze, a wszyscy członkowie ich załóg zginęli. Następnie lotniskowiec powrócił do Scapa Flow. Za udział w kampanii norweskiej „Furious” otrzymał, jako jedyny okręt swej klasy, specjalne depesze pochwalne od lordów Admiralicji, szefa sztabu lotnictwa oraz premiera.
14 czerwca okręt wypłynął bez eskorty do Halifaksu (ochronę zapewniała jedynie połowa stanu 816 dywizjonu), przewożąc złote sztaby wartości 18 milionów funtów. Według załogi, był w tym rejsie "bezpieczniejszy niż Bank Anglii". W drodze powrotnej towarzyszył transportowi kanadyjskich żołnierzy płynących na Islandię na pokładzie liniowca „Empress of Canada”, wioząc jednocześnie 49 samolotów różnych typów, części zamienne oraz bomby lotnicze. Z własnej inicjatywy komandora Troubridge’a każde wolne miejsce na okręcie załadowano racjonowanym w Wielkiej Brytanii cukrem. 7 lipca „Furious” zawinął do Liverpoolu. Po krótkim remoncie i zakończeniu prób morskich powrócił w skład Home Fleet, by we wrześniu i październiku, już z pełną grupą lotniczą, wziąć udział w serii ataków na nieprzyjacielską żeglugę i instalacje nadbrzeżne w Norwegii. W ich trakcie atakowano niemieckie statki i okręty w rejonie Trondheim i Tromsø oraz bazę wodnosamolotów i składy paliwa w tej ostatniej miejscowości. Odniesiono jedynie niewielkie sukcesy, tracąc w akcjach sześć samolotów.
Działania transportowe. Operacja Torch.
W listopadzie 1940 roku podjęto decyzję o przeznaczeniu „Furiousa” do zadań transportowych. Pomiędzy 15 listopada a 15 grudnia, pod nowym dowódcą – komandorem Arthurem G. Talbotem – odbył rejs do Takoradi na Złotym Wybrzeżu. Przewiózł wówczas 55 myśliwców Hawker Hurricane z 73 dywizjonu RAF, w większości załadowane w skrzynie. Po wyładowaniu samoloty zostały zmontowane i lotem dostarczone na Bliski Wschód. Po powrocie do Liverpoolu na lotniskowiec załadowano kolejnych 40 Hurricane’ów z przeznaczeniem do Takoradi. Okręt wypłynął 21 grudnia, dołączając do konwoju WS-5A, zmierzającego na Bliski Wschód w eskorcie krążowników: ciężkiego „Berwick”, lekkich „Bonaventure” i „Dunedin” oraz mniejszych jednostek. W jego skład wchodził także lotniskowiec „Argus”, również transportujący samoloty do Afryki Zachodniej. 25 grudnia konwój został wykryty przez niemiecki krążownik ciężki „Admiral Hipper”, który dwukrotnie próbował zaatakować torpedami okręty eskorty, a następnie związał się w pojedynku artyleryjskim z „Berwickiem” i „Bonaventure”, uzyskując dwa bezpośrednie trafienia w pierwszy z okrętów oraz zatapiając płynący w konwoju statek „Jumna” i uszkadzając transportowiec wojska „Empire Trooper”. „Admiral Hipper” również odniósł nieznaczne uszkodzenia, które zmusiły jego dowódcę do zerwania kontaktu bojowego. Samoloty z lotniskowców nie mogły przeprowadzić ataku na przeciwnika, ponieważ „Furious” nie miał gotowych do akcji uzbrojonych maszyn (na pokładzie załadowany był skrzyniami z transportowanymi myśliwcami), zaś Swordfishe z „Argusa” nie dysponowały torpedami, które znajdowały się z kolei na „Furiousie”. Dopiero gdy z „Furiousa” wystartowały samoloty Blackburn Skua mające odnaleźć „Admirala Hippera”, na pokładzie lotniskowca zrobiło się wystarczająco dużo miejsca, by mogły wylądować na nim Swordfishe z „Argusa” i załadować torpedy. Jednak patrolujące Skuy nie odnalazły przeciwnika z powodu złej widoczności.
„Furious” wpłynął do Takoradi 10 stycznia 1941 roku i po wyładowaniu powrócił do Wielkiej Brytanii 5 lutego. Po krótkim pobycie w stoczni odbył jeszcze trzeci rejs transportowy na południe. 25 kwietnia lotniskowiec dostarczył 24 myśliwce Hurricane do Gibraltaru, gdzie miały zostać przeniesione na „Ark Royal” i wysłane na Maltę. Podczas remontu w Belfaście, 8 maja stał się jednym z celów wielkiego nalotu bombowców Luftwaffe na miasto. Został trafiony jedną małą bombą, dwie kolejne wybuchły w pobliżu, powodując nieznaczne uszkodzenia i śmierć jednego z członków załogi. 12 maja okręt wypłynął do Gibraltaru z kolejnymi 40 myśliwcami Hurricane. Po przekazaniu części z nich na „Ark Royal” obydwa lotniskowce udały się na pozycję na południe od Sardynii, skąd 21 maja samoloty wystartowały w kierunku Malty. Następnie „Furious” powrócił do Wielkiej Brytanii, by załadować kolejne 48 samolotów i powtórzyć operację w pierwszych dniach czerwca. W trzecim rejsie przewiózł do Gibraltaru największy ładunek: 64 myśliwce Hurricane. Po dopłynięciu 25 czerwca do Gibraltaru 22 z nich zostało przeniesionych na „Ark Royal” i ten wysłał je następnego dnia na Maltę. Z pozostałych 42, 26 zostało przekazanych na „Ark Royal” po jego powrocie 28 czerwca. Oba lotniskowce wypłynęły, by dostarczyć je lotem na Maltę. 30 czerwca podczas startu jeden z Hurricane’ów uderzył w nadbudówkę okrętu, wywołując poważny pożar na pokładzie. Obrażenia odniosło 13 (lub 14) ludzi, z których dziewięciu poniosło śmierć. Ponieważ zablokowany pokład uniemożliwił start pozostałych sześciu maszyn, powróciły one do Gibraltaru.
W lipcu rutyna rejsów transportowych została przerwana po skierowaniu lotniskowca na wody Arktyki, by na żądanie Rosjan przeprowadzić atak na zajęty przez Niemców port Kirkenes w Norwegii i fińskie Petsamo. Silny zespół floty (Force P): lotniskowce „Victorious” i „Furious”, krążowniki ciężkie „Devonshire” i „Suffolk” oraz niszczyciele „Echo”, „Eclipse”, „Escapade” i „Intrepid” (później dołączyły jeszcze „Icarus” i „Inglefield”) zebrały się w Seidisfjord na Islandii pod dowództwem kontradmirała Wake-Walkera. Po pobraniu paliwa skierowały się na Ocean Arktyczny. Jednocześnie szybki stawiacz min „Adventure” dostarczył do Murmańska miny dla marynarki sowieckiej. 30 lipca z „Furiousa” wystartowało dziewięć Swordfishy i dziewięć Albacore eskortowanych przez sześć Fulmarów i cztery Sea Hurricane. Zastały one port w Petsamo praktycznie pusty, udało im się zatopić jedynie niewielki motorowiec „Rottver” i podpalić zbiorniki paliwa na nabrzeżu. Straty wyniosły dwa Fulmary i jeden Albacore (według innego źródła jedynie dwie maszyny). Atakująca Kirkenes grupa lotnicza „Victoriousa” straciła w tym czasie 11 Albacore (według innego źródła również dwa myśliwce), więc powracający z powodu braku paliwa do bazy „Furious” przekazał swoje samoloty Albacore na drugi lotniskowiec by uzupełnić jego zdziesiątkowane formacje. 31 lipca myśliwce Sea Hurricane z 880 dywizjonu zestrzeliły łódź latającą Dornier Do 18 śledzącą formację.
W sierpniu samoloty „Furiousa” uczestniczyły w nalotach na niemieckie statki w fiordzie Varanger. Następnie okręt powrócił do zadań transportowych: 30 sierpnia opuścił Belfast z ładunkiem 49 Hurricane’ów dla Malty, dziewięcioma Swordfishami dla grupy lotniczej „Ark Royal” oraz trzema Fulmarami i czterema Sea Hurricane’ami własnej grupy lotniczej. Okręt dotarł do Gibraltaru 6 września i następnego dnia, współdziałając z „Ark Royal”, w dwóch akcjach wysłano na Maltę 45 myśliwców Hurricane. Była to ostatnia misja transportowa „Furiousa” przed odesłaniem go na remont do Stanów Zjednoczonych. 7 października wpłynął do Filadelfii (po drodze dostarczył samoloty na Jamajkę) i pozostawał w tamtejszej stoczni do marca 1942 roku. Po ukończeniu remontu i odbyciu prób morskich wypłynął przez Bermudy do Wielkiej Brytanii, przyłączając się w drodze do konwoju osłanianego między innymi przez lotniskowce eskortowe „Archer” i „Avenger”. Podczas pobytu w Stanach Zjednoczonych nastąpiła zmiana dowódcy: nowym został komandor T. O. Bulteel, pierwszy lotnik morski w Royal Navy, który otrzymał komendę nad lotniskowcem floty.
Po powrocie do kraju okręt znów został skierowany do stoczni, gdzie zyskał wyposażenie radarowe, a kolejne miesiące spędził na doskonaleniu załogi. W sierpniu powrócił do zadań liniowych, wchodząc w skład konwoju z zaopatrzeniem dla Malty (operacja Pedestal). Wypłynął z Clyde 2 sierpnia, by po czterech dniach dołączyć do zespołu lotniskowców przeprowadzających ćwiczenia na Atlantyku. Po ich zakończeniu, 8 sierpnia powrócił do konwoju WS-21S. Podczas przechodzenia przez Cieśninę Gibraltarską został odesłany do Gibraltaru dla uzupełnienia paliwa. Zgodnie z planem 11 sierpnia wczesnym popołudniem, zaledwie kilka godzin po zatopieniu „Eagle” przez U-73, z pokładu „Furiousa” wystartowało 38 Spitfire’ów (jeden z nich musiał po chwili lądować awaryjnie na „Indomitable”). Zaraz potem lotniskowiec zawrócił i bezpiecznie dopłynął do Gibraltaru. 16 sierpnia załadował kolejny ładunek 32 myśliwców i wysłał je kolejnego dnia z miejsca na południowy wschód od Balearów. Kolejną operację wzmocnienia sił powietrznych Malty, konieczną przed rozpoczęciem operacji Torch, przeprowadzono pomiędzy 27 a 29 października, dostarczając 32 Spitfire’y. Następnie „Furious” wszedł w skład Force H z Gibraltaru, dowodzonych przez wiceadmirała Edwarda N. Syfreta. Miały one zapewnić wsparcie operacji desantowej w Afryce Północnej.
Samoloty „Furiousa” wspierały Central Task Force, zgrupowanie amfibijne, którego zadaniem było zdobycie Oranu. Rankiem 8 listopada myśliwce Seafire startujące z lotniskowca ostrzelały lotnisko w Tafraoui i zniszczyły trzy samoloty Vichy na ziemi oraz zestrzeliły jeden Dewoitine D.520. Było to pierwsze zwycięstwo odniesione na Seafire w walce powietrznej. Jednostki używające nowych myśliwców poniosły również pierwsze straty: przynajmniej jeden samolot 807 dywizjonu został tego dnia zestrzelony przez D.520, jego pilot S/L H. Rowland zginął. Osiem Albacore z 822 dywizjonu atakowało lotnisko w La Senia. Pomimo silnej obrony zniszczyły wszystkie 47 stacjonujących tam maszyn Vichy, za cenę utraty czterech własnych: trzech zestrzelonych przez francuskie myśliwce (które uszkodziły ponadto dwie dalsze) oraz jednej przez artylerię przeciwlotniczą. Tego samego dnia dwa U-Booty: U-565 i U-431, które próbowały przeprowadzić atak na lotniskowce, zostały odpędzone przez eskortę. Oran skapitulował 10 listopada. Kolejnym zadaniem „Furiousa” była ochrona konwojów z zaopatrzeniem płynących do Algieru.
Działania w Home Fleet.
„Furious” działał w składzie Force H na Morzu Śródziemnym do lutego 1943 roku, gdy powrócił na wody macierzyste i został włączony do Home Fleet. Wraz z nią operował do końca swej wojennej służby. Miejsce zmarłego na zapalenie płuc komandora Bulteela zajął nowy, ostatni już dowódca okrętu – komandor G. T. Philip. Pomiędzy marcem a majem „Furious” bazował w Clyde, w gotowości do przechwycenia niemieckiego pancernika „Scharnhorst” w razie podjęcia przezeń próby przedarcia się na Atlantyk. W lipcu połączone zespoły floty brytyjskiej (pancerniki „Duke of York”, „Anson” i „Malaya”, „Furious”, dwie eskadry krążowników oraz trzy eskadry niszczycieli pod ogólnym dowództwem admirała Frasera) i amerykańskiej (pancerniki „South Dakota” i „Alabama”, krążowniki „Augusta” i „Tuscaloosa” oraz pięć niszczycieli pod komendą kontradmirała Hustvedta) przeprowadziły demonstrację siły u wybrzeży Norwegii, by odciągnąć uwagę od alianckiej inwazji na Sycylię (operacja Governor). Rolą lotniskowca było prowadzenie pozorowanych działań zaczepnych, w trakcie których niemieckie samoloty zwiadowcze miały spostrzec brytyjskie okręty i zaraportować to, po czym miały zostać przechwycone przez myśliwce i zestrzelone. W sierpniu „Furious” został skierowany do remontu w Liverpoolu, zakończonego w październiku. Pozostałą część roku spędził na rejsach szkoleniowych.
W lutym 1944 roku lotniskowiec wziął udział w operacji Bayleaf, stanowiącej element osłony konwoju JW-57 do Murmańska. 24 lutego, z „Furiousa” osłanianego przez pancerniki „Anson” i francuski „Richelieu”, dwa krążowniki i siedem niszczycieli (w tym polską „Błyskawicę”), wystartowały samoloty do ataku na niemiecką żeglugę w rejonie zachodniego wybrzeża Norwegii. Było to pierwsze bojowe użycie nowych maszyn bombowo-torpedowych FAA, Fairey Barracuda, które zbombardowały z lotu nurkowego frachtowiec w pobliżu półwyspu Stad.
Kolejną operację konwojową (JW-58/RA-58) połączono z atakiem na bazujący w północnonorweskim fiordzie Kå pancernik „Tirpitz”. Uszkodzony we wrześniu poprzedniego roku podczas ataku brytyjskich miniaturowych okrętów podwodnych miał, według raportów wywiadu i rozpoznania lotniczego, zbliżać się do końca remontu i przygotowywać do prób morskich. 30 marca 1944 roku zespół okrętów Home Fleet: lotniskowce „Victorious” i „Furious”, pancerniki „Duke of York” (okręt flagowy admirała Frasera) i „Anson”, lotniskowce eskortowe „Emperor”, „Fencer”, „Searcher” i „Pursuer” w eskorcie krążowników i niszczycieli opuścił Scapa Flow. W początkowej fazie operacji, której nadano kryptonim Tungsten, zespół ten miał stanowić daleką osłonę konwojów, na wypadek użycia przez Niemców ciężkich okrętów nawodnych do ich zniszczenia. Ponieważ przez następne dni nic nie wskazywało na taką ewentualność, admirał Fraser zdecydował o zaatakowaniu przez lotnictwo pokładowe „Tirpitza” 3 kwietnia, jeden dzień wcześniej, niż początkowo planowano. O 4.16 rano, z pozycji odległej od celu o około 120 mil morskich, z pokładów lotniskowców wystartowała pierwsza fala 20 bombowców Barracuda, dowodzona przez komandora podporucznika Baker-Faulknera. Nad cel nadlecieli tuż przed 5.30. Pancernik był właśnie przygotowywany do wypłynięcia na próby morskie. Niemcy zostali całkowicie zaskoczeni i zasłona dymna nad fiordem była dopiero formowana, a obrona przeciwlotnicza była niegotowa. Jako pierwsze zaatakowały myśliwce osłony, które ostrzelały nieosłonięte stanowiska dział przeciwlotniczych na pokładzie i nadbudówkach pancernika. Minutę później rozpoczął się nalot bombowców, atakujących z lotu nurkowego specjalnymi 1600-funtowymi (726,5 kg) bombami przeciwpancernymi. Przy doskonałej widoczności celu brytyjscy lotnicy ulokowali sześć (według innego źródła dziewięć) bomb przeciwpancernych oraz burzących po 227 kg w kadłubie pancernika. Godzinę później nad fiord dotarła druga fala 19 Barracud, której atak był już prowadzony w silnym ogniu przeciwlotniczym i przy postawionej zasłonie dymnej. W pancernik trafiło kolejne osiem (według innego źródła pięć) bomb. Brytyjczycy utracili jedynie trzy maszyny: po jednej zestrzelonej z każdej fali i jednej rozbitej podczas startu, uzyskując cztery trafienia bombami 1600-funtowymi oraz dziesięć burzącymi. Zginęło 122 członków załogi „Tirpitza”, rannych zostało dalszych 300. Nadbudówki i pokład pancernika zostały dość poważnie uszkodzone, powstały pożar ugaszono dopiero nocą następnego dnia, ale maszyny i mechanizmy pozostały nietknięte. Było to spowodowane tym, że brytyjscy piloci przeprowadzili atak ze zbyt małej wysokości, przez co bomby przeciwpancerne nie uzyskały wystarczającej prędkości końcowej, by przebić poziomy pancerz okrętu przed eksplozją. Tym niemniej naprawy uszkodzeń zajęły Niemcom kolejne trzy miesiące, a sama operacja Tungsten jest uważana przez historyków za drugą co do skuteczności, po ataku na Tarent, akcję Fleet Air Arm podczas II wojny światowej.
Jeszcze pod koniec kwietnia Home Fleet próbowała przeprowadzić kolejny atak na „Tirpitza”, ale 24 i 25 kwietnia zła pogoda uniemożliwiła loty nad ten cel. W zamian 26 kwietnia samoloty podjęły próbę ataku na żeglugę niemiecką w rejonie Bodø. Zatopiono trzy frachtowce z płynącego na południe konwoju, tracąc sześć własnych samolotów. 6 maja samoloty „Furiousa” i lotniskowca eskortowego „Searcher”, osłanianych przez krążownik ciężki „Berwick” i sześć niszczycieli (w tym polskie „Błyskawicę” i „Pioruna”) zaatakowały żeglugę w pobliżu Kristiansund i zatopiły frachtowiec „Almora” oraz tankowiec „Saarburg” kosztem dwóch samolotów. 11 maja „Furious” przebywał w Scapa Flow, gdy okręty Home Fleet były wizytowane przez króla Jerzego VI. 15 i 28 maja kolejne próby ataku na „Tirpitza” zostały zniweczone przez złą pogodę nad celem. 1 czerwca Barracudy z „Victoriousa” i „Furiousa” zaatakowały niemiecki konwój w pobliżu Ålesund, zatopiono statek przewożący 2200 ton materiałów wybuchowych, dwa inne oraz eskortowiec zostały uszkodzone.
17 lipca Brytyjczycy przeprowadzili kolejny atak na „Tirpitza” (operacja Mascot). Uczestniczyły w nim lotniskowce: „Furious”, „Formidable” i „Indefatigable” osłaniane przez pancernik „Duke of York”, krążowniki i niszczyciele. Dowodził z pokładu „Furiousa” wiceadmirał Henry Moore. Atak był nieudany ponieważ Niemcy zostali wcześniej zaalarmowani i zasłona dymna ukryła pancernik. Brytyjskie Barracudy musiały zrzucać swoje bomby na ślepo. Cztery kolejne ataki zostały przeprowadzone w sierpniu pod zbiorową nazwą operacja Goodwood. Atak z 20 sierpnia został odwołany z powodu złej pogody nad celem, kolejny, przeprowadzony dwa dni później został wcześnie wykryty przez Niemców, którzy postawili zasłonę dymną nad fiordem i zestrzelili trzy samoloty. 24 sierpnia, podczas trzeciego nalotu, Brytyjczycy uzyskali jedno trafienie bombą 227 kg w drugą wieżę artyleryjską na dziobie „Tirpitza”, powodując nieznaczne uszkodzenia. Druga bomba, 1600-funtowa przeciwpancerna, przebiła pokład pancerny i kadłub pancernika, nie eksplodując. Czwarty atak, 29 sierpnia, został odparty przez niemiecką obronę przeciwlotniczą. W trakcie całej operacji Brytyjczycy stracili 11 zestrzelonych samolotów oraz uszkodzony przez U-354 lotniskowiec eskortowy „Nabob”.
W pierwszej połowie września samoloty „Furiousa” przeprowadziły minowanie wód u wybrzeży Norwegii. Była to już ostatnia akcja bojowa okrętu. Jeszcze 31 sierpnia Główny Konstruktor przedstawił raport, w którym ostrzegał, że wobec całkowitego wyeksploatowania maszyn i urządzeń okrętu, nie nadaje się on do służby liniowej. 15 września 1944 roku został wycofany z linii. Zaproponowano go dowództwu Brytyjskiej Floty Pacyfiku do użycia jako hulk mieszkalny, ale oferta nie została przyjęta, pozostał więc w rezerwie. Skreślony z listy floty w kwietniu 1945 roku, został przeholowany na Loch Striven w pobliże Rothesay i używany do oceny efektów eksplozji na strukturę kadłuba okrętu. Sprzedany na złom w 1948 roku, został przeholowany do stoczni rozbiórkowej w Troon. Prace złomowe zakończono w 1954 roku

</doc>
<doc id="892876" url="https://pl.wikipedia.org/wiki?curid=892876" title="Pantomogram">
Pantomogram

Pantomogram, rtg (zdjęcie) pantomograficzne (panorama" + tomogram") – zdjęcie rentgenowskie struktur zakrzywionych szczęki i żuchwy, do wykonania którego używany jest pantomograf. Często nazywane potocznie zdjęciem panoramicznym.
Ortopantomogram (skrót "OPG") to pantomogram wykonany w technice ortoradialnej, tzn. promień padający na kliszę przechodzi przez każdy ząb prostopadle do krzywizny wyrostka zębodołowego w tym miejscu.
Istnieją trzy metody wykonania zdjęcia pantomograficznego:
Historia.
Pierwsze pantomogramy wewnątrzustne wykonano w latach 40. XX wieku – w 1943 Niemiec Horst Beger otrzymał patent na tę metodę, a niezależnie od niego metodę tę opracował w 1946 Szwajcar Walter Ott.
Pierwsze eksperymenty z pantomogramami zewnątrzustnymi wykonywano w latach 30. XX wieku. W 1934 dr H. Numata umieścił zakrzywiony film wewnątrz ust pacjenta między zębami a językiem, zaś lampa poruszała się, podobnie jak dzisiaj, wokół głowy pacjenta.
W 1948 dr Yrjö Veli Paatero opracował metodę stosowaną do dziś, tj. z lampą i kliszą ustawionymi zewnątrzustnie i obracającymi się razem wokół głowy pacjenta.
W latach 60. wprowadzono na rynek pierwszy pantomograf ("Panorex" firmy S. S. White and Company).
Do polskich pionierów pantomografii zalicza się radiologa Ernesta Matuszka.
Wykonanie.
Wykonanie pantomogramu jest bezbolesne i trwa około kilkunastu do dwudziestu sekund.
Pantomogram wewnątrzustny.
Metoda rzadko stosowana. Przez niektórych nazywana jedynie "rtg panoramicznym" dla odróżnienia od pantomogramów zewnątrzustnych. Lampę rentgenowską umieszcza się wewnątrz jamy ustnej pacjenta. Zdjęcia łuków górnego i dolnego wykonuje się oddzielnie. Pacjent przytrzymuje zakrzywioną kliszę, która przylega do twarzy odpowiednio w okolicy nosa lub bródki (w zależności od badanego łuku zębowego). Możliwe jest również zdjęcie lewych lub prawych połówek obu łuków naraz.
Pantomogram zewnątrzustny.
Badanie wykonuje się zwykle w pozycji stojącej i w bezruchu. Pacjent powinien być zabezpieczony fartuchem ochronnym. Kręgosłup szyjny powinien być wyprostowany, płaszczyzna Campera ustawiona w poziomie, płaszczyzna pośrodkowa w pionie. Zwykle pacjent zagryza ustnik między siekaczami, aby rozklinować zęby i zapobiec nakładaniu się zębów górnych i dolnych na zdjęciu (to wyklucza pantomogram z diagnostyki chorób SSŻ).
Głowica aparatu rtg znajduje się po jednej stronie głowy pacjenta, film – po drugiej. Oba zataczają łuk (w nowoczesnych aparatach zbliżony do krzywizny łuków zębowych, zwykle eliptyczny) wokół unieruchomionej głowy pacjenta, w tę samą stronę względem wskazówek zegara. W tym czasie lampa rtg wysyła wąską (ok. 8°) wiązkę rtg, a klisza przesuwa się tak, że w czasie ekspozycji naświetlane są kolejne jej części.
Dawka promieniowania w tej metodzie wynosi ok. 20–30 µSv, co stanowi ok. 3 dni promieniowania tła (roczna dawka naturalna promieniowania tła ≈ 2,7 mSv).
Pantomogram cyfrowy.
Wraz z rozwojem technologii klisza została zastąpiona czujnikiem CCD a obraz jest wyświetlany na ekranie monitora i może być przechowywany w postaci cyfrowej. Istnieją programy komputerowe obsługujące pantomografy cyfrowe, które umożliwiają cyfrową obróbkę zdjęć rtg, takie jak wyostrzanie obrazu, negatyw-pozytyw, badanie gęstości, barwienie kolorem, kalibracja, histogram i tomosynteza.
Pantomografy cyfrowe emitują bardzo niską dawkę promieniowania – ok. 5–20 µSv, o wiele bezpieczniejszą w porównaniu z tradycyjną radiografią (mniejszą nawet o 70% od pantomogramów tradycyjnych).
Zastosowanie.
Jest to zdjęcie przeglądowe przedstawiające ogólny stan wszystkich zębów, zawiązków zębów oraz struktur je otaczających takich jak kości szczęki i żuchwy, stawy skroniowo-żuchwowe i częściowo zatoki szczękowe, jest również pomocne w ocenie wad rozwojowych, urazach i nowotworach.
Za pomocą pantomogramu można wykryć wiele nieprawidłowości, jak np. próchnica, zmiany okołowierzchołkowe, zęby zatrzymane, dodatkowe i nadliczbowe, zęby nieprawidłowo przeleczone kanałowo. Ze względu jednak na ogólny obraz czasami wymagane jest wykonanie dodatkowo dokładniejszego zdjęcia zębowego podejrzanej okolicy. Pantomogram daje również pogląd na stan kośćca w przypadku planowania zabiegu wszczepiania implantów zębowych – jednak w tym wypadku najczęściej korzysta się z tomografii komputerowej.
Dawka emitowana podczas badania jest w przybliżeniu równa 3–5 typowym zdjęciom przylegającym przy czym przedstawia 3-krotnie większy obszar niż 14 zdjęć przylegających wymaganych, aby pokryć oba łuki zębowe.
Pantomogram powinien być wykonywany okresowo w celu kontroli stanu wyżej wymienionych elementów narządu żucia a szczególnie w profilaktyce próchnicy, okres ten jest uzależniony indywidualnie od stanu zdrowia, wieku, podatności tkanek na próchnicę, ryzyka chorób i jakichkolwiek oznak chorób.
Wady.
Pantomogram nie odzwierciedla rzeczywistych rozmiarów obrazowanych tkanek – szczęki i trzon żuchwy są wydłużone a gałęzie żuchwy – skrócone, a obraz jest średnio powiększony o 15%.
Pantomogram jest zdjęciem warstwowym, co powoduje, że niektóre struktury (np. kanał żuchwy) mogą nie być uwidocznione na zdjęciu, jeśli nie znajdowały się w okolicy warstwy badanej przez pantomograf. Przykładem może być zatoka szczękowa, której zachyłek zębodołowy widać na zdjęciu, a nie przebieg całego jej dna. Wady tej nie posiadają zdjęcia sumacyjne i tomografia komputerowa. 
Z drugiej strony na zdjęciu nakładają się struktury, np. kręgosłup szyjny nakłada się w okolicy siekaczy oraz powierzchnie styczne zębów nakładają się na siebie, szczególnie w odcinkach bocznych.
Zdjęcia wykonane metodą wewnątrzustną są bardziej zdeformowane od zewnątrzustnych i więcej struktur się nakłada.
Poza tym niektórzy chorzy nie są w stanie utrzymać pozycji stojącej podczas badania.

</doc>
<doc id="892877" url="https://pl.wikipedia.org/wiki?curid=892877" title="Mr. Brett">
Mr. Brett



</doc>
<doc id="892878" url="https://pl.wikipedia.org/wiki?curid=892878" title="Albatros D.I">
Albatros D.I

Albatros D.I – jednomiejscowy niemiecki samolot myśliwski z okresu I wojny światowej. Zaprojektowany przez zespół w składzie: Robert Thelen, R. Schubert i Gnädig, D.I był próbą stworzenia samolotu o lepszych osiągach niż alianckie myśliwce Nieuport 11 i Airco DH.2. Samolot, wyposażony w sześciocylindrowy silnik Mercedes D.III o mocy 160 KM lub Benz Bz.III o mocy 150 KM, wszedł do wyposażenia w 1916 roku. Wyprodukowano 50 egzemplarzy prototypowych i seryjnych. Po wprowadzeniu kilku drobnych poprawek samolot budowany był dalej pod oznaczeniem Albatros D.II.

</doc>
<doc id="892879" url="https://pl.wikipedia.org/wiki?curid=892879" title="Arc">
Arc

Arc (fr. "l’Arc") – rzeka we Francji, w Alpach. Długość ok. 150 km.
Źródła w dolinie Haute Maurienne. Źródłowe cieki Arc wypływały spod nieistniejącego już dziś lodowca, zwanego Glacier des Trois Becs (na stokach szczytu Levanna Centrale, 3619 m n.p.m., na samej granicy francusko-włoskiej) oraz spod znajdującego się dziś w końcowej fazie zaniku lodowca zwanego Glacier des sources de l'Arc (na zboczach szczytu Levanna Orientale, 3555 m n.p.m.). Obecnie za źródła rzeki uznaje się drobne cieki wysączające się poniżej moren obu zanikłych lodowców, na wysokości ok. 2800-2900 m n.p.m.
Arc uchodzi, jako lewobrzeżny dopływ, do rzeki Isère na wysokości zamku Miolans. Zlewisko rzeki Arc ma powierzchnię 1 957 km². Głównym dopływem jest rzeka Arvan, uchodząca do Arc w Saint-Jean-de-Maurienne.
Dolina rzeki Arc, wygięta wielkim łukiem ku południowi, oddziela grupy górskie Vanoise i Lauzière na północy od Alp Delfinackich (grup górskich: Belledonne, Arvan-Villards, Cerces) i masywu Mont-Cenis na południu. Na terenie zlewiska Arc znajdują się 62 gminy, zamieszkane przez ok. 44 000 mieszkańców. Jest to teren krainy geograficzno-historycznej, zwanej Maurienne.
Arc jest typową rzeką górską o reżimie deszczowo-śnieżnym. Charakteryzuje się znaczną zmiennością przepływów i stanu wód oraz częstym występowaniem wezbrań powodziowych. Ostatnie z dużych wezbrań, które miało miejsce 24 września 1993 r., spowodowało znaczne straty w infrastrukturze drogowej i kolejowej w dolinie Maurienne pomiędzy Modane a Saint-Jean-de-Maurienne. Przepływ notowany w tej ostatniej miejscowości wynosił wówczas 400-500 m3/sekundę. Jeszcze większe wezbranie miało miejsce 14 czerwca 1957 r. Przepływ maksymalny w Saint-Jean-de-Maurienne był wówczas szacowany na ok. 900 m3/sekundę. Rzeka zniszczyła wtedy wiele zapór i mostów na swojej drodze, wyrządziła wiele innych szkód materialnych i pochłonęła szereg ofiar ludzkich.

</doc>
<doc id="892881" url="https://pl.wikipedia.org/wiki?curid=892881" title="Down In It">
Down In It



</doc>
<doc id="892884" url="https://pl.wikipedia.org/wiki?curid=892884" title="Head Like A Hole">
Head Like A Hole



</doc>
<doc id="892888" url="https://pl.wikipedia.org/wiki?curid=892888" title="March Of The Pigs">
March Of The Pigs



</doc>
<doc id="892890" url="https://pl.wikipedia.org/wiki?curid=892890" title="Bir Kanduz">
Bir Kanduz

Bir Kanduz, także: "Bir Gandus", "Bir Gandouz" - niewielka miejscowość w Saharze Zachodniej, populacja nie przekracza 50 mieszkańców. W pobliżu miejscowości znajduje się przejście graniczne z Mauretanią w Al-Karkarat. Najbliższym miastem po stronie mauretańskiej jest Nawazibu.

</doc>
<doc id="892891" url="https://pl.wikipedia.org/wiki?curid=892891" title="Paccius">
Paccius

Paccius - imię zapisywane także jako Pactius (choć w inskrypcjach występuje forma "Paccius"), posiadające także formę pochodną Paccianus. Prawdopodobnie nie jest pochodzenia rzymskiego. Osoby o tym imieniu występujące w źródłach to: 

</doc>
<doc id="892893" url="https://pl.wikipedia.org/wiki?curid=892893" title="Bir Guendouz">
Bir Guendouz



</doc>
<doc id="892894" url="https://pl.wikipedia.org/wiki?curid=892894" title="Closer To God">
Closer To God



</doc>
<doc id="892896" url="https://pl.wikipedia.org/wiki?curid=892896" title="Bir Quendouz">
Bir Quendouz



</doc>
<doc id="892897" url="https://pl.wikipedia.org/wiki?curid=892897" title="Stare Kaleńsko">
Stare Kaleńsko

Stare Kaleńsko (niem. "Alt Kalenzig") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2006 osada liczyła 333 mieszkańców i jest największą w gminie. Miejscowość wchodzi w skład sołectwa Żelisławie.
Geografia.
Osada leży ok. 3 km na południe od Żelisławia, nad lobeliowym jeziorem Kaleńskim o głębokości 43 m, w pobliżu linii kolejowej nr 210.

</doc>
<doc id="892898" url="https://pl.wikipedia.org/wiki?curid=892898" title="Stanisław Podrygałło">
Stanisław Podrygałło

Stanisław Podrygałło (ur. 27 kwietnia 1897 w Kowali, zm. 5 listopada 1984 w Warszawie) – polski działacz oświatowy. Jeden z twórców szkoły rolniczej w Zwoleniu. W trakcie II wojny światowej okręgowy delegat rządu w Kielcach. Od 29 grudnia 1945 był posłem do Krajowej Rady Narodowej, reprezentując Stronnictwo Ludowe. Zgłoszony został przez Wojewódzką Radę Narodową w Kielcach. W latach 1947–1952 poseł Sejmu Ustawodawczego z ramienia SL, potem ZSL.
Mąż Jadwigi Podrygałło. Był teściem Stanisława Gucwy i Kazimierza Barcikowskiego. Pochowany na Cmentarzu Wojskowym na Powązkach w Warszawie (kwatera C39-4-3).

</doc>
<doc id="892902" url="https://pl.wikipedia.org/wiki?curid=892902" title="Bitwa pod Stäket">
Bitwa pod Stäket

Bitwa pod Stäket – starcie zbrojne, które miało miejsce 13 sierpnia 1719 roku podczas Wielkiej Wojny Północnej.
Desantowe wojska rosyjskie (3 000 żołnierzy) dowodzone przez Fiodora Apraksina, chcąc ominąć Zamek Vaxholm, próbowały przedostać się przez Baggenstäket, bardzo wąski pasaż w Archipelagu Sztokholmskim. Po desperackim ataku regimentu Södermanlandzkiego (1 200 żołnierzy), któremu przewodzili landgraf heski Fryderyk, Carl Gustaf Dücker i Rutger Fuchs, Rosjanie zostali odparci.
Wstęp.
Po śmierci króla Szwecji Karola XII w 1718 roku pod Fredriksten szwedzkie wojska cofały się na wszystkich frontach. Otoczeni przez licznych i w tym momencie znacznie silniejszych wrogów Szwedzi zdawali sobie sprawę, że konieczne jest zawarcie pokoju, który na pewno przyniesie Szwecji dotkliwe straty terytorialne. Próbowano jeszcze grać na animozjach między nieprzyjaciółmi, jednak Rosja zbudowała i wyekwipowała wielką flotę bałtycką, która otrzymała rozkaz najeżdżania i plądrowania wschodnich wybrzeży Szwecji. W pobliżu wybrzeży Szwecji flota rosyjska pojawiła się 11 lipca 1719 roku. Szwedzka marynarka wojenna, choć znacznie przerzedzona w wyniku strat poniesionych w długotrwałej i od wielu już lat niepomyślnej wojnie, wciąż jednak stanowiła niemałą siłę. Rosjanie nie wdawali się w bitwę, koncentrując się głównie na paleniu miast (jak Norrköping) i gospodarstw rolnych.
Admirał Fiodor Apraksin zauważył, że Baggenstäket stanowi "tylne drzwi do Sztokholmu", dzięki którym nie trzeba będzie zdobywać chroniącej stolicę Szwecji twierdzy Vaxholm. Jednak Szwedzi odgadli zamiary Rosjan. Pod dozorem specjalisty do spraw fortyfikacji pułkownika Baltzara von Dahlheima do bardzo wąskiej cieśniny przyholowano wypełnione kamieniami łodzie, gdzie zatopione został w najpłytszej i najwęższej części, by uczynić ją niemożliwą do przepłynięcia. Kanału broniła mała reduta z 3 działami i 400 żołnierzami, a z tyłu w zatoce Lännersta zakotwiczyły cztery galery.
Apraksin zdecydował się zaatakować stolicę Szwecji prawdopodobnie po to, by Szwedzi stali się bardziej skłonni do rozmów pokojowych. Rosyjskie jednostki zostały dostrzeżone 10 sierpnia w okolicy Gålö, Muskö i Ornö, około 20 kilometrów od Baggenstäket. Gdyby Rosjanom udało się przejść przez Baggenstäket, mogliby dotrzeć do Sztokholmu będąc poza zasięgiem dział twierdzy Vaxholm.
Bitwa.
Rano 13 sierpnia generał adiutant Filip von Tessin wrócił z misji zwiadowczej do Baggenstäket i doniósł, że przy wejściu do przesmyku zauważono rosyjskie galery. Zaalarmowany został liczący 800 żołnierzy regiment södermanlandzki, który był najbliższą ze szwedzkich jednostek wojskowych. Regiment ten rozpoczął pod dowództwem Rutgera Fuchsa 19-kilometrowy marsz w kierunku nieprzyjaciela. By osłonić marsz regimentu wysłano naprzód wraz z częścią sił podpułkownika Johana von Essena. Po szybkim marszu w upalny dzień przez skalisty i gęsto zalesiony teren von Essen dotarł do Baggenstäket przed godziną 19:00. Ponieważ nie napotykał sił nieprzyjaciela, kontynuował marsz. Rosjanie w tym czasie wysadzili swoje wojska na obu brzegach wschodniego wejścia do kanału. Kontynuując szybki marsz von Essen niespodziewanie dostał się pod ogień prowadzony z pól wokół Skogsö gård. Jego wojska będące bez osłony poniosły znaczne straty – ranny został także sam von Essen.
O godzinie 20:00 przybył batalion Fuchsa, dowiadując się o ciężkiej sytuacji von Essena. Na prawym skrzydle von Essena były bagna, toteż Fuchs musiał minąć von Essena z jego lewej strony, co zmusiło go do marszu przez nierówny i górzysty teren, do tego przy zapadających ciemnościach. Rosjanie usłyszeli, jak nadchodzą żołnierze Fuchsa i otworzyli ogień. Batalion Fuchsa odpowiedział ogniem, zadając stojącym w ścisku Rosjanom ciężkie straty, wkrótce został jednak zagrożony obejściem lewego skrzydła. Następnie Fuchs rozpoczął odwrót w kierunku lasu. Rosjanie, którzy ponieśli znaczne straty, nie ścigali go. Bitwa zakończyła się po dwóch godzinach chaotycznej walki. Szwedzi stracili 100 zabitych i rannych, natomiast Rosjanie – 500 zabitych i rannych.

</doc>
<doc id="892910" url="https://pl.wikipedia.org/wiki?curid=892910" title="Pałacyk Sikorskiego">
Pałacyk Sikorskiego

Pałacyk Sikorskiego, także pałacyk Bormana lub pałacyk Heurteuxa – pałac znajdujący się w Warszawie przy ul. Srebrnej 12. Siedziba Muzeum Woli.
Historia.
W 1877 teren w tym miejscu kupił rzeźbiarz Aleksander Sikorski. W roku 1880 wybudował pałacyk, umieszczając obok niego zakład kamieniarski. Sikorski zmarł w roku następnym; jego dzieci, które odziedziczyły pałacyk, sprzedały go po kilku latach firmie kamieniarskiej. W 1895 posesję kupił Maurycy Borman (współwłaściciel firmy „Borman i Szwede”). Od roku 1905 do 1929 był własnością jego żony Cecylii.
Od 1937 pałacyk należał do skarbu państwa (do dziś stanowi jego własność). Do 1944 mieściła się w nim siedziba Miejskiego Ośrodka Zdrowia. Podczas powstania warszawskiego stacjonował tam jeden z oddziałów 1. baonu zgrupowania Chrobry II. Od zakończenia wojny do 1973 roku znajdowała się w nim siedziba RSW („Prasa-Książka-Ruch“). Pałacyk przebudowano w roku 1974 według projektu Zygmunta Łuszczyńskiego. Od tego roku mieści się w nim Muzeum Woli, oddział Muzeum Warszawy.
Budynek jest dwukondygnacyjny, zbudowany na planie prostokąta. Od strony frontu znajduje się portyk podtrzymywany przez cztery kolumny.
W 1965 pałacyk został wpisany do rejestru zabytków.

</doc>
<doc id="892911" url="https://pl.wikipedia.org/wiki?curid=892911" title="Kwintus Fabiusz Maksymus">
Kwintus Fabiusz Maksymus



</doc>
<doc id="892913" url="https://pl.wikipedia.org/wiki?curid=892913" title="Miłkowo (powiat drawski)">
Miłkowo (powiat drawski)

Miłkowo (niem. "Milkow") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 179 mieszkańców. Od 2021 roku miejscowość stanowi samodzielne sołectwo.
Geografia.
Osada leży ok. 2,5 km na południowy wschód od Broczyna, ok. 1,5 km na wschód od drogi wojewódzkiej nr 163.

</doc>
<doc id="892914" url="https://pl.wikipedia.org/wiki?curid=892914" title="Urban exploration">
Urban exploration

Urban exploration (często skracane do urbex lub UE – "eksploracja miejska") – forma aktywności polegająca na eksploracji zazwyczaj niewidocznych lub niedostępnych budowli i elementów infrastruktury miejskiej. Urban exploration jest także często nazywane "infiltracją", jednakże panuje opinia, że infiltracja jest bardziej związana z eksploracją czynnych lub niezamieszkanych miejsc. W Stanach Zjednoczonych używa się także terminu "draining" (od "drain" – kanał ściekowy – eksploracja kanałów), "speleologia miejska" (ang. "urban spelunking"), "urban caving", "vadding", "hackowanie budynków" (ang. "building hacking"), "hackowanie rzeczywistości" (ang. "reality hacking"), "hackowanie dachów i tuneli" (ang. "roof and tunnel hacking").
Cele eksploracji.
Eksploratorzy miejscy próbują dostać się do poniższych miejsc.
Miejsca opuszczone.
Wyprawy na teren opuszczonych budynków są najczęstszym przykładem urbexu. Mogą to być zarówno pojedyncze obiekty, jak i całe ich kompleksy, czy wręcz i całe miejscowości, a nawet miasta (np. Czarnobyl, Prypeć). Opuszczone miejsca są penetrowane najpierw przez ludność tubylczą, która często dokonuje aktów wandalizmu oraz nanoszenia graffiti. Eksploratorzy muszą liczyć się z zagrożeniami, np. zapadające się podłogi, spadające sufity i dachy, stłuczone szkło, ostre krawędzie metalowe nierzadko skorodowane, obecność chemikaliów i szkodliwych substancji (m.in. azbestu), nieznany stan bakteriologiczny terenu, wrogo nastawieni mieszkańcy, a czasem wykrywacze ruchu. Dla ochrony dróg oddechowych niektórzy eksploratorzy noszą maski i pochłaniacze.
Niektóre popularne cele eksploracji to opuszczone parki rozrywki, elewatory zbożowe, silosy rakietowe, szpitale, szpitale psychiatryczne i sanatoria.
Większość, o ile nie wszyscy eksploratorzy nieużytków uważają rozkład opuszczonych budynków za ich zaletę i wartość estetyczną. Wielu z tych eksploratorów to fotografowie. Niektóre opuszczone miejsca są mocno chronione przez czujniki ruchu i służby ochrony. Inne są łatwo dostępne i ich eksploracja nie przedstawia większego problemu. Nieużytki są także popularne wśród ludzi interesujących się historią, "miejskich archeologów", łowców duchów i fanów sztuki graffiti.
Czynne budynki.
Inny aspekt miejskiej eksploracji to badanie czynnych, aktualnie użytkowanych budynków. Oznacza to oglądanie chronionych, niedostępnych dla zwykłych ludzi stref, maszynowni, dachów, szybów wind, opuszczonych pięter i innych miejsc, zwykle nieoglądanych. Termin "infiltracja" jest często wiązany z tym aspektem urban exploration.
Katakumby.
Katakumby, które można spotkać w Paryżu, Rzymie, Neapolu czy Odessie były badane przez eksploratorów miejskich. Szczególnie wielkim zainteresowaniem cieszą się katakumby pod Paryżem, ze względu na ich obszerność i historię.
Kanały ściekowe i burzowe.
Zwiedzanie kanałów burzowych, określane jako "draining", to kolejna popularna forma UE. Powstały nawet grupy, które koncentrują się tylko na tej formie eksploracji, jak na przykład "Cave Clan" w Australii. Draining posiada własny zbiór zasad, z których najważniejszą jest "When it rains, no drains" ("Kiedy pada, nie wchodź do kanałów").
Niewielka część eksploratorów wchodzi do kanałów sanitarnych. Czasem są one jedynym przejściem do jaskiń lub innych formacji podziemnych. Kanały są jednymi z najbardziej niebezpiecznych miejsc do eksploracji.
Tunele tranzytowe.
Część eksploratorów miejskich zajmuje się eksploracją czynnych i opuszczonych tuneli metra czy kolei. Przebywanie w takich miejscach grozi wysokimi karami w większości miast, przez co ten typ eksploracji jest rzadko upubliczniany. Mimo to, wyprawy do takich tuneli odbywają się we wielu większych miastach świata, jak choćby Londyn czy Nowy Jork.
Tunele techniczne.
Uniwersytety i inne duże instytucje, takie jak szpitale, często rozprowadzają parę ogrzewającą budynki z centralnej kotłowni. Wiele z tych tuneli parowych, jak na przykład te na kampusach uczelnianych, posiadają wieloletnią tradycję eksploracji przez studentów. Na MIT było to określane mianem "vaddingu", aczkolwiek obecnie takie działania nazywa się "hackowaniem dachów i tuneli".
Tunele parowe w ostatnich latach zostały zabezpieczone, głównie ze względu na wykorzystywanie tych tuneli do instalacji sieciowych.
Niektóre tunele parowe są brudne, bez oświetlenia i z temperaturą osiągającą 46 °C. Inne mają betonową podłogę, jasne oświetlenie i przyjemne, chłodne powietrze. Większość tuneli parowych posiada duże wentylatory wciągające świeże powietrze i wypychające gorące powietrze z drugiej strony.
Zasady eksploracji.
Urban exploration, pomimo że zdaje się łamać pewne zasady (np. nieuprawnione dostawanie się do miejsc strzeżonych), kieruje się coraz częściej pewnymi zasadami, które są rozpowszechniane w środowisku miłośników tego typu aktywności. Mają one na celu zbudowanie dobrego imienia samej idei urban exploration, ale i ochrony miejsc odwiedzanych przez ludzi. Wśród zasad tych można znaleźć:
Zasady eksploracji w duchu urban exploration nie są w żaden sposób skodyfikowane, czy prawnie ulokowane, są jedynie popularyzowane na blogach i forach poświęconych tej formie aktywności.
Bezpieczeństwo i legalność.
Odwiedzanie opuszczonych miejsc może z jednej strony budzić różne emocje, np. kojarząc się z miejscami, które dotknęła jakaś tragedia, z drugiej zaś budzić świadomość pewnych lokalnych zagrożeń (np. promieniowanie radioaktywne), a wreszcie i być błędnie odbierane jako chęć zdewastowania pewnych obiektów. Często przebywanie czy przedostawanie się na teren takich obiektów odbywa się na granicy prawa. Są to bowiem często obiekty zamknięte, nierzadko strzeżone, wymagające pokonania zapór pod postacią płotów, bram i innych konstrukcji mających powstrzymać potencjalnych intruzów przed wejściem na teren obiektu. Bez względu jednak na sposób zabezpieczenia obiektu (lub brak tych zabezpieczeń przy zastosowaniu jedynie tablic zakazujących wstępu) obiekty takie mają swoich prawnych właścicieli, jak np. jednostki samorządu terytorialnego (np. opuszczone szpitale), czy osoby prywatne. W związku z tym przebywanie na takich obiektach bez odpowiedniego zezwolenia właściciela tego obiektu jest niezgodne z prawem obowiązującym w Polsce i innych państwach świata.
Kwestie prawne często wiążą się z bezpieczeństwem poruszania się po tego typu obiektach - zakaz wstępu na ich teren wynika z faktu, że są to budowle potencjalnie niebezpieczne dla odwiedzających, np. grożące zawaleniem się. Na ich terenie mogą znajdować się również niebezpieczne substancje chemiczne, czy nawet związki radioaktywne. Wypadki mające miejsce na terenie tego typu obiektów są potwierdzeniem, że stanowią one poważne zagrożenie dla zdrowia i życia odwiedzających. W czerwcu 2013 roku na terenie opuszczonego zamku w Rosji zginął 9-letni chłopiec, który spadł z wysokości 6 metrów na klatce schodowej, z kolei w marcu 2015 roku w australijskim Brisbane para kajakarzy postanowiła wpłynąć do nieczynnego tunelu deszczowego, jednak ze względu na padający deszcz utknęli tam i jedna z osób utonęła. Najczęstszymi wypadkami są jednak zazwyczaj upadki z dużych wysokości spowodowane niestabilnością podłoża lub jego słabą wytrzymałością, bądź ze względu na panujące w obiektach ciemności sprawiające, że osoby penetrujące obiekt nie są w stanie w porę dostrzec potencjalnych zagrożeń, takich jak różnego rodzaju otwory czy wyrwy w podłożu.

</doc>
<doc id="892917" url="https://pl.wikipedia.org/wiki?curid=892917" title="Karsno">
Karsno

Karsno (niem. "Karsbaum") – osada w Polsce położona w województwie zachodniopomorskim, w powiecie drawskim, w gminie Czaplinek, 1,2 km na wschód od drogi krajowej nr 20 ze Stargardu do Gdyni. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 74 mieszkańców. Miejscowość wchodzi w skład sołectwa Łazice.
Geografia.
Osada leży ok. 1,8 km na północny wschód od Łazic, ok. 1 km na zachód od rzeki Dobrzycy. 

</doc>
<doc id="892918" url="https://pl.wikipedia.org/wiki?curid=892918" title="Wytwórnia muzyczna">
Wytwórnia muzyczna



</doc>
<doc id="892919" url="https://pl.wikipedia.org/wiki?curid=892919" title="Albatros D.II">
Albatros D.II

Albatros D.II – niemiecki samolot myśliwski z okresu I wojny światowej. Był ulepszoną wersją samolotu Albatros D.I, do którego wprowadzono zmiany mające na celu m.in. poprawienie widoczności z kabiny pilota (w tym celu obniżono górny płat, przysuwając go bliżej kadłuba). Samolot wyposażony był w sześciocylindrowy, chłodzony wodą silnik Mercedes D.III o mocy 160 KM i wyposażony w dwa synchronizowane karabiny maszynowe lMG 08.
W sierpniu 1916 r. zamówiono pierwsze 100 egzemplarzy samolotu. Wkrótce wszedł on do służby bojowej. Z samolotów tych uformowano po raz pierwszy w niemieckim lotnictwie wyspecjalizowane eskadry myśliwskie, zapewniające większą skuteczność podczas walk. Podobne eskadry istniały w lotnictwie alianckim (francuskim i brytyjskim) już od 1915 r. Dowódcą eskadry Jagdstaffel 2 (w skrócie Jasta 2) został we wrześniu 1916 roku Oswald Boelcke, jeden z niemieckich asów myśliwskich I wojny światowej. W eskadrze latali m.in.: Manfred von Richthofen (późniejszy czołowy as niemiecki), Erwin Böhme i Hans Reimann. Podczas pierwszego miesiąca działalności w Jasta 2, do końca września Boelcke zestrzelił 11 brytyjskich samolotów, latając przez krótki czas na dwupłatowych myśliwcach Fokker D.III, a od 17 września na Albatros D.II.
Albatros D.II był produkowany na licencji w zakładach LVG oraz austro-węgierskich Oeffag i używany w austro-węgierskich siłach powietrznych. Austro-węgierskie wersje Albatrosa D.II wyposażone były w mocniejszy silnik Austro-Daimler o mocy 185 KM. Pojedynczych egzemplarzy używało także Wojsko Polskie w dwudziestoleciu międzywojennym.
Opis konstrukcji.
Konstrukcja półskorupowa, drewniana; płaty prostokątne, drewniane, kryte płótnem.

</doc>
<doc id="892921" url="https://pl.wikipedia.org/wiki?curid=892921" title="Motarzewo">
Motarzewo

Motarzewo (niem. "Wallbruch") – wieś w Polsce położona w województwie zachodniopomorskim, w powiecie drawskim, w gminie Czaplinek nad rzeką Dobrzycą. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 74 mieszkańców. Miejscowość wchodzi w skład sołectwa Machliny, jedna z najmniejszych wsi gminy.
Geografia.
Wieś leży ok. 2,5 km na północny wschód od Machlin, nad rzeką Dobrzycą, ok. 300 m na północny wschód od jeziora Machliny Duże.

</doc>
<doc id="892922" url="https://pl.wikipedia.org/wiki?curid=892922" title="Nurkowanie swobodne">
Nurkowanie swobodne



</doc>
<doc id="892925" url="https://pl.wikipedia.org/wiki?curid=892925" title="The Alphabet of Manliness">
The Alphabet of Manliness

The Alphabet of Manliness - bestseller New York Times, humorystyczna książka napisana przez satyryka George Ouzounian, lepiej znanego pod pseudonimem Maddox.
Publikacja.
Maddox zapowiedział książkę 22 lutego 2005 i odsłonił jej tytuł na liście mailowej 18 października 2005. Oficjalnie została ukończona 19 stycznia 2006. Najpierw pojawiła się w księgarniach Barnes and Noble w maju 2006 i dotarła do zamawiających przed premierą 1 czerwca 2006. Książka zadebiutowała na 4 pozycji listy bestsellerów New York Times w kategorii Hardcover Advice/Other i ostatecznie zyskała 2 pozycję. Została opublikowana przez Kensington w Stanach Zjednoczonych i przez Penguin w Wielkiej Brytanii.
Książka jest dedykowana samemu Maddoksowi: "Dla miłości mego życia, przyjaciela duszy i najważniejszej osoby na świecie: Mnie". Poza wstępem, podziękowaniami i indeksem ilustratorów, książka ma 204 strony.
Edycja książki w Wielkiej Brytanii ma usunięte pewne fragmenty. Najważniejsze zmiany to usunięcie części "headbutt to the ovaries" i "back-breaker" z pierwszego rozdziału (A - Ass-kicking). Edycja ta zawiera też disclaimer.
Rozdziały.
Książka składa się z 26 krótkich rozdziałów, każdy odpowiadający jednej literze alfabetu.
Trasa podpisywania książek.
Po oficjalnym wydaniu The Alphabet of Manliness, Maddox wyruszył w trasę po wielu stanach podpisywać książki, zaczynając od jego rodzinnego Utah. Pierwsza część trasy prowadziła od Salt Lake City na wschodnie wybrzeże i środkowy zachód USA. Druga część trasy, na zachodnie wybrzeże, rozpoczęła się 13 lipca 2006 i skończyła 29 lipca 2006.
Podczas trasy nosił szatę królewską i koronę na głowie. Prowokowało to wielu ludzi do klękania przed nim, często całując jego dłoń.
Na stronie internetowej książki Maddox wypisał listę zasad dla fanów - takich jak unikanie kontaktu wzrokowego lub mówienia bezpośrednio do niego (odwołując się do miejskich legend o znanych osobach jak Hillary Clinton i Shania Twain), odpowiedni ubiór i pozostawanie zawsze w odległości od niego co najmniej 3 stóp (91 cm). Część fanów respektowała te zasady.
Chociaż najczęściej podpisywane były kopie The Alphabet of Manliness, niektórzy ludzie w kolejce prosili o podpis na ubraniu, czy na części ciała (najczęściej piersiach). 

</doc>
<doc id="892926" url="https://pl.wikipedia.org/wiki?curid=892926" title="Sulibórz">
Sulibórz

2 miejscowości w Polsce:

</doc>
<doc id="892928" url="https://pl.wikipedia.org/wiki?curid=892928" title="Paccius i Vibius">
Paccius i Vibius

Paccius i Vibius – najszlachetniejsi z ludu Bruttiów. W 209 p.n.e. przybyli do konsula Kwintusa Fabiusza, by prosić o łaskę [Liv. XXVII 15]. Prośba ta dotyczyła ponownego przyłączenia do Rzymu Bruttium, które stanęło po stronie Hannibala w II wojnie punickiej.

</doc>
<doc id="892930" url="https://pl.wikipedia.org/wiki?curid=892930" title="Leopold Bieńkowski">
Leopold Bieńkowski

Leopold Bieńkowski (ur. 13 listopada 1883 w Przasnyszu, zm. 1942 w ZSRR) – rolnik, działacz społeczny i regionalny w Przasnyszu, poseł na Sejm I kadencji, II Rzeczypospolitej.
Życiorys.
Syn Feliksa i Katarzyny z Niksów, brat Andrzeja. Ukończył szkołę ludową w Przasnyszu, rolniczą we Włodawie, kursy rolnicze w Pszczelinie, gdzie był pomocnikiem kierownika szkoły. Działał w sprawie wprowadzenia języka polskiego do szkół i urzędów, kolportował nielegalną prasę (m.in. „Polska”) na terenie pow. przasnyskiego i mławskiego. W 1907 zamieszkał w Pszczelinie, pozorując wyjazd do Ameryki. Od 1913 był instruktorem kółek rolniczych i działaczem niepodległościowym w powiecie mińsko-mazowieckim, od 1917 w mławskim i od 1919 w Przasnyszu. Organizator kół Polskiej Macierzy Szkolnej na Mazowszu. Za działalność społeczną i niepodległościową kilkakrotnie więziony. Działał na rzecz niepodległości Polski w latach 1918–1920.
Po 1918 mieszkał w Przasnyszu. Był inspektorem samorządu gminnego, organizatorem wyborów do rad gminnych, inicjatorem budowy Szkoły Rolniczej w Rudzie k. Przasnysza, czynnej od 1924, zorganizował oddział „Rozwoju”, był redaktorem i wydawcą „Głosu Ziemi Przasnyskiej”, współpracownikiem „Gazety Warszawskiej”, „Zorzy”, „Przewodnika Kółek Rolniczych” (potem „Gazety Gospodarskiej”). Instruktor Centralnego Towarzystwa Rolniczego i członek Rady Miejskiej w Przasnyszu. W latach 1922–1927 poseł do Sejmu z ramienia Związku Ludowo-Narodowego. Pracował w komisji odbudowy kraju. Współorganizator sprowadzenia relikwii św. Stanisława Kostki do Rostkowa w 200-lecie kanonizacji.
Po zamachu majowym podjął pracę na Polesiu. W latach 1928–1930 był instruktorem Szkoły Rolniczej w Berezie Kartuskiej. W 1930 zakupił dwie działki osadnicze w Kosowie Poleskim i Staniewiczach, gdzie doprowadził do budowy szkoły, kościoła i mleczarni. Napisał pracę o Mazurach i ogłosił wiele artykułów na tematy oświaty, kultury wsi i rolnictwa. W styczniu 1940 aresztowany przez NKWD, wywieziony do osady Kokornaja w obwodzie archangielskim, dokąd zesłano także jego najbliższą rodzinę i gdzie zmarł.
Ojciec dowódcy Dywizjonu 303 Zygmunta Witymira Bieńkowskiego.

</doc>
<doc id="892931" url="https://pl.wikipedia.org/wiki?curid=892931" title="Philander opossum">
Philander opossum



</doc>
<doc id="892933" url="https://pl.wikipedia.org/wiki?curid=892933" title="Didelphis marsupialis">
Didelphis marsupialis



</doc>
<doc id="892935" url="https://pl.wikipedia.org/wiki?curid=892935" title="Sulibórz (powiat drawski)">
Sulibórz (powiat drawski)

Sulibórz (niem. "Carlshoff") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 3 mieszkańców. Miejscowość wchodzi w skład sołectwa Drahimek.
Geografia.
Osada leży ok. 1,2 km na północny zachód od Drahimka, ok. 1 km na wschód od jeziora Drawsko.

</doc>
<doc id="892937" url="https://pl.wikipedia.org/wiki?curid=892937" title="Jens Munk">
Jens Munk

Jens Munk (ur. 1579 – zm. 1628) – duński żeglarz i odkrywca, urodzony w Norwegii (nieopodal Arendal). Będąc na służbie u duńskiego króla Chrystiana IV Oldenburga, próbował odkryć Przejście Północno-Zachodnie do Indii.

</doc>
<doc id="892940" url="https://pl.wikipedia.org/wiki?curid=892940" title="Piekary (województwo zachodniopomorskie)">
Piekary (województwo zachodniopomorskie)

Piekary – wieś w Polsce położona w województwie zachodniopomorskim, w powiecie drawskim, w gminie Czaplinek.
W latach 1975−1998 miejscowość administracyjnie należała do województwa koszalińskiego. W roku 2007 wieś liczyła 61 mieszkańców. Miejscowość wchodzi w skład sołectwa Łazice.
W miejscowości działało "Państwowe Gospodarstwo Rolne Piekary".
Geografia.
Wieś leży ok. 3,5 km na południowy zachód od Łazic, przy drodze wojewódzkiej nr 163, w pobliżu linii kolejowej nr 210.

</doc>
<doc id="892941" url="https://pl.wikipedia.org/wiki?curid=892941" title="Przylądek Biały">
Przylądek Biały

Przylądek Biały (fr. "Cap Blanc", arab. "Ar-Ras al-Abjad") – przylądek w Tunezji u wybrzeży Morza Śródziemnego, zlokalizowany w pobliżu miasta Bizerta, powszechnie błędnie określany jako najdalej na północ wysunięty punkt w Afryce – faktycznym skrajnym północnym punktem Afryki jest leżący ok. 8 km na zachód Ras al-Ghiran (fr. "Rass Rhirane" lub "Rass ben Sekka") o współrzędnych .

</doc>
<doc id="892942" url="https://pl.wikipedia.org/wiki?curid=892942" title="Kamienna Góra (województwo zachodniopomorskie)">
Kamienna Góra (województwo zachodniopomorskie)

Kamienna Góra (niem. "Steinberg") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2023 osada liczyła 46 mieszkańców. Miejscowość wchodzi w skład sołectwa Kamienna Góra.
Geografia.
Osada leży ok. 1,8 km na wschód od Byszkowa, ok. 1 km na zachód od drogi wojewódzkiej nr 163.

</doc>
<doc id="892945" url="https://pl.wikipedia.org/wiki?curid=892945" title="Wrześnica">
Wrześnica

2 miejscowości w Polsce:
2 cieki w Polsce:

</doc>
<doc id="892946" url="https://pl.wikipedia.org/wiki?curid=892946" title="Na Przełaj">
Na Przełaj

„Na Przełaj” (w ówcześnie obowiązującej pisowni „Na przełaj”) – harcerskie czasopismo młodzieżowe ukazujące się najpierw w 20-leciu międzywojennym, później od lat 60. do połowy lat 90. XX wieku.
Redakcja czasopisma mieściła się w budynku Głównej Kwatery ZHP przy ul. Konopnickiej 6 w Warszawie.
Opis.
„Na Przełaj” było czasopismem współredagowanym przez czytelników, którzy mogli prezentować w nim swą twórczość poetycką (rubryka "KMA – Klub Młodych Autorów"), reporterską i fotoreporterską ("KMF – Klub Młodych Fotoreporterów"). Czytelnicy, których twórczość została opublikowana, stawali się członkami klubu. Tygodnik organizował bądź współorganizował festiwale piosenki i kultury alternatywnej oraz imprezy skierowane do miłośników twórczości poszczególnych autorów ("Stachuriada").
W czasie, gdy zespołem redakcyjnym kierował Wojciech Pielecki (1978–1982), a następnie Jan Witkowicz (1982–1986), z „Na przełaj” związali się m.in. dziennikarze i reporterzy: Hanna Budzisz, Ewa Charkiewicz, Krzysztof Hipsz, Ewa Konarowska, Aldona Krajewska, Eryk Mistewicz, Jerzy Owsiak, Kazimierz Pasek, Lech Pilawski, Tomasz Raczek, Halina Retkowska, Paweł Sito, Mariusz Szczygieł, Jacek Szmidt, Krzysztof Szmigiel, Dariusz Szymczycha, Sławomir Ślubowski, Wojciech Tochman, Katarzyna Żaczkiewicz, Wieńczysław Zaczek, Danuta Zdanowicz, Ewa Zielniewicz, Jacek Żakowski. W późniejszym okresie z pismem współpracowali m.in. Robert Leszczyński, Tomasz Ryłko i Marek Sierocki.
Stałe rubryki:
W 1984 na łamach pisma ukazał się manifest "Wolę Być – bądźcie z nami", który stał się zaczątkiem Ruchu „Wolę być”.
Pismo przestało się ukazywać w 1992.

</doc>
<doc id="892949" url="https://pl.wikipedia.org/wiki?curid=892949" title="AEG B.II">
AEG B.II

AEG B.II - dwumiejscowy, dwupłatowy niemiecki samolot rozpoznawczy, wyprodukowany w niewielkiej serii w 1914. Wersja rozwojowa AEG B.I, od którego różnił się mniejszymi rozmiarami oraz nieco lepszymi osiągami. Samolot wszedł do użycia na przełomie 1914 i 1915 r., jednak ze względu na małą prędkość maksymalną oraz słabą ochronę załogi przed atakami z powietrza szybko został wycofany.

</doc>
<doc id="892951" url="https://pl.wikipedia.org/wiki?curid=892951" title="Antoni Pietkiewicz (polityk)">
Antoni Pietkiewicz (polityk)

Antoni Kazimierz Pietkiewicz (ur. 24 grudnia 1948 w Kaliszu) – polski inżynier, przedsiębiorca i polityk, były wojewoda kaliski i mazowiecki.
Życiorys.
Syn Feliksa i Janiny, brat Jerzego. Ukończył w 1978 studia na Wydziale Elektrycznym Politechniki Łódzkiej, a także studia podyplomowe na Politechnice Warszawskiej i w Szkole Głównej Handlowej. W 1992 odbył kurs dla wyższych urzędników państwowych w Londynie.
W drugiej połowie lat 70. współpracował z ROPCiO i KOR. Od 1979 do 1980 był współwydawcą pisma „Wolne Słowo”. W 1980 wstąpił do „Solidarności”. Przewodniczył strukturom związku w Kaliszu, zasiadał w zarządzie Regionu Wielkopolska Południowa, był delegatem na I KZD w Gdańsku. W stanie wojennym, razem z bratem Jerzym (również działaczem ROPCiO), został internowany 13 grudnia 1981. Zwolniono go 23 grudnia 1982. Ponownie aresztowano go w lipcu 1984, wkrótce zwolniono na mocy amnestii.
W 1990 pełnił funkcję wojewody kaliskiego. Od 1991 do 1992 był zastępcą szefa Kancelarii Prezydenta RP, następnie (do 1995) zajmował stanowisko wiceprezesa Najwyższej Izby Kontroli. W latach 1999–2001 był wojewodą mazowieckim, a od 2002 do 2003 (z ramienia PiS) wicemarszałkiem województwa mazowieckiego. Później został wiceprezesem Polskich Sieci Elektroenergetycznych i p.o. prezesa holdingu BOT Górnictwo i Energetyka.
Jego żoną była dziennikarka muzyczna i działaczka opozycyjna PRL Małgorzata Jedynak-Pietkiewicz.
Odznaczenia i wyróżnienia.
Odznaczony Komandorią Orderu Zasługi Republiki Włoskiej (2000), Krzyżem Komandorskim Orderu Odrodzenia Polski (2006), odznakami „Zasłużony dla Kościoła i Ojczyzny” oraz „Zasłużony Działacz Kultury”. W 2009 Rada Miasta Kalisza wyróżniła go tytułem honorowego obywatela. W 2016 otrzymał Krzyż Wolności i Solidarności.

</doc>
<doc id="892952" url="https://pl.wikipedia.org/wiki?curid=892952" title="MTV Unplugged (album Kayah)">
MTV Unplugged (album Kayah)

MTV Unplugged – album koncertowy MTV Unplugged Kayah wydany 23 marca 2007 roku.
O płycie.
Nagranie z udziałem Kayah było pierwszym tego typu występem w Polsce. Album osiągnął 4. miejsce na liście sprzedaży OLiS i w lipcu 2007 roku pokrył się złotem za sprzedaż ponad 15 tysięcy egzemplarzy. Jest to pierwszy krążek artystki wydany przez jej własną wytwórnię Kayax.
Zapis pierwszego polskiego koncertu z serii MTV Unplugged odbył się 28 listopada 2006 roku w łódzkim studio filmowym TOYA. Kayah wykonała zarówno takie znane utwory jak "Testosteron", czy "Na językach", oraz piosenki zupełnie premierowe, pochodzące z przygotowywanego wówczas na jesień 2007 roku albumu "Skała" ("Lśnię", "Co ich to obchodzi"). Wśród specjalnych gości pojawili się: Anna Maria Jopek (w utworze "Kiedy mówisz"), beatboxer Chesney Snow (w piosence "Na językach"), kwartet smyczkowy 4-te, kubański perkusjonista Ariel Silva Valdes oraz kubańska wokalistka Omniris Casuso Valdes. Oprócz stałego zespołu Kayah, wystąpili również Krzysztof Herdzin, Marek Podkowa, Michał Grymuza, Adam "Szabas" Kowalewski. Niespodzianką był także udział Kasi Kurzawskiej (zespół SOFA) i Kasi Wilk w chórkach artystki. Koncert na żywo obejrzało nieco ponad 200 osób (fanów artystki, dziennikarzy), wśród których byli także: Michał Urbaniak, Tatiana Okupnik, część muzyków Blue Café, SOFA, Sebastian Karpiel-Bułecka i Bartek Królik z zespołu Sistars. Koncert MTV Unplugged z udziałem Kayah miał swoją telewizyjną premierę w polskim kanale MTV 21 grudnia 2006 roku.
Jednocześnie wydano płytę DVD z filmowym zapisem koncertu (pierwsze wydawnictwo Kayah na tym nośniku), jak i edycję specjalną zawierającą CD i DVD. Na DVD znalazły się dwa utwory, których nie ma na płycie CD: "Negue", który w oryginale śpiewała brazylijska piosenkarka Maria Bethânia oraz piosenka znana z płyty "Zebra" - "Cicho tu".
Lista utworów.
Płyta DVD zawiera dodatkowo wywiad z Kayah oraz materiał "making of" z planu koncertu.

</doc>
<doc id="892954" url="https://pl.wikipedia.org/wiki?curid=892954" title="Wrześnica (powiat drawski)">
Wrześnica (powiat drawski)

Wrześnica (niem. "Alt Wilhelmshof") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 26 mieszkańców. Miejscowość wchodzi w skład sołectwa Żelisławie.
Geografia.
Osada leży ok. 700 m na północ od Żelisławia, ok. 1 km na południe od drogi krajowej nr 20 ze Stargardu do Gdyni.

</doc>
<doc id="892955" url="https://pl.wikipedia.org/wiki?curid=892955" title="Max Maksymilian Jensen">
Max Maksymilian Jensen

Max Maksymilian Jensen (ur. 1860 w Berlinie) – niemiecki malarz marynista.
Max Jensen ukończył berlińską Akademię Sztuki. Studiował też w Dusseldorfskiej Akademii Sztuki. Swoje prace wystawiał w Niemczech, Danii i Holandii. Sukces odniosła jego wystawa w Hamburgu w 1887 i 1888 roku. W roku 1888 został uznany za jednego z najbardziej obiecujących malarzy marynistów młodego pokolenia. Żył i tworzył w Berlinie, skąd często wyjeżdżał w plener nad Morze Północne i Bałtyk. Tematem jego obrazów najczęściej jest wzburzone morze, mewy krążące nad falami, porty i wszystko co jest związane z tematyką morską. Wiele jego obrazów zaginęło podczas wojny. Ocalałe znajdują się w kolekcjach prywatnych, jak i też czasem pojawiają się na aukcjach.

</doc>
<doc id="892956" url="https://pl.wikipedia.org/wiki?curid=892956" title="Ras al-Abjad">
Ras al-Abjad



</doc>
<doc id="892958" url="https://pl.wikipedia.org/wiki?curid=892958" title="AEG B.III">
AEG B.III

AEG B.III – niemiecki samolot rozpoznawczy z okresu I wojny światowej, stanowiący rozwinięcie modeli AEG B.I i AEG B.II. Od swych poprzedników różnił się kilkoma drobnymi szczegółami, które jednak nie poprawiły znacząco osiągów samolotu, dlatego też po ukończeniu krótkiej serii w 1915 r., produkcja tego samolotu została przerwana na korzyść uzbrojonych modeli z serii C. Samolot był wykorzystywany także jako szkolny.
Bibliografia.
P. Gray, O. Thetford, "Germany Aircraft of the First World War", Nowy Jork 1970, s. 233. 

</doc>
<doc id="892959" url="https://pl.wikipedia.org/wiki?curid=892959" title="Cichorzecze">
Cichorzecze

Cichorzecze (niem. "Klöbenstein") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 18 mieszkańców. Miejscowość wchodzi w skład sołectwa Żelisławie.
Geografia.
Osada leży ok. 3,5 km na południowy wschód od Żelisławia, ok. 700 m na wschód od jeziora Kaleńskie, ok. 500 m na południowy wschód od jeziora Łęka, ok. 1,5 km na południowy zachód od jeziora Pławno Wielkie. 

</doc>
<doc id="892960" url="https://pl.wikipedia.org/wiki?curid=892960" title="Peter Eston">
Peter Eston



</doc>
<doc id="892962" url="https://pl.wikipedia.org/wiki?curid=892962" title="Ras Nouadhibou">
Ras Nouadhibou



</doc>
<doc id="892963" url="https://pl.wikipedia.org/wiki?curid=892963" title="Ras al Abjad">
Ras al Abjad



</doc>
<doc id="892965" url="https://pl.wikipedia.org/wiki?curid=892965" title="Biały Przylądek">
Biały Przylądek



</doc>
<doc id="892967" url="https://pl.wikipedia.org/wiki?curid=892967" title="WBBR (rozgłośnia Towarzystwa Strażnica)">
WBBR (rozgłośnia Towarzystwa Strażnica)

Radio WBBR – pierwsza rozgłośnia radiowa należąca do Towarzystwa Strażnica. Znajdowała się w Rossville na Staten Island w stanie Nowy Jork w Stanach Zjednoczonych. Od 1924 roku przez 33 lata stacja nadawała audycje o tematyce religijnej. Emitowano wykłady biblijne, muzykę, słuchowiska biblijne oraz relacje z procesów sądowych, w których uczestniczyli Świadkowie Jehowy. Formalnie rozgłośnia należała do People’s Pulpit Association ("Stowarzyszenie Kazalnica Ludowa") – obecnie znane jako Watchtower Bible and Tract Society of New York, Inc. („Zarejestrowane Nowojorskie Towarzystwo Biblijne i Traktatowe – Strażnica”). Była to pierwsza niekomercyjna rozgłośnia w Nowym Jorku
Uruchomienie radiostacji.
Towarzystwo Strażnica zaczęło wykorzystywać radio w działalności kaznodziejskiej od 16 kwietnia 1922 roku, gdy Joseph F. Rutherford wygłosił z "Metropolitan Opera House" w Filadelfii wykład zatytułowany „Miliony ludzi z obecnie żyjących nigdy nie umrą”. Transmisji tej według szacunków wysłuchało około 50 tysięcy osób. Rok później przez radio po raz pierwszy transmitowano program zgromadzenia. Uznano wówczas, że zamiast korzystać z usług stacji komercyjnych, korzystniej będzie założyć własną rozgłośnię radiową.
Budowę rozgłośni radiowej rozpoczęto zimą a zakończono latem 1923 roku. W budowie w weekendy pomagali wolontariusze z Biura Głównego Towarzystwa Strażnica. Radiostację zainstalował i uruchomił Ralph H. Leffler, który był nauczycielem radiotechniki w szkole średniej w Alliance w stanie Ohio. Operatorem rozgłośni został Robert Hatzfeld (1903–2001), który posiadał licencję radiooperatora.
Początkowo rozgłośnię stanowił zakupiony mały nadajnik radiowy o mocy 500 watów. Radio nadawało od 24 lutego 1924 roku – pierwszy program wyemitowano o godz. 20:30, trwał on dwie godziny. Na pierwszą audycję złożył się wykład J.F. Rutherforda „Radio i proroctwa Boże” przerywany utworami fortepianowymi i pieśniami. Rozgłośnia nadawała program codziennie od 20:30 do 22:30, a w niedzielę od 15:00 do 17:00.
Cel i program.
Celem emisji programów i wykładów biblijnych było dotarcie do domostw w okolicach Nowego Jorku. Stacja nadawała program zarówno 'na żywo' (m.in. wykłady kongresowe w Stanach Zjednoczonych, Anglii i Kanadzie), jak też nagrania wcześniej przygotowanych audycji. Aby słuchacze mogli się dowiedzieć o nadawanych audycjach, rozpowszechniano wcześniej ich drukowane zapowiedzi. Radiostacja posiadała własną orkiestrę muzyczną, którą od 1925 roku kierował Charles Rohner. W audycjach wykorzystywano też maszynę generującą efekty specjalne, np. imitującą szum wiatru lub odgłosy burzy.
Emitowano wykłady biblijne, muzykę, słuchowiska biblijne oraz relacje z procesów sądowych, w których grupa aktorów z Biura Głównego Świadków Jehowy utworzyła tzw. „Teatr Króla”. Teatr ten na podstawie stenogramów z realizmem odtwarzał sceny rozgrywające się w sali sądowej, żeby dokładnie poinformować opinię publiczną o poczynaniach władz. Po pewnym czasie ze względu na rozgłos nadany przebiegom procesów sądowych niektórzy urzędnicy zaczęli staranniej rozpatrywać sprawy dotyczące Świadków Jehowy i ich działalności religijnej. Nadawano też audycje „Obserwujemy świat” z wiadomościami międzynarodowych agencji informacyjnych, „Młody kaznodzieja przemawia” oraz „Pora na domowe studium Biblii”. Dramaty biblijne pisał i reżyserował Maxwell G. Friend (1891–1983), który przeszedł szkolenie aktorskie w szwajcarskim Teatrze Miejskim w Zurychu. On również był reżyserem scen odtwarzających przebieg rozpraw sądowych prowadzonych przeciw Świadkom Jehowy.
WBBR nadawała swoje programy w kilku językach, w tym w jidysz i arabskim. Rozgłośnia zajmowała się „demaskowaniem fałszywych doktryn” innych wspólnot religijnych, głównie Kościoła katolickiego.
Nadawanie.
Rozgłośnia posiadała własny generator prądu, napędzany silnikiem diesla. Rozpoczęła ona pracę z nadajnikiem 500-watowym, który trzy lata później zastąpiono 1000-watowym. W 1947 roku uzyskano zgodę Federalnej Komisji do Spraw Telekomunikacji na zwiększenie mocy radiostacji do 5000 watów, co przeprowadzono w roku 1948. Warunkiem zwiększenia mocy nadawania było zapewnienie warunków technicznych, dzięki którym audycje WBBR nie zakłócały pracy innych rozgłośni wykorzystujących tę samą częstotliwość, nadających w innych częściach Stanów Zjednoczonych. By rozwiązać ten problem, zainstalowano układ anten kierunkowych zamontowanych na trzech masztach, dzięki czemu moc nadajnika można było później zwiększyć z 5000 do 25 000 watów w najgęściej zaludnionym kierunku północno-zachodnim.
WBBR rozpoczął nadawanie na częstotliwości 1230 AM w 1924 roku, następnie przeniósł się na 1100 AM. W 1925 roku przeniósł się na 720 AM. W 1927 roku WBBR przeniósł się na 1170 AM, a w roku 1928 na 1300 – w obu przypadkach dzielił swój czas antenowy z innymi stacjami. W 1931 roku główne studio zostało przeniesione z Rossville do siedziby Towarzystwa Strażnica przy 124 Columbia Heights w nowojorskim Brooklynie. W marcu 1941 roku nadawano na falach 1330 AM.
Tworzenie sieci radiowych.
Radio WBBR było jedną z wielu stacji radiowych wykorzystywanych przez Towarzystwo Strażnica do transmisji audycji o tematyce biblijnej. W latach 20. i 30. XX wieku wykorzystywano w tym celu kilka innych stacji. Często też za pomocą łączy telefonicznych tworzono rozległe sieci stacji, nadających jednocześnie ten sam program. W dniach 24 do 30 lipca 1931 roku za pośrednictwem 450 stacji radiowych w Ameryce Północnej, Australii i Europie, transmitowano część programu międzynarodowego zgromadzenia w Columbus, na którym 26 lipca przyjęto nazwę „Świadkowie Jehowy”. W 1933 roku program Towarzystwa Strażnica nadawany z radia WBBR retransmitowała rekordowa liczba 408 stacji na 6 kontynentach.
W 1936 roku zaplanowano nadanie audycji radiowej dla rekordowej liczby słuchaczy. Wykład Josepha F. Rutherforda wygłoszony w Los Angeles pod tytułem „Rozdział narodów” był transmitowany za pomocą radiotelefonów w Stanach Zjednoczonych, Wielkiej Brytanii oraz innych państwach europejskich. Był on słyszany również w Albanii, która w tym czasie jako jedyny kraj europejski nie posiadała jeszcze łączności telefonicznej.
Sprzedaż.
15 kwietnia 1957 roku rozgłośnia została sprzedana stacji H. Scott's Killgore (H. Scott's Killgore Tele-Broadcasters of New York, Inc.) za 133 000 dolarów. Nazwa stacji 1 maja 1957 roku została zmieniona na WPOW. W 1979 roku radiostacja została sprzedana ponownie i otrzymała nazwę WNYM. Sprzedaż rozgłośni nastąpiła, ponieważ Towarzystwo Strażnica uznało, że nadawanie audycji radiowych wypełniło już swój cel, toteż trzeba się skupić na osobistych rozmowach z ludźmi. Fundusze uzyskane ze sprzedaży postanowiono przeznaczyć na rozwój działalności misjonarskiej w innych krajach – po powstaniu Biblijnej Szkoły Strażnicy – Gilead. W 1924 roku gdy rozgłośnia zaczynała nadawanie na terenie Nowego Jorku działał jeden zbór liczący około 200 członków, natomiast w roku 1957 w tym mieście działo już 7256 głosicieli należących do 62 zborów.

</doc>
<doc id="892968" url="https://pl.wikipedia.org/wiki?curid=892968" title="Dino De Laurentiis">
Dino De Laurentiis

Dino De Laurentiis, właśc. Agostino De Laurentiis (ur. 8 sierpnia 1919 w Torre Annunziata, zm. 11 listopada 2010 w Beverly Hills) – włoski producent filmowy.
Życiorys.
Wczesne lata.
Urodził się w Torre Annunziata. Pracę zarobkową rozpoczął w bardzo wczesnym wieku, sprzedając spaghetti produkowane przez swego ojca. Studiował na rzymskiej Centro Sperimentale di Cinematografia, naukę przerwała mu jednak II wojna światowa.
Kariera.
W 1946 założył własną wytwórnię filmową Dino de Laurentiis Cinematografica, która upadła w 1970. W 1976 przeniósł się do Stanów Zjednoczonych, gdzie założył kolejną wytwórnię filmową De Laurentiis Entertainment Group (DEG), która w 1983 została przekształcona w Dino de Laurentiis Company (DDLC). Od 1940, kiedy powstał jego pierwszy film ("L'ultimo Combattimento"), wyprodukował około 150 tytułów, wśród których można znaleźć najbardziej znane i utytułowane produkcje filmowe w historii kina światowego.
Życie osobiste.
Był trzykrotnie żonaty. Jego pierwsze małżeństwo zostało unieważnione. W 1949 poślubił Silvanę Mangano, z którą miał czworo dzieci: Weronikę, Raffaellę (również producentkę filmową), Federica (który zginął tragicznie w 1981) i Francescę. Rozwiedli się w 1989 po 40 latach małżeństwa. W 1990 Dino poślubił producentkę filmową Marthę Schumacher, z którą miał dwie córki – Karolinę i Dinę. Jego wnuczka Giada De Laurentiis jest gwiazdą amerykańskiej stacji telewizyjnej Food Network. Jego bratanek Aurelio De Laurentiis jest właścicielem wytwórni filmowej Filmauro i prezesem włoskiego klubu piłkarskiego SSC Napoli.

</doc>
<doc id="892970" url="https://pl.wikipedia.org/wiki?curid=892970" title="Lisa Simpson">
Lisa Simpson

Lisa Marie Simpson – fikcyjna postać występująca w serialu animowanym o rodzinie "Simpsonów". W amerykańskiej wersji serialu głos Lisy należy do aktorki Yeardley Smith.
Lisa jest córką Homera i Marge. Ma starszego brata Barta oraz młodszą siostrę Maggie. Najeżone żółte włosy, naszyjnik z pereł, czerwona sukienka bez ramiączek i buty stały się jej znakiem rozpoznawczym. Niezwykle inteligentna dziewczynka, jej iloraz inteligencji wynosi około 159. Lubi grać na saksofonie. Uwielbia jazz i bluesa. Jej ulubiony album to „Birth of the Cool” Milesa Davisa. Jest także buddystką oraz wegetarianką i lubi się wypowiadać na tematy historyczne, filozoficzne i naukowe. Udziela się w stowarzyszeniu P.T.E.T.A. (Pre-Teens for the Ethical Treatment of Animals). Jej ulubionym zwierzęciem jest kucyk.

</doc>
<doc id="892971" url="https://pl.wikipedia.org/wiki?curid=892971" title="Kanał Haversa">
Kanał Haversa

Kanał Haversa, kanał ośrodkowy osteonu (ang. Haversian canal, łac. "canalis centralis osteoni") – mikroskopowy, rurkowaty przewód kostny wewnątrz osteonu, biegnący wzdłuż osi długiej kości. Obudowany jest blaszkami kostnymi, a w jego świetle przebiegają naczynia krwionośne odżywiające kość i włókna nerwowe. Kanał Haversa, otaczające go blaszki kostne i osteocyty tworzą razem system Haversa. Kanały Haversa różnych osteonów łączą się za pomocą skośnie ustawionych kanałów przeszywających ("canales perforates"), a od zewnętrznej strony kości kontaktują się z kanałami Volkmanna, w których biegną boczne odgałęzienia naczyń krwionośnych osteonów.

</doc>
<doc id="892973" url="https://pl.wikipedia.org/wiki?curid=892973" title="Język berberyjski">
Język berberyjski



</doc>
<doc id="892975" url="https://pl.wikipedia.org/wiki?curid=892975" title="Język berberski">
Język berberski



</doc>
<doc id="892977" url="https://pl.wikipedia.org/wiki?curid=892977" title="Krwawa środa w Olkuszu">
Krwawa środa w Olkuszu

„Krwawa środa” w Olkuszu – zwyczajowa nazwa akcji pacyfikacyjnej, którą okupanci niemieccy przeprowadzili w Olkuszu 31 lipca 1940 roku.
Masowe represje były odwetem za śmierć niemieckiego policjanta, który zginął z rąk pospolitego bandyty. 16 lipca 1940 roku na olkuskich Parczach rozstrzelano 20 zakładników. Dwa tygodnie później niemiecka ekspedycja karna spędziła wszystkich mężczyzn z Olkusza na rynek i miejskie place, gdzie przez kilka godzin poddawano ich brutalnym torturom i szykanom.
Początek niemieckiej okupacji.
5 września 1939 roku Olkusz został zajęty przez oddziały 5 DPanc Wehrmachtu. Na mocy dekretów Adolfa Hitlera z 8 i 12 października 1939 roku miasto wraz z południowo-zachodnią częścią powiatu wcielono do Rzeszy jako część rejencji katowickiej Prowincji Śląsk. Północno-wschodnia część powiatu weszła w skład Generalnego Gubernatorstwa.
Na okupowanych terenach przystąpiono do organizowania struktur niemieckich władz policyjnych, państwowych i partyjnych. Od 23 września 1939 roku stanowisko komisarza ziemskiego, a następnie starosty (landrata) powiatu olkuskiego piastował dr Heinrich Groll. Burmistrzem Olkusza został mianowany Rudolf Skaletz, a kierownikiem miejscowych struktur NSDAP – dr Karol Pokorny.
Zabójstwo Ernsta Kaddatza.
14 lipca 1940 roku do willi przy ul. Kluczewskiej na olkuskim osiedlu Parcze, która należała do polskiego lekarza Juliana Łapińskiego, wprowadził się wraz z rodziną niemiecki policjant Ernst Kaddatz. Właściciel został trzy miesiące wcześniej aresztowany i wywieziony do obozu koncentracyjnego Dachau. Willę nadal zamieszkiwały jego żona i córka. Kaddatzowie zajęli pomieszczenia na parterze. Kilka dni wcześniej odnotowano tam próbę włamania.
W nocy z 15 na 16 lipca Kaddatza obudziły podejrzane hałasy. Gdy usiadł na łóżku, w drzwiach sypialni niespodziewanie pojawił się nieznany osobnik w cywilnym ubraniu. Kaddatz sięgnął po leżący pod poduszką pistolet, a wtedy napastnik oddał niego co najmniej jeden strzał. Do willi ściągnięto niemal wszystkich lekarzy z Olkusza. Szybko stwierdzono jednak, że postrzelony w klatkę piersiową policjant poniósł śmierć na miejscu.
Wszystko wskazuje, że zabójstwa dokonano na tle rabunkowym. Tej samej nocy prawdopodobnie ten sam bandyta dokonał bowiem napadu na jeszcze jeden dom w Olkuszu. Włamując się do willi Łapińskiego, zapewne nie zdawał sobie sprawy, że na jej parterze zamieszkali nowi lokatorzy, a na widok sięgającego po broń Kaddatza bez namysłu oddał śmiertelny strzał. Przeprowadzone przez władze niemieckie dochodzenie wykluczyło, aby zabójstwa dokonano na tle politycznym. Do podobnej konkluzji doszedł również landrat Heinrich Groll. Sprawca nie został nigdy wykryty.
Egzekucja 20 zakładników na Parczach.
Mimo iż dochodzenie nie wykazywało, aby zabójstwa Kaddatza dokonano na tle politycznym, władze niemieckie postanowiły przeprowadzić w Olkuszu szeroko zakrojoną akcję represyjną. 16 lipca do miasta przybyła ekspedycja karna złożona z członków SS. Wszystkim przebywającym w mieście Niemcom polecono stawić się na rynku, wezwano tam również miejscowego lekarza Mariana Kiciarskiego. Stamtąd razem z esesmanami udali się na Parcze, gdzie w ich obecności spalono willę Łapińskiego.
Jeszcze przed południem w mieście rozpoczęły się aresztowania. Przeprowadzano je na podstawie listy sporządzonej przez niemiecką policję, prawdopodobnie przy współpracy miejscowych volksdeutschów. Rodzinom osób, których nie zastano w domach, polecano, aby przekazali krewnym, iż muszą stawić się w olkuskim magistracie. Później jeden z mężczyzn dzięki otrzymanemu ostrzeżeniu zawrócił z drogi i w ten sposób ocalił życie. Ostatecznie w ręce Niemców wpadło pięciu mieszkańców Olkusza: Teofil Jurczyk, Wawrzyniec Kulawik, Stanisław Luboń, Jerzy Stroński i Józef Strzelecki.
Do aresztowanych mieszkańców Olkusza dołączono piętnastu mężczyzn przywiezionych z więzień w Mysłowicach i Sosnowcu. Jeszcze tego samego dnia około godziny 20:00 wszystkich zakładników rozstrzelano pod ścianą oficyny willi Łapińskiego. Według Mariana Kiciarskiego skazańcy zachowywali się z godnością, niektórzy przed śmiercią mieli krzyczeć „Niech żyje Polska!”. Niemiecki oficer dobijał rannych strzałami z pistoletu. Prawdopodobnie niektórzy członkowie plutonu egzekucyjnego nie chcieli uczestniczyć w zabijaniu i celowo strzelali ponad głowami skazańców; świadczyć mogą o tym liczne ślady po kulach, które znaleziono później pod dachem oficyny.
Tego dnia w egzekucji na Parczach zostali zamordowani:
Wszystkie ofiary były narodowości polskiej. Ich zwłoki załadowano na samochody ciężarowe, a następnie wywieziono, prawdopodobnie w kierunku Trzebini. Według jednego ze świadków do pracy przy przenoszeniu ciał zmuszono grupę Żydów. Nie udało się ustalić zarówno miejsca pochówku zamordowanych, jak i losu wspomnianych Żydów.
„Krwawa środa”.
Po egzekucji zakładników Niemcy przez dwa tygodnie nie podejmowali żadnych działań, co dało mieszkańcom Olkusza złudną nadzieję, iż nie nastąpią kolejne represje. 
Tymczasem krótko po północy 31 lipca, w dniu nazwanym później „krwawą środą”, do Olkusza przybyła silna ekspedycja karna. W jej skład wchodzili funkcjonariusze Gestapo, funkcjonariusze żandarmerii i innych formacji policji niemieckiej, a według niektórych świadków – także żołnierze Wehrmachtu.
Po mieście zaczęły krążyć liczne patrole, a u wylotu niektórych ulic ustawiono karabiny maszynowe. Począwszy od godziny 2:00 z domów i mieszkań Niemcy zaczęli wywlekać wszystkich mężczyzn w wieku od 15 do 55 lat – bez wyjątku Polaków i Żydów. Początkowo rozkazano im stać z rękoma do góry pod murami domów, natomiast lokale mieszkalne rewidowano, nierzadko bijąc przebywających tam starców, kobiety i dzieci. Po pewnym czasie mężczyzn zaczęto gromadzić na rynku oraz na czterech innych placach, w tym na tzw. rynku czarnogórskim, przy szkole na ul. Górniczej oraz przy nieukończonym gmachu Kasy Chorych na ul. Mickiewicza. Tam ofiary legitymowano, po czym rozkazywano położyć się twarzą do ziemi, z rękami wyciągniętymi wzdłuż ciała. Leżących obrzucano obelgami, kopano, bito, deptano butami po głowach i plecach. Każdy ruch był karany uderzeniami nahaja lub kolby karabinowej. Dodatkową udrękę sprawiał ofiarom letni upał. Tortury i szykany kontynuowano do godziny 15:00.
Wyjątkowo brutalnie potraktowano mężczyzn spędzonych na „rynek czarnogórski”. Najpierw zmuszono ich, aby czołgali się i padali w znajdujące się tam bajora błota. Następnie ustawiono ich w kolumnę, po czym rozkazano maszerować i śpiewać pieśni żołnierskie, podczas gdy esesmani i policjanci bili maszerujących kijami, kolbami i bykowcami. Na przedzie kolumny Niemcy kazali nieść polską flagę, którą odnaleźli podczas rewizji na strychu jednego z domów. Niektóre ofiary zmuszano, aby zanurzały się w pełnej fabrycznych ścieków rzece Babie, a następnie tarzały się w piachu i glinie.
Najbardziej okrutnie Niemcy znęcali się jednak nad olkuskimi Żydami. Byli oni nie tylko bici i maltretowani, lecz rozkazano im także dźwigać i rzucać do siebie olbrzymie kamienie. Niemcy nie szczędzili im rozmaitych upokorzeń, na przykład zmuszając do zdejmowania spodni i odmawiania chrześcijańskich modlitw. 
Obiektem szczególnie brutalnego traktowania stał się dajan olkuskiej gminy żydowskiej, Moszek Joel Hagierman. Zdjęcie Hagiermana dręczonego na olkuskim rynku jest obecnie jedną z najbardziej znanych fotografii z czasu Holocaustu.
W akcji represyjnej uczestniczyli przedstawiciele lokalnych władz niemieckich: landrat Heinrich Groll, ortsgruppenleiter NSDAP Karol Pokorny, burmistrz Rudolf Skaletz, kierownik Kasy Chorych Kriest. Zdołali oni uchronić od pobicia polskich lekarzy oraz urzędników instytucji miejskich. Zachowała się bogata dokumentacja fotograficzna z „krwawej środy”, sporządzona przez Niemców dla celów oficjalnych lub prywatnych.
„Krwawa środa” przyniosła co najmniej dwie ofiary śmiertelne. Pierwszą był Tadeusz Lupa – 25-letni Polak zatrudniony jako elektryk w olkuskim magistracie. Został zastrzelony przez Niemców, gdy usiłował uciec z placu przy Kasie Chorych. Drugą był Żyd posiadający obywatelstwo USA, który mimo pomocy olkuskich lekarzy zmarł po kilku dniach na skutek obrażeń odniesionych w czasie tortur. W starszych publikacjach podaje się zazwyczaj, że nosił nazwisko Majer. Z ustaleń Krzysztofa Kocjana wynika jednak, że ofiarą był najprawdopodobniej Isaac Miller. Ponadto 10 sierpnia na skutek obrażeń odniesionych w czasie „krwawej środy” zmarł proboszcz olkuskiej parafii ks. Piotr Mączka. Dwunastu ciężko skatowanych mężczyzn Niemcy wywieźli do więzienia w Sosnowcu. Co najmniej kilkudziesięciu innych nie było w stanie wrócić do domów o własnych siłach. Leczenie niektórych ofiar trwało jeszcze przez wiele miesięcy.
Upamiętnienie.
W styczniu 1945 roku, kilka dni po wyparciu Niemców z Olkusza, w miejscu egzekucji 20 zakładników pracownicy olkuskiej Emalierni ustawili drewniane krzyże z „koroną” wykonaną z drutu kolczastego, a także metalowe tablice z nazwiskami ofiar. W tym samym roku odbyła się tam jeszcze msza polowa, a 1 maja – manifestacja robotnicza. Podczas tej ostatniej ulicę Ogrodzieniecką przemianowano na 20 Straconych.
1 września 1961 roku na olkuskich Parczach odsłonięto kamienne tablice upamiętniające dwudziestu straconych. Dwa lata później zostały one jednak przeniesione w związku z budową drogi Kraków – Katowice. Jedna z tablic, zainstalowana na fragmencie muru, znajduje się obecnie po południowej stronie drogi krajowej nr 94, nieopodal wylotu ul. Mickiewicza. Druga, obmurowana, znajduje się po północnej stronie drogi krajowej, przy ul. Jaśminowej. Na obu tablicach widnieje inskrypcja o treści:
31 lipca 1982 roku na olkuskim rynku odsłonięto marmurową tablicę upamiętniającą „krwawą środę”. Jednocześnie na skwerze na osiedlu Czarna Góra – w miejscu, gdzie przed wojną znajdował się tzw. rynek czarnogórski – odsłonięto obelisk z tablicą pamiątkową. Tablicę na rynku odsłonili członkowie rodzin dwóch zakładników zamordowanych 16 lipca 1940 roku, a obelisk na skwerze – osoby, które były torturowane w tym miejscu 31 lipca 1940 roku. 
Na tablicy pamiątkowej znajdującej się na olkuskim rynku widnieje inskrypcja o treści:
Z kolei na tablicy na skwerze widnieje obecnie inskrypcja o treści:
Co roku, 31 lipca odbywają się w Olkuszu uroczystości rocznicowe. „Krwawa środa” często jest postrzegana i opisywana jako najtragiczniejszy epizod w wojennej historii Olkusza, aczkolwiek jak podkreśla Ireneusz Cieślik, nie sposób porównywać tych wydarzeń z dokonaną w czerwcu 1942 roku likwidacją olkuskiego getta, w której wyniku straciła życie niemal jedna trzecia ówczesnych mieszkańców miasta.
Percepcja „krwawej środy” poza granicami Polski.
Przez lata poza granicami Polski panowało przekonanie, że ofiarą „krwawej środy” padli wyłącznie żydowscy mieszkańcy Olkusza. W tym duchu o wydarzeniach z 31 lipca 1940 roku informowały ekspozycje muzealne prezentowane w instytucjach takich jak: instytut Jad Waszem, muzeum w kibucu im. Bojowników Getta, Centrum Szymona Wiesenthala, czy „Dom Konferencji w Wannsee”. Błędna informacja, jakoby niemiecka akcja represyjna miała wyłącznie antyżydowskie ostrze, pojawiała się także w publikacjach historycznych, na przykład w zbiorze dokumentów "„The good old days”. The Holocaust as seen by its perpetrators and bystanders" (1988), w "Encyclopedia of Camps and Ghettos, 1933–1945" wydanej przez United States Holocaust Memorial Museum (2012), czy w biuletynie "Yad Vashem Studies".
Począwszy od 1993 roku pochodzący z Olkusza starszy kustosz Państwowego Muzeum Auschwitz-Birkenau Adam Cyra podejmował interwencje w „Domu Konferencji w Wannsee” z prośbą o sprostowania informacji na temat przebiegu „krwawej środy”. Ostatecznie w nowej ekspozycji muzealnej, a także na stronie internetowej „Domu”, zmieniono podpisy pod zdjęciami przedstawiającymi te wydarzenia, zaznaczając, że ofiarą akcji represyjnej padli także nie-Żydzi. 
W 2003 roku na skutek zabiegów olkuskiego historyka Krzysztofa Kocjana zmienione zostały opisy pod zdjęciami z „krwawej środy” prezentowanymi na stronie internetowej kibucu im. Bojowników Getta. Z kolei w 2006 roku na skutek apelu wiceburmistrza Olkusza Dariusza Rzepki, popartego przez dyrektora Żydowskiego Instytutu Historycznego prof. Feliksa Tycha, również instytut Jad Waszem zmodyfikował opis wydarzeń z 31 lipca 1940 roku, który widniał na jego stronie internetowej.

</doc>
<doc id="892978" url="https://pl.wikipedia.org/wiki?curid=892978" title="Marge Simpson">
Marge Simpson

Marjorie „Marge” Simpson, z domu Bouvier - fikcyjna postać występująca w serialu animowanym o rodzinie "Simpsonów". 
Marge ma ok. 34 lat i jest żoną Homera i matką Barta, Lisy oraz Maggie. Jej najbardziej zauważalną cechą fizyczną są długie niebieskie włosy upięte w niezwykle wysoki kok oraz czerwony naszyjnik z pereł. Zawsze nosi długą seledynową sukienkę bez ramiączek i czerwone buty na obcasie. Marge spędza większość czasu opiekując się domem, troszcząc się o Maggie, pomagając Lisie oraz wychowując Barta i broniąc go przed gniewem Homera. Postać Marge ilustruje amerykański stereotyp żony. Wie wszystko o swej rodzinie. Swojego przyszłego męża poznała w college’u, w którym, zanim to nastąpiło, była jedną z lepszych studentek. Jednak Homera pocałowała jak miała ok. 11 lat. (ur. ok. 1963) 
W amerykańskiej wersji serialu głos Marge należy do aktorki Julie Kavner.

</doc>
<doc id="892979" url="https://pl.wikipedia.org/wiki?curid=892979" title="Pieśń o zamordowanym żydowskim narodzie">
Pieśń o zamordowanym żydowskim narodzie

Pieśń o zamordowanym żydowskim narodzie ( "Dos lid fun ojsgehargetn jidiszn folk") – poemat w języku jidysz, autorstwa żydowskiego poety, Icchaka Kacenelsona, uznawany za jedno z najwybitniejszych świadectw literackich Holocaustu i dzieł literatury światowej.
Powstanie.
Utwór powstał w okresie między 3 października 1943 a 18 stycznia 1944 r. W tym czasie Kacenelson przebywał kolejno w getcie warszawskim, Hotelu Polskim oraz obozie w Vittel we Francji. Utwór został zakopany przez Kacenelsona w butelce na terenie obozu, tuż przed deportacją poety do obozu w Drancy, i wydobyty przez Miriam Novitch w momencie wyzwolenia obozu przez aliantów 12 września 1944 r.
Treść.
Dzieło składa się z 15 pieśni, stanowiących historię zagłady narodu żydowskiego i jego swoisty testament. Utwór przesycony jest uczuciami poety, który utracił rodzinę i jednocześnie jest świadomy swojej bezsilności. Poemat zawiera opisy życia w getcie, śmierci prezesa gminy żydowskiej, Adama Czerniakowa, oraz powstania w getcie warszawskim.
Tłumaczenia.
Na język polski "Pieśń o zamordowanym żydowskim narodzie" była przekładana dwukrotnie: w całości przez Jerzego Ficowskiego, na podstawie dosłownego, filologicznego tłumaczenia Jana Leńskiego oraz przez Jerzego Zagórskiego (tylko pieśń pierwsza, druga i dziewiąta). Ponadto "Pieśń…" została przetłumaczona na kilkanaście innych języków, m.in. hebrajski, angielski, niemiecki, francuski, hiszpański, włoski, rosyjski, węgierski, japoński i esperanto.

</doc>
<doc id="892980" url="https://pl.wikipedia.org/wiki?curid=892980" title="Maggie Simpson">
Maggie Simpson

Margaret "Maggie" Simpson (ur. 1988) – fikcyjna postać występująca w serialu animowanym o rodzinie "Simpsonów". 
Maggie jest najmłodszą córką Homera i Marge. Ma starszego brata Barta i siostrę Lisę. Miała najeżone żółte włosy z kokardką na głowie, długą niebieską koszulę nocną i czerwony smoczek. Maggie obchodziła swoje pierwsze urodziny w odcinku "Kochanek lady Bouvier" (S05E21). W filmie mówi niewiele, a zamiast tego nieustannie ssie smoczek. Zazwyczaj, gdy chce coś przekazać swojej rodzinie, czyni to przy pomocy subtelnych gestów lub wyrazów twarzy. W odcinkach z przyszłości oraz wyobrażeniach o przyszłości też nic nie mówi (choć wtedy umie mówić). W przyszłości będzie bardzo znaną piosenkarką. 
Maggie po raz pierwszy przemówiła w odcinku "Pierwsze słowo Lisy" (S04E10), gdzie głosu udzieliła jej aktorka Elizabeth Taylor.
Maggie umie posługiwać się bronią: w jednym z odcinków postrzeliła pana Burnsa w innym zaś uratowała Homera podczas mafijnych porachunków strzelając do napastników z okna swojej sypialni. 

</doc>
<doc id="892987" url="https://pl.wikipedia.org/wiki?curid=892987" title="Afadjato">
Afadjato



</doc>
<doc id="892988" url="https://pl.wikipedia.org/wiki?curid=892988" title="Bijagos">
Bijagos



</doc>
<doc id="892990" url="https://pl.wikipedia.org/wiki?curid=892990" title="Wiktor Prandota">
Wiktor Prandota

Wiktor Prandota (ur. 5 marca 1920 w Turowie, zm. 5 kwietnia 2007 w Krynicy-Zdroju) – polski badacz Afryki, wykładowca SGGW, ekspert ONZ, wiceprzewodniczący Związku Młodzieży Wiejskiej, członek Ogólnopolskiego Komitetu Frontu Jedności Narodu w 1958 roku.
Życiorys.
Podczas okupacji prowadził gospodarstwo rolne i działał w ruchu oporu: powiatowy komendant Batalionów Chłopskich, członek Szarych Szeregów AK, ZMW RP „Wici”, pełniąc funkcje od kierownika do wiceprezesa.
Po wojnie studiował w SGGW uzyskując w 1948 roku stopień magistra, w 1958 r. stopień doktora, w 1974 r. otrzymał tytuł profesora nadzwyczajnego nauk rolniczych.
W latach 1965–1969 kierownik katedry Ekonomiki i Organizacji Rolnictwa w Wyższej Szkole Rolniczej w Olsztynie; 1965–1966 ekspert Organizacji Narodów Zjednoczonych do spraw Wyżywienia i Rolnictwa (FAO) w Tunezji; 1969–1971 dyrektor Instytutu Mleczarskiego w Warszawie. W roku 1973 zmuszony został do wyjazdu z Polski.
Od 1973 r. zamieszkał w Zairze (obecnie Demokratyczna Republika Konga) jako ekspert UNESCO, później profesor zwyczajny ISDR (Wyższy Instytut Rozwoju Rolnictwa) w Bukavu. Kierownik laboratorium Wyższego Instytutu Rozwoju Rolnictwa ISDR w tym mieście. Do Polski wrócił na początku lat 90.
Autor licznych książek, w tym "Czarna Afryka od środka". Członek Ogólnopolskiego Związku Żołnierzy Batalionów Chłopskich.
Został odznaczony m.in. Orderem Odrodzenia Polski, Krzyżem Partyzanckim, Medal „Za zasługi dla Ruchu Ludowego” im. Wincentego Witosa.
Pochowany na cmentarzu Powązki Wojskowe w Warszawie (kwatera A6 BCh-2-4). 

</doc>
<doc id="892991" url="https://pl.wikipedia.org/wiki?curid=892991" title="Czerwona lista roślin i grzybów Polski">
Czerwona lista roślin i grzybów Polski

Czerwona lista roślin i grzybów Polski – lista taksonów (w ogromnej większości w randze gatunków) zagrożonych na terenie Polski wyginięciem, a także tych, które już wyginęły. Obejmuje takie grupy organizmów, jak: rośliny naczyniowe, mchy, wątrobowce i glewiki, porosty, glony, grzyby (wielkoowocnikowe) i śluzowce występujące w XIX i XX wieku na terenie Polski w jej obecnych granicach. Jest to pełny rejestr gatunków zagrożonych, wraz z ich klasyfikacją do odpowiednich kategorii zagrożenia opracowany przez Instytut Botaniki im. prof. W. Szafera Polskiej Akademii Nauk w Krakowie. W trzecim wydaniu brak listy zagrożonych mchów. Opracowanie napisane jest w języku polskim i angielskim.
W trzecim wydaniu z 2006 wprowadzono następujące kategorie zagrożenia:
Liczby gatunków w poszczególnych grupach organizmów.
Łącznie lista zawiera 3123 taksony.
Liczby te oczywiście nie są ostateczne. W miarę opracowywania danych na temat kolejnych gatunków zagrożonych i upływu czasu powodującego zmiany stopnia zagrożenia i stanu wiedzy zasobach roślin w środowisku – spodziewać się należy, że kolejne wydania księgi będą coraz bardziej obszerne. 
Tworzenie i aktualizowanie księgi ma duże znaczenie nie tylko w zakresie związanym z porządkowaniem wiedzy naukowej o florze Polski, ale jest przydatne w działaniach związanych z ochroną przyrody oraz w szeroko pojętej edukacji przyrodniczej.

</doc>
<doc id="892994" url="https://pl.wikipedia.org/wiki?curid=892994" title="Kalki Krishnamurthy">
Kalki Krishnamurthy

Kalki Krishnamurthy (ur. 9 września 1899, zm. 5 grudnia 1954) - indyjski działacz niepodległości, powieściopisarz, dziennikarz, satyrysta, poeta, i krytyk. Pisał w języku tamilskim. 

</doc>
<doc id="892998" url="https://pl.wikipedia.org/wiki?curid=892998" title="Region Suðuroy">
Region Suðuroy

Region Suðuroy – region Wysp Owczych. Obejmuje dwie wyspy, z których główną jest Suðuroy, gdzie mieszka cała ludność regionu. Mniejsza, Lítla Dímun jest niezamieszkana. Również powierzchniowo pierwsza wyspa góruje nad drugą, będąc ponad dwustu krotnie większą od tej drugiej. Największym miastem tej grupy jest Vágur, miasto zamieszkane przez około 1420 mieszkańców (28,1%). Na tym obszarze znajduje się siedem gmin oraz 17 miast, z czego wszystkie na wyspie Suðuroy.

</doc>
<doc id="893004" url="https://pl.wikipedia.org/wiki?curid=893004" title="Bożena Stryjkówna">
Bożena Stryjkówna

Bożena Stryjkówna (ur. 9 sierpnia 1954 w Warszawie) – polska aktorka filmowa i teatralna.
Życiorys.
W 1978 roku ukończyła studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Na deskach teatru zadebiutowała 6 kwietnia 1979 rolą Grety w "Szalonej Grecie" Stanisława Grochowiaka w reżyserii Haliny Machulskiej. W latach 1978–2014 była związana z warszawskim Teatrem Ochoty, początkowo jako aktorka (1978–2002), w latach 1996–2009 jako zastępca dyrektora artystycznego, a od 2009 do 2014 jako kierownik Ogniska Teatralnego Teatru Ochoty. Zajmowała się też reżyserią teatralną. Aktorka jest znana głównie z roli Lamii Reno w filmie "Seksmisja."
Jej mężem był reżyser Juliusz Machulski, rozwiedli się.
Filmografia.
Źródło: Filmpolski.pl.

</doc>
<doc id="893007" url="https://pl.wikipedia.org/wiki?curid=893007" title="Captain Beefheart and His Magic Band">
Captain Beefheart and His Magic Band

Captain Beefheart &amp; His Magic Band – amerykańska awangardowa grupa rockowa istniejąca w latach 1965–1982.
Historia grupy.
Założycielem zespołu był gitarzysta grupy Omen – Alex Snouffer (ps. Alex St. Claire). Za datę powstania Captain Beefheart and His Magic Band uważa się 28 lutego 1965, gdy Snouffer ostatecznie zwerbował jako wokalistę Dona Vlieta. Stosunkowo częste zmiany muzyków zaowocowały aż 42 różnymi składami zespołu. Za klasyczny uchodzi skład: Don Van Vliet (ps. Captain Beefheart): wokal, harmonijka, saksofony tenorowy i sopranowy, klarnet basowy, musette, shenai i inne; Bill Harkleroad (ps. Zoot Horn Rollo): gitara; Jeff Cotton (ps. Antennae Jimmy Semens): gitara; Mark Boston (ps. Rockette Morton): gitara basowa; John French (ps. Drumbo): perkusja, wokal, gitara, gitara basowa, marimba. Inni muzycy, których należy wymienić to: Art Tripp (ps. Ed Marimba): perkusja, marimba; Elliot Ingber (ps. Winged Eel Fingerling): gitara; Roy Estrada (ps. Orejon): gitara basowa; Bruce Fowler: puzon; Denny Walley (ps. Feelers Reebo): gitara; Eric Drew Feldman (ps. Black Jew/Jewel Kitabu): gitara basowa, instr. klawiszowe, melotron; Jeff Morris Tepper (ps. White Jew/Jewel): gitara. Oprócz Feldmana i Teppera wszyscy ci muzycy grali uprzednio w grupie Franka Zappy Mothers of Invention lub w solowych projektach Zappy.
Captain Beefheart and His Magic Band był początkowo zespołem bluesowym. Po zdobyciu władzy z grupie przez Dona Van Vlieta nastąpiła jej szybka, bo zaledwie 2-letnia, ewolucja w stronę krańcowej awangardy. W 1967 r. ukazuje się pierwszy ich album "Safe as Milk" o charakterze bluesowym, rhythm &amp; bluesowym i rockowym. W 1968 r. miał się ukazać podwójny album "It Comes to You in a Plain Brown Wrapper", ale ostatecznie najpierw ukazała się płyta "Strictly Personal", a w dwa lata później "Mirror Man". Album "Strictly Personal" śmiało zapowiadał awangardowe aspiracje grupy. "Mirror Man" był zapisem jamowej sesji nagraniowej testującej improwizatorskie możliwości muzyków i umiejętności nowego gitarzysty Jeffa Cottona. "Strictly Personal", mimo niezgodnego z intencjami muzyków zmiksowania przez ich producenta, jest niezmiernie interesującą płytą i niezmiennie cieszącą się dużą popularnością wśród fanów. Najlepsze utwory (np. „Trust Us”) są uważane za wybitne przykłady ambitnej i psychodelicznej (bo w tym stylu został album zmiksowany) muzyki rockowej.
Po prawie rocznym przebywaniu w odosobnieniu w bardzo ciężkich warunkach (zespół nie miał pieniędzy, odżywiał się tylko puszkowaną soją i tym, co zdołali ukraść) grupa wydała w 1969 r. przełomowy dla muzyki światowej album "Trout Mask Replica", który został nagrany w ciągu 4.5 godziny. Muzyka zawarta na tym podwójnym wydawnictwie była tak awangardowa, że nie miała precedensu. Najbardziej nowatorskie utwory składały się z segmentów. Koniec segmentu wytyczony był momentem, w którym wszyscy muzycy grający swoje partie (nauczone na pamięć, bez jakichkolwiek improwizacji) w różnych strukturach rytmicznych (np. jeden gitarzysta grał swoją partię w rytmie na 4/4, drugi – na 3/4, a basista np. 2/4)i w dodatku z niejednakową liczbą taktów (gitarzysta mógł mieć swoją partię 3-taktową, a basista – 5-taktową) schodzili się razem. I w tym momencie następował nowy segment. W utworach tych nic się więc nie powtarzało, każda chwila przynosiła nowe zderzenia dźwięków i rytmów. Jedynymi elementami improwizowanymi w tych utworach były partie wykonywane przez Dona Van Vlieta na saksofonach (i innych instrumentach dętych) i Victora Haydena (ps. The Mascara Snake) na klarnecie basowym. Album otwiera utwór „Frownland” zaczynający się w rytmie na 7/8. Później każdy z muzyków wykonywał ściśle swoją partię rytmiczną w swojej tonacji do momentu zejścia się.
W październiku 1970 r. ukazał się następny album grupy "Lick My Decals Off, Baby". W niczym nie ustępował swemu poprzednikowi, był subtelniejszy od brutalnego "Trout Mask Replica" i bardziej wyrafinowany.
Następne dwa albumy zespołu "The Spotlight Kid" (wyd. 1.1972) i "Clear Spot" (wyd. 5.11.1972) były próbą wejścia na rynek komercyjny, jednak mimo wysokiej jakości muzyki – nieudaną.
Zespół zmienia producenta, co okazało się tragicznym błędem. Plonem tego okresu są trzy albumy: "Unconditionally Guranteed" (wyd. 3.1974), "Bluejeans &amp; Moonbeams" (wyd. 10.1974) i koncertowy "London 1974". Te dwie ostatnie płyty nie zostały nigdy uznane przez Dona Van Vlieta za płyty zespołu. Fani zespołu grupę, która nagrała te albumy nazwali Captain Beefheart &amp; His Tragic Band.
W 1975 r. Don Van Vliet współpracował z Frankiem Zappą i w składzie jego grupy odbył z nim tournée. Plonem jest koncertowy album "Bongo Fury" (nagr. 21 i 22 maja 1975 r.).
W 1976 r. nowy zespół Van Vlieta nagrał znakomity album "Bat Chain Puller", który po procesie sądowym stał się własnością Franka Zappy i do dziś nie został wydany. Utwory z tej płyty znalazły się na trzech następnych albumach, jednak w nowych opracowaniach.
Na nagranie nowego albumu Don Van Vliet decyduje się dopiero w 1978 r. 13.10.1978 r. ukazał się kolejny album zespołu "Shiny Beast (Bat Chain Puller)". Instrumentarium zespołu zostaje poszerzone o instrumenty klawiszowe (melotron i syntezator).
W sierpniu 1980 r. zespół wydał jeden z najlepszych swoich albumów "Doc at the Radar Station", który w niczym nie ustępował arcydziełom grupy z przełomu lat 1969/1970.
31 sierpnia 1982 r. ukazała się płyta "Ice Cream for Crow"'. Bardzo dobra, aczkolwiek tworzona w pośpiechu, ustępuje nieco najlepszym albumom. Stanowi jednak solidne zakończenie działalności tej jedynej w swoim rodzaju grupy.

</doc>
<doc id="893009" url="https://pl.wikipedia.org/wiki?curid=893009" title="Loud">
Loud



</doc>
<doc id="893010" url="https://pl.wikipedia.org/wiki?curid=893010" title="Loud (album Lexy &amp; K-Paula)">
Loud (album Lexy &amp; K-Paula)

Loud – debiutancki album studyjny niemieckiego duetu Lexy &amp; K-Paul wydany 16 października 2000 roku w Niemczech przez wytwórnię Low Spirit. Na płycie znajduje się 14 utworów, które należą do muzyki elektronicznej – zaklasyfikować je można do nurtu muzyki electro.

</doc>
<doc id="893011" url="https://pl.wikipedia.org/wiki?curid=893011" title="Corona 48">
Corona 48

Corona 48 – amerykański satelita rozpoznawczy. Był dziesiątym statkiem serii Keyhole-4 "ARGON" tajnego programu CORONA. Jego zadaniem było wykonanie wywiadowczych zdjęć Ziemi. Kapsułę ze zdjęciami przechwycono po czterech dniach od startu. Zdjęcia były poważnie uszkodzone przez działanie ładunków elektrostatycznych i promieniowanie.
Podaje się dwie daty powrotu korpusu satelity do atmosfery: 22 sierpnia i 26 sierpnia 1962.

</doc>
<doc id="893013" url="https://pl.wikipedia.org/wiki?curid=893013" title="East End Boys">
East End Boys

East End Boys – drugi album studyjny niemieckiego duetu Lexy &amp; K-Paul wydany 5 maja 2003 roku w Niemczech przez wytwórnię Low Spirit. Na albumie znajduje się 17 utworów, zaliczanych do muzyki elektronicznej – zaklasyfikować je można do nurtu muzyki electro.
Edycja limitowana.
Poza podstawową, jednopłytową wersją krążka, do sprzedaży na trafiła również dwupłytowa edycja limitowana.
Płyta winylowa.
Płyta, poza powyższymi wydawnictwami, wydana została również w Niemczech na dwóch płytach winylowych.

</doc>
<doc id="893017" url="https://pl.wikipedia.org/wiki?curid=893017" title="Filander okularowy">
Filander okularowy

Filander okularowy, kangur okularowy ("Lagorchestes conspicillatus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae).
Zasięg występowania.
Filander okularowy występuje w zależności od podgatunku:
Taksonomia.
Gatunek po raz pierwszy naukowo opisał w 1842 roku angielski przyrodnik John Gould nadając mu nazwę "Lagorchestes conspicillatus". Jako miejsce typowe odłowu holotypu Gould wskazał Wyspę Barrowa, w Australii Zachodniej, W Australii. 
Różnice w wielkości i ubarwieniu w obrębie zasięgu występowania wymagają szczegółowych badań morfologicznych i genetycznych. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) samic 39,2–50 cm, samców 41–49 cm, długość ogona samic 42,4–51,2 cm, samców 46,2–53 cm; masa ciała samic 2,1–4,3 kg, samców 3,3–4,8 kg. Wierzch ciała brązowy, z białymi końcami włosów, spód ciała biały. Szerszy krąg wokół oczu barwy pomarańczowobrązowej. Charakteryzują się krępą sylwetką o krótkiej szyi.
Ekologia.
Środowisko życia.
Otwarte lasy, otwarte obszary trawiaste.
Tryb życia.
Zwierzęta spędzają dzień w zagłębieniach i tunelach pod dużymi kępami traw. Żyją pojedynczo, prowadzą nocny tryb życia. Żywią się głównie bylinami i pędami traw z rodzaju Spinifex, pokrywając tym pokarmem zapotrzebowanie na wodę. Ich przemiana materii jest dostosowana do życia na obszarach bezwodnych. Narodziny młodych odbywają się przez cały rok, najczęściej w marcu i we wrześniu. Po około 150 dniach młode opuszczają torbę. Jest to gatunek dość pospolity.

</doc>
<doc id="893020" url="https://pl.wikipedia.org/wiki?curid=893020" title="Gandawa-Wevelgem 2007">
Gandawa-Wevelgem 2007

69. edycja Gandawa-Wevelgem odbyła się 11 kwietnia 2007. Wyścig rozegrano na trasie o długości 207 km, ze startem w Dienze i metą w Wevelgem. Triumfatorem po brawurowej ucieczce został Niemiec Marcus Burghardt z Team T-Mobile, który przyjechał na metę przed swoim kolegą z drużyny, Rogerem Hammondem.

</doc>
<doc id="893021" url="https://pl.wikipedia.org/wiki?curid=893021" title="Miroslav Filipowić">
Miroslav Filipowić



</doc>
<doc id="893022" url="https://pl.wikipedia.org/wiki?curid=893022" title="Brzezinka (województwo zachodniopomorskie)">
Brzezinka (województwo zachodniopomorskie)

Brzezinka (niem. "Lehmaningen") – wieś w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 3 mieszkańców. Miejscowość wchodzi w skład sołectwa Kluczewo, jedna z najmniejszych wsi gminy.
Geografia.
Wieś leży ok. 3 km na północ od Kluczewa, ok. 1 km na południowy zachód od drogi wojewódzkiej nr 163.
Oświata.
W budynku byłej szkoły z ok. 1930 r. znajduje się obecnie ośrodek dla uzależnionej młodzieży Polskiego Towarzystwa Zapobiegania Narkomanii.

</doc>
<doc id="893023" url="https://pl.wikipedia.org/wiki?curid=893023" title="Dobrzyca Mała">
Dobrzyca Mała

Dobrzyca Mała (niem. "Döberitz") – opuszczona osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. Miejscowość wchodzi w skład sołectwa Broczyno.
Osada leży ok. 3,5 km na wschód od Broczyna, ok. 500 m na wschód od rzeki Dobrzycy, ok. 1,5 km na zachód od jeziora Szepc. Ok. 0,5 km na południowy wschód znajduje się wzniesienie Dębogóra.

</doc>
<doc id="893028" url="https://pl.wikipedia.org/wiki?curid=893028" title="Kosin (powiat drawski)">
Kosin (powiat drawski)

Kosin (niem. "Heidehof", od 1939 r. "Heidhof") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 23 mieszkańców. Miejscowość wchodzi w skład sołectwa Machliny.
Geografia.
Osada leży ok. 1 km na południe od Machlin, przy drodze wojewódzkiej nr 163.

</doc>
<doc id="893030" url="https://pl.wikipedia.org/wiki?curid=893030" title="Kuźnica Drawska">
Kuźnica Drawska

Kuźnica Drawska (niem. "Hammer") – wieś w Polsce położona w województwie zachodniopomorskim, w powiecie drawskim, w gminie Czaplinek. 
Istniała tu kuźnica królewska Ruda, należąca do starostwa drahimskiego, pod koniec XVI wieku leżała w powiecie wałeckim województwa poznańskiego. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 28 mieszkańców. Miejscowość wchodzi w skład sołectwa Prosinko.
Geografia.
Wieś leży ok. 1,5 km na południe od Prosinka.

</doc>
<doc id="893031" url="https://pl.wikipedia.org/wiki?curid=893031" title="Nowa Wieś (województwo zachodniopomorskie)">
Nowa Wieś (województwo zachodniopomorskie)

Nowa Wieś (niem. "Schönhölzig") – osada w Polsce położona w województwie zachodniopomorskim, w powiecie drawskim, w gminie Czaplinek, nad rzeką Dobrzycą. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 14 mieszkańców. Miejscowość wchodzi w skład sołectwa Machliny. Najbardziej na południe położona miejscowość gminy.
Geografia.
Osada leży ok. 4,5 km na południowy wschód od Machlin, ok. 600 m ma wschód od drogi wojewódzkiej nr 163.

</doc>
<doc id="893037" url="https://pl.wikipedia.org/wiki?curid=893037" title="Podstrzesze">
Podstrzesze

Podstrzesze () – niezamieszkana osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. Miejscowość wchodzi w skład sołectwa Machliny.
Geografia.
Osada leży ok. 4 km na północny wschód od Machlin. Niegdyś osada składała się z 4 gospodarstw, 3 z nich po 1945 r. zostały zniszczone. W chwili obecnej Podstrzesze, zwane również Knieją, stanowi 1 dwurodzinny zamieszkały dom zbudowany w 1913 r. Administracyjnie należy do wsi Motarzewo oddalonej o 2 km na południe.

</doc>
<doc id="893038" url="https://pl.wikipedia.org/wiki?curid=893038" title="Studniczka">
Studniczka

Studniczka (niem. "Klein Stüdnitz") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 3 mieszkańców. Miejscowość wchodzi w skład sołectwa Psie Głowy.
Geografia.
Osada leży ok. 2,5 km na południowy zachód od Psich Głów, przy drodze wojewódzkiej nr 177. 

</doc>
<doc id="893043" url="https://pl.wikipedia.org/wiki?curid=893043" title="Turze (powiat drawski)">
Turze (powiat drawski)

Turze (niem. "Thurbruch") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 6 mieszkańców. Miejscowość wchodzi w skład sołectwa Machliny. Najbardziej na wschód położona miejscowość zarówno gminy, jak i powiatu.
Geografia.
Osada leży ok. 7 km na wschód od Machlin.

</doc>
<doc id="893046" url="https://pl.wikipedia.org/wiki?curid=893046" title="Wełnica">
Wełnica

2 miejscowości w Polsce:

</doc>
<doc id="893047" url="https://pl.wikipedia.org/wiki?curid=893047" title="Wełnica (województwo zachodniopomorskie)">
Wełnica (województwo zachodniopomorskie)

Wełnica (niem. "Neue Walkmühle") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 51 mieszkańców. Miejscowość wchodzi w skład sołectwa Łazice.
Geografia.
Osada leży ok. 3 km na południowy zachód od Łazic, ok. 800 m na północny wschód od drogi wojewódzkiej nr 163.

</doc>
<doc id="893048" url="https://pl.wikipedia.org/wiki?curid=893048" title="Władimir Maj-Majewski">
Władimir Maj-Majewski

Władimir Zenonowicz Maj-Majewski, ros. Владимир Зенонович (Зиновьевич) Май-Маевский (ur. w Sankt-Petersburgu, zm. 13 listopada 1920 w Sewastopolu) – rosyjski wojskowy, generał porucznik, naczelny dowódca białej Armii Ochotniczej między majem a grudniem 1919 r.
Życiorys.
Kariera w armii Imperium Rosyjskiego.
Pochodził z polskiej, drobnoszlacheckiej rodziny herbu Starykoń z guberni mohylewskiej. W armii rosyjskiej od 1885. Ukończył 1 korpus kadetów, a następnie Mikołajewską Akademię Sztabu Generalnego w 1896. Bezpośrednio po ukończeniu akademii był starszym adiutantem sztabu 13 Dywizji Piechoty, następnie od maja 1898 r. – 15 Dywizji Kawalerii.
Od 4 listopada 1900 szef sztabu twierdzy Osowiec, od 15 listopada 1903 oficer sztabowy 7 Turkiestańskiej Brygady Strzelców. W czasie wojny rosyjsko-japońskiej był szefem sztabu 8 Wschodniosyberyjskiej Dywizji Strzelców (10.5.1905-19.9.1906). Od 2 sierpnia 1910 dowódca 44 Kamczackiego Pułku Piechoty, którym dowodził w początkach I wojny światowej. Wyróżnił się jako błyskotliwy dowódca pułku; za walki nad Sanem (6–22 października 1914) odznaczony 11 kwietnia 1915 szablą św. Jerzego. 20 listopada 1915 r. odznaczony orderem św. Jerzego IV stopnia. Od listopada 1914 dowódca 2 brygady 11 Dywizji Piechoty. Od 17 grudnia 1915 generał do zleceń przy dowódcy 11 Armii. Od 8 października 1916 dowódca 35 Dywizji Piechoty.
Po rewolucji lutowej i obaleniu caratu był od 18 kwietnia 1917 dowódcą 4 Dywizji Piechoty, następnie od 8 lipca 1917 do przewrotu bolszewickiego (rewolucji październikowej) dowodził 1 Korpusem Gwardii, funkcję opuścił w styczniu 1918. Przez zebranie żołnierskie odznaczony po 24 czerwca 1917 Krzyżem Świętego Jerzego z gałązką laurową.
W Armii Ochotniczej.
W 1918 r. udał się nad Don, gdzie gen. Michaił Aleksiejew był w trakcie tworzenia białych sił zbrojnych, od 31 grudnia 1917 r. oficjalnie noszących nazwę Armii Ochotniczej. W listopadzie 1918 r. Maj-Majewskiemu powierzono dowodzenie 3 dywizją strzelecką (drozdowską).
Od lutego 1919 r. dowodził Azowską, następnie Doniecką Grupą Wojsk (II korpusem) w składzie Armii Ochotniczej; do jego dwunastotysięcznego korpusu włączono najlepsze oddziały, jakimi dysponowały w danym momencie Siły Zbrojne Południa Rosji. Odniósł szereg efektownych zwycięstw nad przeważającymi, lecz znacznie gorzej dowodzonymi i wyszkolonymi siłami Armii Czerwonej (13 Armia pod dowództwem Innokientija Kożewnikowa) w walkach o Donbas w kwietniu – maju 1919 r.. Maj-Majewski okazał się jednym z najlepszych białych dowódców okresu wojny domowej, zdolnym do planowania działań wojennych w specyficznych warunkach tego konfliktu. Podczas bitwy o Donbas znakomicie wykorzystał istniejącą w regionie sieć połączeń kolejnych do błyskawicznego przerzutu oddziałów. Był także jednym z pierwszych rosyjskich dowódców, który umiał zastosować podczas operacji lotnictwo. Wyróżniał się osobistą odwagą i charyzmą, regularnie przybywając na najbardziej zagrożone odcinki frontu i osobiście zachęcając żołnierzy do walki. Jego popularność brała się jednak również z faktu, iż przyzwalał swoim podkomendnym na rabunki.
Po zwycięstwie białych w Donbasie na początku czerwca 1919 r. kontynuował ofensywę w kierunku północno-zachodnim i 27 czerwca 1919 r. odebrał czerwonym Charków. W trakcie bitew na Lewobrzeżu, 23 maja, został mianowany dowódcą całej Armii Ochotniczej (od lutego składowej Sił Zbrojnych Południa Rosji), natomiast po zdobyciu Charkowa Anton Denikin mianował go gubernatorem wojskowym Charkowa. Jego władza rozciągała się na teren opanowanych przez białych części guberni połtawskiej, chersońskiej, woroneskiej, kurskiej i jekaterynosławskiej.
Maj-Majewski pozostał na stanowisku do grudnia 1919 r – stracił je po ostatecznej klęsce ofensywy Sił Zbrojnych Południa Rosji na Moskwę. W planie tej operacji 3 lipca gen. Denikin powierzył mu zadanie osiągnięcia linii Dniepru i Desny, opanowania Kijowa i zabezpieczenia punktów przeprawy przez Dniepr między Jekaterynosławiem a Briańskiem, zaś w dalszej perspektywie – marszu w kierunku rosyjskiej stolicy przez Kursk, Orzeł i Tułę. Maj-Majewski dowodził oddziałami liczącymi łącznie 20 500 żołnierzy. Biali zdołali zająć Kijów (23 sierpnia), Kursk (20 września) i Orzeł (14 października), lecz na tym etapie ich marsz został zatrzymany. 20 października Maj-Majewski musiał opuścić Orzeł, by uniknąć okrążenia. W grudniu 1919 r. Armia Ochotnicza musiała wycofać się również z Charkowa. 
Maj-Majewski był w dużej części odpowiedzialny za klęskę całej operacji, z powodu przegranych starć pod Tułą i Orłem, toteż został przeniesiony do dyspozycji głównodowodzącego Sił Zbrojnych Południa Rosji bez przydziału bojowego (grudzień 1919 – 30 października 1920). Inną przyczyną odebrania mu dowództwa był alkoholizm, gorszący styl życia, przyzwalanie na bezprawie, grabieże i akty białego terroru na kontrolowanych przez niego terenach, co zniechęcało miejscową ludność i czyniło ją wrogą wobec sił antybolszewickich.
Został ewakuowany z Noworosyjska na Krym w marcu 1920 r., gdy z niemożliwego do utrzymania Kaukazu Północnego wycofywało się na okrętach dowództwo Sił Zbrojnych Południa Rosji z Denikinem na czele. Zmarł na zawał serca, wsiadając w Sewastopolu na statek, którym po klęsce armii Wrangla miał w listopadzie 1920 opuścić Rosję.

</doc>
<doc id="893051" url="https://pl.wikipedia.org/wiki?curid=893051" title="Zdziersko">
Zdziersko

Zdziersko (niem. "Lehnkrug") – osada w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 4 mieszkańców. Miejscowość wchodzi w skład sołectwa Czarne Małe.
Geografia.
Osada leży ok. 2 km na północ od Czarnych Małych, ok. 600 m na północ od linii kolejowej nr 210.

</doc>
<doc id="893052" url="https://pl.wikipedia.org/wiki?curid=893052" title="Megaco">
Megaco

Megaco lub Gateway Control Protocol, znany również jako standard ITU-T H.248, to protokół sygnalizacyjny stosowany w sieciach VoIP między bramą MGW (Media Gateway) a kontrolerem bramy (Media Gateway Controller).
W protokole tym częścią inteligentną jest MGC natomiast MGW wykonuje polecenia takie jak ustawianie stanów portów POTS, generowanie Ring Tone czy Back Ring Tone. Media Gateway Controler okresowo sprawdza stan MG przez wysyłanie AuditValue.
Protokół Megaco jest bardzo szeroko wykorzystywany w komercyjnych produktach przemysłowych (np. firmy Nokia Siemens Networks).

</doc>
<doc id="893057" url="https://pl.wikipedia.org/wiki?curid=893057" title="Dydelf">
Dydelf

Dydelf ("Didelphis") – rodzaj ssaka z podrodziny dydelfów (Didelphinae) w obrębie rodziny dydelfowatych (Didelphidae).
Zasięg występowania.
Rodzaj obejmuje gatunki występujące w Ameryce. 
Morfologia.
Długość ciała (bez ogona) 30–50,1 cm, długość ogona 29–47 cm; masa ciała 0,5–5,9 kg.
Systematyka.
Podział systematyczny.
Do rodzaju należą następujące występujące współcześnie gatunki:
oraz gatunki wymarłe:
Takson o nieokreślonej pozycji systematycznej ("nomen dubium"):

</doc>
<doc id="893061" url="https://pl.wikipedia.org/wiki?curid=893061" title="Szarffenbergowie (rodzina)">
Szarffenbergowie (rodzina)

Szarffenbergowie – rodzina z tradycjami drukarskimi, księgarskimi, drzeworytniczymi i papierniczymi, działająca w Krakowie, Wrocławiu, Nysie, Łużycach i Zgorzelcu.
Marek Szarffenberg (zm. 1545) – senior rodu działający współcześnie z Janem Hallerem. Długi czas zajmował się handlem księgarskim, finansował nakłady Unglera, Wietora. Dopiero w 1543, tuż przed śmiercią, uruchomił własną drukarnię. W 1524 ukazał się brewiarz "Breviarium Cracoviense", wspólne dzieło Hallera, Szarffenberga i Wietora – był to wyraz współpracy krakowskich drukarzy. Marek rozszerzył zakres swojej działalności – prócz agend księgarskich i drukarni założył warsztat introligatorski. Nabył również dwie papiernie pod Krakowem. Swoich synów, Stanisława i Mikołaja, wykształcił na drukarzy, a że pracowali w oficynie ojca, drukarnia do 1565 nazywała się Oficyną Dziedziców Marka Szarffenberga. Najwybitniejszym ich dziełem jest tak zwana Biblia szarffenbergowska lub Biblia szarffenbergerowska (1561), inaczej "Biblia Leopolity" (nazwisko tłumacza i redaktora Jana Kasprowicza Nycza ze Lwowa). Synowie Marka, w 1554 nobilitowani przez cesarza rzymskiego Ferdynanda I, zmienili nazwisko Szarffenberg na Szarffenberger i zaczęli używać herbowego sygnetu drukarskiego. Po śmierci matki, Agnieszki, bracia rozdzielili się. Stanisław został w domu ojcowskim (przy ul. św. Anny), gdzie drukował i prowadził księgarnię do 1584.
Natomiast Mikołaj (zm. 1606) przeniósł się do własnego domu przy ul. Grodzkiej i tu urządził oficynę (1565), w której rozpoczął wydawać statuty, konstytucje sejmowe, przywileje i inne druki urzędowe. Drukował również literaturę historyczną. Król Zygmunt II August obdarzył go przywilejem na wyłączne prawo drukowania statutów Królestwa oraz mianował typografem swojej kancelarii. Natomiast Stefan Batory udzielił mu przywileju na drukowanie i sprzedaż statutów i kronik mianując go drukarzem nadwornym i nadając status serwitora królewskiego. Mikołaj urządził drugą drukarnię wędrowną, która przenosiła się z miejsca na miejsce podążając za królem i jego kancelarią. Po śmierci Mikołaja jego najstarszy syn, Jan, nieskutecznie próbował utrzymać drukarnię ojcowską. Wkrótce zastawił ją za długi i w 1616 sprzedał ją Franciszkowi Cezaremu.
Maciej Szarffenberg, krewny Marka, uruchomił własny warsztat około 1526. Do 1531 pozostawał w spółce z Markiem i drukował wszystkie jego nakłady. Dzięki protekcji królowej Bony Maciej otrzymał przywilej dający mu prawo drukowania kalendarzy krakowskich, co było przedsięwzięciem opłacalnym.
Po śmierci Macieja (w 1547) warsztat prowadziła żona, Helena, a gdy syn Hieronim osiągnął pełnoletniość, przejął zarząd drukarni, która w latach 1548–1556 nazywała się jego imieniem, mimo że w 1555 Hieronim zmarł na zarazę panującą wtedy w Krakowie. Firmę przejęła żona.
Kryspin Szarffenberg wywodzący się ze śląskiej linii rodziny, osiadł w 1545 w Zgorzelcu i tam samodzielnie prowadził księgarnię, wkrótce przeniósł się do Wrocławia, gdzie w 1551 uzyskał prawo miejskie jako drukarz i drzeworytnik. Odkupił drukarnię od Andrzeja Winklera. Po śmierci Kryspina (w 1576) drukarnię objął syn Jan i prowadził ją do 1586. Firma trwała do 1590, kiedy to wdowa po nim, Magdalena, wniosła ją w posagu, poślubiając Jerzego Baumanna. W jego rodzinie firma przetrwała do 1748.
Rodzina Szarffenbergów intensywnie działała przez całe stulecie w różnych gałęziach wytwórczości i kolportażu książki, a niektóre warsztaty istniały jeszcze dwa stulecia w rękach innych właścicieli.

</doc>
<doc id="893066" url="https://pl.wikipedia.org/wiki?curid=893066" title="Fajka przemyska">
Fajka przemyska



</doc>
<doc id="893067" url="https://pl.wikipedia.org/wiki?curid=893067" title="Al-Hadisa">
Al-Hadisa

Al-Hadisa ( "al-Hadītah", ) – miasto w zachodnim Iraku w muhafazie Al-Anbar.
Znajduje się na rzece Eufrat, 240 km na północny zachód od Bagdadu. Przed rokiem 2003 miało około 90 tys. mieszkańców w większości sunnici. Miasto leży nad sztucznie utworzonym jeziorem w następstwie powstała największa w tym kraju elektrownia wodna „Tama Hadisa”.
W 2005 doszło tutaj do starcia wojsk USA z rebeliantami znane jako "Haditha killings" (zob. Masakra w Al-Hadisie).

</doc>
<doc id="893070" url="https://pl.wikipedia.org/wiki?curid=893070" title="Sołeckie Jezioro">
Sołeckie Jezioro

 
Sołeckie Jezioro – jezioro w woj. pomorskim, w pow. kartuskim, w gminie Stężyca, między miejscowościami Nowe Czaple i Teklowo, leżące na terenie Pojezierza Bytowskiego.
Dane morfometryczne.
Powierzchnia zwierciadła wody według różnych źródeł wynosi od 7,5 ha przez 8,2 ha do 9,23 ha.
Zwierciadło wody położone jest na wysokości 186,1 m n.p.m.. Średnia głębokość jeziora wynosi 3,6 m, natomiast głębokość maksymalna 8,9 m lub 12 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Sołeckie Jezioro".

</doc>
<doc id="893075" url="https://pl.wikipedia.org/wiki?curid=893075" title="Shotgun">
Shotgun



</doc>
<doc id="893080" url="https://pl.wikipedia.org/wiki?curid=893080" title="Dąbrówka (jezioro)">
Dąbrówka (jezioro)

Dąbrówka – jezioro przepływowe w Polsce położone w województwie pomorskim, w powiecie sztumskim, w gminie Sztum na obszarze Pojezierza Iławskiego. Przez jezioro przepływa Młynówka Malborska.
Ogólna powierzchnia: 252,74 ha.

</doc>
<doc id="893084" url="https://pl.wikipedia.org/wiki?curid=893084" title="Polskastacja.pl">
Polskastacja.pl



</doc>
<doc id="893088" url="https://pl.wikipedia.org/wiki?curid=893088" title="Jezioro Balewskie">
Jezioro Balewskie

Jezioro Balewskie – przepływowe jezioro rynnowe w Polsce położone w województwie pomorskim, w powiecie sztumskim, w gminie Mikołajki Pomorskie na obszarze Pojezierza Iławskiego.
Ogólna powierzchnia: 119,54 ha.

</doc>
<doc id="893091" url="https://pl.wikipedia.org/wiki?curid=893091" title="Kopciuszek (serial animowany)">
Kopciuszek (serial animowany)

 – japońsko-włoski serial animowany wyprodukowany przez Tatsunoko Production i Mondo TV opowiadający o losach Kopciuszka na podstawie baśni Charles'a Perraulta.
Wersja polska.
W Polsce serial nadawany był w pasmie wspólnym TVP Regionalnych w wersji lektorskiej w latach 1998-1999. Premiera polskiej wersji dubbingowej odbyła się 2 sierpnia 2005 w TVP1. Serial był też emitowany na kanale TV Trwam w wersji lektorskiej.
Wersja TV Regionalne.
Wersja z polskim lektorem.
Wersja TVP1.
Wersja z polskim dubbingiem.
Wersja polska: TVP AGENCJA FILMOWA
Reżyseria: Andrzej Bogusz
Dialogi: Dorota Dziadkiewicz
Dźwięk: Jakub Milencki
Montaż: Zofia Dmoch
Kierownictwo produkcji: Monika Wojtysiak
Teksty piosenek: Krzysztof Rześniowiecki
Wystąpili:
i inni
Wersja TV Trwam.
Wersja emitowana z angielskim dubbingiem i polskim lektorem.
Wersja filmowa.
Kopciuszek (ang. "Cinderella", 1995) – wersja pełnometrażowa, okrojona, zmontowana z odcinków serialu. Czas trwania projekcji 87 minut. Wersja z angielskim dubbingiem i polskim lektorem. 
Wersja DVD.
Serial został wydany na DVD. Dystrybucja: RosMedia.

</doc>
<doc id="893092" url="https://pl.wikipedia.org/wiki?curid=893092" title="Igor Glek">
Igor Glek

Igor Glek, ros. Игорь Владимирович Глек (ur. 7 listopada 1961 w Moskwie) – niemiecki szachista, trener, działacz i dziennikarz szachowy rosyjskiego pochodzenia, arcymistrz od 1990 roku. Aktualnie reprezentuje Belgię.
Kariera szachowa.
Z wykształcenia jest ekonomistą. W roku 1989 rozpoczął profesjonalną szachową karierę, rok później otrzymując tytuł arcymistrza.
Triumfował bądź podzielił I miejsca w wielu międzynarodowych turniejach, z których najwyżej cenionymi były zwycięstwa w otwartych turniejach w Filadelfii (1990, "World Open"), Wiedniu (1998), Cappelle-la-Grande (1998), Utrechcie (1999) oraz Zwolle (2002). Równie dużym osiągnięciem było dzielenie II lokaty (za Wiktorem Bołoganem) w silnie obsadzonym turnieju szachów szybkich w Moguncji. Dzięki sukcesom odniesionym w połowie lat 90., w lipcu 1996 roku osiągnął 2670 punktów rankingowych, co wówczas odpowiadało 16. pozycji na świecie. W roku 1997 reprezentował Rosję na rozegranych w Puli drużynowych mistrzostwach Europy, na których zawodnicy rosyjscy zdobyli srebrne medale.
Jest uznanym dziennikarzem i działaczem szachowym. Współpracuje z wydawnictwem "New In Chess", dla którego wydał serie opracowań oraz książek o debiutach szachowych. Od roku 2004 jest członkiem zarządu Stowarzyszenia Szachowych Zawodowców.

</doc>
<doc id="893094" url="https://pl.wikipedia.org/wiki?curid=893094" title="Franciszek Barnert">
Franciszek Barnert

Franciszek Barnert – (ur. 10 sierpnia 1895 w Popradzie na Spiszu, zm. 11 września 1977, w Katowicach) – polski działacz niepodległościowy, żołnierz Polskiej Organizacji Wojskowej (POW), komisarz Głównego Komitetu Plebiscytowego Spisko-Orawskiego, księgowy Ministerstwa Skarbu, naczelnik wydziału Dyrekcji Urzędu Ceł w Mysłowicach, major Wojska Polskiego.
Życiorys.
Syn Alojzego i Anny z Kunschów. Po ukończeniu gimnazjum w Kieżmarku oraz szkoły kadetów wyruszył latem 1914 w Alpy, na front austriacko-włoski I wojny światowej, gdzie jako oficer (ostatecznie w stopniu porucznika) walczył do jesieni 1917 w szeregach armii Cesarstwa Austro-Węgierskiego w lwowskim pułku piechoty Nr 30. 
W latach 1918–1919 podjął tajną działalność wojskową na rzecz ponownego przyłączenia Doliny Popradu do odradzającej się Rzeczypospolitej Polskiej. Zorganizował własne oddziały wojskowe, których komendę oddał Polskiej Organizacji Wojskowej. 
W latach 1919–1920 kierował konspiracyjną i jawną akcją polityczną na Spiszu. Był m.in. komisarzem Głównego Komitetu Plebiscytowego Spisko-Orawskiego w Nowym Targu, wydawał pismo propagandowe w języku niemieckim "Zipser Freiheitsbote", wielokrotnie przekraczał zieloną granicę w Tatrach, ze Spiszu do Polski. 
Po traktacie wersalskim osiadł na stałe w Polsce. Miał zakaz przybywania w Czechosłowacji. W 1921 ukończył na Akademii Handlowej w Krakowie studium ekonomiczne, a po zdanych egzaminach w Ministerstwie Skarbu, Rada Ministrów przyznała mu w 1931 pełne wykształcenie wyższe na zasadach "veniam studiorum". W 1923 ożenił się z Ireną Potz. W latach 1925–1929 pracował w Ministerstwie Skarbu, początkowo jako kontroler skarbowy, a potem jako księgowy. 
W 1930 został przeniesiony na Śląsk. Objął funkcję naczelnika wydziału Dyrekcji Ceł w Mysłowicach, którą pełnił do początku września 1939 Wojsko Polskie nadało mu stopień majora, a jako naczelnik Dyrekcji Ceł otrzymał stopień generalski Straży Celnej. Często zastępował gen. J. Konarkiewicza. W razie wojny miał dowodzić wojskami WOP na południowej i południowo-zachodniej granicy kraju. W 1939 miał objąć placówkę Dyrekcji Urzędu Ceł w Gdańsku.
W latach 1939-1944 ukrywał się nad Balatonem i w Budapeszcie, gdzie utrzymywał kontakty z Rządem Londyńskim i pomagał jego kurierom. Oficjalnie pracował dla Węgierskiego Czerwonego Krzyża, gdzie prowadził rejestr polskich wojskowych, internowanych na Węgrzech. W 1944 został pojmany przez Gestapo i początkowo przetrzymywany w areszcie na Szwabskiej Górze (wspólnie z Henrykiem Sławikiem). Potem przewieziony do obozu koncentracyjnego Flossenbürg w Bawarii, a ostatecznie do Zwickau, gdzie kierował komórką oporu (więzień Nr 29245). Po zbliżeniu się frontu zachodniego, w czasie ewakuacji obozu zainicjował udaną, kilkuosobową ucieczkę więźniów do lasów w Dolnych Sudetach w Czechosłowacji.
W okresie Polski Ludowej pracował dla Ministerstwa Górnictwa (lata 1947–1962). Został pochowany w Katowicach, przy ulicy Francuskiej. Był sympatykiem Kościoła Baptystów.

</doc>
<doc id="893095" url="https://pl.wikipedia.org/wiki?curid=893095" title="György Deák-Bárdos">
György Deák-Bárdos

György Deák–Bárdos (ur. 5 czerwca 1905 w Budapeszcie, zm. 14 sierpnia 1991 tamże) – węgierski kompozytor i chórmistrz, autor m.in. utworu "Eli, eli" na chór mieszany, który skomponował w 1933 r. z okazji 1900 rocznicy śmierci Jezusa Chrystusa. Utwór ten jest częścią cyklu utworów sakralnych o tytule "Parasceve Suite" (Suita na przygotowanie się do święta), skomponowanych do wybranych tekstów z Ewangelii Mateusza i Jana.
Twórczość muzyczna: 

</doc>
<doc id="893096" url="https://pl.wikipedia.org/wiki?curid=893096" title="Burramys parvus">
Burramys parvus



</doc>
<doc id="893098" url="https://pl.wikipedia.org/wiki?curid=893098" title="São Vicente">
São Vicente

São Vicente (z port. „Święty Wincenty”) może oznaczać:

</doc>
<doc id="893100" url="https://pl.wikipedia.org/wiki?curid=893100" title="Kispest Honvéd Budapeszt">
Kispest Honvéd Budapeszt



</doc>
<doc id="893102" url="https://pl.wikipedia.org/wiki?curid=893102" title="Boa Vista">
Boa Vista



</doc>
<doc id="893103" url="https://pl.wikipedia.org/wiki?curid=893103" title="Fotodrama stworzenia">
Fotodrama stworzenia

Fotodrama stworzenia (tytuł oryginalny ) – amerykański film religijny, przygotowywany w latach 1912–1913 przez Towarzystwo Strażnica. "Fotodrama stworzenia" była epicką prezentacją, która przedstawiała obraz dziejów od stworzenia świata do zakończenia tysiącletniego panowania Chrystusa zgodnie z wierzeniami Badaczy Pisma Świętego. Była to pierwsza ekranizacja zawierająca ruchomy film oraz kolorowe przeźrocza zsynchronizowane z muzyką oraz nagraną narracją . Celem realizacji tej prezentacji było możliwie szerokie przedstawienie zamierzenia Bożego przed upływem 1914 roku, uważanego przez Badaczy Pisma Świętego za punkt zwrotny w tym zamierzeniu.
Opis.
Do "Fotodramy stworzenia" przygotowano wysokiej jakości nagrania muzyczne oraz 96 płyt patefonowych. Znajdowało się na nich 96 krótkich wykładów biblijnych czytanych przez Harry’ego E. Humphreya (1873–1947), zawodowego spikera radiowego. W pierwszej połowie 1914 dodano krótki film wprowadzający z komentarzem Charlesa T. Russella, który zaczynał się słowami: „ISBA — Międzynarodowe Stowarzyszenie Badaczy Pisma Świętego — przedstawia "Fotodramę stworzenia". Celem projekcji jest edukacja religijno-naukowa oraz obrona Biblii”. Wykonano setki obrazów i ilustracji ręcznie kolorowanych, dla których akompaniamentem była muzyka klasyczna. Wśród wykorzystanych utworów były: "Narcyz" Ethelberta Nevina (1891), "Humoreska" Antonína Dvořáka (1894) czy "Uciekaj niczym ptak na górę" (Ps 11). "Fotodrama" zawierała zestaw filmów i około 500 kolorowych szklanych przezroczy, przedstawiających znane sceny biblijne. W trakcie prezentacji technicy synchronizowali obraz z dźwiękiem.
Większość filmów wykorzystanych w "Fotodramie", jak również wiele przezroczy zostało zakupionych w komercyjnych wytwórniach. Były one następnie ręcznie kolorowane, klatka po klatce, przez profesjonalnych artystów z Filadelfii, Nowego Jorku, Paryża i Londynu. Pracę tę wykonywały również zespoły ochotników, pracujące w pracowni artystycznej w Domu Betel w Brooklynie. Zespoły te przygotowywały również zamienniki uszkodzonych przezroczy. Na potrzeby filmu nagrano też własny materiał filmowy w pobliskim mieście Yonkers. W roli patriarchów biblijnych, Abrahama i Izaaka oraz anioła wystąpili Badacze Pisma Świętego należący do rodziny Betel. Do nagrania scen z Noem użyto większości zwierząt z ogrodu zoologicznego. Oprócz scen biblijnych, ukazywała też ciekawe zjawiska, takie jak np. rozwijanie się kwiatu lub wykluwanie pisklęcia, utrwalone metodą zdjęć poklatkowych.
Koszt produkcji wyniósł 300 tysięcy dolarów. "Fotodrama stworzenia" ukazała się trzynaście lat wcześniej niż pierwsze udźwiękowione ruchome filmy kolorowe wyświetlane w amerykańskich kinach.
Wyświetlanie.
Premiera odbyła się 11 stycznia 1914 roku, w teatrze Temple, należącym wówczas do Międzynarodowego Stowarzyszenia Badaczy Pisma Świętego (IBSA), który znajdował się w zachodniej części Nowego Jorku przy West 63rd Street na Manhattanie. Premierowy pokaz obejrzało 5000 widzów, a dla wielu innych zabrakło wolnych miejsc. Czas trwania projekcji wynosił 8 godzin i zalicza się do najdłuższych filmów w historii. Prezentacja, składająca się z czterech części, pokazywała dzieje od stworzenia świata do końca Millennium.
Wydano również scenariusz filmu w formie książkowej pt. "Stworzenie czyli historja biblijna w obrazach" (ang. "Scenario of the Photo-Drama of Creation"). Książka zawierała 400 ilustracji oraz zestaw krótkich lekcji, dotyczących spraw doktrynalnych, historycznych i naukowych. Widzowie otrzymywali darmowe egzemplarze "Scenariusza" oraz ozdobne spinki z podobizną 12-letniego Jezusa oraz napisem „Pax”, co miało przypominać noszącym je o ich roli „synów pokoju”. Podobizna ta pochodziła z obrazu Heinricha Hofmanna (1824–1911) zatytułowanego „Der Jesusknabe im Tempel”, który również był pokazywany w ramach prezentacji. Książka została również wydana i była kolportowana w tych językach i krajach, w których nie był wyświetlany film, m.in. w Rumunii, na Węgrzech i Meksyku.
Bezpłatne projekcje organizowano w taki sposób, aby codziennie można je było obejrzeć w 80 miastach (w szczytowym momencie posiadano 20 czteroczęściowych zestawów), dzięki czemu codziennie korzystało z nich ok. 35 tysięcy widzów. Towarzystwo Strażnica opracowało plan, aby ją pokazać w każdym amerykańskim mieście, liczącym co najmniej 5000 mieszkańców. Pierwsze sześć kopii wyświetlano w Nowym Jorku, Cincinnati, Cleveland, St. Luis, Toledo i Bostonie. Tylko w pierwszym roku wyświetlania "Fotodramę stworzenia" obejrzało ponad 9 milionów ludzi na trzech kontynentach: w Ameryce Północnej, w Europie i w Australii. Do końca 1916 roku "Fotodrama stworzenia" została przetłumaczona na język duńsko-norweski, francuski, grecki, hiszpański, niemiecki, ormiański, polski, szwedzki i włoski.
W czerwcu 1914 roku rozpoczęto wyświetlanie "Fotodramy stworzenia" w Wielkiej Brytanii w wypełnionych widzami salach w Glasgow i w Londynie. We wrześniu "Fotodrama" dotarła do kolejnych krajów europejskich: Danii, Finlandii, Niemiec, Szwajcarii i Szwecji, a w październiku obejrzeli ją widzowie w Australii i Nowej Zelandii. W grudniu 1914 roku rozpoczęto wyświetlanie w Norwegii, w roku 1915 na Fidżi, w 1916 roku w Afryce Południowej, Gujanie i Indiach, a w roku 1917 na Cejlonie (obecna Sri Lanka). W Palestynie i we Francji w roku 1920, w Austrii i na Trynidadzie w 1922 roku, w Hiszpanii w 1927 roku, w Albanii w 1928 roku, w Czechosłowacji w 1929 roku, w Jugosławii w roku 1931, na Saint Vincent w roku 1932, a na Ukrainie i Złotym Wybrzeżu (obecna Ghana) w latach 30. XX wieku.
W Polsce film pojawił się na początku lat dwudziestych XX wieku, kilkakrotnie był wyświetlany w największych salach. Po II wojnie światowej, w 1947 roku Wolni Badacze Pisma Świętego wyświetlali slajdy pochodzące z książki "Stworzenie czyli historja biblijna w obrazach". Otrzymali w tym celu zgodę od Głównego Urzędu Kontroli Prasy, Publikacji i Widowisk – z wyłączeniem dwóch slajdów znajdujących się na stronach 92 i 94. Ocenzurowane slajdy przedstawiały Rewolucję francuską i biblijnego Samsona jako apoteozę socjalizmu.
Wystawa.
W październiku 2012 roku w Biurze Głównym Świadków Jehowy w Nowym Jorku otwarto wystawę, która zawiera między innymi krótki film z fragmentem wstępu do „Fotodramy” oraz ponad 500 kolorowych slajdów z tego filmu.

</doc>
<doc id="893107" url="https://pl.wikipedia.org/wiki?curid=893107" title="Wyspy Zielonego Przylądka">
Wyspy Zielonego Przylądka



</doc>
<doc id="893114" url="https://pl.wikipedia.org/wiki?curid=893114" title="Mania siku">
Mania siku

Mania siku – album Marii Peszek wydany w 2006 roku.
Ogólne informacje.
Płyta, nazywana także krótko "Siku", jest tak zwaną EP-ką, zapowiadaną jako suplement, "dodatek nieformalny do płyty "Miasto mania"". Ukazała się w listopadzie 2006 zarówno jako indywidualny minialbum oraz dodatkowy krążek na edycji specjalnej "Miasto manii". Album powstał jako reakcja artystki na jej własny wizerunek publiczny, jej zdaniem – nieprawdziwy, jaki powstał po wydaniu debiutanckiej płyty. Była to też próba opisania sytuacji w jakiej znajdował się projekt "Miasto mania" rok po wydaniu.
Materiał na płycie składał się z dwóch nowych utworów: „Siku” i „Deszcz”, zarejestrowanych w łazience w mieszkaniu producenta Michała "Foxa" Króla na Mokotowie 2 i 3 października 2006, wplecionych we fragmenty zapisu koncertu z warszawskiego klubu Punkt 4 października. Podczas tego koncertu Peszek zaprezentowała nową kompozycję „Piosenka dla Edka”, która również trafiła na to wydawnictwo. Utwór „Deszcz” został wyprodukowany przez Foxa.
W części multimedialnej, płyta zawierała krótki film dokumentalny "cHwil", również zarejestrowany w domu Foxa na początku października, oraz teledyski „Moje miasto” i „Nie mam czasu na seks”.
Wydanie EP-ki poprzedził singel „Miły mój”, na którym znalazły się dwa pochodzące z niej nagrania koncertowe.

</doc>
<doc id="893116" url="https://pl.wikipedia.org/wiki?curid=893116" title="Mirosława Marcheluk">
Mirosława Marcheluk

Mirosława Marcheluk (ur. 11 marca 1939 w Białymstoku) – polska aktorka teatralna i filmowa, pedagog.
Życiorys.
W 1960 roku ukończyła Państwową Wyższą Szkołę Filmową, Telewizyjną i Teatralną im. Leona Schillera w Łodzi. Była aktorką Teatru Ziemi Opolskiej w Opolu (1960–1962) oraz teatrów łódzkich: Teatru 7.15 (1962–1964), Teatru im. Stefana Jaracza (1964–1974) i Teatru Nowego (1974–1993 oraz 2003–2010). Wystąpiła w ponad stu rolach teatralnych oraz dwudziestu rolach Teatru Telewizji w spektaklach w reżyserii takich twórców jak Kazimierz Dejmek, Jerzy Grzegorzewski, Bohdan Korzeniewski, Filip Bajon, Maria Kaniewska, Barbara Fijewska, Halina Machulska i Eugeniusz Korin. Dyrektor Teatru Nowego w Łodzi w latach 1990–1993 oraz 2008–2010. Wykładowca Wydziału Aktorskiego PWSFTviT w Łodzi, Akademii Humanistyczno-Ekonomicznej w Łodzi, Wyższego Seminarium Duchownego w Łodzi (vide strona www Seminarium) oraz WSKSiM w Toruniu.
Była wielokrotnie nagradzana za swoje role teatralne w łódzkim Teatrze Nowym m.in. na XII Kaliskich Spotkań Teatralnych (1982) za rolę Izabeli w "Miarce za miarkę" Szekspira oraz na XXIX KST za rolę Kobiety bez imienia w przedstawieniu "Bonjur Marcel D." Jerzego Sitarza. Otrzymała także, II nagrodę na Przeglądzie Indywidualnej Twórczości Aktorskiej w Łodzi (1993) za spektakl "Dariusz Cornelli van der Floris z listami Hieronima Gratusa Moskorzowskiego znaleziony" oraz nagrodę z okazji Międzynarodowego Dnia Teatru (2004) za role: Gertrudy w "Hamlecie" Szekspira w reżyserii Kazimierza Dejmka i rolę Siostry Przełożonej w "Chłopcach" Grochowiaka.
Jest laureatką nagrody za pierwszoplanową rolę kobiecą na 8. Festiwalu Polskich Filmów Fabularnych w Gdańsku w 1981 roku za rolę Anieli Szmańdówny, siostry Michała (Janusz Gajos) w filmie "Wahadełko" w reżyserii Filipa Bajona.
Od 2019 członkini Rady Artystyczno-Programowej Teatru Nowego w Łodzi.
Życie prywatne.
Była żoną francuskiego scenografa Henri Poulaina (1921–1978). Później związała się z aktorem Ryszardem Mrozem.

</doc>
<doc id="893122" url="https://pl.wikipedia.org/wiki?curid=893122" title="The Kop">
The Kop



</doc>
<doc id="893124" url="https://pl.wikipedia.org/wiki?curid=893124" title="Lagorchestes conspicillatus">
Lagorchestes conspicillatus



</doc>
<doc id="893126" url="https://pl.wikipedia.org/wiki?curid=893126" title="XVIII Liceum Ogólnokształcące im. Jana Zamoyskiego w Warszawie">
XVIII Liceum Ogólnokształcące im. Jana Zamoyskiego w Warszawie

XVIII Liceum Ogólnokształcące im. Jana Zamoyskiego w Warszawie – jedno z najstarszych liceów w Warszawie, powstało w 1905 roku.
Szkoła znajduje się przy ul. Smolnej 30 w Śródmieściu.
Historia szkoły.
Szkoła została utworzona w 1905 w następstwie strajku młodzieży domagającej się wprowadzenia do szkół wykładowego języka polskiego.
W swojej historii szkoła występowała również pod następującymi nazwami:
W latach 1941–1944 w siedzibie liceum mieściła się Prywatna Szkoła Zawodowa dla Pomocniczego Personelu Sanitarnego w Warszawie (tzw. "Szkoła dr. Jana Zaorskiego"), będąca legalną formą działalności tajnego Wydziału Lekarskiego Uniwersytetu Warszawskiego.
Działalność.
W XVIII LO im. Jana Zamoyskiego prowadzone są klasy z rozszerzonym programem nauczania:
Uczniowie XVIII LO odnoszą liczne sukcesy w olimpiadach przedmiotowych. Od 1983 w szkole istnieje koło teatralne „Improwizacja”. Od 1988 szkoła prowadzi wymianę z Walddörfer Gymnasium w Hamburgu, a od 1991 roku również z Felix-Klein-Gymnasium w Getyndze.
W marcu 2017 uczniowie szkoły zorganizowali dwudniowy Zamoyski Festiwal Teatralny, mający formę konkursu dla młodych grup teatralnych. Od następnego roku w szkole odbywa się FAZA – Festiwal Artystyczny Zamoyskiej Awangardy. Postanowiono o rozbudowaniu formuły wydarzenia i podzielono je na dwie części: pierwszego dnia występy grup teatralnych (oraz improwizacyjnych), drugiego część muzyczna, obejmująca dowolne gatunki muzyczne (od utworów klasycznych przez pop i rock aż po metal). Pierwsza edycja FAZ-y odbyła się 16 i 17 marca 2018 r., hasłem przewodnim wydarzenia było "Świat jest tylko moim wyobrażeniem", a gościem specjalnym drugiego dnia był Rafał Masny, absolwent szkoły. Druga edycja FAZ-y odbyła się 15 i 16 marca 2019 r.. 
Mottem szkoły są słowa Jana Zamoyskiego: „Takie będą Rzeczypospolite, jakie ich młodzieży chowanie”.

</doc>
<doc id="893127" url="https://pl.wikipedia.org/wiki?curid=893127" title="Mechanik Bobolice">
Mechanik Bobolice

Mechanik Bobolice – polski klub sportowy założony w 1946 roku w Bobolicach. Aktualnie występuje w zachodniopomorskiej IV lidze, gr. zachodniopomorskiej (piąty poziom rozgrywkowy).
Informacje ogólne.
Pełna nazwa: Miejsko - Gminny Ludowy Klub Sportowy Mechanik Bobolice
Stadion.
Drużyna rozgrywa mecze na Stadionie Miejskim w Bobolicach.

</doc>
<doc id="893130" url="https://pl.wikipedia.org/wiki?curid=893130" title="Sputnik 17">
Sputnik 17



</doc>
<doc id="893134" url="https://pl.wikipedia.org/wiki?curid=893134" title="Wielkie zderzenie">
Wielkie zderzenie



</doc>
<doc id="893135" url="https://pl.wikipedia.org/wiki?curid=893135" title="Andrzej Deskur">
Andrzej Deskur

Andrzej Deskur (ur. 28 maja 1972 w Warszawie) – polski aktor teatralny, filmowy i serialowy.
Życiorys.
Wczesne lata.
Jest wnukiem (po matce) prof. Stefana Swieżawskiego, bratankiem kardynała Andrzeja Deskura, kuzynem Michała Deskura.
Urodził się w Warszawie, po kilku miesiącach jego rodzina przeprowadziła się do Krakowa. W 1997 ukończył studia na PWST w Krakowie, później grywał przeważnie na scenie Teatru Ludowego.
Kariera.
Po przeprowadzce do Warszawy w 2006 zaczął grać w serialach telewizyjnych, co przyniosło mu rozpoznawalność. Występował na scenach krakowskich (Teatr Ludowy), warszawskich (m.in. Polonia, Bajka, Capitol) oraz francuskich (Comédie-Française). Grał w wielu filmach (m.in. "Ryś", "D.I.L") oraz serialach telewizyjnych (np. Na Wspólnej jako Piotr Mierzejewski, Majka jako Wiktor Olszewski, Galeria jako Jerzy Kossowski).
Był uczestnikiem programów rozrywkowych: "Jak oni śpiewają" (2009) i "Taniec z gwiazdami" (2010).
Życie prywatne.
Z byłą żoną Beatą Nowak ma dwie córki, Helenę i Antoninę. Z obecną żoną Tomiłą (z d. Łojewską) ma córkę Hannę (ur. 26 grudnia 2015) i syna Tomasza (ur. 18 kwietnia 2018).

</doc>
<doc id="893148" url="https://pl.wikipedia.org/wiki?curid=893148" title="Mistrzostwa Europy U-17 w Piłce Nożnej 2004">
Mistrzostwa Europy U-17 w Piłce Nożnej 2004

Mistrzostwa Europy U-17 w piłce nożnej 2004 odbywały się w dniach 4 - 18 maja 2004 roku we Francji.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-17 2004 została reprezentacja Francji.

</doc>
<doc id="893149" url="https://pl.wikipedia.org/wiki?curid=893149" title="Mistrzostwa Europy U-17 w Piłce Nożnej 2006">
Mistrzostwa Europy U-17 w Piłce Nożnej 2006

Mistrzostwa Europy U-17 w piłce nożnej 2006 odbywały się w dniach 3 - 14 maja 2006 roku w Luksemburgu.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-17 2006 została reprezentacja Rosji.

</doc>
<doc id="893151" url="https://pl.wikipedia.org/wiki?curid=893151" title="Atisza">
Atisza



</doc>
<doc id="893152" url="https://pl.wikipedia.org/wiki?curid=893152" title="Urbex">
Urbex



</doc>
<doc id="893153" url="https://pl.wikipedia.org/wiki?curid=893153" title="Anna Prus">
Anna Prus

Anna Prus (ur. 21 maja 1981 w Zielonej Górze) – polska aktorka filmowa i teatralna.
Życiorys.
Jest absolwentką Animacji Kultury na Uniwersytecie Zielonogórskim i Stosunków Międzynarodowych w Wyższej Szkole Nauk Humanistycznych i Dziennikarstwa w Poznaniu. W 2002 roku ukończyła Studium teatralne Ludwiny Nowickiej w Zielonej Górze, dwa lata później studio aktorskie LART w Krakowie, a w 2005 roku warsztaty filmowe na Europejskiej Akademii Filmowej w Berlinie.
Wzięła udział w drugiej edycji programu rozrywkowego "Fort Boyard", zajmując 5. miejsce. Była nominowana do nagrody Złotej Kaczki w kategorii „Najlepsza rola kobieca” za rolę okularnicy Ali w filmie "Wojna polsko-ruska".

</doc>
<doc id="893154" url="https://pl.wikipedia.org/wiki?curid=893154" title="Dariusz Walerjański">
Dariusz Walerjański

 Dariusz Walerjański (ur. 1969 w Zabrzu-Mikulczycach) – badacz historii Żydów na Górnym Śląsku, obrońca zabrzańskich zabytków.
Obecnie pełni funkcję pełnomocnika ds. powołania Międzynarodowego Centrum Dokumentacji Zabytków Poprzemysłowych dla Turystyki. Ukończył historię na Uniwersytecie Śląskim, pracował jako adiunkt w Muzeum Górnictwa Węglowego w Zabrzu, jest założycielem i przewodniczącym Koła Towarzystwa Opieki nad Zabytkami w Zabrzu oraz członkiem Zarządu Oddziału Śląskiego TOnZ w Bytomiu. Współpracuje z Żydowskim Instytutem Historycznym w Warszawie.
Od lat angażuje się w walkę o uratowanie licznych zabrzańskich zabytków poprzemysłowych: m.in. wież ciśnień. Doprowadził też do odnowienia zabrskiego kirkutu, opiekuje się również innymi żydowskimi nekropoliami w regionie. Uhonorowało go za to Państwo Izrael, które wręczyło mu honorowy dyplom.
W kwietniu 2007 na neonazistowskiej witrynie Redwatch opisano go jako zdrajcę rasy. Zamieszczono też wykonaną na zabrzanskim kirkucie fotografię Walerjańskiego w otoczeniu uczniów Centrum Kształcenia Zawodowego i Ogólnego w Zabrzu, z którymi kilka miesięcy wcześniej sprzątał cmentarz.

</doc>
<doc id="893161" url="https://pl.wikipedia.org/wiki?curid=893161" title="Odra (rzeka)">
Odra (rzeka)



</doc>
<doc id="893178" url="https://pl.wikipedia.org/wiki?curid=893178" title="Harel Ska’at">
Harel Ska’at

Harel Ska’at (hebr. הראל סקעת; ur. 8 sierpnia 1981 w Kefar Sawa) – izraelski piosenkarz.
Laureat drugiego miejsca w programie "Kochav nolad 2" (2004). Reprezentant Izraela w 55. Konkursie Piosenki Eurowizji (2010).
Życiorys.
Po odbyciu służby wojskowej uczęszczał do szkoły aktorskiej Bejt Cwi. W 2004 roku zajął drugie miejsce w drugiej edycji programu rozrywkowego "Kochav nolad". Latem 2006 roku wydał swój debiutancki album studyjny, zatytułowany po prostu "Harel Ska’at", który już w pierwszym miesiącu sprzedaży zyskał status złotej płyty w Izraelu. W 2009 roku wydał album pt. "Dmuyot", który promował singlem „Muvan li achshav”.
W marcu 2010 wystąpił w koncercie telewizyjnym "Kdam" z czterema piosenkami („Le’an?”, „Ela’yich”, „Le’hitkarev”, „Milim”), spośród których widzowie wybierali utwór reprezentujący Izrael w 55. Konkursie Piosenki Eurowizji w Oslo. Decyzją telewidzów, zwyciężyła piosenka „Milim”, z którą Skaat w maju zajął ostatecznie 14. miejsce w finale Eurowizji 2010. Po finale konkursu odebrał Nagrody im. Marcela Bezençona od akredytowanych dziennikarzy, komentatorów konkursu i kompozytorów.
Pod koniec stycznia 2012 wydał album pt. "Shuv me’ushar", które promował singlami „Tihje li ahawa” i „HaMea Ha-21”, notowanymi na pierwszym miejscu list przebojów w Izraelu. Na płycie umieścił także m.in. utwory „Kama od drachim”, „Maszehu tow” i „Gibor”, nagrane z Jehudem Polikerem.
Życie prywatne.
23 października 2010 roku ujawnił, że jest gejem.

</doc>
<doc id="893192" url="https://pl.wikipedia.org/wiki?curid=893192" title="Hiperborea">
Hiperborea

Hyperborea () – w mitologii greckiej legendarna kraina, która miała znajdować się daleko na nieokreślonej północy, za siedzibą wiatru północnego – Boreasza. Była to w wierzeniach Greków kraina wiecznej szczęśliwości, raj na ziemi, o błogosławionym klimacie, dającym bez wysiłku wszystko, co trzeba. Jej mieszkańcy, Hiperboreadzi, prowadzili beztroskie i szczęśliwe życie, wolne od chorób i cierpień, a nasyciwszy się nim, odbierali je sobie, skacząc ze skały w morze.
Hekatajos z Miletu umiejscowił na swojej mapie świata, pod koniec VI wieku p.n.e., Hiperboreę na północ od Tracji, za Górami Ryfejskimi. Hekatajos z Abdery przedstawiał mieszkańców Hiperborei w swoim traktacie "O Hiperborejczykach" (którego tylko fragmenty dotrwały do naszych czasów), jako rzeczywisty lud mieszkający gdzieś na dalekiej wyspie Oceanu Północnego.
Teopomp z Chios utrzymywał, iż Hiperborejczycy są szczęśliwi (), lecz – w opinii najeźdźców zza morza – "biedni i nędzni" ().
W istnienie Hiperborejczyków powątpiewał Herodot, pisząc:
Hyperborea została umieszczona w cyklu Roberta E. Howarda o Conanie. Istniała ona rzekomo po zatonięciu Atlantydy w "erze hyboryjskiej", czyli pomiędzy XIV a X tysiącleciem p.n.e. Bal Gangadhar Tilak w 1903 w „"Arctic Home in the Vedas”" postawił hipotezę o praojczyźnie Ariów na biegunie północnym.

</doc>
<doc id="893193" url="https://pl.wikipedia.org/wiki?curid=893193" title="Buzz marketing">
Buzz marketing

Buzz marketing (marketing plotki, marketing szeptany) – pojęcie używane w dziedzinie marketingu i reklamy do opisania działań, jakie podejmują przedsiębiorcy w celu wywołania u swoich klientów pozytywnych rekomendacji odnośnie do produktu, marki czy usług. Jest to dawanie ludziom powodów do rozmawiania o marce, produktach i usługach, oraz ułatwianie im nawiązania tej konwersacji.
Marketing szeptany jest cenioną formą promocji, ze względu na dużą wiarygodność komunikatów przekazywanych przez konsumentów. Ludzie są bardziej skłonni wierzyć pozytywnym opiniom swoich znajomych na temat produktu, którego używali, niż np. reklamom telewizyjnym.
Oprócz kontaktu twarzą w twarz, doskonałym medium do rozprzestrzeniania się marketingu buzz jest Internet. Ekspansja serwisów Web 2.0, na których to użytkownicy są odpowiedzialni za tworzenie treści, bardzo ułatwia wymianę opinii i rekomendacji odnośnie do dóbr konsumpcyjnych.
Przykładowe formy marketingu szeptanego.
Evangelist marketing – zaawansowana forma marketingu szeptanego, polegająca na tworzeniu u klienta tak silnego zaufania i przekonania do danego produktu, czy usługi, że z własnej woli zaczyna przekonywać innych do kupowania i używania go. 
Marketing wirusowy – polega na tworzeniu zabawnych, bądź wyjątkowo interesujących komunikatów, które są zaprojektowane tak, by można je było w prosty sposób przekazywać innym osobom. Często mają formę e-mail, czy internetowego filmu. Proces rozprzestrzeniania się tych komunikatów jest analogiczny do replikacji wirusów atakujących żywe komórki.
Brand blogging – tworzenie blogów i uczestniczenie w blogosferze, w klimacie transparentności, dzielenia się wartościowymi informacjami, o których blogująca społeczność może chcieć rozmawiać
Community marketing – tworzenie i wspieranie niszowych społeczności, które będą dzieliły zainteresowania daną marką np. grupy użytkowników, fankluby, fora internetowe. 
Product seeding – umieszczenie produktu w odpowiednich rękach, w odpowiednim czasie – dostarczanie próbek swojego produktu do wpływowych jednostek, które mogą rozpocząć o nim pozytywną plotkę (np. wpływowych bloggerów)
Cause marketing – wspieranie kwestii społecznych, by zdobyć szacunek i wsparcie ludzi, którzy uważają daną sprawę za ważną
Trendsetting - promowanie mody na konkretne marki lub produkty, przez zatrudnione osoby samym sobą, poprzez wywołanie chęci naśladownictwa siebie (ubioru, gadżetów, stylu życia) wśród otoczenia
Casual marketing - promowanie równolegle za pomocą jednego produktu lub usługi następnych, nie związanych z głównym celem promocji

</doc>
<doc id="893206" url="https://pl.wikipedia.org/wiki?curid=893206" title="Wojna polsko-kozacko-tatarska (1666–1671)">
Wojna polsko-kozacko-tatarska (1666–1671)

Wojna polsko-kozacko-tatarska 1666–1671 wybuchła na skutek rywalizacji, jaka powstała między Rzecząpospolitą i Chanatem Krymskim na Ukrainie w końcowych latach wojny polsko-rosyjskiej 1654–1667.
Wstęp.
Po nieudanej wyprawie Jana Kazimierza na Zadnieprze w latach 1663–1664 i na skutek rokoszu Lubomirskiego wywołanego chęcią wprowadzenia w Rzeczypospolitej elekcji "vivente rege" coraz większa część arystokracji tatarskiej nie widziała sensu w dalszym utrzymywaniu dotychczasowego sojuszu z Polską i zaczęła myśleć o zerwaniu przymierza i zdobyciu Ukrainy dla Chanatu Krymskiego. Jednak chan Mehmed IV nie chciał zrywać sojuszu z Rzecząpospolitą, co na początku 1666 roku doprowadziło do buntu wśród tatarskiej arystokracji. Ponieważ Ukrainą zainteresował się także wielki wezyr Imperium osmańskiego Ahmed Köprülü, na pomoc buntownikom przybyły wojska tureckie. Ostatecznie w marcu Mehmed IV został obalony, a na tronie zastąpił go Adil Girej. Interwencja turecka świadczyła, że o podporządkowaniu sobie Ukrainy myśli już nie tylko arystokracja tatarska, ale także Turcja.
1666–1667.
W październiku 1666 roku dawny pułkownik czerkaski, a obecnie hetman kozacki, Petro Doroszenko, poddał się Chanatowi Krymskiemu oraz Turcji. W grudniu Tatarzy wspólnie z kozakami Doroszenki rozbili pod Ścianą i pod Brahiłowem 6-tysięczną dywizję wojsk koronnych dowodzonych przez Sebastiana Machowskiego, którą wysłano na Bracławszczyznę. Dowódca wojsk polskich dostał się do tatarskiej niewoli. Zanim więc dobiegła końca wojna polsko-rosyjska (negocjowano rozejm), na Ukrainie zaczęła się nowa wojna.
Po rozbiciu dywizji Machowskiego Rzeczpospolita miała na Ukrainie jedynie siły w postaci piechoty i dragonii rozlokowanej w twierdzach, jak Biała Cerkiew, a także Korsuń, Bracław, Bar, Międzybóż i inne. Siłami tymi, liczącymi blisko 2000 żołnierzy, dowodził generał Jan Stachurski, będący jednocześnie komendantem Białej Cerkwi.
Tatarzy z końcem grudnia wpadli do województwa ruskiego, niszcząc wiele miejscowości. Jazda była rozproszona, a stojąca pod Korytnicą nad Bugiem piechota cudzoziemskiego autoramentu była źle zaopatrzona i cierpiała głód, przez co mimo wezwań hetmana Sobieskiego, z ociąganiem dała się ściągnąć pod Kamieniec Podolski. Ostatecznie Tatarzy wycofali się na Krym.
Król Jan II Kazimierz wydał 4 stycznia 1667 pierwsze i drugie wici na pospolite ruszenie, ale licząc na akcję dyplomatyczną trzecich wici już nie wydał. Posłano poselstwo Hieronima Radziejowskiego do Stambułu oraz podczaszego mielnickiego Franciszka Kobyłeckiego na Krym. Nadzieje pokładano też w przymierzu z Rosją, z którą 31 stycznia 1667 podpisano układ rozejmowy w Andruszowie, dający realne szanse na polsko-rosyjski sojusz wojskowy wymierzony w Turcję i Chanat Krymski.
Sejm zwyczajny, którego obrady rozpoczęły się 7 marca 1667 roku, podjął na początku maja fatalną decyzję o redukcji armii. Etat armii koronnej ustalono na 12 500 stawek żołdu, a armii litewskiej na 6000 stawek żołdu. Wynikało to stąd, że płacąca od 1648 podwyższone stawki szlachta była zmęczona długotrwałym wysiłkiem finansowym. Uchwałę o redukcji armii wykonano w sierpniu, ale ze względu na niepewną sytuację na Ukrainie wstrzymano likwidację 6 regimentów piechoty (3100 porcji, czyli ok. 2500 żołnierzy). Z tego względu armia koronna zredukowana została do 14 100 żołnierzy (zamiast do 11 600, jak wcześniej zamierzano).
Opierając się na wynikach swego wywiadu, hetman polny koronny Jan Sobieski ostrzegł w czerwcu 1667 roku ludność nie tylko Podola, ale nawet Lubelszczyzny przed grożącym niebezpieczeństwem najazdu tatarskiego. Zgodnie z przewidywaniami we wrześniu 1667 roku potężna armia tatarska dowodzona przez kałgę sułtana Krym-Gireja (16–20 tys. żołnierzy) ruszyła na Ruś Czerwoną. Z Tatarami połączyła się armia kozacka (15 000 żołnierzy) Petra Doroszenki. Wyczerpana długotrwałymi wojnami, pogrążona w kryzysie Rzeczpospolita była nieprzygotowana do wojny. Z tego powodu Jan Sobieski musiał sam, wspólnie z miejscową ludnością, przygotować obronę. W końcu udało mu się łącznie z załogami twierdz i wojskami prywatnymi zgromadzić 15 000 żołnierzy. Ponadto uzbroił wielu chłopów, którzy co prawda byli prawosławnymi Rusinami, jednak wobec groźby grabieży i okrucieństw tatarskich woleli stanąć przeciwko wojskom kozackim Doroszenki.
By skutecznie przeciwstawić się przeważającym siłom nieprzyjaciela, Sobieski podzielił swe siły. Obsadził załogami fortece na przewidywanym szlaku pochodu wojsk tatarskich, porozrzucał po kraju liczne oddziały jazdy dla obrony ludności cywilnej przed czambułami tatarskimi, a sam z 3000 żołnierzy stanął pod Kamieńcem Podolskim. Taktyka ta okazała się słuszna, a Tatarzy wszędzie napotykali opór, ponosząc przy tym dotkliwe porażki (m.in. pod Pomorzanami, Buczaczem i Narajowem). Jedynym miastem, które padło ofiarą łupiestwa był Zborów, który skapitulował bez walki. Widząc, że niczego nie zdziałają w rozproszeniu, Kozacy i Tatarzy skoncentrowali swe siły i ruszyli w kierunku Lwowa. Pod Podhajcami drogę zagrodził im Sobieski. Po 10 dniach zwycięskich dla Rzeczypospolitej walk podpisano ugodę, która tak naprawdę okazała się jedynie rozejmem.
1671.
Gdy w 1670 roku Petro Doroszenko zażądał od Rzeczypospolitej szerokiej autonomii dla Ukrainy, został pozbawiony buławy hetmańskiej, którą oddano Michałowi Chaneńce. Ponieważ Adil Girej bez pytania o zgodę Turcji w maju 1671 roku zawarł przymierze z nowym hetmanem kozackim, natychmiast został usunięty z tronu. Sułtan Mehmed IV posadził na jego miejscu uległego Turcji Selima Gireja. Petro Doroszenko, który liczył, że przy tureckiej pomocy stworzy jednolite i w miarę możliwości samodzielne państwo, połączył swe siły z wojskami nowego chana, Selim Gireja i wznowił wojnę z Rzecząpospolitą. W tej sytuacji hetman wielki koronny Jan Sobieski, mając ze sobą jedynie 4000 żołnierzy, 20 sierpnia kolejny raz ruszył z wojskiem na Ukrainę. W końcu sierpnia pobił Kozaków i Tatarów z Ordy Białogrodzkiej pod Bracławiem. Następnie opanował wiele miejscowości ukraińskich. Na koniec w październiku wojska Sobieskiego odniosły zwycięstwo pod Kalnikiem. Ponieważ chan krymski zaangażowany był w tym czasie w walki z buntującymi się Czerkiesami, istniała szansa całkowitego opanowania Ukrainy, pod warunkiem, że na miejsce przybędzie król z pospolitym ruszeniem oraz wojska litewskie. Do tego jednak nie doszło, gdyż 16 października na skutek intryg osobistego wroga Sobieskiego hetmana wielkiego litewskiego Michała Kazimierza Paca stojąca w Dubience armia litewska rozwiązała się, a niezapłaceni żołnierze rozeszli się do domów. Także król Michał Korybut Wiśniowiecki, pamiętając przynależność Sobieskiego do stronnictwa francuskiego, nie chciał oddawać mu pod komendę pospolitego ruszenia. Z inicjatywy dworu królewskiego wśród szlachty rozpuszczano wieści, że na Ukrainie nie ma żadnych Tatarów. W tej sytuacji wykorzystanie świetnych zwycięstw było niemożliwe.
W styczniu 1672 roku do Warszawy przybył czausz turecki. Przywiózł on akt wypowiedzenia wojny. O panowanie nad Ukrainą wystąpiło teraz Imperium osmańskie, zapoczątkowując wojnę polsko-turecką 1672–1676.

</doc>
<doc id="893207" url="https://pl.wikipedia.org/wiki?curid=893207" title="Siódemkowy system liczbowy">
Siódemkowy system liczbowy

Siódemkowy system liczbowy to pozycyjny system liczbowy o podstawie 7. System siódemkowy jest czasem nazywany septymalnym (łac. "septem" – siedem). Do zapisu liczb używa się w nim siedmiu cyfr, od "0" do "6".
Jak w każdym pozycyjnym systemie liczbowym, liczby zapisuje się tu jako ciągi cyfr, z których każda jest mnożnikiem kolejnej potęgi liczby będącej podstawą systemu.
W matematyce liczby w systemach niedziesiętnych oznacza się czasami indeksem dolnym zapisanym w systemie dziesiętnym, a oznaczającym podstawę systemu, np. 10007 = 34310.
Ułamki wyrażone w systemie siódemkowym są ułamkami okresowymi, chyba że mianownik jest potęgą liczby siedem. Przykłady:
Współcześnie nie stosuje się systemu siódemkowego w praktyce. Nie ma również dowodów naukowych na stosowanie systemu siódemkowego w przeszłości, można jedynie odnotować, że od drugiej połowy pierwszego tysiąclecia p.n.e. do dziś funkcjonuje podział tygodnia na siedem dni, a w starożytnym Egipcie istniał, wynikający z proporcji anatomicznych, podział łokcia królewskiego na siedem dłoni.

</doc>
<doc id="893209" url="https://pl.wikipedia.org/wiki?curid=893209" title="Ayreon">
Ayreon

Ayreon – projekt muzyczny holenderskiego kompozytora i multiinstrumentalisty Arjena Anthony'ego Lucassena.
Gatunek muzyczny projektu jest określany głównie jako połączenie heavy metalu z rockiem progresywnym z domieszkami folku, muzyki poważnej i elektronicznej. Większość albumów spod szyldu "Ayreon" jest utrzymana w klimacie rock opery, co umożliwiło muzykowi prowadzenie kompleksowej i złożonej fabuły przez wiele albumów. Muzyka Ayreon charakteryzuje się wykorzystaniem zarazem instrumentów popularnych w muzyce rozrywkowej (gitar, gitar basowych, perkusji, syntezatorów), jak i instrumentów obecnych głównie w muzyce folkowej lub poważnej (mandolin, skrzypiec, altówek, wiolonczeli, fletów, sitarów lub didgeridoo).
Arjen pisze muzykę i słowa, śpiewa i gra we wszystkich dotychczasowych albumach projektu wspólnie z wieloma zaproszonymi do projektu muzykami i wokalistami. Na perkusji najczęściej gra holenderski perkusista Ed Warby (ex-Gorefest) i jest on uważany za stałego członka projektu, mimo że Arjen nigdy sam tego nie powiedział.
Historia.
Pierwszy album Ayreon ukazał się w 1995 roku i nazywał się "The Final Experiment". Album był połączeniem klimatów science fiction z wątkami średniowiecznymi. W nagraniu wzięło udział trzynastu wokalistów oraz siedmiu muzyków, głównie z Holandii. "The Final Experiment" jest często przytaczany jako pierwsza metal opera oraz odrodzenie idei rock opery. Album początkowo nazywał się "Ayreon: The Final Experiment" którego wykonawcą był Arjen Lucassen, jednak przed reedycją albumu artysta zdecydował się na zmianę wykonawcy na Ayreon, a tytułu albumu na"The Final Experiment". Od tej pory projekt otrzymał nazwę Ayreon.
"Actual Fantasy" z roku 1996 jest jedynym albumem Ayreon bez ciągłej fabuły. Jednak zawarte w formie tekstu opowieści związane z fantastyką czynią z niego album koncepcyjny. W nagraniach wzięło tym razem trzech wokalistów i trzech muzyków. Tematy muzyczne, które znalazły się na tym albumie można usłyszeć w późniejszych utworach Ayreon, głównie na obu albumach "Universal Migrator". Album ten nie sprzedawał się tak dobrze jak poprzedni.
Podwójny album "Into the Electric Castle" został wydany w 1998 roku. Do muzyki głosu użyczyło ośmiu wokalistów, każdy reprezentujący danego bohatera oraz jedenastu muzyków. Tym razem Arjen zaprosił do współpracy światowej sławy muzyków takich jak Fish, Sharon den Adel czy Anneke van Giersbergen. Album odniósł ogromny sukces i przez wielu krytyków jest uważany jako najlepsze dokonanie projektu.
Seria dwóch albumów "Universal Migrator" została wydana w 2000 roku. Pierwszy z nich ' składa się z lekkich utworów progresywno-rockowych, podczas gdy drugi ' czerpie bardziej z muzyki heavy metalowej. Na obu albumach pojawiło się dziesięciu wokalistów i wielu instrumentalistów. Jednym z najbardziej zauważalnych głosów na albumie jest głos Bruce'a Dickinsona z Iron Maiden, który zaśpiewał na "Flight of the Migrator".
Krótko po "Universal Migrator" w sprzedaży ukazał się album "Ayreonauts Only" skierowany głównie do fanów muzyki Ayreon. Był to nietypowy album kompilacyjny zawierający wydane wcześniej utwory w innych wersjach (z innymi wokalistami lub nieco innym instrumentalium), utwory nagrane w wersji demo, oraz utwór "Ashes" który promował najnowszy, nadchodzący projekt Arjena pod nazwą Ambeon. "Ayreonauts Only" jest jedynym albumem Ayreon nie reedytowanym przez InsideOut Music.
W 2004 ukazał się album "The Human Equation". Tak jak na "Into the Electric Castle", wokaliści biorący udział w nagraniu albumu odgrywali konkretne role. Tym razem obok postaci na albumie pojawiały się również alegorie uczuć takie jak strach czy ból których kwestie również śpiewali wybrani do tego wokaliści. Na tym albumie Arjen w odróżnieniu od poprzednich albumów Ayreon, zdecydował się podjąć inną tematykę niż science fiction, gdyż teksty na "The Human Equation" poruszają tematy psychologiczne i socjalne.
W 2004 Arjen zakończył współpracę z Transmission Records i przeszedł do InsideOut Music. Zmiana ta zmusiła Arjena do reedytowania poprzednich albumów Ayreon poddając je małym zmianom ("The Universal Migrator" wydany jako jeden album dwupłytowy) lub drastycznym obróbkom ("Actual Fantasy" z dopiskiem "Revisited" to ten sam album z nagranymi ponownie ścieżkami perkusji, gitary basowej, syntezatora i fletu). W 2005 z okazji 10-lecia istnienia projektu Ayreon do reedycji albumu "The Final Experiment" została dołączona bonusowa płyta z innymi wersjami utworów.
Pod koniec września 2006 kiedy nowe studio Arjena było już wykończone, rozpoczęły się prace nad nowym albumem "01011001" który trafił do sprzedaży 25 stycznia 2008 roku. Album jest zauważalnie mroczniejszy od poprzednich albumów projektu co Arjen uzasadnił depresją spowodowaną niedawnym rozwodem.
25 kwietnia 2008, Arjen wydał nowy minialbum Ayreon nazwany "Elected". Minialbum zawiera dwa utwory z albumu "01011001", jeden z "The Human Equation" oraz cover Alice'a Coopera ("Elected"), z wokalem Arjena oraz Tobiasa Sammeta.
W 2009 roku pojawił się drugi album kompilacyjny "Timeline" na którym w porządku chronologicznym znajdują się wybrane utwory z poprzednich albumów Ayreon, oraz jeden wcześniej niepublikowany. W skład albumu wchodzą 3 płyty audio i jedna DVD.
Przyszłość projektu.
Arjen aktualnie pracuje nad nowym projektem Guilt Machine. Po niektórych opiniach krytyków o albumie "01011001" mówiących że album jest utrzymany w klimacie tworzonym tylko przez Ayreon, jednak nie wnosi nic nowego, Arjen postanowił skupić się na nowym projekcie. Mówi on jednak że gdy kiedyś zdecyduje się na kolejny album Ayreon będzie musiał pomyśleć nad odmianą.
Koncept.
Koncept Ayreon ciągnie się przez wiele albumów, jednak często pomiędzy albumami pojawiały się luki w opowieści które uzupełnił dopiero album "01011001". The Final Experiment nawiązywał do wydarzeń prowadzących do albumów "The Universal Migrator", gdyż człowiek używający sekwencera snu (The Dream Sequencer) odkrywa że w poprzednim życiu był ślepym minstrelem o imieniu Ayreon. Ten sam człowiek znalazł się na albumie "Into the Electric Castle" jako Futureman.
Ponadto, są pewne podobieństwa pomiędzy Into the Electric Castle a The Human Equation. Pod koniec ostatniego utworu "The Human Equation" - "Day Twenty: Confrontation" zostało wyjawione że "The Human Equation" (opowieść o człowieku który po wypadku samochodowym zapada w śpiączkę) było tak naprawdę programem komputerowym włączonym przez Odwiecznego z Gwiazd (Forever of the Stars). Pod koniec utworu słyszymy go mówiącego "Emotions... I remember..." (ang. "Emocje... Pamiętam") zaznaczając fakt że pamiętał o emocjach które utraciła jego rasa.
01011001 to album który porządkuje wszystkie informacje zawarte w poprzednich albumach o Odwiecznych. Pierwsze kilka utworów to opowieść o tym jak Odwieczni (Forever) tracili emocje na rzecz uzależnienia się od maszyn i przeprowadzania eksperymentów (Into the Electric Castle i The Human Equation). Później wyjaśnione jest że Odwieczni stworzyli ludzką rasę korzystając z ich własnego DNA. W utworze "The Truth Is In Here" pojawia się Mr. L, obecnie stary Hipis, ale również jeden z uczestników Into the Electric Castle. Ponadto Mr. L jest prorokiem obiecanym przez Merlina pod koniec The Final Experiment. Odwieczni w próbie ocalenia ludzkości wysyłają ludziom wizję upadku Ziemi wraz z pomysłem na uniknięcie zagłady. Wizję tą otrzymują dwaj naukowcy którzy budują maszynę (The Final Experiment) i wysyłają wizję cofając czas żeby mógł je obejrzeć Ayreon. Pod koniec fabuły Odwieczni zdają sobie sprawę, że nie są w stanie ocalić ludzkości i pozostawiają ich samych sobie. Pod koniec "01011001" nastaje rok 2085, rok po wyginięciu ludzkości i kolejnej Wojnie Światowej (o których opowiadały 2 utwory z , "My House On Mars" i "2084").

</doc>
<doc id="893214" url="https://pl.wikipedia.org/wiki?curid=893214" title="Borys Awruch">
Borys Awruch

Borys Awruch (ur. 8 stycznia 1978 w Karagandzie) – izraelski szachista pochodzenia kazachskiego, trener szachowy ("FIDE Senior Trainer" od 2012), arcymistrz od 1997 roku.
Kariera szachowa.
W roku 1990 zdobył tytuł mistrza świata juniorów do lat 12. Od roku 1995 na arenie międzynarodowej reprezentuje barwy Izraela. W latach 1998–2008 wziął udział we wszystkich sześciu olimpiadach szachowych, zdobywając indywidualnie dwa medale: złoty (1998, za uzyskany wynik 8 pkt w 10 partiach na VI szachownicy) oraz brązowy (2006, na IV szachownicy). W roku 2005 wystąpił w narodowej ekipie na drużynowych mistrzostwach świata w Beer Szewie, zdobywając brązowy medal za osiągnięty wynik na IV szachownicy. Jest również czterokrotnym srebrnym medalistą drużynowych mistrzostw Europy: dwukrotnie drużynowym (2003, 2005) oraz dwukrotnie indywidualnym (2005, na IV szachownicy oraz za wynik rankingowy).
Odniósł szereg sukcesów w turniejach międzynarodowych, zwyciężając bądź dzieląc I miejsca m.in. w Wijk aan Zee (2000, "turniej B", wspólnie z Siergiejem Tiwiakowem i Aleksandrem Oniszczukiem), Biel/Bienne (2000, 2002, 2004 oraz 2006), Andorze (2001), Tel Awiwie (2002, mistrzostwa Izraela), Benidormie (2008, wspólnie z m.in. Władimirem Burmakinem), Kopenhadze (2009, turniej "Politiken Cup", wspólnie z Parimarjanem Negim) oraz Zurychu (2009, wspólnie z Ołeksandrem Areszczenko).
W roku 2001 wystąpił na rozegranych w Moskwie mistrzostwach świata systemem pucharowym, ale w I rundzie przegrał z Bartłomiejem Macieją i odpadł z dalszych rozgrywek.
Najwyższy ranking w dotychczasowej karierze osiągnął 1 września 2009 r., z wynikiem 2668 punktów zajmował wówczas 60. miejsce na światowej liście FIDE.

</doc>
<doc id="893221" url="https://pl.wikipedia.org/wiki?curid=893221" title="At-Tauba">
At-Tauba

At-Tauba (arab. سورة التوبة "Sūrat ul-Tawbah") – dziewiąta sura Koranu, nazywana także "al-Bara’ah" „Ultimatum”, zwłaszcza w hadisach. At-Tawbah to jedna z ostatnich sur medyńskich. Została objawiona przed bitwą pod Tabuk, w 630 roku ery chrześcijańskiej, czyli 9 roku hidżry.
Sura ta jest jedyną surą, która nie zaczyna się od basmali, stąd część komentatorów uważa, że powinna być połączona z bezpośrednio ją poprzedzającą surą Al-Anfal.
Treść.
Jest to jedna z najbardziej kontrowersyjnych części Koranu, gdyż zawiera fragmenty znane jako „wersety miecza”. Sura wzywa muzułmanów do walki przeciwko „niewiernym”, posiadającym złe zamiary wobec islamu i pragnącym zbezcześcić świątynię Kaaba:
Zakazane powinno być niewiernym wnijście do przybytku świętego; bo niedowiarstwo które wyznają, czyni ich tego niegodnymi. (9:17)
Należy jednak zwrócić uwagę, że Allah nakazuje walkę zbrojną jedynie przeciwko tym innowiercom, którzy jako pierwsi zaatakowali muzułmanów, łamiąc daną wcześniej przysięgę (chodzi tu o Bizantyjczyków):
Dotrzymajcie wiernie zawartego z bałwochwalcami przymierza; jeżeli oni sami nie łamią go, i jeżeli nie dają pomocy waszym nieprzyjaciołom przeciw wam. Bóg kocha tych, którzy Go boją się. Po upływie świętych miesięcy, zabijajcie niewiernych wszędzie gdzie ich napotkacie, bierzcie ich w niewolę, oblegajcie im miasta, ze wszystkich stron stawcie na nich zasadzki. Jeżeli się nawrócą, i odprawiać będą modlitwy, zapłacić powinni haracz święty: zostawcie ich w pokoju. Pan jest miłosierny i łaskawy. (9:4-5)
Podczas bitwy, wierni mogą liczyć na pomoc aniołów:
Bóg wiernych i Proroka swą strażą otoczył, zesłał zastępy aniołów niewidzialnych oczom waszym, by ukarać niewiernych. (9:26)
Odmowa walki w obronie wspólnoty muzułmańskiej równa się według tej sury odrzuceniu wiary w Allaha:
Wielu Arabów z pustyni, przyszło wymawiać się od wojny. Ci którzy nie uwierzyli w Boga i Proroka, pozostali w domu, odbiorą karę za swój brak wiary. (9:91)

</doc>
<doc id="893223" url="https://pl.wikipedia.org/wiki?curid=893223" title="Sura 9">
Sura 9



</doc>
<doc id="893228" url="https://pl.wikipedia.org/wiki?curid=893228" title="Grímsey">
Grímsey

Grímsey – wyspa na Morzu Grenlandzkim (Ocean Arktyczny), położona dokładnie na północnym kole podbiegunowym, około 40 km na północ od północnego wybrzeża Islandii (najbliższymi skrawkami lądu są wyspa Flatey i półwyspu Flateyjarskagi). Jest najdalej wysuniętą na północ częścią Islandii zamieszkaną przez ludzi. Najwyższe wzniesienie na wyspie osiąga wysokość 105 m n.p.m. Powierzchnia wyspy wynosi 5,3 km².
Na początku 2018 roku wyspę zamieszkiwało 61 osób. Osada znajdująca się na wyspie nazywa się Sandvík i położona jest w zachodniej części wyspy. Do 2009 roku wyspa Grímsey stanowiła niezależną gminę ("hreppur") Grímseyjarhreppur, wchodzącą w skład historycznego okręgu Eyjafjarðarsýsla. Obecnie wchodzi w skład gminy Akureyrarkaupstaður, obejmującej Akureyri, główne miasto północnej Islandii, a wchodzącą w skład regionu Norðurland eystra.
Główną działalnością gospodarczą na wyspie jest rybołówstwo. Wyspa jest skomunikowana z głównym lądem za pomocą promu pływającego do Dalvík. Istnieje również małe lotnisko (kod IATA GRY), z którego odbywają się loty do Akureyri.

</doc>
<doc id="893232" url="https://pl.wikipedia.org/wiki?curid=893232" title="Hiperborejczycy">
Hiperborejczycy



</doc>
<doc id="893237" url="https://pl.wikipedia.org/wiki?curid=893237" title="Wybory parlamentarne na Ukrainie w 2007 roku">
Wybory parlamentarne na Ukrainie w 2007 roku

Wybory parlamentarne na Ukrainie w 2007 roku – przedterminowe wybory do Rady Najwyższej Ukrainy przeprowadzone 30 września 2007.
Przyczyny wyborów.
Wybory zapowiedziane zostały po tym, jak 2 kwietnia 2007 prezydent Wiktor Juszczenko dekretem rozwiązał ukraiński parlament. Decyzję tę motywował łamaniem konstytucji przez rządzącą Partię Regionów poprzez opóźnianie składania mandatów deputowanych przez posłów powołanych na funkcje rządowe (przy istniejącym zakazie łączenia tych stanowisk) oraz przyjęcie do koalicji rządowej kilku byłych parlamentarzystów Bloków Julii Tymoszenko i Nasza Ukraina (przy obowiązku opierania większości na frakcjach parlamentarnych). Doprowadziło to do protestów społecznych i kryzysu politycznego. Pierwotna data zwołanych wyborów została ustalona na 27 maja 2007.
Ostatecznie 27 maja nad ranem Wiktor Juszczenko ogłosił, że po ośmiogodzinnych negocjacjach z udziałem m.in. Wiktora Janukowycza, Wiaczesława Kyryłenki, Ołeksandra Moroza i Julii Tymoszenko udało się wypracować kompromis, wyznaczając termin wyborów na 30 września 2007.
Formalne porozumienie nie zakończyło jednocześnie próby reaktywowania parlamentu przez rządzącą większość, którą połączono z próbami przeciągnięcia na swoją stronę kolejnych posłów opozycji dla uzyskania 300-mandatowej większości konstytucyjnej. Większość taka umożliwiałaby przynajmniej ograniczenie władzy prezydenta. Zabiegi te ostatecznie uniemożliwiła decyzja ponad 160 deputowanych, którzy złożyli swoje mandaty. Jednocześnie oba Bloki na partyjnych zjazdach anulowały swoje listy kandydatów z wyborów parlamentarnych w 2006, uniemożliwiając ewentualne uzupełnienie składu Rady Najwyższej.
Ordynacja wyborcza.
W 2007 obowiązywały identyczne zasady, jak w wyborach w 2006, w których zrezygnowano z wyboru połowy posłów w okręgach jednomandatowych. Cała Ukraina stanowi jeden okręg wyborczy. Listę wyborczą, liczącą do 450 osób, mogą wystawiać wyłącznie zarejestrowane partie polityczne lub bloki wyborcze będące koalicją takich partii. Mandaty dzielone są proporcjonalnie pomiędzy te ugrupowania, które przekroczą wynoszący 3% próg wyborczy. Do parlamentu wchodzą kolejne osoby z listy. Ewentualne objęcie po wyborach jakiejkolwiek funkcji w administracji rządowej, samorządowej czy prezydenckiej wiąże się z koniecznością złożenia mandatu.
Partie i bloki biorące udział w wyborach.
Partia Regionów.
Partia Regionów (ukr. Партія регіонів), ugrupowanie kierowane przez Wiktora Janukowycza, w 2006 uzyskało największą liczbę miejsc w Radzie Najwyższej (186) i stało się główną siłą koalicji rządowej. Największe poparcie uzyskuje na wschodzie kraju, zwłaszcza w obwodzie donieckim. Do liderów należą także najbogatszy Ukrainiec i przywódca klanu donieckiego Rinat Achmetow, wicepremierzy Mykoła Azarow i Dmytro Tabacznyk. Regionaliści udostępnili miejsca na liście przedstawicielom m.in. Partii Przemysłowców i Przedsiębiorców Ukrainy (ukr. Партія промисловців і підприємців України) z ministrem gospodarki i byłym premierem Anatolijem Kinachem i Partii Wicze (ukr. Віче) wiceminister sprawiedliwości Inny Bohosłowskiej (formacja ta w 2006 otrzymała 1,74% głosów).
Blok prezydencki.
Nasza Ukraina-Ludowa Samoobrona (ukr. Наша Україна-"Народна Самооборона") stanowi ugrupowanie lojalne wobec prezydenta Wiktora Juszczenki. Koalicja została powołana 5 lipca 2007, w sierpniu ostateczną umowę podpisały:
Listę wyborczą otwierali Jurij Łucenko i Wiaczesław Kyryłenko. Na wysokich miejscach znaleźli się też m.in. minister spraw zagranicznych Arsenij Jaceniuk, minister obrony narodowej Anatolij Hrycenko, byli ministrowie Jurij Pawlenko, Dawid Żwania i Oksana Biłozir, wokalista grupy Okean Elzy Światosław Wakarczuk, były mer Kijowa Ołeksandr Omelczenko, przewodniczący banku centralnego Wołodymyr Stelmach, popularna telewizyjna prezenterka Olha Herasymjuk oraz były przewodniczący Rady Najwyższej Iwan Pluszcz.
Lista Julii Tymoszenko.
Blok Julii Tymoszenko (ukr. Блок Юлії Тимошенко) tworzą:
Wśród kandydatów tzw. „mandatowej części listy” znaleźli się głównie dotychczasowi deputowani, m.in. były wicepremier Mykoła Tomenko, niedawny socjalista Josyp Winski, były szef Służby Bezpieczeństwa Ukrainy Ołeksandr Turczynow, były minister gospodarki Serhij Teriochin, grupa posłów-oligarchów, którzy do czasu pomarańczowej rewolucji wspierali Leonida Kuczmę (tj. Kostjantyn Żewaho (znajdujący się w pierwszej dziesiątce w rankingu najbogatszych Ukraińców), Tariel Wasadze (prezes konsorcjum UkrAvto), Bohdan Hubski (partner biznesowy Wiktora Medwedczuka nazywany kasjerem kuczmowskim) i inni).
Oficjalne wyniki.
Sytuacja po wyborach.
Liderka BJuT i była premier Julia Tymoszenko zadeklarowała chęć utworzenia „koalicji pomarańczowej” z udziałem BJuT i koalicji NU-LS (i prawdopodobnie Bloku Łytwina). Jedynym kandydatem na premiera wydaje się być Julia Tymoszenko. W połowie października BJuT i NU-LS podpisały porozumienie koalicyjne, na podstawie jej premierem ma zostać Julia Tymoszenko, a przedstawiciel NU-LS Arsenij Jaceniuk ma objąć funkcję marszałka Najwyższej Rady Ukrainy. Resorty gospodarze obejmą ludzie Tymoszenko, natomiast MSZ, MON i MSW osoby nominowane przez NU-LS. W piątek 23 listopada zebrał się wreszcie parlament, ale ogłoszono przerwę w obradach do czwartku 29 listopada związku z brakiem ostatecznego kompromisu koalicyjnego 4 grudnia parlament głosami „pomarańczowych” wybrał Jaceniuka na marszałka Rady Najwyższej. 6 grudnia prezydent Wiktor Juszczenko przedłożył parlamentowi kandydaturę Tymoszenko na stanowisko premiera. Tymoszenko została oficjalnie premierem 18 grudnia. Poparło ją 226 deputowanych.

</doc>
<doc id="893238" url="https://pl.wikipedia.org/wiki?curid=893238" title="Birmańska Armia Narodowa">
Birmańska Armia Narodowa

Birmańska Armia Narodowa (bir. Bama Tatmadaw) – siły zbrojne marionetkowego rządu Birmy podporządkowane armii japońskiej, powstałe po rozwiązaniu Armii Niepodległości Birmy, która przy pomocy Japonii miała uwolnić kraj spod panowania brytyjskiego.
Geneza.
Po otwarciu w 1940 r. drogi birmańskiej do Chin, wzrosło zainteresowanie Japonii rozszerzeniem swoich wpływów w Azji Południowo-Wschodniej. Wiązało się to głównie ze zwiększeniem brytyjskiej pomocy wojskowej dla walczących z Japończykami Chińczyków. Pułkownik Suzuki Keiji, oficer sztabowy w najwyższym dowództwie japońskim w Tokio, dostał zadanie opracowania strategii opanowania tej części Azji. W tym czasie Japończycy niewiele wiedzieli o Birmie, ale mieli kontakty z kilkoma birmańskimi działaczami nacjonalistycznymi. We wrześniu 1940 r. płk S. Keiji sekretnie udał się do Birmy, spotykając się z Thakinem Kodawem Hmaingiem i Thakinem Mya. Japończycy później nawiązali także kontakt z birmańskim aktywistą studenckim przebywającym od niedawna w Chinach Aung Sanem. Pułkownik S. Keiji i A. San przybyli wspólnie do Tokio, gdzie – po rozmowach z przedstawicielami najwyższego dowództwa japońskiego – powołali w lipcu 1941 r. organizację Minami Kikan, która miała wspierać birmańskich nacjonalistów. Mieli oni być zwerbowani i przeszkoleni w Syjamie lub okupowanych Chinach, a następnie podjąć partyzancką walkę z Brytyjczykami. Aung San i pierwszych 29 działaczy organizacji młodzieżowych, tzw. Trzydziestu Towarzyszy, przeszli szkolenie wojskowe na japońskiej wyspie Hajnan. W celu działalności w Minami Kikan płk S. Keiji przyjął birmańskie imię Bo Mo Gyo.
Birmańska Armia Niepodległościowa.
Po wybuchu wojny Minami Kikan 28 grudnia 1941 r. ogłosiła oficjalnie w Bangkoku utworzenie Birmańskiej Armii Niepodległościowej (BIA) z Aung Sanem jako dowódcą i Ne Winem jako szefem sztabu. Liczyła ona początkowo 227 Birmańczyków i 74 Japończyków. Wchodzili oni w skład 7 niewielkich oddziałków, które uczestniczyły w japońskiej inwazji na Birmę w styczniu 1942 r. Wykonywały one zadania wywiadowcze, rozpoznawcze i sabotażowe, ale w kilku przypadkach walczyły też bezpośrednio z brytyjskimi wojskami. W tym czasie wzrosła ich liczebność. Po upadku Rangunu 8 marca, szeregi BIA gwałtownie się rozrosły. Kontynuowała ona dalszą walkę u boku japońskiej armii w toku dalszej kampanii. Część Birmańczyków zaczęła jednak uprawiać bandytyzm i atakować mniejszości etniczne (przede wszystkim Karenów), które pod angielskimi rządami cieszyły się samorządnością – podlegały bezpośrednio urzędowi Gubernatora, a nie rządowi kolonialnemu złożonemu z Birmańczyków. Dlatego wspierały one partyzantkę organizowaną przez Brytyjczyków, a żołnierzy BIA uważały za zdrajców. Zdecydowanie wrogie nastawienie obu stron wywoływało prześladowania i krwawe pacyfikacje, na które Karenowie odpowiedzieli w końcu powstaniem. Stopniowo zaczęły się też pogarszać stosunki między BIA i Japończykami. Birmańczycy tworzyli w zajętych miastach Birmy własną administrację, podczas gdy japońskie władze zamierzały ją ustanawiać na własnych warunkach. W rezultacie na wiosnę 1942 r. BIA została rozwiązana.
Birmańska Armia Narodowa.
Na miejsce BIA Japończycy 27 lipca 1942 r. powołali Birmańską Armię Obronną (BDA) liczącą ok. 3 tys. ludzi i podporządkowaną japońskiej 15 Armii. Byli oni szkoleni przez japońskich instruktorów, a następnie grupowani w bataliony, co trwało w 2 poł. 1942 r. W sierpniu 1943 r. Birma otrzymała od Japonii nominalną niepodległość z własnym rządem pod przewodnictwem Ba Mawa. Birmańska Armia Obronna została przemianowana na Birmańską Armię Narodową (BNA), na czele której stanął Aung San w stopniu generała majora (otrzymanego w marcu w Tokio wraz z Orderem Wschodzącego Słońca), jednocześnie sprawujący funkcję ministra obrony. Początkowo BNA składała się z siedmiu batalionów piechoty i pewnej ilości oddziałów wsparcia o łącznej liczebności ok. 11 tys. ludzi. Jeden batalion miał charakter kareński. BNA całkowicie podlegała armii japońskiej, np. nawet jej oficerowie mieli obowiązek salutować japońskim żołnierzom. BNA w liczbie ok. 15 tys. żołnierzy wzięła niewielki udział w operacjach japońskich w 1944 r. 
Zmiana stron.
Pomimo rzekomej suwerenności Birma znajdowała się w rzeczywistości pod japońską okupacją. Japończycy zachowywali się brutalnie i bezwzględnie, dlatego dosyć szybko większość Birmańczyków zaczęła występować przeciwko nim. Te nastroje dotarły także do BNA. Pomiędzy 1943 i 1944 r. dowództwo BNA nawiązało kontakty z różnymi birmańskimi grupami politycznymi, w tym też komunistami. W sierpniu 1944 r. Aung San wygłosił przemówienie radiowe, w którym nazwał niepodległość Birmy fikcją. Jednakże Japończycy nie zareagowali, gdyż bardzo cenili jego działalność. Jeszcze w tym samym miesiącu Aung San założył wraz z komunistami tajną Organizację Antyfaszystowską (AFO), w której przejął kierownictwo wojskowe. Za jej pośrednictwem, a także zorganizowanej przez Japończyków Arakańskiej Armii Obronnej, dotarł do ruchu oporu sponsorowanego przez Brytyjczyków pod nazwą Force 136. W grudniu 1944 r. AFO przekazało aliantom gotowość zorganizowania na obszarze Birmy powstania antyjapońskiego, w którym wzięłaby udział również BNA. Brytyjczycy nie byli jednak pewni, czy jest to dogodny moment do takiego wystąpienia i czy należy wesprzeć BNA. Pomimo tego na pocz. 1945 r. doszło w centralnej Birmie do pierwszych wystąpień przeciwko wycofującym się Japończykom. Pod koniec marca został zajęty Rangun opuszczony bez walki przez wojska japońskie. 27 marca otwarcie zadeklarowano wojnę z Japończykami. Oddziały BNA zostały rozmieszczone po całym terytorium kraju z podziałem na 10 regionalnych dowództw. Przejęły one kontrolę nad większością głównych miast. Część z nich otrzymywała broń i jedzenie od wojsk alianckich działających w ich rejonie. Brytyjczycy mieli niejednoznaczny stosunek do Aung Sana. W odróżnieniu od Force 136 niektórzy wyżsi oficerowie z Dowództwa Azji Południowo-Wschodniej chcieli go postawić przed sądem za jego przedwojenną działalność; był wówczas ścigany listem gończym.
Współpraca z aliantami.
15 maja 1945 r. Aung San spotkał się z gen. Williamem Slimem, dowódcą brytyjskiej 14 Armii działającej na obszarze Birmy. Miał nadzieję, że BNA zostanie zaakceptowana jako formacja aliancka. Jednakże Brytyjczycy zażądali rozbrojenia jej na obszarach, gdzie walki się już zakończyły. Oficerowie i żołnierze mieli wejść w skład nowej Armii Birmańskiej podległej Brytyjczykom. Aung San zgodził się na to i BNA została przemianowana na Patriotyczne Oddziały Birmańskie. Wzięły one jeszcze udział w wyzwalaniu południowej części Birmy. Po zakończeniu działań wojennych część b. żołnierzy BNA wstąpiło do stworzonej przez Aung Sana milicji podporządkowanej partii PVO.
Istnieją kontrowersje co do liczebności Birmańskiej Armii Narodowej. W literaturze spotyka się informacje mówiące, że liczyła ona ok. 50 tys. ludzi w 1943 r. i aż ok. 200 tys. ludzi pod koniec swojego istnienia. Najprawdopodobniej nigdy jednak nie osiągnęła takiego stanu liczebnego, a powyższe liczby istniały tylko na papierze.

</doc>
<doc id="893245" url="https://pl.wikipedia.org/wiki?curid=893245" title="Barbara Halmirska">
Barbara Halmirska

Barbara Halmirska, właściwie "Barbara Pestrakiewicz" (ur. 2 grudnia 1899 w Warszawie, zm. 27 stycznia 1973 w Warszawie) – polska aktorka filmowa i teatralna, a także śpiewaczka.
Życiorys.
Karierę sceniczną rozpoczęła w 1922 roku w warszawskim kabarecie "Stańczyk". Następnie grała w teatrach muzycznych w Częstochowie, Wilnie, Poznaniu, Warszawie, Lwowie i Bydgoszczy.
W 1941 roku grała w jawnym warszawskim teatrze rewiowym. Po wojnie występowała początkowo w Toruniu, a następnie w latach 1947-1949 w łódzkim Teatrze Literacko-Satyrycznym Osa, a w latach 1949-1971 należała do zespołu warszawskiego Teatru Syrena.
Pochowana na cmentarzu Powązkowskim w Warszawie (kwatera d-7-8).

</doc>
<doc id="893252" url="https://pl.wikipedia.org/wiki?curid=893252" title="Adam Sikora (filozof)">
Adam Sikora (filozof)

Adam Sikora (ur. 6 lutego 1927 w Lublinie, zm. 3 stycznia 2011) - polski filozof. Profesor Uniwersytetu Warszawskiego, do przejścia na emeryturę zatrudniony w Instytucie Filozofii. Historyk filozofii i myśli społecznej, zajmujący się głównie problematyką XIX wieku. Pochowany na Cmentarzu Bródnowskim (kwatera 27C-1-22).

</doc>
<doc id="893257" url="https://pl.wikipedia.org/wiki?curid=893257" title="Škoda Joyster">
Škoda Joyster

Škoda Joyster − samochód koncepcyjny czeskiej marki Škoda zaprezentowany podczas targów motoryzacyjnych w Paryżu w 2006 roku. Auto zostało zaprojektowane dla młodych osób.
Auto to trzydrzwiowy hatchback o sportowych proporcjach zaprojektowany z myślą o młodych nabywcach, których Škoda pragnie przyciągnąć futurystycznym designem nowego modelu. Pośród odważnej stylistyki modelu zastosowano w nim najnowsze rozwiązania techniczne: reflektory wykonane w technologii LED, nowoczesny zestaw audio oraz elektronikę pokładową. Innowacją w aucie jest panoramiczny odsuwany dach oraz rozkładana ławka piknikowa ukryta w dwudzielnej klapie bagażnika. 
Prace nad autem zostały wstrzymane już w 2007 roku. Model Joyster musiał ustąpić miejsca Škodzie Citigo.

</doc>
<doc id="893271" url="https://pl.wikipedia.org/wiki?curid=893271" title="Zamach na iracki parlament (2007)">
Zamach na iracki parlament (2007)

Zamach na iracki parlament – samobójczy atak na iracką Radę Reprezentantów (znajdującą się w zielonej strefie), dokonany 12 kwietnia 2007 roku przez ochroniarza jednego z sunnickich deputowanych. W wyniku eksplozji zginęło 8 osób (w tym dwóch – według innych źródeł zaś trzech – deputowanych: Mohammed Awad z partii Sunnicki Dialog Narodowy, Taha al-Liheibi – członek Zjednoczonego Sojuszu Irackiego oraz jeden niezidentyfikowany członek parlamentu). 23 osoby zostały ranne. O dokonanie zamachu podejrzewany był ochroniarz jednego z sunnickich deputowanych.

</doc>
<doc id="893275" url="https://pl.wikipedia.org/wiki?curid=893275" title="Urban Exploration">
Urban Exploration



</doc>
<doc id="893276" url="https://pl.wikipedia.org/wiki?curid=893276" title="Myśli i Ludzie">
Myśli i Ludzie

Myśli i Ludzie – seria wydawnicza istniejąca od 1960 roku wydawana przez wydawnictwo Wiedza Powszechna. Poświęcona jest omówieniu działalności i poglądów filozofów, socjologów i pedagogów. Każdy tomik z serii zawiera krótką monografię jednej postaci lub omawianego kierunku i wybór najbardziej reprezentatywnych dla danego myśliciela lub szkoły pism.

</doc>
<doc id="893282" url="https://pl.wikipedia.org/wiki?curid=893282" title="Schronisko dla zwierząt">
Schronisko dla zwierząt

Schronisko dla zwierząt – placówka przeznaczona dla bezdomnych zwierząt domowych, w której otoczone są one podstawową opieką.
Schroniska dla zwierząt tworzone są zwykle z funduszy gmin oraz datków pieniężnych i rzeczowych od osób prywatnych i instytucji charytatywnych. Ich działalność jest podstawową formą rozwiązywania problemu bezpańskich zwierząt.
Tworzone są również schroniska komercyjne działające na zasadach zbliżonych do zasad gospodarki rynkowej – zwykle współpracujące z gminami – oraz placówki typowo komercyjne działające na zasadach "hoteli dla zwierząt". Te ostatnie nie są przeznaczone dla zwierząt bezdomnych, ale umożliwiają opiekunom pozostawienie (odpłatne) zwierząt na okres na przykład urlopu.
Do podstawowych form opieki świadczonej przez schroniska dla bezdomnych zwierząt należy zabezpieczenie zwierzętom bezpiecznego schronienia, pożywienia, podstawowej opieki weterynaryjnej (w wielu schroniskach także zabiegi sterylizacji/kastracji) oraz pomoc w znalezieniu nowych opiekunów.
Sytuacja prawna schronisk została doprecyzowana wraz z wejściem w życie 1 stycznia 2012 roku nowelizacji ustawy o ochronie zwierząt. Wprowadzono definicję legalną schroniska dla zwierząt jako miejsca przeznaczonego do opieki nad zwierzętami domowymi spełniającego warunki określone w ustawie z 11 marca 2004 roku o ochronie zdrowia zwierząt oraz zwalczaniu chorób zakaźnych zwierząt () (art. 4 pkt 25). Tym samym schroniska dla zwierząt stały się jednoznacznie formą działalności nadzorowanej przez inspekcję weterynaryjną według ustawy o ochronie zdrowia zwierząt oraz zwalczaniu chorób zakaźnych zwierząt. Ustawa o utrzymaniu czystości i porządku w gminach nie reguluje kwestii prowadzenia schronisk, nakłada jedynie na gminy obowiązek ochrony przed bezdomnymi zwierzętami (art. 3 i 7 ustawy). W ustawie o ochronie zwierząt z 1997 roku wprowadzono przepis (art. 11) o możliwości tworzenia takich placówek przez organizacje społeczne w porozumieniu z właściwymi organami samorządu terytorialnego. W zakresie prawa weterynaryjnego obowiązuje Ustawa o ochronie zdrowia zwierząt oraz zwalczaniu chorób zakaźnych zwierząt i Rozporządzenie Ministra Rolnictwa i Rozwoju Wsi z dnia 23 czerwca 2004 roku w sprawie szczegółowych wymagań weterynaryjnych dla prowadzenia schronisk dla zwierząt.
W 2013 roku w Polsce były zarejestrowane 173 schroniska. Część z nich działa pod patronatem Towarzystwa Opieki nad Zwierzętami w Polsce, regionalnych Towarzystw Opieki nad Zwierzętami oraz różnych fundacji.

</doc>
<doc id="893283" url="https://pl.wikipedia.org/wiki?curid=893283" title="Fair catch">
Fair catch

Fair catch, złapanie bezkontaktowe to pojęcie w futbolu amerykańskim określające sytuację, w której zawodnik drużyny przeciwnej sygnalizuje (przez zamachanie ręką) że rezygnuje z biegu z piłką. Do złapania bezkontaktowego może dojść po wykopie, wykopie z powietrza lub, w rzadkich wypadkach, po kopie na bramkę.
Jeśli zawodnik sygnalizujący "fair catch" złapie piłkę zanim uderzy ona o ziemię, gra zostaje natychmiast przerwana w miejscu jej chwycenia, a jego drużyna może rozpocząć pierwszą próbę ("1st down") od:
Jeżeli zawodnik, który zasygnalizował fair catch, złapie piłkę, po tym, jak odbije się ona od ziemi, gra jest zatrzymana w miejscu chwycenia piłki, ale drużyna odbierająca traci prawo do wykonania strzału na bramkę ("fair catch kick"). Podobnie dzieje się w przypadku, gdy piłkę chwyci inny zawodnik drużyny odbierającej niż ten, który zasygnalizował "fair catch".
Jeżeli piłka, po zasygnalizowaniu "fair catcha", dotknie zawodnika drużyny wykonującej kop, jakikolwiek gracz drużyny odbierającej może ją złapać i starać się z nią awansować.
Zawodnika, który wykonał "fair catch", nie wolno szarżować, gdyż grozi za to kara ("dead ball foul"). Nie wolno także przeszkadzać mu w dojściu do piłki oraz w jej chwyceniu.
Jeśli zawodnik, który wykonał "fair catch", awansuje z piłką, będzie to uznane za opóźnianie gry, a jego drużyna zostanie ukarana utratą jardów.

</doc>
<doc id="893288" url="https://pl.wikipedia.org/wiki?curid=893288" title="Danis Zaripow">
Danis Zaripow

Danis Zinnurowicz Zaripow (ros. Данис Зиннурович Зарипов; ur. 26 marca 1981 w Czelabińsku) – rosyjski hokeista narodowości tatarskiej, reprezentant Rosji, olimpijczyk.
Jego brat Marat (ur. 1990) został także hokeistą.
Kariera.
Wychowanek Mieczeła Czelabińsk. Wieloletni zawodnik Ak Barsu Kazań. Od maja 2013 gracz Mietałłurga Magnitogorsk związany dwuletnią umową. Od lipca 2017 ponownie zawodnik AK Barsu. Pod koniec lipca 2017 ogłoszono, że Zaripow został zdyskwalifikowany na dwa lata w okresie do 22 maja 2019 w związku z wykryciem w jego organizmie niedozwolonych substancji dopingujących w trakcie sezonu KHL (2016/2017). Po złożeniu apelacji sankcja została skrócona do sześciu miesięcy, w związku z czym kara została uznana za odbytą pod koniec października 2017 i wówczas Zaripow podpisał dwuletnią umowę z Ak Barsem Kazań. Mając już 40 lat w połowie 2021 przedłużył kontrakt o rok. W sezonie KHL (2022/2023) grał do 21 listopada 2022, po okresie trzech miesięcy wystąpił w spotkaniu 24 lutego 2023, który ogłoszono ostatnim w jego karierze.
Uczestniczył w turniejach mistrzostw świata w 2006, 2007, 2008, 2009, 2011, 2014, 2015 oraz zimowych igrzysk olimpijskich 2010.

</doc>
<doc id="893290" url="https://pl.wikipedia.org/wiki?curid=893290" title="QS-9000">
QS-9000

QS-9000 - system jakości dostawców na rynek motoryzacyjny. Podstawą tego systemu jest norma ISO 9001 z 1994 roku, rozszerzona o dodatkowe wymagania właściwe dla rynku motoryzacyjnego oraz specyficzne dla jej autorów, czyli wielkiej trójki producentów samochodowych (Chrysler, Ford, General Motors).

</doc>
<doc id="893299" url="https://pl.wikipedia.org/wiki?curid=893299" title="Jacek Królik">
Jacek Królik

Jacek Tadeusz Królik (ur. 2 grudnia 1967 w Krakowie) – polski gitarzysta, muzyk sesyjny, członek zespołu Grzegorza Turnaua, Andrzeja Sikorowskiego oraz grup muzycznych Królik, Kreszendo i występującego z Krzysztofem Cugowskim „Zespołu Mistrzów”, do 2009 członek zespołu Brathanki. Członek Akademii Fonograficznej ZPAV.
Życiorys.
Karierę gitarzysty rozpoczął w zespole Dekiel, który przyniósł jemu i innym muzykom grającym w tym zespole dużą popularność. W 1986 roku był współtwórcą zespołu Chłopcy z Placu Broni, który w 1987 roku zakwalifikował się do finału Festiwalu w Jarocinie. Na początku lat 90. nagrywał jako muzyk sesyjny. W 1993 roku współpracował z zespołem Lombard, z którym nagrał album "Afryka". Następnie grał w zespole „Dogs” występującym z Urszulą, z którą nagrał album "Biała droga". Udzielał się także w zespole Tilt. W 1994 roku poznał Grzegorza Ciechowskiego, z którym w 1996 roku nagrywał płytę "OjDADAna". Ponadto w tym czasie współpracował z Justyną Steczkowską, Renatą Przemyk i Krzysztofem Antkowiakiem. W 1995 roku społecznie nagrał gitary na płycie pt. „Nadzieja” z zespołem Zmartwychwstańcy z WSD Zmartwychwstańców w Krakowie.
Od 1996 roku do dziś jest stałym członkiem zespołu Grzegorza Turnaua, z którym nagrywa zarówno albumy studyjne artysty jak i muzykę filmową. W roku 1997 wziął udział w nagraniu płyty Kabaretu OT.TO „7777”. W latach 1998 i 1999 grał w zespole Edyty Górniak, uczestnicząc w jej trasie koncertowej, w wyniku której powstała płyta „Live ’99”. Jeszcze w 1999 roku został zaproszony przez Janusza Musa do grania w zespole Brathanki, w którym grał do jesieni 2009 roku. Razem z Ryszardem Sygitowiczem powołał do życia okazjonalny zespół gitarowy Giganci Gitary. W roku 2003 wziął udział razem z wieloma innymi wybitnymi muzykami w nagraniu płyty Anny Treter „Na południe”. W tym samym roku zaczął grać w krakowskim zespole smoothjazzowym „Kreszendo”, z którym nagrał płyty „Stało się” (2003) i „Tu i teraz” (2008).
W 2005 roku brał udział w nagrywaniu płyty Mai i Andrzeja Sikorowskich „Kraków-Saloniki”. W 2007 roku udzielał się w zespole Charming Beauties a także w Funk De Nite, z którym nagrał płytę „What!So What!”. W 2008 roku towarzyszył Grzegorzowi Turnauowi na „Koncercie wśród dźwigów” w Szczecinie, upamiętniającym wydarzenia ze Szczecińskiego Sierpnia '88, na którym polscy artyści wykonywali utwory z repertuaru grupy Republika. Grzegorz Turnau przy akompaniamencie gitarowym Jacka Królika wykonał utwory „Stojąc w kolejce” i „Śmierć na pięć” a w finale koncertu Jacek Królik wraz z zespołem Macieja Silskiego oraz innymi wykonawcami tego koncertu wykonał utwór „Nie pytaj o Polskę”. Razem z Grzegorzem Turnauem udzielał i udziela się na niemal wszystkich występach jako członek stałego zespołu a także w kameralnym duecie z Grzegorzem Turnauem w cyklu koncertów „Wieczór sowich piosenek”. W 2009 roku Jacek Królik po raz pierwszy skomponował muzykę filmową do komedii Juliusza Machulskiego „Ile waży Koń Trojański?”, którą nagrał z krakowskimi muzykami: Sławomirem Bernym (perkusja, instrumenty perkusyjne), Łukaszem Adamczykiem (gitara basowa), Michałem Jurkiewiczem (instrumenty klawiszowe, akordeon) i Agnieszką Jurkiewicz (flet). Jesienią 2009 roku uczestniczył w koncercie z Okazji 60. urodzin Andrzeja Sikorowskiego razem z kontrabasistą Tomaszem Kupcem jako sekcja instrumentalna. Na gitarze akustycznej towarzyszy na koncertach Andrzejowi oraz Mai Sikorowskim. W latach 2008 - 2014 udzielał się w autorskim projekcie Michała Jurkiewicza „Śrubki” razem z m.in. Łukaszem Adamczykiem, Sławomirem Bernym, Leszkiem Szczerbą i Wojtkiem Fedkowiczem. Razem z grupą „Śrubki” Jacek Królik wziął udział w nagraniu dwóch autorskich płyt Michała Jurkiewicza: „Śrubki” (2010) oraz „Gra mandolina” (2012) a także albumu Andrzeja i Mai Sikorowskich „Sprawa rodzinna” (2010). Razem z Markiem Napiórkowskim zagrał szereg koncertów promujących nowe modele gitar elektroakustycznych Yamaha. W latach 2011 – 2014 był członkiem zespołu Haliny Mlynkovej, z którą nagrał dwa albumy: „Etnoteka” (2011) oraz „Po drugiej stronie lustra” (2013). W 2012 roku współpracował z zespołem Wu-Hae, z którym nagrał album „"Merry crisis and a happy new fear”." Razem z zespołem Wu-Hae wystąpił gościnnie podczas koncertu w Muzeum Lotnictwa Polskiego w Krakowie. Ponadto udzielał się jako muzyk sesyjny w projektach muzycznych takich wykonawców jak: Ola Bieńkowska czy Monika Gawrońska oraz na licznych warsztatach i festiwalach gitarowych, m.in. „Solo życia”. Uczestniczył w nagraniu jingli radiowych m.in. Radia Leliwa, Antyradia oraz Polskiego Radia Białystok. Od 2015 roku wraz z Robertem Chojnackim, Mieczysławem Jureckim, Ryszardem Sygitowiczem i Tomaszem Zeliszewskim współtworzy zespół WIEKO, który wydał w 2016 roku album „Błękitny dym” oraz nagrany dla celów charytatywnych fundacji „Mimo wszystko” Anny Dymnej - „Czarodziejski winyl”, z udziałem takich gości, jak m.in.: Wanda Kwietniewska, Majka Jeżowska, Zbigniew Wodecki, Marek Piekarczyk, Grzegorz Turnau, Andrzej Sikorowski czy Adam Nowak. Brał udział również w nagraniach utworów Roberta Chojnackiego.
5 grudnia 2017 roku w krakowskim klubie Forty Kleparz odbył się koncert z okazji 50 urodzin Jacka Królika. W pierwszej części koncertu wystąpił on ze swoim zespołem w składzie: Łukasz Adamczyk (gitara basowa), Michał Jurkiewicz (instrumenty klawiszowe), Wojtek Fedkowicz (perkusja), natomiast w drugiej w towarzystwie zespołu giganci gitary: Ryszard Sygitowicz (gitara), Mieczysław Jurecki (gitara basowa), Wojtek Fedkowicz (perkusja) oraz gościnnie Wojciech Cugowski. Ponadto gościnnie w koncercie udział wzięli: Andrzej Sikorowski, Grzegorz Turnau, Marcin Furmański i Robert Chojnacki. Koncert zakończyło półtoragodzinne urodzinowe jam session z udziałem wielu muzyków. Koncert zbiegał się z premierą solowej płyty „Królik” nagranej w składzie: Królik, Adamczyk, Jurkiewicz, Fedkowicz, z gościnnym udziałem Roberta Kubiszyna (gitara basowa) oraz Ryszarda Sygitowicza (gitara). Album otrzymał nominację do nagrody Fryderyki 2018 w kategorii „Fonograficzny debiut roku”.
Obecnie nagrywa i koncertuje jako stały członek zespołów Grzegorza Turnaua oraz Andrzeja Sikorowskiego. Ponadto współpracuje z Krzysztofem Cugowskim (Zespół Mistrzów), Robertem Chojnackim oraz w projektach muzycznych m.in. Zbigniewa Preisnera czy Jana Kantego Pawluśkiewicza. Występuje ze swoim akustycznym trio z Łukaszem Adamczykiem (gitara basowa) oraz Mirosławem Hadym (instrumenty perkusyjne) oraz z grupą Yamaha Recording Band (z Wojtkiem Olszakiem, Wiktorem Tatarkiem, Michałem Grottem i Hubertem Kostyrą). Jest endorserem i użytkownikiem sprzętu takich firm, jak: Ernie Ball, Yamaha, Washburn, Randall, AER, T-Rex.

</doc>
<doc id="893300" url="https://pl.wikipedia.org/wiki?curid=893300" title="Dworzysk">
Dworzysk

3 miejscowości w Polsce:

</doc>
<doc id="893303" url="https://pl.wikipedia.org/wiki?curid=893303" title="Zamach na iracki parlament">
Zamach na iracki parlament



</doc>
<doc id="893304" url="https://pl.wikipedia.org/wiki?curid=893304" title="HD 37124 b">
HD 37124 b

HD 37124 b – planeta pozasłoneczna okrążająca gwiazdę HD 37124.
Jest to gazowy olbrzym odkryty w 1999 r., który krąży blisko wewnętrznej krawędzi ekosfery gwiazdy. To oznacza, że planeta jest nasłoneczniona podobnie do Wenus i w związku z tym zapewne zbyt ciepła, by na powierzchni jej księżyców mogło rozwinąć się życie.

</doc>
<doc id="893309" url="https://pl.wikipedia.org/wiki?curid=893309" title="Orbcomm">
Orbcomm

Orbcomm to przedsiębiorstwo telekomunikacyjne mające swoją siedzibę w Dulles w stanie Wirginia. Przedsiębiorstwo dysponuje siecią do przesyłu danych drogą satelitarną, która swoim zasięgiem obejmuje prawie całą powierzchnię Ziemi w tym dużą część obszarów podbiegunowych. Przesyłane są dane w formie tekstowej. Główne zastosowania to śledzenie kontenerów, położenia maszyn i przesył pomiarów zbieranych automatycznie.
Satelity.
System Orbcomm opiera się na 30 małych sztucznych satelitach, okrążających Ziemię na wysokości ok. 800 km (Low Earth Orbit). Satelity otrzymują dane bezpośrednio z małych nadajników i przesyłają je do odbiornika lub przez odpowiednią bramę do internetu (E-Mail lub X.400). Orbcomm gwarantuje, że 90% wiadomości dociera do adresata w ciągu 6 minut.
Satelity telekomunikacyjne o mocy 160 W mają masę ok. 45 kg. Na orbitę są wynoszone przez rakiety Pegasus odpalane z samolotów.
Uplink i downlink.
Do przesyłania danych używane jest pasmo VHF – ok. 137 MHz oraz ok. 150 MHz. Prędkość przesyłu danych w kierunku do satelity (uplink) wynosi 4,8 kbit/s, w odwrotnym kierunku (downlink) – 2,4 kbit/s (modulowany fazowo).

</doc>
<doc id="893310" url="https://pl.wikipedia.org/wiki?curid=893310" title="Dworzysk (powiat białostocki)">
Dworzysk (powiat białostocki)

Dworzysk – kolonia w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Anielskiej w Czarnej Wsi.

</doc>
<doc id="893311" url="https://pl.wikipedia.org/wiki?curid=893311" title="HD 37124 c">
HD 37124 c

HD 37124 c – planeta pozasłoneczna okrążająca gwiazdę HD 37124. Odkryta w 2005 r. metodą pomiaru zmian prędkości radialnej gwiazdy jako trzecia planeta w tym układzie.
HD 37124 c to gazowy olbrzym, okrążający swą gwiazdę w ciągu około 885 dni w średniej odległości 1,71 au, czyli dalej niż Mars obiega Słońce. Masa minimalna tej planety to 0,65 mas Jowisza.

</doc>
<doc id="893316" url="https://pl.wikipedia.org/wiki?curid=893316" title="HD 37124 d">
HD 37124 d

HD 37124 d – planeta pozasłoneczna okrążająca gwiazdę HD 37124 położoną w gwiazdozbiorze Byka. Jest to gazowy olbrzym o masie minimalnej ok. 0,7 masy Jowisza. Jeden obieg wokół gwiazdy zajmuje mu ok. 1862 dni.
HD 37124 d została odkryta w 2002 r. metodą pomiaru zmian prędkości radialnej gwiazdy, jako druga planeta w tym układzie. Początkowo nosiła nazwę HD 37124 c, jednak została przemianowana na HD 37124 d po odkryciu w 2005 r. trzeciej planety, która przejęła jej stare oznaczenie. Obecne oznaczenia b, c, d odpowiadają odległości planet od gwiazdy – b to planeta najbliższa, d – najdalsza, jednak w 2005 nie było to pewne, gdyż według wyliczeń zespołu Stevena Vogta planeta d mogła krążyć albo bardzo blisko (0,17 au), albo daleko od swej gwiazdy (3,19 au). Późniejsze badania dowiodły, że HD 37124 d jest jednak najdalszą planetą w tym układzie, jej średnią odległość od gwiazdy wyliczono na ok. 2,8 au, czyli niewiele mniej niż wartość 2,95 au podana w pracy odkrywców tej planety opublikowanej w 2003 roku.

</doc>
<doc id="893321" url="https://pl.wikipedia.org/wiki?curid=893321" title="Deportivo Municipal La Paz">
Deportivo Municipal La Paz

Club Deportivo Municipal - boliwijski klub piłkarski z siedzibą w mieście La Paz.
Historia.
Założony w 1944 roku klub Municipal awansował do pierwszej ligi boliwijskiej (w owym czasie półzawodowej) w 1953 roku. Największe sukcesy osiągnął w latach 60. XX wieku, kiedy dwukrotnie został mistrzem Boliwii. Dzięki temu Municipal miał okazję zagrać w Copa Libertadores. W dwóch występach rozegrał 14 meczów, z których 5 wygrał, 1 zremisował i 8 przegrał, zdobywając 29 i tracąc 36 bramek. W 1985 roku Municipal spadł z pierwszej ligi i jak dotąd do niej nie wrócił. Obecnie występuje w lidze regionalnej.

</doc>
<doc id="893323" url="https://pl.wikipedia.org/wiki?curid=893323" title="Bezprzewodowe USB">
Bezprzewodowe USB

Bezprzewodowe USB, WUSB () – szerokopasmowy, o krótkim zasięgu protokół komunikacji bezprzewodowej pozwalający jeszcze bardziej zwiększyć dostępność standardu USB. Łączy on dużą przepustowość danych i prostotę użycia, charakterystyczną dla portów USB 2.0 i 3.0, z techniką bezprzewodową. Standard "Certified Wireless USB" oparty jest na technice "Ultra WideBand", posiada zdolności przesyłania danych z szybkością 480 Mbit/s na odległość 3 metrów lub 110 Mbit/s nie dalej niż na 10 m, a przystosowany jest do pracy w zakresie od 3,1 do 10,6 GHz. Jego następca "Certified Wireless USB" 1.1 przewiduje już pracę z prędkością 1 Gbit/s wykorzystując częstotliwości powyżej 60 GHz, a także obsługę dłuższych kodów PIN i większej liczby języków, oraz mniejsze zużycie energii.
Rozwiązanie bezprzewodowego USB znane jest także pod nazwą WUSB, jednak organizacja "USB Implementers Forum" nie zaleca jej używania, proponując w zamian nazwę "Certified Wireless USB" dla odróżnienia jej od konkurencyjnych rozwiązań działających na podobnych zasadach. 
Zastosowanie.
Bezprzewodowe USB może być stosowane w urządzeniach, które obecnie podłączane są przez typowy port USB, na przykład kontrolerach gier, drukarkach, skanerach, cyfrowych aparatach fotograficznych i kamerach, dyskach twardych oraz pamięciach flash. Coraz częściej ta technika komunikacji używana jest przez karty Wi-Fi oraz bezprzewodowe myszki i klawiatury. Może być również wykorzystywana do przesyłania strumieni wideo.

</doc>
<doc id="893324" url="https://pl.wikipedia.org/wiki?curid=893324" title="Club Deportivo Municipal">
Club Deportivo Municipal



</doc>
<doc id="893326" url="https://pl.wikipedia.org/wiki?curid=893326" title="Romano Denneboom">
Romano Denneboom

Romano Denneboom (ur. 29 stycznia 1981 w Schiedam) – piłkarz holenderski grający na pozycji skrzydłowego.
Kariera klubowa.
Rodzice Dennbooma pochodzą z Surinamu, ale Romano urodził się już w Holandii, w miejscowości Schiedam. Jest wychowankiem małego klubu VV Spijkenisse, a pierwszym profesjonalnym klubem w karierze był SC Heerenveen. To w jego barwach Denneboom zadebiutował 6 lutego 1999 roku w Eredivisie, w przegranym 2:3 meczu z Willem II Tilburg. W Heerenveen przez pierwsze 3 sezony był jednak tylko rezerwowym zawodnikiem, a w linii ataku pewne miejsce mieli wtedy Jeffrey Talan, Radoslav Samardžić czy Henry Onwuzuruike. W 2000 roku Denneboom został z Heerenveen wicemistrzem Holandii, a jego udział w tym sukcesie to 17 meczów i 4 gole. W 2001 roku występował w Lidze Mistrzów, z której holenderski zespół odpadł już po pierwszej fazie grupowej. W sezonie 2002/2003 zdobył 10 goli w lidze będąc najskuteczniejszym graczem drużyny, a latem przeniósł się do Willem II. Tam spędził jednak tylko jeden sezon i do tego średnio udany. Zdobył 5 goli w lidze, a z zespołem z Tilburga zajął 7. miejsce. Od lata 2004 do lata 2007 Denneboom był zawodnikiem NEC Nijmegen, do którego przeszedł na zasadzie wolnego transferu. Co sezon był jednym z najskuteczniejszych zawodników w zespole, a w linii ataku grał m.in. z Polakiem Andrzejem Niedzielanem.
W 2007 roku Denneboom przeszedł do FC Twente, z którym w sezonie 2009/2010 był mistrzem Holandii (rozegrał jeden mecz). Na początku 2010 roku został wypożyczony do Sparty Rotterdam, a latem 2010 stał się wolnym zawodnikiem. W 2011 roku został piłkarzem Arminii Bielefeld. Później grał w amatorskich Harkemase Boys i FC Lienden.
Kariera reprezentacyjna.
W reprezentacji Holandii Denneboom zadebiutował 3 września 2004 w wygranym 3:0 meczu z Liechtensteinem. W pierwszej połowie nie spisał się udanie i po przerwie został zmieniony przez Dirka Kuijta. Był to jego jedyny mecz w kadrze prowadzonej przez Marco van Bastena.

</doc>
<doc id="893327" url="https://pl.wikipedia.org/wiki?curid=893327" title="Horodnianka (gmina Czarna Białostocka)">
Horodnianka (gmina Czarna Białostocka)

Horodnianka – kolonia w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwało 40 osób, wśród których 26 było wyznania rzymskokatolickiego, 6 prawosławnego a 8 mojżeszowego. Wszyscy mieszkańcy zadeklarowali polską przynależność narodową. We wsi było 7 budynków mieszkalnych.
Część wsi Horodnianka. Potocznie nazywana „Stare Nadleśnictwo”.

</doc>
<doc id="893332" url="https://pl.wikipedia.org/wiki?curid=893332" title="Michael Rensing">
Michael Rensing

Michael Rensing (ur. 14 maja 1984 w Lingen) – niemiecki piłkarz występujący na pozycji bramkarza. Były reprezentant Niemiec U-21. Od 2013 zawodnik Fortuny Düsseldorf.
Życiorys.
Michael Rensing przyszedł do drużyny Bayernu Monachium w 2000 roku z klubu TuS Lingen, w którym grał wcześniej.
Swój debiut w Bundeslidze zanotował 21 lutego 2004 roku, kiedy to rozegrał 90 minut w wygranym 1:0 pojedynku z Hamburgerem SV.
W sezonie 2004/2005 Rensing wystąpił w dwóch meczach w lidze: z drużyną 1. FC Kaiserslautern, gdzie Bayern wygrał 4:0, i z drużyną FSV Mainz 05, także wygranym przez Bawarczyków, 4:2.
Rensing zagrał w sześciu meczach w lidze w sezonie 2005/2006, zachował czyste konto na meczu przeciwko drużynie Arminia Bielefeld. Debiutował w Lidze Mistrzów 21 lutego 2006 roku na meczu przeciwko A.C. Milan, zastępując kontuzjowanego Kahna. Bayern zremisował wówczas 1:1.
21 grudnia 2010 poinformowano, że bramkarz podpisał umowę ważną do 30.06.2011 z 1. FC Köln.

</doc>
<doc id="893333" url="https://pl.wikipedia.org/wiki?curid=893333" title="Serwer faksowy">
Serwer faksowy

Serwer faksowy – oprogramowanie pracujące na komputerze wyposażonym w minimum jeden faks-modem (lub kartę faksową) podłączony do linii telefonicznej. Zadaniem serwera faksowego jest zamiana dokumentu otrzymanego od użytkownika na faks i wysłanie go do odbiorcy oraz odbieranie przychodzących faksów i przekazanie ich do użytkowników. Użytkownicy mogą komunikować się z serwerem faksowym poprzez LAN (sieć lokalną) lub Internet.

</doc>
<doc id="893334" url="https://pl.wikipedia.org/wiki?curid=893334" title="Chirurdzy (seria 3)">
Chirurdzy (seria 3)

Trzeci sezon amerykańskiego serialu medycznego "Chirurdzy" wyświetlany na antenie telewizji ABC. Premiera w Stanach Zjednoczonych miała miejsce 21 września 2006, a finał sezonu 17 maja 2007. Sezon wyprodukowany przez Touchstone Television we współpracy z Shondaland oraz The Mark Gordon Company.
Time Has Come Today.
Streszczenie.
Izzie nie może się pozbierać po stracie Denny'ego. Cristina i Meredith bezskutecznie starają się ją pocieszyć. W końcu Izzie postanawia urządzić dla ukochanego sziwę. Tymczasem do szpitala trafia kobieta zarażona tajemniczą chorobą. Okazuje się, że to dżuma. Wszyscy, którzy mieli z nią kontakt (w tym Derek i George), zostają poddani kwarantannie.
Adele stawia Richardowi ultimatum. Stażyści wspominają dzień, w którym się poznali.
I Am a Tree.
Streszczenie.
Cristina w dość nietypowych okolicznościach poznaje rodziców Burke'a. Addison znajduje majtki Meredith w kieszeni marynarki Dereka. Z zemsty wiesza je na tablicy ogłoszeń. Montgomery bierze dzień urlopu i postanawia topić smutki w alkoholu. Załamana Izzie nie jest w stanie znaleźć sobie miejsca. Ulgę przynosi jej jedynie pieczenie ciastek. Dr Webber odkrywa tajemnicę Callie. Lekarze ratują życie chłopca, którego przebiło drzewo. Jedna z pacjentek dowiaduje się, że ma raka płuc. Postanawia do końca korzystać z życia. Meredith nie potrafi wybrać pomiędzy Derekiem a Finnem. W końcu dziewczyn decyduje, że najpierw musi pochodzić z nimi na randki, by dokonać właściwego wyboru. Derek mówi Addison, że ich małżeństwo jest już skończone, gdy w jej apartamencie wpada na Marka Sloana.
Sometimes a Fantasy.
Streszczenie.
George ma dość mieszkania z Callie. Tymczasem ona złości się, że ten zniechęcił jej pacjenta do operacji. Napięcie między parą wzrasta, w rezultacie Callie wyprowadza się do hotelu. Obserwując poczynania Burke'a, Cristina postanawia mu pomóc. Alex zajmuje się młodą pacjentką, odporną na ból. Mark wyznaje miłość Addison. Izzie udaje się do Seattle Grace, by prosić o drugą szansę. Targające nią wątpliwości nie pozwalają jej jednak przekroczyć progu szpitala. Meredith odkrywa, że randkowanie z dwoma mężczyznami nie jest tak łatwe jak myślała.
What I Am.
Streszczenie.
Do grona chirurgów Seattle Grace dołącza stary znajomy Dereka i Addison – Mark Sloan. Meredith dostaje nagłego ataku wyrostka. Odkrywa dzięki temu uroki morfiny i życzliwą stronę Addison. Meredith dokonuje ostatecznego wyboru pomiędzy Finnem i Derekiem. Ciężarna pacjentka Addison nie wyraża zgody na przeprowadzenie cesarskiego cięcia, gdyż upiera się przy naturalnym porodzie. Izzie spotyka się z ojcem Denny’ego, który na początku rozmowy jest do niej wrogo nastawiony. Uważa on, że dziewczyna związała się z jego synem dla pieniędzy. Po dłuższej rozmowie wręcza jej kopertę, w której jest czek na 8,7 miliona dolarów. Podaje też klucz do odsłuchania wiadomości od jego syna, którą Denny pozostawił tuż przed śmiercią. Skrywając mroczny sekret, Burke zostaje dopuszczony do operacji. Addison nie może sobie poradzić z wyrzutami sumienia dręczącymi ją z powodu wydarzeń przeszłości.
Oh, the Guilt.
Streszczenie.
Izzie nie wie, co zrobić z pieniędzmi od Denny’ego. Tymczasem w szpitalu trwa seminarium dotyczące śmiertelności pacjentów, które sprawia, że w stażystach odzywa się poczucie winy. Addison i Derek porozumiewają się w sprawie rozwodu. Addison przyznaje, że związek z Markiem był dla niej czymś więcej niż tylko epizodem. Meredith informuje Dereka o jej "ostatecznym wyborze". Reakcja neurochirurga nieco ją zaskakuje. Callie zastanawia się, jak powiedzieć George'owi o nocy spędzonej ze Sloanem. Do szpitala trafia para, która dosłownie nie może się od siebie "oderwać".
Let The Angels Commit.
Streszczenie.
W dość niecodziennych okolicznościach Meredith poznaje siostrę Dereka – Nancy. Kobieta nie jest zadowolona z faktu, iż jej brat spotyka się ze stażystką. Derek prosi Meredith, aby ta dała mu czas na poukładanie różnych spraw. Izzie wraca do pracy w charakterze obserwatora. Jest ona na okresie próbnym – każdego dnia przypisana innemu stażyście. Addison zajmuje się pacjentką z dwoma macicami. Burke narzeka nadal na problemy z ręką, dlatego Cristina asystuje mu przy wszystkich operacjach.
Where The Boys Are.
Streszczenie.
Męska część zespołu z Seattle Grace, oprócz Sloana, wyjeżdża na camping do lasu. Dochodzi tam do bójki między Aleksem a George'em, w której ucierpiał Walter – chłopak Joego. Preston zszywa głowę rannego, ale drży mu ręka, wszystko zauważa O'Malley. George dowiaduje się, że Callie spędziła noc z Sloanem. Derek postanawia zacząć wszystko od początku z Meredith. Bailey dobrze wie, że Christina wymazała jej nazwisko z rozpisu operacji. Postanawia dać jej nauczkę, przypisuje ją do pacjenta, który połknął pionki od gry Monopoly. Pacjentką Addison jest Jamie Carr, która wychodząc spod prysznica, skręciła nadgarstek. Po badaniach ginekologicznych okazuje się, że ten upadek spowodował śmierć jej nienarodzonego dziecka. Daniel-Donna, transpłciowa pacjentka Marka, chce usunąć swoje genitalia męskie, aby poczuć się jak kobieta. Po badaniach okazuje się, że ma raka piersi. Nie powinna poddać się operacji plastycznej, ale się na nią decyduje. Izzie jest przypisana do Sydney – rezydentki, która stwierdza, że ona nie radzi sobie po stracie Denny'ego. Opowiada swoją historię – jak była stażystką i straciła dziecko. Do szpitala zostaje przyjęty ojciec George'a.
Staring at the Sun.
Streszczenie.
Ojciec George'a ma złamany obojczyk, który nastawia Callie. Podczas rutynowych badań okazuje się, że Harold O'Malley ma raka przełyku. Zostaje on poddany zabiegowi kardiochirurgicznemu, aby można było usunąć guzy. George mówi Cristinie o drżeniu ręki Burke'a. Addison wyrzuca obrączkę do oceanu. Do szpitala trafia dziewczynka Mia, którą potrąciła jej niania. Izzie i Alex zajmują się Frankiem, który poddał się operacji plastycznej. Richard mówi Meredith, że nie będzie odwiedzał jej matki.
From A Whisper To A Scream.
Streszczenie.
Cristina obawia się, że sekret jej i Burke'a wyjdzie na jaw. George nie chce, aby jego ojca operował Preston. Prosi on konsultację dr Erikę Hahn kardiochirurga z Seattle Presbyterian, Yang jej asystuje. Panem O’Malleyem zajmuje się Izzie, która za dużo opowiada rodzicom George'a o jego sprawach miłosnych. Burke otrzymuje propozycję od Webbera, aby został nowym szefem. Richard chce odejść na emeryturę. Obecność Hahn powoduje niepewność u Christiny. Callie jest zła na Meredith, że to ona powiedziała Geroge'owi o nocy jej spędzonej z Markiem. Chce się z nią bić, ale Grey mówi, że to George jej o tym powiedział. Starszy mężczyzna Dickerson powoduje wypadek na rynku. Zostaje ranna kobieta, która jest w ciąży. Ranni z wypadku są operowani. Hahn potrzebuje pomocy Burke'a podczas operacji, ale on nie pozwala, aby Cristina mu asystowała. Wychodzi na jaw prawda o drżeniu ręki Prestona. Meredith nie rozumie, dlaczego Cristina jej o tym nie powiedziała. Yang nie wytrzymuje presji związanej z sekretem drżenia ręki, postanawia wszystko powiedzieć Webberowi.
Don't Stand So Close to Me.
Streszczenie.
Wszyscy stażyści, oprócz Meredith, unikają Cristiny. Burke winni Dereka za drżenie jego ręki. Szuka lekarza, który by go zoperował. Christina asystuje Hahn podczas operacji Harolda O’Malleya i podczas całego zabiegu obserwuje George'a wraz z Prestonem. Do szpitala zostaje przyjęta na poród Molly, siostra Meredith, o której istnieniu ona nie wiedziała. Addison podczas porodu asystuje Grey. Bailey nie podoba się, że Cristina i Burke nie ponieśli żadnych konsekwencji. Wszyscy stażyści zostają przydzieleni do operacji rozdzielenia 22-letnich bliźniąt syjamskich. Jeden z bliźniaków chce się ożenić i potrzebuje więcej intymności. Do tej operacji są potrzebni wszyscy lekarze. Derek nie wierzy w swoje umiejętności lekarskie. Preston decyduje się poddać operacji, którą przeprowadzi Shepherd. Izzie asystuje Sloanowi podczas operacji.
Six Days, Part 1.
Streszczenie.
Ojciec George'a zostaje poddany operacji usunięcia guza. Prosi on przed zabiegiem, aby lekarze wycięli guza w całości. Podczas operacji okazuje się, że Herold ma już przerzuty na inne narządy. Meredith ciągle chrapie w nocy, więc Derek śpi na kanapie w salonie. Siostrzenica Grey musi być operowana. W szpitalu pojawia się Thatcher, ojciec Meredith, który bardzo troszczy się o swoją wnuczkę. Addison przyznaje się Callie, ze poddała się aborcji, a ojcem dziecka był Sloan. Do szpitala trafia Heather Douglas, która ma skrzywiony kręgosłup o 90 stopni. Callie proponuje operację wyprostowania za pomocą tytanowego pręta. Izzie chce asystować w czasie tej operacji, ale Bailey nie chce się zgodzić. Stevens nadal nie zrealizowała czeku od Denny'ego. Postanawia go zrealizować, aby uczestniczyć w tak rzadkiej operacji. Okazuje się, że firma ubezpieczeniowa nie pokryje kosztów operacji. Burke poddaje się operacji usunięcia krwiaka, który powodował drżenie ręki. Nie chce powiedzieć Cristinie, czy operacja się udała. Preston i Yang nadal z sobą nie rozmawiają.
Six Days, Part 2.
Streszczenie.
Rodzina O’Malleyów musi podjąć decyzję o podtrzymywaniu życia Harolda przez maszyny lub pozwolić jemu umrzeć. Bailey mówi George'owi o przerzutach raka jego ojca. Postanawiają odłączyć Harolda od maszyn. Anonimowy darczyńca wpłaca pieniądze na operację skoliozy Heather Douglas. Miranda wie, że to Izzie. Nie pozwala jednak jej operować, gdyż uważa, że stażystka znowu się zaangażowała emocjonalnie. Burke nie ma drżenia ręki, ale nadal nie rozmawia z Cristiną. Derek namawia Meredith, aby porozmawiała ze swoim ojcem. Dowiaduje się, że to jej matka zabroniła mu spotykać się z nią.
Great Expectations.
Streszczenie.
George nie potrafi sobie poradzić po stracie ojca. Swój smutek chce zastąpić seksem z Callie, później się jej oświadcza. Richard chce odejść na emeryturę. Cristina i Burke nadal nie rozmawiają ze sobą. Preston zaprasza do siebie na kolację Dereka z Meredith, podczas której Shepherd dowiaduje się, że Webber zaproponował stanowisko szefa Burke'owi. On odmawia Richardowi. Miranda chce otworzyć przychodnię przy szpitalu. Izzie postanawia jej pomóc, dając 8,7 miliona dolarów, które dostała od Denny'ego. Przychodnia będzie nosiła imię Denny'ego Duquette. Pacjentką Addison jest młoda, 23-letnia, kobieta Jilly, która ma raka jajników z przerzutami. Pacjentem Callie i Cristiny jest maratończyk, który zemdlał podczas biegu. Lekarze żeby uratować mu życie, rozcinają skalpelem obie nogi bez znieczulenia. Yang jest pod wrażeniem umiejętności Callie. Mark chce wyjechać z Seattle, ale gdy dowiaduje się, że Richard chce odejść na emeryturę, postanawia jednak zostać i wystartować w konkursie na nowego szefa. Burke oświadcza się Christinie.
Wishin' and Hopin'.
Streszczenie.
Matce Meredith powraca pamięć. Ellis Grey trafia do szpitala w związku z arytmią serca. Pamięta ona jedynie wszystko prócz ostatnich 5 lat. Meredith mówi jej, że ma chorobę Alzheimera, mieszka w domu starców. Ellis nie chce się zgodzić na zabieg, ale jej córka wyraża zgodę. Cristina zgadza się wyjść za mąż za Burke'a, ale nie będzie nosiła pierścionka zaręczynowego. Zostaje otwarta przychodnia im Denny'ego Duquette'a. Pierwszą pacjentką jest dziewczynka, którą przyprowadza ojciec. Prosi on lekarzy, aby uświadomili ją, jak używać akcesoriów higienicznych w czasie miesiączki. George ożenił się z Callie w Las Vegas. Życie lekarzy jest zagrożone, gdy krew pacjentki Marina jest uznane za toksyczną. Meredith, Cristina i Izzie próbują zamknąć ranę operacyjną pacjentki. Jedynie Sloan nie chce brać udziału w operacji.
Walk On Water.
Streszczenie.
Stażyści uczą się segregować chorych. Wydarza się wypadek – zderzenie kontenerowca z promem, jest wielu rannych. Webber wysyła stażystów na miejsce katastrofy. Jedynie Cristina zostaje na ostrym dyżurze. Alex znajduje kobietę w ciąży, którą przygniótł cementowy kołek. Cristina chce powiedzieć Meredith, że wychodzi za mąż za Burke'a, ale nie potrafi znaleźć właściwego momentu. Do Grey przychodzi dziewczynka, która nie odstępuje jej na krok. Meredith tamuje krwawienie nogi mężczyzny, który jest w szoku. Niechcący popycha ją i lekarka wpada do wody. Do Izzie przychodzi mężczyzna, który prosi o uratowanie jego przyjaciela. Ma on przygniecione nogi autem. George okłamuje pacjentkę, że odnalazł jej syna. Powiedział jej to tylko po to, żeby zgodziła się na operację. Wszyscy wiedzą, że Burke będzie się żenił z Cristiną, tylko Meredith o tym nie wie.
Drowning On Dry Land.
Streszczenie.
Alex jest odpowiedzialny za kontakt z rodzinami poszkodowanych w katastrofie. Brak systemu identyfikacji w niewielkim stopniu łagodzi frustrację członków rodziny. Alex wpada na pomysł robienia zdjęć polaroidem zmarłym niezidentyfikowanym ludziom. Izzie stara się pomóc pacjentowi przygniecionemu autem. Aby uratować mu życie, wierci mu w głowie dziury, aby wyrównać ciśnienie. Webber oznajmia, że skończył się jej okres próbny. Razem ze Sloanem proponują jej asystę podczas operacji pacjenta, któremu uratowała życie. George znajduje zaginionego chłopca, którego matce obiecał, że go odnajdzie. Cristina denerwuje się, że wszyscy wrócili, a nadal nie ma Meredith. Derek wyławia z wody Grey, która jest w hipotermii. Reanimuje ją w karetce. Addison, Burke, Webber i Bailey starają się ratować życie Meredith. Derek jest załamany, że może ją stracić.
Some Kind of Miracle.
Streszczenie.
Zespół lekarzy w Seattle Grace kontynuuje walkę o życie Meredith, która tymczasem zapada w śmierć kliniczną. Derek krzyczy na Elise Grey, uważa, że to, co stało się Meredith, jest jej winą.
Po pacjentkę, którą uratował Alex przychodzi jej potencjalna rodzina. Okazuje się jednak, że kobieta nie jest ich córką. Matka Grey umiera mimo pomocy lekarskiej. Cristina widząc koleżankę prawie martwą, idzie na zakupy i do baru. Burke przekonuje ją, że lepiej, by pożegnała się ze swoją najlepsza przyjaciółką. Gdy stan Grey jest krytyczny, przychodzi do niej Yang, prosząc, by jeszcze raz spróbować reanimować koleżankę. Lekarze pod presją Cristiny ostatecznie ratują życie Meredith. Yang mówi jej, że wychodzi za mąż. Grey domyśla się, że jej matka nie żyje, co potwierdza jej Derek. Addison daje szanse Sloanowi, pod warunkiem że nie będzie uprawiał seksu przez 60 dni.
Scars and Souvenirs.
Streszczenie.
W szpitalu pojawia się kandydat na nowego szefa chirurgii. Jest nim Colin Marlow. Okazuje się on byłym kochankiem Cristiny. Marlow powoduje niemiłą rywalizację pomiędzy lekarzami. Pacjentem Izzy jest starszy mężczyzna, który ma w ciele nabój z wojny koreańskiej. Wdała się infekcja, więc lekarze muszą usunąć pocisk. Scofieldowi zależy, aby określić, do kogo należała kula, ale po tylu latach staje się to niemożliwe.
Helen Crawford, znajoma Dereka, została przyjęta na wycięcie guza mózgu. Shepherd postanawia wyciąć cały guz, aby nie musiała wracać na kolejny zabieg. Podczas operacji dochodzi do zatrzymania akcji serca. Derek otwiera klatkę piersiową, wykonuje masaż na otwartym sercu, nie prosząc o pomoc Burke'a.
Susan, macocha Grey, przekonuje Meredith do kolacji z jej ojcem Thatcherem. Grey chce, aby ta kolacja była u niej u domu. Przychodzi na nią także Derek.
Wychodzi na jaw, że Callie jest bardzo bogata. George prosi o wsparcie Izzy. Razem piją alkohol, a następnego poranka Izzie leży naga z George'em w łóżku.
Sloan wykonuje zabieg rekonstrukcji oczodołu Jane Doe. Występują komplikacje, więc Addison musi ratować dziecko. Twierdzi ona, ze chciał on tą operacją zaimponować Marlowowi. Alex przeprasza pacjentkę, że przez jego radę o zdecydowaniu się na operację, mogła urodzić za wcześnie.
My Favorite Mistake.
George nie pamięta nocy spędzonej z Izzy. Niespodziewanie odwiedza Calie jej ojciec, który uważa, że córka popełniła błąd, wychodząc za mąż. Po kilku godzinach George przypomina sobie poprzednią noc. Rozmawia z Izzy, dochodzą do wniosków, że ich wspólna noc pozostanie tajemnicą.
Colin Marlow przedstawia zarządowi plan 10-letni dla szpitala. Nie jest tym zachwycony Richard, gdyż kandydat chce zmienić zasady panujące w szpitalu. Sloan nie przedstawia żadnego planu długoterminowego na rozwój szpitala. Uważa, że ważne jest ”tu i teraz”, chwali się zarządowi przychodnią Mirandy. Mark staje się najlepszym kandydatem według zarządu szpitala.
Sloan przeprowadza operację rekonstrukcji twarzy Jane Doe. Alex pomaga jej podjąć decyzję, którą wybrać twarz. Pokazuje pacjentce rysunki twarzy i opowiada o każdej z nich jak o realnej osobie. Sloan wybiera Meredith, aby wykonała pobranie kości do przeszczepu dla Jane. Derek stwierdza, że Mark chce wykorzystać Grey, aby zdobyć kilka dodatkowych punktów u szefa.
Pacjentem Cristiny jest pracownik budowlany, który ma cukrzycę typu II. Nie daje się uratować jego nogi. Pani Rogerson jest pacjentką Izzy, której córka jest zbyt opiekuńcza.
Time After Time.
Streszczenie.
Hannah, Córka Izzy, którą lekarka oddała do adopcji, gdy była nastolatką, cierpi na białaczkę i potrzebuje przeszczepu szpiku kostnego. Miranda wspiera Stevens, która oddaje dziewczynce szpik. Izzy zależy na spotkaniu z córką, ale dziewczynka nie chce z nią rozmawiać. Cristina stara się przekonać Marlowa, że kocha Burke'a i wyjdzie za niego. Były narzeczony Yang postanawia opuścić Seattle Grace, rezygnuje z konkursu na ordynatora chirurgii. Izzy wyznaje George'owi swoją miłość do niego, ale wie, że nie mogą być razem. W szpitalu pojawiała się potencjalna rodzina Jane, ale okazuje się, że nie jest ona ich córką. Susan Grey robi zakupy Meredith, stara się z nią zaprzyjaźnić.
Sloan uczy Richarda podrywać kobiety w barze Joego.
Desire.
Streszczenie.
Rywalizacja o stanowisko ordynatora wciąż trwa. Przewodniczący rady szpitala Larry Jennings staje się pacjentem Seattle Grace. Wszyscy kandydaci spieszą mu z pomocą, aby zdobyć jego głos. Po badaniach okazuje się, że w jego cewce moczowej znajduje się ryba pasożytnicza.
Addison spędza ona miłe chwile z Aleksem. George postanawia się przenieść do innego szpitala. Addison wykonuje cesarskie cięcie u Avy, kobiety, która była ciężko ranna w wypadku promu. Stażyści przygotowują się do testu. Burke zajmuje się przygotowaniami do ślubu, gdyż dla Cristiny ważniejszy jest egzamin. Callie zaczyna podejrzewać, że George ma romans z Izzie.
The Other Side of This Life, Part 1.
Streszczenie.
Addison wyjeżdża na urlop do Los Angeles, do swoich przyjaciół z czasów studiów. Sam i Naomi są małżeństwem, które założyło wspólnie prywatną klinikę. Montgomery poznaje pozostałych lekarzy kliniki: Coopera, który jest pediatrą (umawia się przez Internet na randki), Petera, lekarza medycyny alternatywnej, Violet – psycholog – oraz Della, muskularnego recepcjonistę. Addison przyjechała do LA, bo chce mieć dziecko, a Naomi jest najlepszym specjalistą w leczeniu bezpłodności. Po badaniach okazuje się, że ma tylko dwa jajeczka, więc jest już praktycznie bezpłodna. Naomi zachęca ją, aby pracowała w jej klinice. W czasie pobytu Addison w klinice przychodzi Lisa, która przedwcześnie zaczyna rodzić.
Peter namiętnie całuje Montgomery, aby poprawić jej zły humor.
Rodzice Cristiny i Burke'a organizują przygotowania do ich ślubu. Yang prosi, żeby jedną z jej druhen została Callie. Cristina wybiera suknię ślubną. Preston ma już dość wtrącania się matki. Derek zastanawia się nad zerwaniem z Meredith.
Do szpitala trafia Susan, druga żona ojca Meredith. Cierpi na długotrwała czkawkę. Później okazuje się, że jest to coś poważniejszego, będzie potrzebna operacja. Niestety, w wyniku powikłań nie daje się jej uratować. Thatcher nie wytrzymuje, uderza Meredith w twarz. Wini ją właśnie o śmierć swojej drugiej żony.
Ava twierdzi, że wciąż nic nie pamięta, a Derek decyduje się ją operować. George przenosi się do innego szpitala na staż.
Testing 1-2-3.
Streszczenie.
Meredith chce iść na pogrzeb Susan, drugiej żony jej ojca, ale Thatcher sobie tego nie życzy. Do szpitala trafia 3 alpinistów z odmrożeniami. W trakcie ich rozmów okazuje się, że w górach zostawili swojego kolegę. Trwa wyścig o stanowisko głównego rezydenta. Ku zdziwieniu Mirandy o to stanowisko starają się także Sydney oraz Callie. Wniosek George'a o przyjęcie do Mercy West został pozytywnie rozpatrzony. Izzy nie chce, aby przez nią musiał rezygnować ze stażu w Seattle Grace. Callie chce mieć dziecko z George'em.
Stażyści piszą egzamin, który zadecyduje o ich przyszłej karierze lekarskiej. Cristina nie potrafi napisać przysięgi małżeńskiej. Burke prosi, aby jego drużbą został Derek. Organizuje on wieczór kawalerski w barze Joego. Derek nieoczekiwanie poznaje w barze siostrę Meredith, Lexie.
Addison wraca z Los Angeles. Walter i Joe chcą zaadoptować dziecko Riny. Proszą Montgomery o pomoc w przebadaniu kobiety. Okazuje się, że spodziewa się ona bliźniąt. Żona szefa, Adele, jest przyjęta do szpitala, gdyż miała mała stłuczkę. Podczas badań wychodzi na jaw, że jest w ciąży. Nie chce ona, aby się o tym dowiedział Richard. Alex odkrywa, że Rebecka odzyskuje pamięć.
Didn't We Almost Have It All?".
Streszczenie.
Stażyści czekają na wyniki egzaminu. Zdali go wszyscy, poza George'em, który musi zaliczyć staż ponownie. Do szpitala trafia czwarty alpinista, który ma czekan wbity w głowę.
Ślub Burke'a i Cristiny nie dochodzi do skutku. Yang jedzie do ich wspólnego mieszkania, ale nie znajduje tam rzeczy Burke'a.
Nowym głównym rezydentem zostaje Callie. Miranda jest zawiedziona, ponieważ liczyła na to, że zostanie szefem rezydentów.
Adele poroniła. Okazuje się, że ojcem dziecka był Richard, który cały czas troskliwie opiekuje się żoną. Derek nie potrafi zerwać z Meredith. Przyznaje jej, że flirtował z inną kobietą w barze. W szpitalu pojawiają się nowi stażyści, w tym Lexie Grey, siostra Meredith.
Rebeckę i jej córeczkę odbiera ze szpitala jej Jeff, mąż pacjentki. Richard wybrał jako swojego następcę Dereka. Shepherd odrzuca tę ofertę. Uważa, że najpierw powinien nauczyć się kompromisu. Dodaje, że najlepiej dla szpitala będzie, jeśli Webber pozostanie na stanowisku.

</doc>
<doc id="893337" url="https://pl.wikipedia.org/wiki?curid=893337" title="Hutki (województwo podlaskie)">
Hutki (województwo podlaskie)

Hutki – osada leśna śródleśna w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="893341" url="https://pl.wikipedia.org/wiki?curid=893341" title="Łazarz (województwo podlaskie)">
Łazarz (województwo podlaskie)

Łazarz – osada leśna śródleśna w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="893344" url="https://pl.wikipedia.org/wiki?curid=893344" title="Osierodek">
Osierodek

Osierodek – kolonia w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Marianowie.

</doc>
<doc id="893346" url="https://pl.wikipedia.org/wiki?curid=893346" title="Ośrodek (województwo podlaskie)">
Ośrodek (województwo podlaskie)

Ośrodek – osada leśna w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="893347" url="https://pl.wikipedia.org/wiki?curid=893347" title="Podbrzozówka (Brzozówka Koronna)">
Podbrzozówka (Brzozówka Koronna)

Podbrzozówka – kolonia wsi Brzozówka Koronna w Polsce, położona w województwie podlaskim, w powiecie białostockim, w gminie Czarna Białostocka.
W latach 1975–1998 kolonia administracyjnie należała do województwa białostockiego.

</doc>
<doc id="893348" url="https://pl.wikipedia.org/wiki?curid=893348" title="Tarnawa (herb szlachecki)">
Tarnawa (herb szlachecki)

Tarnawa – polski herb szlachecki, używany przez kilkadziesiąt rodzin. Znane jest tylko jedno powiązane z nim zawołanie – identyczne jak nazwa – "Tarnawa". Występował głównie w ziemi krakowskiej, sandomierskiej, lubelskiej i poznańskiej. Wizerunki tego herbu pochodzą dopiero z początku XVI wieku, choć z nazwy znany był już 100 lat wcześniej. Najbardziej znaną rodziną używającą tego herbu byli Malczewscy.
Opis herbu.
Kasper Niesiecki blazonuje herb następująco:
Opis zbudowany z uwzględnieniem zasad współczesnego blazonowania, zaproponowanych przez Alfreda Znamierowskiego, wygląda następująco:
W polu czerwonym krzyż grecki srebrny, pod którego lewym ramieniem półksiężyc złoty. 
Hełm z koroną i labrami, w klejnocie pięć strusich piór.
Uwagi dotyczące godła herbowego.
Herb przedstawiano na różne sposoby na przestrzeni wieków, swobodnie interpretując szczegóły takie jak kształt krzyża i ułożenie księżyca.
W części herbarzy, godło herbu Tarnawa, ukazywane jest jako krzyż grecki ("luzem") – to znaczy nie dotykający krawędzi tarczy, podczas gdy mamy do czynienia z figurą zaszczytną, która wypełnia całe pole tarczy.
Historia.
Najwcześniejsze wzmianki.
Najstarszy zapis dotyczący herbu pochodzi z 1406, zaś najstarsza pieczęć z 1507 (Zygmunta z Targowiska).
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: „Tarnawa, que crucem albam, sub cuius ąuarto angulo luna defectuosa alba, in campo rubeo defert. Loquax et facundum.”
Ewolucja wizerunku.
Herb Tarnawa nie zachował się na żadnych średniowiecznych pieczęciach. Wzmiankują go Długosz w "Klejnotach", oraz "Stemmata polonica". Według tych opracowań, pole herbu miało być czerwone, zaś krzyż srebrny, grecki, stykający się z brzegami tarczy („w tarczy”). Srebrny, według "Klejnotów" miał być też księżyc, podczas gdy w "Stemmata" jest mowa o złocie. Barwy pola znamy też z relikwiarza Św. Barbary.
Już w średniowieczu autorzy nie mogli się zgodzić co do ułożenia księżyca w herbie. O ile zawsze rysowano go pod lewym ramieniem krzyża, o tyle według "Stemmata" miał być barkiem w dół, zaś na relikwiarzu Św. Barbary – w lewo. W "Sandomierskich i Wiślickich zapiskach herbowych" figuruje tylko, że księżyc jest z lewej strony ("in parte sinistriam").
Zachowanych jest też kilka zniekształconych przedstawień, takich jak to z chrzcielnicy w Kobylanach, gdzie duży półksiężyc barkiem w lewo obejmuje mniejszą, czteroramienną gwiazdę. Tarnawę przedstawiają być może rysunki w herbarzach "Lyncenich" i "Bergshammar", które są podobne do przedstawienia z Kobylan, tylko w miejsce gwiazdy jest krzyż kawalerski. W "Lyncenich" półksiężyc jest barkiem w lewo i obejmuje krzyż kawalerski. Pole jest tu srebrne, godło zaś złote. "Bergshammar" ma krzyż łaciński, z figurą podobną do półksiężyca pod spodem. Pole jest czerwone, godło srebrne. Z kolei w zapisce z 1415 odnoszącej się do tego herbu jest mowa o dwóch krzyżach ("duas cruces"), zaś z 1475 o księżycu i gwieździe ("partiam lunam cum stellam").
Brak informacji o średniowiecznym klejnocie Tarnawy.
Według Józefa Szymańskiego, w wersji XVI-wiecznej krzyż był równoramienny, ułożony luzem, zaś złoty półksiężyc, umieszczony w lewym dolnym narożniku, ułożony brakiem ku lewemu skrajowi. Tak przedstawiają herb dzieła będące XVI-wiecznymi kontynuacjami "Klejnotów" Długosza – redakcje Chigi i Łętowskiego. Są jednak od tego pewne wyjątki. W redakcji Arsenalskiej i Kamyna Klejnotów, oraz w "Stemmata" w opracowaniu Polaczkówny i u Ambrożego z Nysy, księżyc jest srebrny. Ponadto, u Polaczkówny i u Ambrożego z Nysy, krzyż dochodzi do skrajów tarczy. W "Kronice" Bielskiego krzyż jest łaciński, dochodzący do brzegów, z obramowaniem. Rysunek z "Herbów rycerstwa polskiego" Paprockiego jest niejednoznaczny – ciężko rozstrzygnąć czy krzyż jest grecki czy kawalerski – jest to coś pośredniego między tymi dwoma.
W wieku XVI pojawia się też po raz pierwszy przedstawienie klejnotu Tarnawy. Bielski w "Kronice" i Paprocki w "Herbach" dają w klejnocie pięć piór strusich. Odtąd wszystkie przedstawienia podstawowej wersji Tarnawy będą ozdobione klejnotem w takiej postaci.
Nietypowe XVI-wieczne przedstawienie Tarnawy pochodzi z ekslibrisu M. Broniowskiego i superekslibrisu P. Broniowskiego oraz z nagrobka S. Broniowskiego. Na nagrobku i ekslibrisie krzyż jest łaciński, luzem. Ponadto, herb ma niespotykany gdzie indziej klejnot – na ekslibrisie i superekslibrisie są to dwie chorągwie wojskowe – na prawej krzyż kawalerski, na lewej księżyc. Na nagrobku zaś – puste chorągwie wojskowe. We wszystkich herbarzach brak nazwiska Broniowski na liście herbownych Tarnawy. Mogłoby to wskazywać, że opisywany powyżej herb nie jest inną stylizacją Tarnawy, ale osobną odmianą. Herbarze jednak nie wymieniają nigdzie herbu własnego Broniowski. Najprawdopodobniej Broniowski to po prostu oboczność nazwiska Broniewski (nazwisko to zapisywano w obu formach).
W XVII-wiecznym herbarzu "Kleynoty..." J. A. Gorczyna rysunek jest identyczny jak u Bielskiego. Identyczny nie tylko merytorycznie, ale nawet stylistycznie wizerunek jest u Wacława Potockiego w "Poczcie herbów...". Autor dodatkowo umieścił go w otoku z liści.
Pierwszy herbarz wieku XVIII, autorstwa Antoniego Swacha, będący kompilacją prac Bielskiego, Okolskiego i Jana Liwa Herbulta (1705), zamieszcza opis i kształt herbu jak u Gorczyna. Wprawdzie na rysunku brak klejnotu, ale jest on podany w opisie. Najważniejszy herbarz wieku XVIII, autorstwa Niesieckiego (1738), wprowadził zupełnie inną stylizację. Wprawdzie w opisie nadal pomijany jest rodzaj krzyża, ale na rysunku krzyż nie jest już grecki ani łaciński, ale łapowy, oraz umieszczony luzem (tj. nie styka się z brzegami tarczy).
Wizerunek zmienia się w "Heraldyce rosyjskiej" Aleksandra Łakijera (1854). Tym razem autor określa dokładnie w opisie o jaki rodzaj krzyża chodzi – jest to krzyż grecki. Zachodzi jednak inna zmiana w stosunku do najwcześniejszych przedstawień – krzyż jest luzem. 
Brak Tarnawy u J.K. Ostrowskiego, jednego z największych autorytetów heraldycznych przełomu XIX i XX wieku spowodował, że kształty herbu pozostały nieustalone po dzień dzisiejszy.
Emilian Szeliga-Żernicki w "Die polnischen Stammwappen" (1904) wraca do wizerunku i opisu, jaki znajdujemy u Niesieckiego – krzyż jest łapowy, natomiast w tekście jego rodzaj pozostaje nieokreślony. Natomiast u Zbigniewa Leszczyca w "Herbach szlachty polskiej" (1908) rysunek jest dość nietypowy. Krzyż rysuje autor łapowy, jak u Niesieckiego, ale księżyc jest po prawej stronie i barkiem do skraju (zatem w lustrzanym odbiciu). Ponownie brak sprecyzowania rodzaju krzyża w opisie. Teodor Chrząński natomiast, w swych "Tablicach odmian" (1909) zamieszcza krzyż łaciński, umieszczony na tarczy, nie w tarczy. Położenie księżyca wróciło do tradycyjnego. 
Opracowania współczesne, jak "Herbarz polski od średniowiecza do XX wieku" Tadeusza Gajla, wobec znacznych rozbieżności w historycznych przekazach, nie zajmują wspólnego stanowiska na temat kształtu krzyża, chociaż zgadzają się co do położenia księżyca pod lewym ramieniem krzyża. Tadeusz Gajl daje krzyż grecki luzem, natomiast Alfred Znamierowski kształtuje godło na wzór najdawniejszych przedstawień. W infoboksie widnieje herb, którego godło jest rekonstrukcją godła z najstarszej pieczęci.
Legenda herbowa.
Wszystkie podania na temat pochodzenia herbu Tarnawa wiążą jego początek z rycerzem z Rodos, czerpiąc inspirację z podobieństwa Tarnawy do herbu Joannitów. Bartosz Paprocki, w "Gnieździe cnoty", przytacza wierszowaną legendę opisującą cnotliwego rycerza Joannitę Boguchwała, przybyłego zza wielkiego morza. Godła w herbie mają według legendy symbolizować walkę chrześcijańskiego rycerza z poganami (umieszczenie półksiężyca na poślednim miejscu wobec triumfującego krzyża), w bitwie pod górą Tarnawa. Od góry tej herb miał według Paprockiego wziąć swoją nazwę. Legenda ta jest oczywiście nieprawdziwa, choćby z tego względu, że Paprocki umieszcza jej akcję w 1063 roku, podczas gdy Joannici osiedli na Rodos dopiero w 1308 roku. Ponadto, pierwszy historyczny Tarnawita jest wzmiankowany w roku 1220.
Etymologia.
Według Józefa Szymańskiego, nazwa herbu i zawołanie są nierozpoznane. Szymański podaje jednak teorię Brücknera z "Encyklopedii staropolskiej" (str. 420), że jest to nazwa topograficzna. Topograficzne pochodzenie nazwy sugeruje też przytaczana wcześniej legenda.
Herbowni.
Lista nazwisk rodów szlacheckich pieczętujących się herbem Tarnawa pochodzi z "Herbarza polskiego" Tadeusza Gajla, uzupełnionej jedną pominiętą tam obocznością i jest to jak dotąd najpełniejszy wykaz herbownych używających Tarnawy. Lista składa się z 83 nazwisk
Barszczewski, Bąckiewicz, Boksicki, Boksycki, Bokszycki, Borucki, Borycki, Boryczewski, Borysewicz, Borysiewicz, Borysowicz, Broniewski – Broniowski, Bystram, Bystry, Bystrym.
Diatełowicz, Dijatołowicz, Duczolski.
Ereminowicz.
Fraczewski.
Gałązkowski, Gałązowski, Gałęzowski, Godowski, Gorzkowski, Gożkowski.
Jagliński, Jagniński, Jamski, Jereminowicz.
Kaim, Kleczkowski, Kluczkowski, Krobicki, Kropski, Krupa, Kryczewski, Krzyczewski.
Lepiesowiecki.
Malcewicz, Malczewski, Malczowski, Malkiewicz, Milkowski.
Patryk, Petrellewicz, Petryka, Pietrelewicz, Polański, Przełomski.
Radkiewicz, Radliński, Rodziewicz, Rudziewicz.
Sinicki, Sinkiewicz, Sipajło, Sitnicki, Skrutowski, Slanka, Słanka, Stryjeński, Stryjewski, Stryjkowski.
Ślanka.
Tarczewski, Tarczowski, Tarczyński, Targowicki, Targowiecki, Tarzcowski, Tudorowiecki, Tudorowski, Tuszowski.
Uchaciewicz, Uchacz, Uchański, Ufniarski, Ulanowski, Ulatowski, Umański, Unierzyski, Uniszowski, Urniaż, Uściański, Uścinowicz, Uzłowski, Uznański, Użwęcki.
Walczewski, Wencewicz, Wiencewicz, Więcewicz.
Zajączkowski, Zirniewski, Zirymski.
Żernicki.
Znani herbowni.
Najwięcej zasłużonych osób z grona Tarnawitów wydała rodzina Malczewskich. Wśród nich byli artyści, jedna mistyczka, jeden wojskowy oraz mężowie stanu.
Innymi znanymi Tarnawitami byli:
Tarnawa poza granicami Litwy i Korony.
Wojsko zaporoskie.
Rosyjski heraldyk Aleksandr Borysowicz Łakijer, w swojej książce "Heraldyka rosyjska" z 1855 roku przytacza nazwiska rosyjskiej szlachty, która pieczętowała się odmianami herbu Tarnawa: Tumanski a Tarnowski . Te rodziny wywodziły się z małorosyjskiej (kozackiej) szlachty.
Tadeusz Gajl klasyfikuje herb Tumańskich jako osobny herb własny Tumański.
Kurlandia i Estonia.
Rodzina von Bistram, której jedna gałąź mieszkała w Kurlandii, zaś druga w Estonii, używała herbu Tarnawa. Nie jest pewne, w jaki sposób rodzina ta przyjęła Tarnawę, być może stało się to z powodu podobieństwa nazwiska do polskiej rodziny Bystram herbu Tarnawa. Według opinii wyrażonej w "Miesięczniku heraldycznym", von Bistramowie nie pochodzą od polskich Bystramów, zatem nie da się wytłumaczyć używania przez nich Tarnawy wspólnym pochodzeniem. Według "Grosses Wappenbuch" Siebmachera ("Der Adel der russischen Ostseeprovinzen (Estland, Kurland, Livland, Oesel)"), linia kurlandzka używała podstawowej wersji herbu, zaś estońska – z godłem w lustrzanym odbiciu, piórami na przemian czerwono-złotymi, umieszczonymi między dwoma rogami bawolimi czerwonymi.
Chorwacja.
Profesor Alfred Krupa, powołując się na występowanie nazwiska Krupa na liście herbownych używających Tarnawy, przypisał sobie herb Tarnawa i zarejestrował go w kilku stowarzyszeniach heraldycznych – amerykańskim, etiopskim, bułgarskim, i ukraińskim. Profesor przypisuje sobie pochodzenie od polskich Tarnawitów (jego przodkowie mieli mieszkać w Galicji), bułgarskich Asenowiczów, aszkenazyjczyków i Chazarów. Ułożył też własną legendę herbową, która ma nawiązywać do jego licznych powiązań dynastycznych. Wedle niej, krzyż i półksiężyc symbolizują powiązania z polsko-litewsko-ruską szlachtą. Jednocześnie, symbol półksiężyca z krzyżem ma oznaczać porzucenie pogaństwa przez tureckich przodków profesora i przyjęcie przez nich chrześcijaństwa. W niektórych rejestrach (np. wydawnictwie angielskim), przy rejestracji herbu, wymuszono na profesorze jego lekką modyfikację. Krzyż zamieniono na kawalerski, zaś półksiężyc umieszczono pod nim, z lewej. Z kolei w stowarzyszeniach: ukraińskim i bułgarskim, herb zarejestrowany jest w jednej z form, w której znany był w Polsce, z dołączeniem trzymaczy i postumentu.
Odmiany, wersje alternatywne i utytułowane.
Herb Tarnawa, używany przez względnie małą liczbę rodów, nie wykształcił wielu odmian. Rodzina Bystram uzyskała tytuł baronowski i dodatek do herbu. Herb baronów Bystramów przedstawiał krzyż łaciński nie dochodzący do brzegów, z księżycem barkiem w lewo pod lewym ramieniem krzyża. Tarczę zwieńczała korona baronowska. Istniały też odmiany „zwykłe” herbu Tarnawa. Jedna przynależała rodzinie Petrykowskich (pisanych też jako Petrykowie, Pietrykowie). Odmiana ta różniła się klejnotem i tynkturą księżyca. Inna odmiana – Łopatacki, znana jest tylko z pieczęci M. Łopatackiego z 1576. Księżyc jest tam po prawej stronie, zaś zamiast krzyża jest półtorakrzyż.

</doc>
<doc id="893349" url="https://pl.wikipedia.org/wiki?curid=893349" title="Podratowiec">
Podratowiec

Podratowiec – kolonia w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Bolesnej w Wasilkowie.

</doc>
<doc id="893351" url="https://pl.wikipedia.org/wiki?curid=893351" title="Podzamczysk">
Podzamczysk

Podzamczysk – kolonia wsi Zamczysk w Polsce, położona w województwie podlaskim, w powiecie białostockim, w gminie Czarna Białostocka.
W latach 1975–1998 kolonia administracyjnie należała do województwa białostockiego.

</doc>
<doc id="893352" url="https://pl.wikipedia.org/wiki?curid=893352" title="Ratowiec">
Ratowiec

Ratowiec – kolonia w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="893353" url="https://pl.wikipedia.org/wiki?curid=893353" title="Rogoziński Most">
Rogoziński Most

Rogoziński Most – osada leśna w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="893357" url="https://pl.wikipedia.org/wiki?curid=893357" title="Miejska Komunikacja Samochodowa w Skarżysku-Kamiennej">
Miejska Komunikacja Samochodowa w Skarżysku-Kamiennej

Miejska Komunikacja Samochodowa w Skarżysku-Kamiennej – przedsiębiorstwo świadczące usługi z zakresu transportu osobowego na terenie miasta Skarżyska-Kamiennej.
Historia.
Początek miejskiej komunikacji w Skarżysku-Kamiennej przypada na dzień 1 kwietnia 1955 roku, kiedy to w ramach funkcjonującego "Miejskiego Przedsiębiorstwa Gospodarki Komunalnej" uruchomiono "Zakład Komunikacji Miejskiej". W początkowym okresie działalności zakład dysponował trzema autobusami, które obsługiwały trzy linie łączące ze sobą najodleglejsze dzielnice miasta. Następne lata przyniosły powolny, lecz stały rozwój – tak w zakresie rozwoju sieci komunikacyjnej miasta i jego okolic, jak i poszerzania oraz unowocześniania zaplecza technicznego. Nie brakowało też problemów, typowych dla rozwijającego się przedsiębiorstwa (i samego miasta) w realiach centralnie sterowanej gospodarki okresu PRL. Okres przemian ustrojowych po 1989 r. przyniósł zupełnie nowe wyzwania, z jakimi firma uprzednio nie miała do czynienia. Reguły wolnego rynku zweryfikowały dotychczasowy stan rzeczy – czynniki takie jak m.in. schyłek przemysłu oraz znaczny wzrost bezrobocia na terenie Skarżyska-Kamiennej odbiły się negatywnie na sytuacji przedsiębiorstwa, doprowadzając do znacznego uszczuplenia oferty komunikacyjnej w porównaniu do szczytowego pod tym względem okresu lat 80. XX wieku.
Początki – 1955-1959.
W chwili podjęcia kroków w kierunku utworzenia komunikacji miejskiej, Miejskie Przedsiębiorstwo Gospodarki Komunalnej nie posiadało infrastruktury niezbędnej do prowadzenia tego rodzaju działalności. Chcąc uzyskać przydział autobusów, wizytującego MPGK przedstawiciela Ministerstwa Gospodarki Komunalnej wprowadzono w błąd, pokazując mu garaż Straży Pożarnej, będący rzekomo przeznaczony na przyjęcie pojazdów; budynek gospodarczy Łaźni Miejskiej miał z kolei służyć jako warsztat.
Podstęp najwyraźniej okazał się skuteczny – w marcu 1955 r. udało uzyskać się przydział czterech autobusów Star 52, które sprowadzono do Skarżyska z Sanoka jeszcze w tym samym miesiącu. Jednocześnie z Łodzi przybyło trzech pracowników tamtejszego Miejskiego Przedsiębiorstwa Komunikacyjnego, którzy przystąpili do szkolenia skarżyskiej załogi w zakresie organizowania warsztatu oraz opracowywania grafików i rozkładów jazdy.
Pierwsze autobusy wyjechały na trzy trasy 1 kwietnia 1955 r. Ich pojawienie się wywołało znaczne zainteresowanie mieszkańców, co – jak można przeczytać w "Kronice komunikacji miejskiej miasta Skarżyska-Kamiennej" – nie zawsze wiązało się z pozytywami:
"Dzieci obrzucają autobusy błotem i kamieniami, bo konduktorzy zabierać ich na przejażdżki nie pozwalają. Awantury z pijanymi pasażerami, którzy uciekają się do rękoczynów, przeładowanie autobusów w godzinach rannych oraz w porze bezpośredniej po ukończeniu pracy – wymagają od obsługi spokoju, rozwagi, opanowania nerwowego, by zapewnić autobusom przebieg w ramach rozkładu jazdy. Organa MO nie zawsze starają się pomóc obsłudze, jakby z obawy, że nie zawsze znajdą posłuch wśród grupy okupującej autobusy. Zdarzały się wypadki, że kierowca po powrocie z trasy, zdawał dokumenty, rezygnując z pracy."
1960-1969.
Lata 60. XX wieku to dla przedsiębiorstwa okres dalszego rozwoju – kontynuowano zwiększanie liczby autobusów, stopniowo wycofując z taboru pojazdy typu Star 52 na rzecz Sanów, uruchomiono także szereg nowych linii (w tym też podmiejskich). Z uwagi na niską frekwencję i zły stan infrastruktury drogowej na niektórych trasach zaszła jednak konieczność skrócenia bądź całkowitej likwidacji wybranych linii. Prawdziwą plagą były także akty wandalizmu:
"Zjawiskiem ujemnym spotykanym nagminnie na terenie miasta jest systematyczne zrywanie wywieszonych rozkładów jazdy, oraz niszczenie gablot przez wybijanie szyb, oraz wyrywanie metalowych obramowań. Organa M.O. nie wykryły dotychczas sprawców chuligańskich wyczynów, poza jednym wypadkiem, którego autorem okazał się pijany młody nauczyciel (?) ze Starachowic."
W 1960 roku ZKM podjął próbę zajęcia kolejnych nisz rynkowych poza zbiorowym transportem osobowym – na ulicach pojawiły się taksówki bagażowe oraz osobowe. TAXI osobowe okazały się nierentowne, w związku z czym zostały po niespełna czterech latach sprzedane w drodze przetargu – ich nabywcami zostali kierowcy, którzy dotychczas eksploatowali je w ramach umowy z przedsiębiorstwem.
Rok 1967 przyniósł pierwszą poważną zmianę organizacyjną – na podstawie uchwały nr 15/92/66 Prezydium Miejskiej Rady Narodowej w Skarżysku-Kamiennej z dnia 15 lipca 1966 r. wydzielono ZKM z Miejskiego Przedsiębiorstwa Gospodarki Komunalnej, tworząc Miejskie Przedsiębiorstwo Komunikacyjne (MPK).
1970-1979.
Na początku lat 70. zaszła konieczność przedłużenia czasu kursowania autobusów do godziny 24, aby umożliwić powrót do domu pracownikom kończącym II zmianę oraz dojazd do zakładów osobom rozpoczynającym pracę na III zmianę.
W połowie dekady nadszedł trudniejszy czas dla przedsiębiorstwa – ogólnokrajowe problemy w zakresie produkcji autobusów spowodowały ograniczenie dostaw nowego taboru, w wyniku czego trudno było utrzymać liczbę kursów na dotychczasowym poziomie. W 1975 r. doszło do kolejnej zmiany organizacyjnej – utworzono Wojewódzkie Przedsiębiorstwo Komunikacji Miejskiej w Kielcach, w którego skład weszło skarżyskie przedsiębiorstwo jako WPKM o/Skarżysko-Kamienna. Struktura ta utrzymała się do końca 1980 roku i – jak okazało się w praktyce – była mało wydajna, czego przejawem było m.in. spowolnienie rozwoju sieci komunikacyjnej.
1980-1989.
Początek lat 80. przyniósł kolejne zmiany organizacyjne – na mocy rozporządzenia 30/80 wojewody kieleckiego, 1 stycznia 1981 r. Oddział Komunikacji Miejskiej w Skarżysku-Kam. przekształcony został na Miejskie Przedsiębiorstwo Komunikacyjne, podległe organizacyjnie Rejonowemu Przedsiębiorstwu Gospodarki Komunalnej i Mieszkaniowej w Kielcach. Rok później MPK przekazane zostało pod zarząd naczelnika miasta Skarżyska-Kamiennej.
W czerwcu 1982 roku na ulice miasta wyjechał pierwszy wielkopojemny Jelcz PR-110. W latach następnych liczba tych autobusów systematycznie rosła, stopniowo wypierając z taboru mniejsze Autosany. Z czasem doprowadziło to do braku miejsca na terenie bazy, w wyniku czego zdecydowano się przenieść część taboru na tymczasowy, dodatkowy plac postojowy, zlokalizowany przy ówczesnej ulicy Powstańców 1905 r.
Rozwój przedsiębiorstwa trwał mniej więcej do połowy dekady, co przejawiało się modernizacją infrastruktury i rozwojem sieci komunikacyjnej – w 1985 r. uruchomiono linie nr 35 i 36, kursujące odpowiednio do Suchedniowa oraz Zbijowa, a niebawem linię nr 37 pokrywającą się z linią nr 1. Od roku 1988 widać było wyraźne pogorszenie kondycji przedsiębiorstwa – będące wynikiem inflacji podwyżki cen podzespołów znacznie zwiększyły koszty jego funkcjonowania. Istotny problem stanowiły też braki kadrowe – głównie wśród kierowców. Ciągle pogarszająca się sytuacja doprowadziła ostatecznie do referendum, w którym pracownicy nie udzielili wotum zaufania dotychczasowemu Dyrektorowi Naczelnemu. Nowym dyrektorem po raz pierwszy w historii zakładu została kobieta – Władysława Nowak.
1990-1999.
Zmiany ustrojowe, jakie zaszły w Polsce na przełomie dziesięcioleci, stanowiły dla MPK okres próby – przedsiębiorstwo musiało odnaleźć się w nowej rzeczywistości ekonomicznej i poradzić sobie w sytuacji ograniczonego wsparcia państwa. 27 lipca 1990 roku Rada Miasta Skarżyska-Kamiennej zobowiązała MPK do przedstawienia projektu zmian mających na celu ograniczenie dotacji budżetowej. Wdrożony program oszczędnościowy obejmował między innymi:
W sytuacji, gdy przydziały autobusów przeszły do historii, kwestia utrzymania i modernizacji taboru stała się jednym z głównych problemów. Wiele autobusów przeznaczono do kasacji – zmniejszenie stanu taboru pozwoliło na rezygnację z dzierżawy dodatkowego placu postojowego, co uczyniono w maju 1991 r. Poza nowymi autobusami, zdecydowano się na zakup używanych, duńskich pojazdów marki DAB, co okazało się tańsze od kapitalnego remontu Jelczy. Kolejny problem stanowiło szybko rosnące bezrobocie, upadek wielu państwowych przedsiębiorstw i tym samym zmniejszenie liczby pasażerów. Sytuację dodatkowo utrudniała konkurencja ze strony skarżyskiego oraz starachowickiego PKS, a także prywatnych przewoźników, których działalność rozwinęła się w drugiej połowie dekady.
Mimo trudności, w granicach możliwości finansowych trwała modernizacja i reorganizacja przedsiębiorstwa. W 1992 r. zmodernizowano stacją diagnostyczną oraz rozpoczęto komputeryzację przedsiębiorstwa. Rozszerzony został ponadto zakres działalności – MPK rozpoczął świadczenie dodatkowych usług takich jak wynajem autobusów, badania techniczne i naprawa pojazdów, badania psychotechniczne oraz przyjmowanie reklam na pojazdy.
Jedną z ważniejszych zmian dokonanych w latach 90. było przekształcenie MPK w jednoosobową spółkę z ograniczoną odpowiedzialnością pod nazwą "Miejska Komunikacja Samochodowa w Skarżysku-Kamiennej Sp. z o.o.". 21 maja 1997 r. spółka została wpisana do rejestru handlowego i w przyjętej postaci funkcjonuje do dziś. Jeszcze tego samego roku podjęto próbę pozyskania kapitału zewnętrznego – na zamieszczoną w „Rzeczpospolitej” ofertę odpowiedziała tylko jedna, pochodząca z Niemiec firma. Podjęto kroki zmierzające do zawarcia porozumienia, jednak wobec sprzeciwu Komisji Zakładowej NSZZ Solidarność, argumentowanego brakiem wystarczających danych na temat wiarygodności firmy, nigdy nie zostało ono osiągnięte.
2000–.
Na początku XXI wieku zakupiono 3 autobusy polskiego producenta – 2 Jelcze 120M oraz Jelcza L120. W roku 2005 wycofano wszystkie autobusy DAB LS575-6x0 oraz jednego Jelcza M11 z uwagi na zbyt duże zużycie paliwa. W zamian sprowadzono 4 autobusy typu Mercedes-Benz O303-11ÜHE oraz jednego Neoplana N407.
Od 2011 roku rozpoczęła się wymiana przestarzałego i wyeksploatowanego taboru (głównie Jelczy M11 i Jelczy PR110M) na nowsze niskopodłogowe pojazdy. Od PGK Suwałki odkupiono 7 autobusów MAN NL 202, które po kilkutygodniowej próbnej eksploatacji ostatecznie zostały wpisane na stan MKS. W 2012 zakupiono dwa Jelcze M081MB – jeden z nich w chwili pierwszego wjazdu do zajezdni uległ poważnej kolizji.
Na początku 2013 roku w związku z trudną sytuacją finansową MKS przedstawił propozycje reorganizacji linii autobusowych. Założeniem projektowanej reorganizacji było ograniczenie ilości wykonywanych wozokilometrów oraz skrócenie czasu pracy kierowców. Projekt zgodnie z decyzją prezydenta miasta Romana Wojcieszka poddany został konsultacjom społecznym – zmiany konsultowane były z radami osiedlowymi oraz mieszkańcami, którzy mogli przesyłać swoje uwagi dotyczące projektu. W końcu 29 czerwca 2013 roku w życie wszedł pierwszy etap reorganizacji – polegał on głównie na likwidacji nieopłacalnych kursów oraz korekcie tras kilku linii autobusowych.
Zakupione również zostały używane autobusy: dwa pojazdy MAN NM 223, MAN NM 152, MAN NL 222, MAN EL 202. Wszystkie autobusy są wyposażone w skrzynie automatyczne, zgodnie z wymaganiami MKS ujętymi w przetargu.
W roku 2014 MKS zakupił kolejne cztery autobusy klasy „midi” MAN NM 223. Jeden z nich, jako pierwszy wśród taboru przewoźnika, posiada klimatyzację; pochodzi z niemieckiego lotniska. Pojazdy charakteryzowały się niskim przebiegiem, dobrym stanem technicznym i atrakcyjną ceną, co skłoniło do ich zakupu.
Konrad Krönig, zwycięzca wyborów samorządowych na prezydenta miasta Skarżyska-Kamiennej w roku 2014, w kampanii wyborczej zapowiedział gruntowną modernizację komunikacji miejskiej w Skarżysku-Kamiennej – zmianę nazwy na bardziej standardową – "Miejskie Przedsiębiorstwo Komunikacyjne", wymianę taboru, modernizację infrastruktury (przystanki, pętle, wiaty, system informacji pasażerskiej), zmianę składu zarządu i władz przedsiębiorstwa.
W wyniku ogłoszonego przetargu, mimo trudnej sytuacji finansowej, 17 lutego 2015 r. na stan skarżyskiego przewoźnika trafiły 3 używane pojazdy Neoplan N4416 "Centroliner", sprowadzone z Niemiec. Autobusy mają długość 12 metrów, są wyposażone w elektroniczne pulpity kierowcy, przystosowane są także dla potrzeb przewozu osób niepełnosprawnych. Ruch liniowy ma rozpocząć się z dniem 2 kwietnia 2015.
Jednocześnie na sprzedaż wystawiono 5 pojazdów Jelcz PR110M i jednego Jelcza Vero. Oferta zakończyła się sprzedażą autobusu Jelcz Vero oraz jednego pojazdu Jelcz PR110M, który trafił w ręce miłośników komunikacji miejskiej i ma służyć jako pojazd zabytkowy. Pozostałe autobusy Jelcz dalej pracują w MKS.
Na konferencji prasowej, która odbyła się 1 kwietnia 2015, prezes przedsiębiorstwa, Bartosz Iskra, poinformował o stanie finansowym skarżyskiego przewoźnika oraz o trwającej restrukturyzacji; przedstawiono także plany i założenia dla dalszej działalności spółki. Okazało się, że posłuszeństwa coraz częściej odmawiają pojazdy marki MAN i z tego powodu wymagają generalnego remontu ich jednostki napędowe. Koszta takich napraw oraz utrzymania starszych pojazdów są nierentowne. Z kalkulacji zarządu wynika, że długofalowo bardziej opłacalny jest zakup nowszych pojazdów w lepszym stanie technicznym.
W planach poprawy sytuacji finansowej Miejskiej Komunikacji Samochodowej jest konsolidacja kredytów zaciągniętych przez poprzednie władze spółki w parabankach. Kolejne korzyści finansowe ma przynieść rozwój innych obszarów oferty MKS – reklam na autobusach, stacji przeglądów technicznych oraz stacji paliw. Prezes Iskra planuje przywrócenie elektronicznych ekranów reklamowych we wnętrzach autobusów, rozszerzenie oferty reklam na zewnątrz pojazdów. Celem oszczędności planuje się także wprowadzenie możliwości przeglądów technicznych autobusów we własnym zakresie – do tej pory przeglądy taboru wykonywano w zewnętrznych podmiotach.
Od chwili zmiany prezesa MKS, przychód z zakresu serwisu samochodów osobowych wzrósł o 200%. Zatrudniony został także na pół etatu psycholog, który pomocą służy kierowcom autobusów. Ma to docelowo wpłynąć pozytywnie na jakość ich pracy.
Wykaz linii.
Funkcjonujące linie.
Poniższa tabela zawiera funkcjonujące obecnie (2017) linie autobusowe obsługiwane przez MKS Skarżysko-Kamienna. Opracowano na podstawie rozkładów jazdy dostępnych na stronie przedsiębiorstwa.
Linie zlikwidowane.
Poniższa tabela zawiera wykaz nieistniejących obecnie (2017) linii.

</doc>
<doc id="893358" url="https://pl.wikipedia.org/wiki?curid=893358" title="Rudnia">
Rudnia



</doc>
<doc id="893360" url="https://pl.wikipedia.org/wiki?curid=893360" title="Gutowo Wielkopolskie">
Gutowo Wielkopolskie

Gutowo Wielkopolskie – przystanek kolejowy w Gutowie Wielkim, w województwie wielkopolskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="893363" url="https://pl.wikipedia.org/wiki?curid=893363" title="Rudnia (Czarna Wieś Kościelna)">
Rudnia (Czarna Wieś Kościelna)

Rudnia – przysiółek wsi Czarna Wieś Kościelna w Polsce, położony w województwie podlaskim, w powiecie białostockim, w gminie Czarna Białostocka.
W latach 1975–1998 przysiółek administracyjnie należała do województwa białostockiego.

</doc>
<doc id="893368" url="https://pl.wikipedia.org/wiki?curid=893368" title="Reguła wzajemności">
Reguła wzajemności

Reguła wzajemności – w psychologii społecznej zasada, którą kierują się ludzie. W skrócie mówi ona, że należy odwzajemniać się osobie, która coś dla nas zrobiła. 
Reguła ta jest bardzo silna i powszechna, nabywamy ja bardzo wcześnie w procesie socjalizacji. Niekiedy twierdzi się też, że jest skutkiem setek tysięcy lat rozwoju człowieka w małych grupach społecznych (szerzej zobacz: hipoteza łowiecka).
Jedna z teorii mówi, że reguła wzajemności wykształciła się w społeczeństwach m.in. po to, by zachęcić jednostkę do inicjowania kontaktów opartych na wzajemnej wymianie usług - bez ryzyka bycia eksploatowanym przez innych członków grupy. 
Reguła wzajemności to także mechanizm adaptacyjny, umożliwiający podział pracy, wymianę różnych dóbr i usług oraz stworzenie takiej sieci współzależności, która wiąże poszczególne jednostki w wysoce skuteczne zespoły.

</doc>
<doc id="893371" url="https://pl.wikipedia.org/wiki?curid=893371" title="Złotoria (gmina Czarna Białostocka)">
Złotoria (gmina Czarna Białostocka)

Złotoria – kolonia śródleśna w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Anielskiej w Czarnej Wsi lub parafii Matki Bożej Bolesnej w Wasilkowie.

</doc>
<doc id="893392" url="https://pl.wikipedia.org/wiki?curid=893392" title="Yamaha SDR 200">
Yamaha SDR 200

Yamaha SDR 200 – japoński motocykl produkowany przez Yamaha Motor Corporation latach 1986-1987.
SDR 200 był przeznaczony na rynek japoński, egzemplarze znajdujące się poza Japonią pochodzą z prywatnego importu. wyposażony był w jednocylindrowy, dwusuwowy silnik o pojemności 200 cm³.

</doc>
<doc id="893407" url="https://pl.wikipedia.org/wiki?curid=893407" title="Rak neuroendokrynny skóry">
Rak neuroendokrynny skóry

Rak neuroendokrynny skóry (łac. "carcinoma neuroendocrinale cutis"), rak z komórek Merkla, MCC (od ang. "Merkel-cell carcinoma") – rzadki, pierwotny rak skóry o dużej złośliwości, wywodzący się z komórek Merkla.
Epidemiologia.
Rak z komórek Merkla występuje przede wszystkim w 8. dekadzie życia.
Istnieją przesłanki o wirusowym podłożu (poliomawirusy) tego nowotworu
Obraz kliniczny i przebieg.
Rak z komórek Merkla jest nowotworem o bardzo agresywnym przebiegu. W przeciwieństwie do innych nowotworów neuroendokrynnych, objawy endokrynologiczne rzadko stanowią część obrazu klinicznego tej choroby. Zwykle objawia się jako twardy, niebolesny guzek, o gładkiej powierzchni, najczęściej w skórze głowy i szyi (50% przypadków) oraz kończyn (40%). W obrębie skóry głowy najczęstszymi lokalizacjami są powieki i okolice nadoczodołowe. Rzadko guz jest mnogi. W 50% przypadków w momencie rozpoznania obecne są już przerzuty w węzłach chłonnych, w 35% występują też przerzuty odległe, przede wszystkim do płuc, mózgu, wątroby i kości. U połowy pacjentów może wystąpić nawrót choroby po leczeniu.
Obraz histologiczny.
Mikroskopowo MCC jest rakiem drobnokomórkowym, nisko zróżnicowanym; zbudowany jest z drobnych komórek (nieco większych od limfocytu), o skąpej cytoplazmie. okrągłych jądrach o drobnoziarnistej chromatynie. Liczne są figury podziałów mitotycznych, komórki apoptotyczne i ogniska martwicy. W podścielisku dużo jest naczyń włosowatych. Na preparatach barwionych hematoksyliną i eozyną wybarwieniu ulegają konglomeraty filamentów pośrednich w postaci kul w pobliżu biegunów jądra komórkowego (ang. "IF bodies"), diagnostyczne dla tego typu raka. Komórki tego nowotworu wykazują również obecność ziarnistości neurosekrecyjnych.
Histologicznie wyróżniamy trzy typy MCC:
Leczenie.
Stosuje się radykalną resekcję ogniska pierwotnego wraz z regionalnymi węzłami chłonnymi oraz radio- i chemioterapię.
Amerykańska Agencja Żywności i Leków w marcu 2017 zaaprobowała do leczenia neuroendokrynnego raka skóry (raka Merkla) lek avelumab.

</doc>
<doc id="893408" url="https://pl.wikipedia.org/wiki?curid=893408" title="Rak z komórek Merkla">
Rak z komórek Merkla



</doc>
<doc id="893409" url="https://pl.wikipedia.org/wiki?curid=893409" title="Zbigniew Kuderowicz">
Zbigniew Kuderowicz

Zbigniew Marcin Kuderowicz (ur. 12 listopada 1931 w Kielcach, zm. 27 kwietnia 2015) – polski filozof, historyk i etyk, nauczyciel akademicki, profesor nauk humanistycznych.
Życiorys.
Wykładał m.in. na Uniwersytecie Jagiellońskim, gdzie od 1974 do 1984 pełnił funkcję dyrektora Instytutu Filozofii i Uniwersytecie Warszawskim. Był członkiem egzekutywy OOP PZPR na Wydziale Filozofii UW. Był kierownikiem Katedry Filozofii Wydziału Historyczno-Socjologicznego na Uniwersytecie w Białymstoku. Od 1974 był członkiem Komitetu Nauk Filozoficznych Polskiej Akademii Nauk. Specjalizował się w historii filozofii niemieckiej i polskiej XIX i XX wieku.
Wyróżniony nagrodą resortową II stopnia (1982, 1984) oraz III stopnia (1968). Odznaczony Krzyżem Kawalerskim Orderu Odrodzenia Polski oraz Medalem 40-lecia Polski Ludowej. Pochowany został 30 kwietnia 2015 na Cmentarzu Starym w Kielcach, w grobowcu rodzinnym. 

</doc>
<doc id="893410" url="https://pl.wikipedia.org/wiki?curid=893410" title="Pistolet Mauser M1914">
Pistolet Mauser M1914

Mauser M1914 – niemiecki pistolet samopowtarzalny. Używany przez armię niemiecką w czasie I i II wojny światowej.
Historia.
W następstwie sukcesu rynkowego kieszonkowego pistoletu Mauser M1910 kalibru 6,35 mm Browning w zakładach Mausera rozpoczęto prace nad większym pistoletem kalibru 7,65 mm Browning. Dostosowując M1910 do zasilania nabojem większego kalibru zwiększono jego wymiary, a także wprowadzono szereg zmian konstrukcyjnych wynikających z doświadczeń z już wyprodukowanymi pistoletami M1910. Z zewnątrz najbardziej widocznymi zmianami był zastąpienie rowków służących do odciągania broni wypukłymi, pokrytymi drobnymi rowkami uchwytami (rozwiązanie przejęte z prototypowego Mausera M1912/14) i muszki słupkowej – pryzmatyczną. Przekonstruowano także mechanizm spustowy upraszczając jego rozkładanie, a iglicę połączono z żerdzią sprężyny uderzeniowej (osobna żerdź sprężyny w M1910 wypadała z zamka i bywała gubiona).
Pierwsza partia pistoletów M1914 powstała w drugiej połowie 1913 roku i liczyła 2800 sztuk. Pistolety tej wersji miały lufy o długości od 95 do 112 mm i wyraźny garb na górnej powierzchni zamka.
W 1914 roku rozpoczęto produkcję drugiej odmiany tego pistoletu (numery seryjne 2800-13 500). Pistolety tej wersji powstały w 1914 roku i miały zamek o uproszczonym kształcie, pozbawiony charakterystycznego garba. Od tej odmiany ujednolicono długość lufy na 87 mm, muszkę przesunięto na koniec lufy (w pierwszej odmianie znajdowała się na wysokości przedniego zakończenia zamka.
Po wybuchu I wojny światowej duże ilości pistoletów Mauser M1914 trafiły do uzbrojenia armii niemieckiej. W oddziałach tyłowych zastępowały one pistolety P08 przekazywane oddziałom walczącym na froncie. Pistolet otrzymał wojskowe oznaczenie "7.65 mm Mauser-Pistole". Konieczność produkcji dużej ilości pistoletów na zamówienie wojska sprawiła, że spadła jakość obróbki i wykończenia. Dodatkowo na pistoletach pochodzących z serii 165 XXX pojawił się na zamku napis "Mauser-7.65". Pistolety z lat 1914-1923 (numery seryjne 13 500-296 000) są określane jako Mauser M1910 model III.
Około 1923 roku rozpoczęto produkcję kolejnej odmiany Mausera M1914. Miała ona muszkę o nowym kształcie i okrągłe (zamiast kwadratowych) otwory ulgowe bocznych ścianek magazynka. Pistolety tej wersji były produkowane do 1929 roku, mają numery z zakresu 277 000-460 000 i należą do najliczniej zachowanych Mauserów M1914.
W 1929 roku rozpoczęto produkcję pistoletów Mauser m1914 model V (numery seryjne 460 000-526 000). Od pistoletów model IV różniły się one układem napisów na zamku (umieszczone w jednym, a nie dwóch rzędach). Większość pistoletów tej odmiany ma okładziny chwytu wykonane z tworzywa fenolowego o nazwie "Franzite".
Po przejęciu władzy w Niemczech przez Adolfa Hitlera w 1933 roku nastąpiła militaryzacja społeczeństwa. Odbudowa armii, rozbudowa policji i formacji mundurowych podporządkowanych NSDAP gwałtownie zwiększył popyt na pistolety. Najchętniej kupowana konstrukcją był Walther PP, ale produkcja nie była w stanie zaspokoić wzrastających potrzeb. Dlatego w zakładach Mausera złożono zamówienie na kilkaset tysięcy pistoletów kalibru 7,65 mm przeznaczonych dla państwowych formacji III Rzeszy.
W efekcie tego zamówienia w zakładach Mausera powstała nowa wersja Mausera M1914 oznaczona jako M1914/34 lub M1934 i rozpoczęto prace nad nowym pistoletem, który mógłby skutecznie konkurować z Waltherem PP. Mauser M1934 od wcześniejszych M1914 różnił się wyłącznie nową jednoczęściową okładką chwytu i numerami seryjnymi wybijanymi w specjalnym zagłębieniu (chroniło ono numer przed uszkodzeniami). Początkowo był produkowany równolegle z cywilnymi Mauserami M1914 model V, później produkcji na rynek cywilny zaprzestano. Mausery M1934 miały numery 498 250 do 617 000 i były produkowane do 1941, kiedy to ruszyła masowa produkcja nowego Mausera HSc.
Opis.
Mauser M1914 był bronią samopowtarzalną. Automatyka broni działała na zasadzie odrzutu zamka swobodnego. Lufa gwintowana jest utrzymywana w szkielecie przez dwa elementy pod lufą przez które przechodzi żerdź sprężyny powrotnej. Skrzydełko na końcu żerdzi jest zaczepem służącym do rozkładania broni. Pistolet składa się zaledwie z 31 części, ale zostało to osiągnięte za cenę komplikacji ich kształtu (co skomplikowało i podrożyło produkcję). Między innymi wszystkie dźwignie obracają się na integralnych czopach co pozwoliło uniknąć stosowania oddzielnych osi. Wszystkie części pistoletu są frezowane.
Mechanizm spustowy pozwalał na prowadzenie ognia pojedynczego. Umieszczony jest w wycięciu szkieletu i nakryty pokrywką. Spust osadzono na czopie będącym występem szkieletu, pokrywka była wsuwana, a po złożeniu broni utrzymywana w miejscu przez zamek (wyjmowano ją do góry). Spust dwuczęściowy. Nacisk na język spustowy powodował ruch spustu wewnętrznego działającego na dźwignię spustową. Pomiędzy występami spustu wewnętrznego i dźwigni spustowej umieszczona jest obrotowa dźwignia pełniąca rolę przerywacza i bezpiecznika od strzałów przedwczesnych.
Po wystrzeleniu ostatniego naboju zamek zatrzymywał się w tylnym położeniu na wewnętrznym zaczepie zamka. Zaczep ten pełnił równocześnie role wyrzutnika i bezpiecznika magazynkowego. Zgrupowanie tych ról w jednej części pozwoliło uprościć konstrukcję, ale sprawiło, że element ten miał kształt ściętego trójkąta zawieszonego ścięciem do dołu na osi i był trudny do wykonania. W górnym lewym rogu tej części znajdowały się występy pełniące funkcje wyrzutnika i bezpiecznika magazynkowego, górnym prawym występ zaczepu zamkowego, a w dolnym lewym występ blokujący dźwignie spustową po wyjęciu magazynka. Po wyjęciu magazynka nacisk sprężyny zaczepu obracał ten element i podparcie zaczepu iglicy występem lewego, dolnego wierzchołka co powodowało zabezpieczenie broni. Włożenie magazynka powodowało odbezpieczenie broni, a jeśli zamek znajdował się w tylnym położeniu także jego zwolnienie (zamka nie można było zwolnić w inny sposób).
Magazynek jednorzędowy, o pojemności 8 naboi. Zatrzask magazynka znajdował się u spodu chwytu.
Mechanizm uderzeniowy, iglicowy. Sprężyna uderzeniowa śrubowa, osadzona na żerdzi będącej częścią iglicy. Koniec żerdzi pełni role wskaźnika napięcia sprężyny uderzeniowej (przy napiętej wystaje z tyłu zamka).
Bezpiecznik nastawny ma formę dwuramiennej dźwigni której jeden koniec znajduje się w górnej, lewej stronie chwytu. Obrót dźwigni w dół powoduje podparcie dźwigni spustowej przez jej drugi koniec. W pozycji zabezpieczonej dźwignia jest utrzymywana przez zatrzask podpierany płaską sprężyną. Na zatrzasku znajduje się przycisk którego wciśnięcie powoduje powrót dźwigni w położenie wyjściowe pod wpływem agrafkowej sprężyny i odbezpieczenie broni. Działanie bezpiecznika nastawnego było mało pewne, były przypadku przypadkowego jego zwolnienia przy wkładaniu broni do kabury.

</doc>
<doc id="893420" url="https://pl.wikipedia.org/wiki?curid=893420" title="Bolesław Gutowski">
Bolesław Gutowski

Bolesław Gutowski herbu Ślepowron (ur. 21 kwietnia 1888 w Rzewniu (pow. łomżyński), zm. 27 sierpnia 1966 roku w Warszawie) – fizjolog, profesor Uniwersytetu Warszawskiego i SGGW. Dokonał pionierskich badań nad neurohormonami mózgu i działaniem histaminy na wydzielanie soku żołądkowego.
Studia medyczne na UW ukończył w 1922 roku. Pracując od początku pod naukową opieką prof. F. Czubalskiego, pierwszą swoją pracę badawczą opublikował jeszcze jako student trzeciego roku. Pierwszym ważnym osiągnięciem B. Gutowskiego było opracowanie w 1923 r. oryginalnej metody biodializy do uzyskiwania aktywnych substancji z narządów i tkanek, która wkrótce stała się podstawową metodą do badań w neurofizjologii i endokrynologii. Przy jej użyciu odkrył obecność w zwoju gwiaździstym substancji niebiałkowej biologicznie aktywnej, która podnosi ciśnienie krwi i znosi skurcze mięśni, jelit i macicy. W swojej pracy habilitacyjnej z 1926 r. wykazał istnienie substancji aktywnych w mózgu, które podnoszą ciśnienie krwi. W 1918 r. w Uniwersytecie Warszawskim przy Wydziale Lekarskim utworzono Studium Weterynaryjne, które uchwałą Senatu UW z dn. 9 lutego 1927 r. zostało przekształcone w samodzielny Wydział Weterynaryjny. Decyzja o potrzebie powstania Katedry Fizjologii Zwierząt dla Wydziału Weterynaryjnego zapadła w 1928 r., a zadanie jej zorganizowania powierzono dr. Bolesławowi Gutowskiemu. Bolesław Gutowski badał chemiczną, hormonalną i nerwową regulację wydzielania soków, żołądkowego i trzustkowego u psów i ptaków. 
Wojna przerwała aktywność naukową i dydaktyczną profesora, a Wydział został przez okupanta zlikwidowany (reaktywacja Wydziału nastąpiła z początkiem roku akademickiego 1946/47). Do Katedry prof. B. Gutowski powrócił latem w 1947 r., przebywszy kampanię wrześniową, jako porucznik wojska polskiego, internowany na terenie obozu jenieckiego NKWD w Griazowcu i trzyletnią służbę medyczna w armii gen. Andersa. Przez ostatnie 2 lata spędzone w Wielkiej Brytanii, uczył fizjologii zwierząt na studiach weterynaryjnych i pełnił funkcję dziekana w Royal (Dick) Veterinary College w Edynburgu, zorganizowanych przez Rząd RP na emigracji dla zdemobilizowanych polskich żołnierzy. 
Po wojnie w odtworzeniu aktywności naukowej i dydaktycznej Katedry pomógł sprzęt do badań i literatura, zakupione ze środków rządu emigracyjnego i przywiezione przez prof. B. Gutowskiego po wojnie z Edynburga. Sprzęt ten przez dziesięciolecia był eksploatowany w Katedrze. W pierwszych latach powojennych Profesor zainicjował badania nad fizjologią trawienia u przeżuwaczy. Badania dotyczyły przemian azotowych w żwaczu i jelicie grubym owiec i bydła, oraz przebiegu trawienia łącznie z rozkładem włókna surowego po zastąpieniu w dawce pokarmowej pewnej ilości białka strawnego przez azot niebiałkowy. Ponadto prowadzone były badania nad sekrecją żołądkową, motoryką jelita grubego i funkcją przewodu pokarmowego u zwierząt dzikich. Opracowano metodę pobierania szpiku kostnego i prowadzono badania szpiku i krwi u zwierząt. Odrębnym rozdziałem były badania z zakresu fizjologii rozrodu u świń i lisów srebrzystych.
Największą zasługą Profesora Gutowskiego było stworzenie uznanej w kraju i za granicą szkoły fizjologicznej.

</doc>
<doc id="893431" url="https://pl.wikipedia.org/wiki?curid=893431" title="De Graafschap">
De Graafschap

Vereniging Betaald Voetbal De Graafschap, De Graafschap (wym. []) – holenderski klub piłkarski z siedzibą w Doetinchem. Został założony 1 lutego 1954 roku. Od 2000 roku swoje mecze rozgrywa na stadionie De Vijverberg. Klub nosi przydomek "De Superboeren".
Klub przez długie lata grał w Eredivisie, najwyższej klasie rozgrywkowej Holandii. O sile drużyny stanowili niegdyś tacy zawodnicy jak Guus Hiddink, Ernie Brandts czy Dick Schoenaker, jednak zespół nigdy nie osiągnął wielkich sukcesów. W 2005 roku zajęło w Eredivisie, przedostatnią, 17. pozycję i grało w barażach o utrzymanie, które przegrało i od tamtej pory zespół występował w 2. lidze. W 2006 roku zajął w niej 5. miejsce, ale po nieudanych barażach nie wrócił do pierwszej ligi.
30 marca 2007 zespół został mistrzem Eerstedivisie, po wygraniu meczu z FC Emmen i sezon 2007/2008 ponownie rozpoczął w Eredivisie.

</doc>
<doc id="893432" url="https://pl.wikipedia.org/wiki?curid=893432" title="MEMORY">
MEMORY



</doc>
<doc id="893435" url="https://pl.wikipedia.org/wiki?curid=893435" title="Dark Oracle">
Dark Oracle



</doc>
<doc id="893437" url="https://pl.wikipedia.org/wiki?curid=893437" title="Kurs Usługiwania">
Kurs Usługiwania



</doc>
<doc id="893441" url="https://pl.wikipedia.org/wiki?curid=893441" title="Grimsey">
Grimsey



</doc>
<doc id="893442" url="https://pl.wikipedia.org/wiki?curid=893442" title="Największe wypadki kolejowe">
Największe wypadki kolejowe

Lista zawiera chronologiczne zestawienie wypadków kolejowych na świecie, w których zginęło co najmniej 100 osób.

</doc>
<doc id="893449" url="https://pl.wikipedia.org/wiki?curid=893449" title="Region Suduroy">
Region Suduroy



</doc>
<doc id="893451" url="https://pl.wikipedia.org/wiki?curid=893451" title="Vladimir Nazor">
Vladimir Nazor

Vladimir Nazor (ur. 30 maja 1876 w Postirze, zm. 19 czerwca 1949 w Zagrzebiu) – chorwacki pisarz i tłumacz.
Był uznawany za przedstawiciela modernizmu. Swoją twórczość opierał na mitach, legendach i podaniach ludowych. W tekstach prozatorskich często odwoływał się do tematyki związanej z życiem codziennym na półwyspie Istria oraz okolicznych wysp. Głosił ideały narodowe i wyzwoleńcze. Podczas II wojny światowej mimo podeszłego wieku przedostał się z Zagrzebia do oddziałów partyzantki Josipa Broza Tity. Później jako pierwszy pełnił funkcję przewodniczącego parlamentu SR Chorwacji.

</doc>
<doc id="893458" url="https://pl.wikipedia.org/wiki?curid=893458" title="Bitwa pod Staket">
Bitwa pod Staket



</doc>
<doc id="893459" url="https://pl.wikipedia.org/wiki?curid=893459" title="Bitwa pod Staeket">
Bitwa pod Staeket



</doc>
<doc id="893462" url="https://pl.wikipedia.org/wiki?curid=893462" title="Arakańska Armia Obronna">
Arakańska Armia Obronna

Arakańska Armia Obronna (ADA) – ochotnicza formacja zbrojna złożona z Arakanów istniejąca podczas okupacji japońskiej Birmy w okresie II wojny światowej
Historia.
Arakanowie, stanowiący jedną z wielu mniejszości etnicznych Birmy, działali podczas okupacji japońskiej zarówno po stronie antyjapońskiego ruchu oporu, jak też kolaborowali z Japończykami. Ci drudzy utworzyli własną formację zbrojną pod nazwą Arakańska Armia Obronna. Współtworzyło ją 2 mnichów buddyjskich, zaangażowanych politycznie przed wojną – U Pinnyathiha i U Seinda, a na jej czele stanęli U Nyo Tun i Bogri Kra Hla Aung. Liczyła ona ok. 400–500 ludzi. Wspomagała Japończyków w zwalczaniu partyzantki w północnej części regionu Arakan. U Pinnyathiha dążył do sformowania odrębnej arakańskiej jednostki w ramach Birmańskiej Armii Narodowej dowodzonej przez gen. mjr. Aung Sana, ale bez skutku. W 1944 U Pinnyathiha i U Seinda weszli w skład Antyfaszystowskiej i Ludowej Ligi Wolności, skierowując Arakańską Armię Obronną przeciwko Japończykom. Zaczęła ona otrzymywać wsparcie w wyposażeniu i uzbrojeniu od Brytyjczyków.

</doc>
<doc id="893466" url="https://pl.wikipedia.org/wiki?curid=893466" title="Pontypool">
Pontypool

Pontypool (wal. "Pont-y-pŵl") – miasto w Wielkiej Brytanii w południowo-wschodniej Walii. Jest ośrodkiem administracyjnym hrabstwa miejskiego Torfaen. Liczy ok. 36 tys. mieszkańców.
W mieście rozwinął się przemysł metalowy, chemiczny oraz szklarski.

</doc>
<doc id="893476" url="https://pl.wikipedia.org/wiki?curid=893476" title="Podział administracyjny Indonezji">
Podział administracyjny Indonezji



</doc>
<doc id="893480" url="https://pl.wikipedia.org/wiki?curid=893480" title="Gorłówka">
Gorłówka

Gorłówka (ukr. Горлівка, "Horliwka"; ros. Горловка, "Gorłowka") – miasto na Ukrainie, w obwodzie donieckim; 254 tys. mieszkańców (2014). Ośrodek wydobycia węgla kamiennego. Ważny węzeł kolejowy. Obecna nazwa miejscowości pochodzi od geologa rosyjskiego Piotra Gorłowa, który prowadził prace badawcze na terenie osady. Od 2014 znajduje się pod kontrolą Donieckiej Republiki Ludowej.
Historia.
Założone w 1779 roku jako osada zasiedlenia przez ludność pochodzącą z dzisiejsze Serbii, Chorwacji i położonych na zachód rejonów Ukrainy. Na terenie niewielkiej osady istniały chłopskie biedaszyby już w pierwszej połowie XIX wieku. Miejscowość zaczęła się rozwijać od momentu przeprowadzenia przez nią w 1867 roku linii kolejowej.
W drugiej połowie XIX wieku rozwinął się przemysł wydobywczy węgla kamiennego. Miejsce zamieszek podczas rewolucji 1905 roku. Prawa miejskie otrzymała w 1916 roku. Miasto zostało zajęte przez wojska niemieckie w grudniu 1941 roku. Przed odwrotem na wschód Armia Czerwona zalała miejscowe kopalnie, aby nie oddać ich okupantowi (patrz: taktyka spalonej ziemi). Po odbiciu miasta przez wojska sowieckie w 1943 roku rozpoczęto odbudowę przemysłu i kopalń.
Po 1990 roku liczba ludności zaczęła maleć w związku z zamknięciem części kopalń i wzrostem bezrobocia. W kwietniu 2014 roku w toku wojny we wschodniej Ukrainie miasto zostało opanowane przez rosyjskich separatystów i weszło w skład samozwańczej Donieckiej Republiki Ludowej.
Gospodarka.
W mieście rozwinął się przemysł maszynowy, chemiczny, spożywczy, materiałów budowlanych oraz drzewny.
Demografia.
Skład narodowościowy miasta w 1939 roku na podstawie radzieckiego spisu powszechnego:
Skład narodowościowy miasta w 2001 roku na podstawie ukraińskiego spisu powszechnego:

</doc>
<doc id="893482" url="https://pl.wikipedia.org/wiki?curid=893482" title="Schirmitz">
Schirmitz

Schirmitz – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, siedziba wspólnoty administracyjnej Schirmitz. Leży w Lesie Czeskim, około 8 km na południe od Neustadt an der Waldnaab, koło Weiden in der Oberpfalz.

</doc>
<doc id="893483" url="https://pl.wikipedia.org/wiki?curid=893483" title="Kamieńskie">
Kamieńskie

Kamieńskie (, "Kamjanśke"), w latach 1936–2016 Dnieprodzierżyńsk (ukr. Дніпродзержинськ, "Dniprodzerżynśk") – miasto na Ukrainie, w obwodzie dniepropetrowskim, nad Dnieprem. W 2016 roku liczyło ok. 239 tys. mieszkańców.
Ośrodek hutnictwa żelaza, przemysłu taboru kolejowego (wagony), chemicznego, materiałów budowlanych. Działa tu także elektrownia wodna o mocy 352 MW.
Historia.
Początkowo na miejscu dzisiejszego miasta znajdowała się wieś Kamieńskie (pierwsza wzmianka w 1750 roku), na terenie której w połowie XIX wieku powstały zakłady hutnicze. Do rangi jednej z największych firm metalurgicznych Rosji rozbudował je polski przedsiębiorca Ignacy Jasiukowicz, będący w latach 1888–1914 dyrektorem Południowo-Rosyjskiego Dnieprowskiego Towarzystwa Metalurgicznego z siedzibą w Kamieńskiem.
W 1926 roku Kamieńskie otrzymało prawa miejskie. W 1936 roku nazwa miasta została zmieniona na Dnieprodzierżyńsk na cześć działacza socjaldemokratycznego i komunistycznego, Feliksa Dzierżyńskiego. Oryginalna nazwa została przywrócona w 2016 roku. W 1979 miała tu miejsce katastrofa lotnicza, w której zginęło 178 osób, a w 1996 katastrofa tramwajowa, w wyniku której zginęły 34 osoby.
W związku z przemysłem metalurgicznym Dnieprodzierżyńsk miał w okresie radzieckim bardzo zanieczyszczone powietrze. W latach 70. poczyniono starania zmierzające do ograniczenia wydzielania toksycznych substancji, wysiedlono też część mieszkańców z najbardziej zanieczyszczonych, przyzakładowych terenów. Działania te nie przyniosły pełnych skutków i jeszcze w 1988 roku miasto znajdywało się na oficjalnej liście najbardziej zanieczyszczonych w ZSRR, z normami dwutlenku azotu, amoniaku, formaldehydu, benzenu i pyłu przekroczonymi ponad pięciokrotnie. Emisja zanieczyszczeń spadła znacznie w wyniku zamknięcia zakładów po rozpadzie ZSRR.
Transport.
W mieście znajdują się stacja kolejowa Kamieńskie oraz port rzeczny. Kursuje tu komunikacja tramwajowa.
Sport.
W mieście siedzibę ma klub piłkarski Stal Kamieńskie, występujący w sezonie 2016/17 w ukraińskiej Premier-lidze.

</doc>
<doc id="893490" url="https://pl.wikipedia.org/wiki?curid=893490" title="Pirk (Bawaria)">
Pirk (Bawaria)

Pirk – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Schirmitz. Leży w Lesie Czeskim, około 10 km na południe od Neustadt an der Waldnaab, koło Weiden in der Oberpfalz, przy autostradzie A93.
Dzielnice.
W skład gminy wchodzą następujące dzielnice: Engleshof, Enzenrieth, Pirk, Au, Gleitsmühle, Hochdorf, Matzlesberg, Pirkerziegelhütte, Pirkmühle, Pischeldorf i Zeissau.
Oświata.
W gminie znajduje się 50 miejsc przedszkolnych (62 dzieci) oraz szkoła podstawowa (12 nauczycieli, 224 uczniów).

</doc>
<doc id="893498" url="https://pl.wikipedia.org/wiki?curid=893498" title="Bechtsrieth">
Bechtsrieth

Bechtsrieth – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Schirmitz. Leży w Lesie Czeskim, około 10 km na południowy wschód od Neustadt an der Waldnaab, przy drodze B22.
Dzielnice.
W skład gminy wchodzą dwie dzielnice: Bechtsrieth i Trebsau.

</doc>
<doc id="893501" url="https://pl.wikipedia.org/wiki?curid=893501" title="Edgar Barreto">
Edgar Barreto

Edgar Osvaldo Barreto Cáceres (ur. 15 lipca 1984 w Asunción) – piłkarz paragwajski grający na pozycji środkowego pomocnika w holenderskim klubie NEC Nijmegen.
Posiada również obywatelstwo włoskie, jest młodszym bratem piłkarza Diego Barreto.
Kariera klubowa.
Barreto pochodzi ze stolicy kraju Asunción i tam też zaczynał piłkarską karierę w klubie Cerro Porteño. Do pierwszej drużyny trafił już w 2001, ale na debiut czekał cały rok i w Primera división paraguaya zadebiutował w 2002. Miał wówczas 18 lat, toteż sporadycznie pojawiał się na boisku, zagrał w 6 ligowych meczach, a ze swoim klubem zajął 6. miejsce w lidze. W roku 2003 miał już miejsce w podstawowym składzie Cerro Porteño i zdobył wówczas 4 gole dla swojego zespołu, z którym został wicemistrzem kraju.
Zimą 2004 Barreto zainteresowano się w Europie i za 800 tysięcy euro paragwajski pomocnik trafił do holenderskiego NEC Nijmegen. W Eredivisie zadebiutował 8 lutego w przegranym 2:0 wyjazdowym meczu z FC Groningen. Od sezonu 2004/2005 wywalczył miejsce w podstawowej jedenastce i jest filarem linii pomocy NEC. Przez 4 lata spędzone w Nijmegen był jednym z nielicznych reprezentantów kraju. Z NEC nie osiągał dotąd sukcesów i zazwyczaj zajmował z nimi miejsce w środku tabeli.
Latem 2007 Barreto przeszedł do włoskiej Regginy Calcio. Przez dwa sezony był podstawowym zawodnikiem tej drużyny, po czym latem 2009 przeszedł do Atalanty BC, z którą spadł do drugiej ligi. 31 sierpnia 2011 zawodnik zmienił klub na US Palermo. W latach 2015-2020 grał w Sampdorii, a w 2020 wrócił do NEC.
Kariera reprezentacyjna.
W 2003 Barreto był podstawowym zawodnikiem młodzieżowej reprezentacji Paragwaju U-20 na Młodzieżowych Mistrzostwach Świata w Zjednoczonych Emiratach Arabskich, na których z Paragwajem doszedł do 1/8 finału.
W 2004 Barreto został powołany do kadry na Igrzyska Olimpijskie w Atenach. Był podstawowym zawodnikiem zespołu i grał tam we wszystkich meczach, także w finałowym, przegranym 0:1 z Argentyną. Miał więc duży udział w największym sukcesie Paragwaju w piłce nożnej, jakim był srebrny medal olimpijski.
W pierwszej reprezentacji Paragwaju Barreto zadebiutował 8 lipca 2004 w wygranym 1:0 meczu z Kostaryką. W 2006 roku został powołany przez Aníbala Ruiza na finały Mistrzostw Świata w Niemczech. Z Paragwajem nie wyszedł z grupy, a wystąpił w 2 meczach: 9 minut ze Szwecją (0:1) oraz wygranym 2:0 meczu z Trynidadem i Tobago. Wystąpił też na Mistrzostwach Świata 2010 w RPA. Od 2004 do 2011 rozegrał w kadrze narodowej 60 meczów i strzelił 3 gole.

</doc>
<doc id="893504" url="https://pl.wikipedia.org/wiki?curid=893504" title="Irchenrieth">
Irchenrieth

Irchenrieth – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab, wchodzi w skład wspólnoty administracyjnej Schirmitz. Leży w Lesie Czeskim, około 12 km na południowy wschód od Neustadt an der Waldnaab, przy drodze B22.

</doc>
<doc id="893505" url="https://pl.wikipedia.org/wiki?curid=893505" title="Cocopah">
Cocopah



</doc>
<doc id="893507" url="https://pl.wikipedia.org/wiki?curid=893507" title="Springfield (Simpsonowie)">
Springfield (Simpsonowie)

Springfield - fikcyjne miasto, w którym osadzona jest akcja telewizyjnego serialu animowanego "Simpsonowie".
Lokalizacja.
W kadrze po prawej z 4 odcinka 10 sezonu serialu "The Simpsons" przedstawiony został graficznie sygnał nadawany przez Maggie z jej pokoju. Ów kadr pozwala nam stwierdzić gdzie dokładnie według autorów leży Springfield po przeniesieniu (w 22 odcinku 9 sezonu miasto zostaje przeniesione ze względu na znaczne zanieczyszczenie środowiska).
Charakterystyka miasta.
Springfield zostało założone w 1796 przez Jebediasza Obediasza Zachariasza Jedediasza Springfielda. Miasto sąsiaduje z miejscowościami Shelbyville, Capitol City oraz Waverly Hills. Fikcyjny charakter miasta podkreśla fakt, że stan w którym leży Springfield jest w serialu nienazwany (w jednym z odcinków zostało powiedziane, że Szkoła Podstawowa w Springfield była najgorszą w stanie Missouri, po czym została w całości przeniesiona do Springfield), choć według Neda Flandersa graniczy on ze stanami Ohio, Nevada, Maine oraz Kentucky, co jest geograficznie niemożliwe. Miasto według różnych odcinków leży nad morzem (lub oceanem), albo nad jeziorem (w filmie ' widać to bardzo dokładnie). Odcinek pt. "Na ratunek manatom" każe domniemywać, że miasto leży gdzieś w południowych stanach niedaleko od morskiego wybrzeża (manaty występują od Florydy po północne wybrzeża Brazylii). W odcinku 'Kometa Barta"" dowiadujemy się, że miasto ma jedno połączenie z lądem przez most.
Mimo że Springfield przedstawiane jest w serialu jako niewielkie miasteczko, a nie rozległa metropolia, to na terenie miasta znajdują się między innymi elektrownia atomowa, w której pracuje Homer Simpson, kościół (protestancki, do którego chodzą główni bohaterowie serialu, katolicki oraz Kościół Episkopalny w Stanach Zjednoczonych), klasztor, trzy szkoły podstawowe (m.in. szkoła prywatna oraz ta, do której uczęszczają Bart i Lisa Simpson), kilka uczelni wyższych, Zoo, kilka muzeów, stadion baseballowy, lotnisko, port morski, kasyno, kilka wysokich gór (m.in. "Murderhorn"), tor wyścigów psów, płonące od 35 lat wysypisko starych opon samochodowych, dzielnice: chińska, tybetańska, rosyjska, włoska, grecka oraz żydowska, bar prowadzony przez Moe Szyslaka, sklep Kwik-E-Mart prowadzony przez Apu Nahasapeemapetilona, wiele innych sklepów i centrów handlowych, a także kręgielnia.
Nazwa.
Springfield jest pospolitą nazwą miejscowości w Stanach Zjednoczonych. Miejscowości o tej nazwie można znaleźć w 34 różnych stanach; co najmniej cztery w Wisconsin i nie mniej niż dziewięć w Pensylwanii. Twórca serialu, Matt Groening, wybrał tę nazwę właśnie ze względu na jej powszechność.

</doc>
<doc id="893517" url="https://pl.wikipedia.org/wiki?curid=893517" title="Zhaoxiang">
Zhaoxiang

Król Zhaoxiang z państwa Qin (chiń. 秦昭襄王 lub 秦昭王, 324-250 p.n.e.) – syn króla Huiwena z państwa Qin, młodszy brat króla Wu. 
Po śmierci brata w 306 r. p.n.e. Zhaoxiang popadł w konflikt o władzę z młodszymi braćmi, których pokonał dzięki poparciu króla Wulinga z sąsiedniego państwa Zhao. Kilkadziesiąt lat później, w 260 r. p.n.e., pokonał armię Zhao w bitwie pod Changpingiem. Po bitwie miano zabić 400 tys. żołnierzy przeciwnika, którzy wcześniej poddali się, właściwie pozbawiając tym samym państwo Zhao mężczyzn zdolnych do służby wojskowej.
Zhaoxiang przyczynił się do umocnienia państwa Qin, w czym pomogli mu strateg Zhang Yi oraz generał Bai Qi, o którym kroniki wspominają, że zdobył 70 miast i zgładził milion żołnierzy z przeciwnych armii. W 256 r. p.n.e. Zhaoxiang zajął domenę króla Wschodniej Dynastii Zhou Nanwanga i zdetronizował go, właściwie kończąc dzieje dynastii.
Po śmierci w 250 r. p.n.e. późniejsi kronikarze zaczęli skracać jego imię do Zhao (秦昭王). Tron Qinu po Zhaoxiangu objął na krótko jego syn, Xiaowen.

</doc>
<doc id="893518" url="https://pl.wikipedia.org/wiki?curid=893518" title="Wyczerpy-Aniołów">
Wyczerpy-Aniołów

Wyczerpy-Aniołów – dzielnica Częstochowy położona w północno-wschodniej części miasta, na lewym brzegu Warty. W skład dzielnicy wchodzą części miasta: Aniołów, Kamień, Kule, Rząsawa, Wyczerpy Dolne, Wyczerpy Górne oraz Zagajnik.
Dzielnica graniczy z Północą (zabudowę obu dzielnic rozdziela Las Aniołowski), Tysiącleciem, Starym Miastem, Zawodziem oraz Mirowem.
Geografia.
Powierzchnia dzielnicy wynosi 16,72 km², co stanowi 10,47% powierzchni miasta. Położona jest na lewym brzegu Warty. Pod względem fizycznogeograficznym w większości znajduje się na Wyżynie Wieluńskiej, dokładnie w jej południowej części, wyodrębnianej jako Pagóry Kłobuckie. Wysokości względne wzniesień wynoszą tam około 12–17 m. Wzgórze w Wyczerpach ma wysokość bezwzględną 260–262 m n.p.m.
Obszary położone wzdłuż Warty uznawane są za cenne przyrodniczo. Występują tam tam między innymi fragmenty lasów łęgowych. Znajduje się tam również wzgórze Sołek, które wraz z położoną na przeciwnym brzegu rzeki górą Skałki stanowi tzw. "Bramę Warty", od której rozpoczyna się Przełom Warty koło Mstowa. Przez te tereny przebiega Szlak Jury Wieluńskiej.
Historia.
W epoce brązu obszar współczesnej dzielnicy zamieszkiwała ludność kultury łużyckiej. W trakcie prac archeologicznych znaleziono między innymi pozostałości cmentarzyska, które było użytkowane od ok. 1100 roku p.n.e.
7 sierpnia 1356 roku król Kazimierz III Wielki wydał przywilej lokujący wieś Wyczerpy. Jednocześnie zastrzegł sobie świadczenia na wypadek przybycia do Częstochowy. Początkowo wieś była własnością królewską, jednak na początku XV wieku większość majątków należała już do rycerstwa.
Z czasem wyodrębnił się podział na Wyczerpy Dolne i Wyczerpy Górne. Zabudowę wyznaczał trakt prowadzący z Częstochowy do Warszawy (obecna ulica Warszawska). W 1827 roku w obu wsiach było łącznie 49 domów i 332 mieszkańców.
Intensywny rozwój wsi nastąpił pod koniec XIX wieku. Przyczyniła się do tego budowa Kolei Warszawsko-Wiedeńskiej. W 1896 roku powstały zakłady chemiczne w Aniołowie, osiedlu należącym do Wyczerp Dolnych. Rok później w Wyczerpach Dolnych wybudowano hutę szkła kryształowego „Paulina”. Wokół obu zakładów rozwijały się fabryczne osady. W tamtym okresie Wyczerpy Dolne należały do gminy Grabówka, a Wyczerpy Górne do gminy Rędziny.
Obszar dzielnicy włączano do Częstochowy stopniowo. Kamień i Aniołów zostały przyłączone w latach 1928–1930. W 1952 roku włączono Wyczerpy Dolne, a w roku 1977 Wyczerpy Górne oraz Rząsawę.
Intensywny rozwój Wyczerp rozpoczął się w latach 90. XX wieku. Powstało tu wówczas osiedle domów wielorodzinnych oraz kolonia budynków w zabudowie szeregowej.
Demografia.
Według danych z 31 marca 2022 roku dzielnicę zamieszkiwało 8 612 osób, co stanowiło 4,18% populacji Częstochowy.
Transport.
Główną osią komunikacyjną dzielnicy jest ulica Warszawska będąca fragmentem drogi krajowej nr 91. 
Przez dzielnicę przebiega linia kolejowa nr 1 (pierwotnie Kolej Warszawsko-Wiedeńska) wraz z przystankiem osobowym Częstochowa Aniołów oraz posterunkiem odgałęźnym Wyczerpy, przy którym rozpoczyna bieg linia kolejowa nr 146 do stacji Chorzew Siemkowice. Na linii nr 146 istnieje przystanek Rząsawa, który jest jednak położony w granicach gminy Rędziny.
Architektura i urbanistyka.
Z zabudowie dzielnicy dominuje budownictwo niskie, z szeregiem zakładów i warsztatów rzemieślniczych. Na Wyczerpach istnieje jednak również osiedle bloków mieszkaniowych i szeregowców. Zabudowa Wyczerp oraz Aniołowa jest dość zwarta. Choć podział na oba osiedla funkcjonuje w świadomości mieszkańców, trudno byłoby wyznaczyć między nimi dokładną granicę. Natomiast położone w północnej części dzielnicy Rząsawa oraz Zagajnik to osiedla oddalone przestrzennie, zachowujące w znacznej mierze rolniczy charakter.
Do dzielnicy należy także ulica Drogowców. Znajdują się przy niej obiekty o charakterze handlowo-usługowym, między innymi centrum handlowe Aniołów Park (położone w miejscu dawnego hipermarketu Tesco), Hotel Scout, salony meblowe (Agata, Vox, Kler) .
Religia.
Na obszarze dzielnicy działają 3 parafie rzymskokatolickie: 

</doc>
<doc id="893519" url="https://pl.wikipedia.org/wiki?curid=893519" title="Pala (broń)">
Pala (broń)

Pala – szabla turecka, używana w czasach Imperium Osmańskiego w XVIII wieku. Miała dość szeroką głownię (do 4,5 cm), zakrzywioną pod dużym kątem, zazwyczaj zrobioną ze stali damasceńskiej. Jej rękojeść wykonana była z czarnego dębu lub rogu i osadzona za pomocą nitów. Służyła wyłącznie jako broń piechoty, w szczególności janczarom. W Europie znana jako bułat.

</doc>
<doc id="893530" url="https://pl.wikipedia.org/wiki?curid=893530" title="Grafenwohr">
Grafenwohr



</doc>
<doc id="893531" url="https://pl.wikipedia.org/wiki?curid=893531" title="Grafenwoehr">
Grafenwoehr



</doc>
<doc id="893532" url="https://pl.wikipedia.org/wiki?curid=893532" title="Vohenstrauss">
Vohenstrauss



</doc>
<doc id="893533" url="https://pl.wikipedia.org/wiki?curid=893533" title="Yuva">
Yuva

Yuva (hindi, युवा, yuvā, urdu یوا, ang.: "Youth" dosłownie.: "Młodość") to bollywoodzki dramat społeczny znanego zaangażowanego politycznie reżysera tamilskiego Mani Ratnam. W filmie nakręconym w 2004 roku grają sławni aktorzy indyjscy Ajay Devgan, Rani Mukerji, Abhishek Bachchan. Akcja filmu dzieje się w Kalkucie i w Tamilnadu. Tematem filmu są losy trzech par osób, które krzyżują się ze sobą podczas wypadku samochodowego na moście Hooghly Bridge w Kalkucie.
Mani Ratnam równolegle wyreżyserował tamilską wersję tego filmu "Aayitha Ezhuthu".
Fabuła.
Na kalkuckim moście krzyżują się losy trojga ludzi. Lallah Singh (Abhishek Bachchan) strzela do Michaela Mukherjee (Ajay Devgan), a Arjun (Vivek Oberoi) jest świadkiem strzelaniny. Lallah pochodzi z biednej rodziny. Po opuszczeniu więzienia próbuje wspólnego życia z Sashi (Rani Mukerji), ale ani ona, ani dziecko, którego się spodziewają, nie są w stanie powstrzymać go od zdobywania pieniędzy na drodze przestępstw. Zgadza się on na zlecenie polityka Projonjita Bonnerjee (Om Puri) zabić przywódcę ruchu studenckiego Michaela. Świadkiem zamachu jest Arjun, bogaty, lekkomyślny i beztroski podrywacz szykujący się do wyjazdu na studia do USA. Dramat na moście zmienia życie trójki mężczyzn i związanych z nimi kobiet.
Soundtrack.
Piosenki A. R.Rahmana do tekstów Mehboob'a:

</doc>
<doc id="893534" url="https://pl.wikipedia.org/wiki?curid=893534" title="Mikołaj Szarffenberger">
Mikołaj Szarffenberger



</doc>
<doc id="893538" url="https://pl.wikipedia.org/wiki?curid=893538" title="Floss">
Floss



</doc>
<doc id="893540" url="https://pl.wikipedia.org/wiki?curid=893540" title="DW142">
DW142



</doc>
<doc id="893541" url="https://pl.wikipedia.org/wiki?curid=893541" title="Droga wojewódzka nr 142">
Droga wojewódzka nr 142

Droga wojewódzka nr 142 (DW142, potocznie nazywana „berlinką” lub „chociwelką”) – droga wojewódzka klasy GP w województwie zachodniopomorskim o długości 41 km, łącząca drogę ekspresową S3 z drogą krajową nr 20. W całości przebiega przez powiat stargardzki, a jej administratorem jest Dyrektor Zarządu Dróg Wojewódzkich w Koszalinie (Rejon w Stargardzie).
Historia.
Zaprojektowano ją, jako dwujezdniową autostradę, po dwa pasy ruchu na każdej jezdni – stanowi bowiem najbardziej na wschód wysunięty i do tej pory użytkowany fragment zachodniego odcinka „Berlinki”. Jej budowę rozpoczęto w połowie lat 30. XX wieku. Według pierwotnego zamysłu – jak każda autostrada w III Rzeszy – miała służyć szybkiemu przemieszczaniu się wojsk podczas działań militarnych. Po jakimś czasie dowództwo Wehrmachtu doszło jednak do wniosku, że to zły pomysł, bowiem białe pasy betonu na jezdniach tego typu dróg doskonale wyznaczałyby aliantom cele do zrzutu bomb. Dlatego po 1938 prace budowlane mocno wyhamowały. Zdążono wybudować tylko jedną, dwupasową jezdnię, jednak wszystkie obiekty inżynierskie zlokalizowane w ciągu drogi (wiadukty i węzły) zostały wcześniej zbudowane dla potrzeb dwóch jezdni. DW142 jest zatem przykładem drogi wojewódzkiej wysokiej klasy.
W pobliżu węzła "Rzęśnica" na DW142 zlokalizowano drogowy odcinek lotniskowy „Kliniska” o długości pasa startowego 2000 m.
Od kwietnia 2017 roku odcinek Rzęśnica – Łęczyca był zamknięty z powodu remontu, który miał się zakończyć w czerwcu 2018. Po remoncie droga posiada nawierzchnię asfaltową oraz jest zwężona.
10 czerwca 2020 roku po przebudowie oddano do użytku węzeł "Rzęśnica", w formie trąbki. Głównym ciągiem drogowym na węźle jest wspólny przebieg tras nr 3 i 6.
Historia numeracji.
Brak danych o numeracji arterii w latach od 1945 do 1986 – na ówcześnie wydawanych mapach i atlasach drogowych trasę oznaczano jako "drogę drugorzędną" lub "drogę lokalną". Obecny numer obowiązuje od 14 lutego 1986 roku, ustanowiony na mocy uchwały z 2 grudnia 1985 roku, zaś w latach 1986 – 1998 posiadała kategorię drogi krajowej.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Dawniej na całym odcinku drogi dopuszczalny był ruch pojazdów o nacisku osi pojedynczej do 10 ton, po 2005 roku obniżono do 8 ton.

</doc>
<doc id="893544" url="https://pl.wikipedia.org/wiki?curid=893544" title="Flisów">
Flisów

Flisów (dodatkowa nazwa w j. kaszub. Flësów; niem. "Fließhof") – osada leśna w Polsce, położona w województwie pomorskim, w powiecie bytowskim, w gminie Czarna Dąbrówka.
W latach 1975–1998 osada administracyjnie należała do województwa słupskiego.

</doc>
<doc id="893545" url="https://pl.wikipedia.org/wiki?curid=893545" title="Tannesberg">
Tannesberg



</doc>
<doc id="893547" url="https://pl.wikipedia.org/wiki?curid=893547" title="Taennesberg">
Taennesberg



</doc>
<doc id="893548" url="https://pl.wikipedia.org/wiki?curid=893548" title="Puchersreuth">
Puchersreuth



</doc>
<doc id="893549" url="https://pl.wikipedia.org/wiki?curid=893549" title="Puechersreuth">
Puechersreuth



</doc>
<doc id="893550" url="https://pl.wikipedia.org/wiki?curid=893550" title="Stornstein">
Stornstein



</doc>
<doc id="893551" url="https://pl.wikipedia.org/wiki?curid=893551" title="Songs for the Deaf">
Songs for the Deaf

Songs for the Deaf - płyta zespołu Queens of the Stone Age wydana 27 sierpnia 2002 roku. Gościnnie na płycie jako perkusista wystąpił Dave Grohl, były członek zespołu Nirvana, a obecnie wokalista zespołu Foo Fighters. Tak jak przy poprzedniej płycie zespołu "Rated R" projekt wsparli wokalami Mark Lanegan i Nick Oliveri. Od czasu do czasu słychać też audycję radiową. 
W Wielkiej Brytanii album sprzedał się w nakładzie 100 tys. płyt otrzymując tym samym status złotej płyty. Utwór "No One Knows" znalazł się na ścieżce dźwiękowej gry komputerowej "NHL 2003".
Single.
Do każdego z nich nagrano wideoklip.

</doc>
<doc id="893552" url="https://pl.wikipedia.org/wiki?curid=893552" title="Stoernstein">
Stoernstein



</doc>
<doc id="893554" url="https://pl.wikipedia.org/wiki?curid=893554" title="Podkomorki">
Podkomorki

Podkomorki (dodatkowa nazwa w j. kaszub. Pòdkòmórczi) – osada leśna w Polsce, położona w województwie pomorskim, w powiecie bytowskim, w gminie Czarna Dąbrówka.
W latach 1975–1998 osada administracyjnie należała do województwa słupskiego.

</doc>
<doc id="893556" url="https://pl.wikipedia.org/wiki?curid=893556" title="ʦ">
ʦ



</doc>
<doc id="893557" url="https://pl.wikipedia.org/wiki?curid=893557" title="Jelena Dembo">
Jelena Dembo

Jelena Dembo, ros. Елена Дембо, gr. Έλενα Ντέμπο, "Elena Dembo" (ur. 8 grudnia 1983 w Penzie) – grecka szachistka pochodzenia rosyjskiego, arcymistrzyni od 2001, posiadaczka męskiego tytuł mistrza międzynarodowego od 2003 roku.
Kariera szachowa.
W pierwszym turnieju w życiu zagrała mając 3 lata i 9 miesięcy. W roku 1990 jej rodzina wyemigrowała z Rosji do Izraela. Jako juniorka, pięciokrotnie zdobyła mistrzostwo Izraela w różnych kategoriach wiekowych. Posiada również 8 medali zdobytych na mistrzostwach świata i Europy, w tym złoty, zdobyty w roku 2002 na mistrzostwach Europy juniorek do lat 20 w szachach szybkich w Nowym Sadzie. W latach 2000–2004 w rozgrywkach międzynarodowych reprezentowała Węgry, natomiast od kwietnia 2004 r. reprezentuje Grecję.
Na swoim koncie posiada wiele indywidualnych sukcesów, m.in. w roku 2003 triumfowała w mistrzostwach Węgier kobiet, podzieliła I m. (wraz z Margaritą Wojską) w otwartym turnieju "Acropolis" w Atenach. W tym samym roku Międzynarodowa Federacja Szachowa nadała jej tytuł mistrza międzynarodowego. W 2004 podzieliła I m. w memoriale Elizawiety Bykowej w miejscowości Włodzimierz nad Klaźmą. W następnym roku osiągnęła duży sukces, zdobywając brązowy medal na indywidualnych mistrzostwach Europy rozegranych w Kiszyniowie. Zajęła również II m. (za Moniką Soćko) w Atenach oraz podzieliła VI m. w otwartym turnieju w Hamburgu, zdobywając pierwszą normę na tytuł arcymistrza. W 2006 zajęła VI m. na rozegranych w Kuşadası mistrzostwach Europy kobiet, natomiast w 2007 podzieliła III m. w turnieju "open" w Cannes. W 2008 r. osiągnęła kolejny dobry wynik w indywidualnych mistrzostwach Europy, dzieląc w Płowdiwie II-VII miejsce.
W latach 2002–2008 czterokrotnie wystąpiła na szachowych olimpiadach, natomiast w latach 2001–2007 – również czterokrotnie na drużynowych mistrzostwach Europy, w 2003 r. zdobywając srebrny medal wspólnie z szachistkami węgierskimi.
Najwyższy ranking w dotychczasowej karierze osiągnęła 1 września 2009 r., z wynikiem 2482 zajmowała wówczas 22. miejsce na światowej liście FIDE.

</doc>
<doc id="893558" url="https://pl.wikipedia.org/wiki?curid=893558" title="Dąbrowa Leśna (Brzezinka)">
Dąbrowa Leśna (Brzezinka)

Dąbrowa Leśna (dodatkowa nazwa w j. kaszub. Lesnô Dąbrowa) - część osady Brzezinka w Polsce, położona w województwie pomorskim, w powiecie bytowskim, w gminie Czarna Dąbrówka.
W latach 1975–1998 Dąbrowa Leśna administracyjnie należała do województwa słupskiego.

</doc>
<doc id="893565" url="https://pl.wikipedia.org/wiki?curid=893565" title="Bitwa pod Bracławiem">
Bitwa pod Bracławiem

Bitwa pod Bracławiem miała miejsce 26 sierpnia 1671 roku podczas wojny polsko-kozacko-tatarskiej 1666-1671.
Gdy do stojącego pod Oryninem (w pobliżu Kamieńca Podolskiego) Jana Sobieskiego doszła wieść o odejściu z Ukrainy znacznych sił tatarskich, hetman doszedł do wniosku, że jest to doskonały moment do rozpoczęcia działań ofensywnych. Wobec tego 20 sierpnia z samą jazdą i dragonią ruszył komunikiem przeciwko stojącym w okolicach Pieczary wojskom kozacko-tatarskim. Pomimo że żołnierze Sobieskiego szli nocami po bezdrożach, nie zdołali zaskoczyć nieprzyjaciela. W porę ostrzeżeni Kozacy i Tatarzy schronili się w Bracławiu, przy czym Kozacy zajęli górne miasto, a Tatarzy dolne. Gdy próba wywabienia Kozaków i Tatarów nie powiodła się, Sobieski skierował swe siły między oba miasta i odciął w ten sposób Kozaków od Tatarów. Znajdujący się w dolnym mieście Tatarzy rzucili się do ucieczki, a w pogoń za nimi ruszyły prawie wszystkie siły Sobieskiego. Uciekających Tatarów ścigano aż do odległego o 30 km Batoha i całkowicie rozproszono. Znajdujący się w górnym mieście Kozacy, widząc klęskę Tatarów, poddali się. Według relacji dowódcy wojsk tatarskich Omera Alego Tatarzy stracili w bitwie i pościgu 500 zabitych.

</doc>
<doc id="893566" url="https://pl.wikipedia.org/wiki?curid=893566" title="Jaszewo">
Jaszewo

Jaszewo (dodatkowa nazwa w j. kaszub. Jaszewò) – osada w Polsce, położona na Kaszubach w województwie pomorskim, w powiecie bytowskim, w gminie Czarna Dąbrówka.
W latach 1975–1998 osada administracyjnie należała do województwa słupskiego.

</doc>
<doc id="893571" url="https://pl.wikipedia.org/wiki?curid=893571" title="Lipieniec">
Lipieniec

Lipieniec (dodatkowa nazwa w j. kaszub. Lëpińc) – osada leśna w Polsce, położona w województwie pomorskim, w powiecie bytowskim, w gminie Czarna Dąbrówka.
W latach 1975–1998 osada administracyjnie należała do województwa słupskiego.

</doc>
<doc id="893572" url="https://pl.wikipedia.org/wiki?curid=893572" title="Alessandra Rosaldo">
Alessandra Rosaldo

Alessandra Rosaldo, właśc. Alejandra Sánchez Barredo (ur. 11 września 1971) – meksykańska piosenkarka i aktorka, jej kariera rozpoczęła się od meksykańskiego serialu "DKDA". Była wokalistka meksykańskiego zespołu Sentidos Opuestos, sławnego w latach 90.
Życiorys.
W wieku 12 lat zaczęła udzielać się w chórze i wystąpiła w filmie dla dzieci. 7 lat później spotkała się z Chacho Gaytán, z którym od tego czasu się przyjaźni. Później wraz z nim i innym członkiem stworzyła trio znane jako Sentidos Opuestos. W 2008 roku została prowadzącą show telewizyjnego w stacji Telefutura.
Alessandra Rosaldo zaśpiewała piosenkę do serialu "Grzesznica" ("Amarte es mi pecado") razem z Ricardo Montaner, zagrała również serialową Paulinę Almazan.

</doc>
<doc id="893574" url="https://pl.wikipedia.org/wiki?curid=893574" title="GMC T33H">
GMC T33H

GMC T33H – autobus miejski, produkowany przez amerykańską firmę GMC. Od modelu GMC T33 różnił się nieznacznie. Zmianie uległa nieco maska silnika oraz błotniki przednie i tylne które stały się bardziej opływowe. Dostęp do silnika umożliwiały dwie podnoszone z obu stron pokrywy.

</doc>
<doc id="893575" url="https://pl.wikipedia.org/wiki?curid=893575" title="Kohlberg">
Kohlberg

Austria:
Niemcy:
Osoby:

</doc>
<doc id="893576" url="https://pl.wikipedia.org/wiki?curid=893576" title="Tomasz z Villanuevy">
Tomasz z Villanuevy

Święty Tomasz z Villanuevy, OSA, "Tomás García Martínez" (ur. 1486 w Fuenllanie - Prowincji Ciudad Real, zm. 8 września 1555 roku w Walencji) – święty Kościoła katolickiego, arcybiskup Walencji, pisarz religijny, działacz charytatywny.
Życiorys.
Tomasz urodził się w rodzinie szlacheckiej Alfonsa Tomasza Garcia i Łucji Martínez Castellanos w Królestwie Kastylii, wynosząc z domu wraz z wychowaniem miłosierdzie dla biednych.
Studia filozoficzno-teologiczno-humanistyczne na uniwersytecie Alcalá rozpoczął w 1502 roku. Uzyskał stopień magistra sztuk wyzwolonych w założonym przez kardynała Franciszka Jiméneza Kolegium św. Ildefonsa. Po ukończeniu studiów (1512 roku) został profesorem filozofii na uniwersytecie Alcalá, a w 1516 roku odmówił zaproszeniu do prowadzenia wykładów w Salamance, gdyż 21 listopada wstąpił do nowicjatu augustianów.
W 1518 roku przyjął święcenia kapłańskie i rozpoczął działalność duszpasterską. Zasłynął jako kaznodzieja. Posłuszeństwo regule zakonu i aktywność w życiu wspólnoty zaowocowały piastowaniem stanowisk przełożonego w Salamance, Burgos i Valladolid. Jako wizytator prowincji kastylijskiej dokonał jej reformy. W następnych latach pełnił obowiązki prowincjała w prowincji andaluzyjskiej i kastylijskiej. Wykładał teologię na uniwersytecie w Salamance w Kolegium augustiańskim, a w październiku 1544 na wniosek króla Karola V Habsburga papież Paweł III powołał go na stolicę biskupią Walencji, na której zasiadł z tytułem arcybiskupa.
Żyjąc w ubóstwie cieszył się wielkim zaufaniem współbraci i stał się godnym naśladowania przykładem pobożności i prostoty. Tomasz był autorem komentarzy do Pieśni nad pieśniami, kazań maryjnych i sześciu utworów o charakterze ascetyczno-kaznodziejskim w języku kastylijskim. Jego dzieła – sześć tomów "Opera omnia" (po łacinie) zostały opublikowane w Manili w 1881. Określany był mianem „Apostoła Hiszpanii”.
Kanonizacji Tomasza z Villanuevy dokonał w 1658 roku papież Aleksander VII.
Wspomnienie liturgiczne obchodzone jest w "dies natalis" (8 września) i 22 września.

</doc>
<doc id="893577" url="https://pl.wikipedia.org/wiki?curid=893577" title="Obrowo (gmina Czarna Dąbrówka)">
Obrowo (gmina Czarna Dąbrówka)

Obrowo (dodatkowa nazwa w j. kaszub. Òbrowò) – osada leśna w Polsce, położona w województwie pomorskim, w powiecie bytowskim, w gminie Czarna Dąbrówka, nad strugą łączącą jeziora Obrowo i Jasień.
W latach 1975–1998 osada administracyjnie należała do województwa słupskiego.

</doc>
<doc id="893582" url="https://pl.wikipedia.org/wiki?curid=893582" title="Trylogia Bartimaeusa">
Trylogia Bartimaeusa

Trylogia Bartimaeusa (USA. "Bartimaeus Trilogy") – powieść napisana przez Jonathana Strouda. Opowiada o losach młodego chłopaka - Nathaniela i Bartimaeusa - Dżina średniego poziomu o zadziornym charakterze. Każdy tom dzieli kilka lat, których nie znajdziemy w książkach. Prawa do ekranizacji wykupiła wytwórnia Miramax.

</doc>
<doc id="893583" url="https://pl.wikipedia.org/wiki?curid=893583" title="Kostroga">
Kostroga

Kostroga (dodatkowa nazwa w j. kaszub. Kòstroga) – osada w Polsce, położona w województwie pomorskim, w powiecie bytowskim, w gminie Czarna Dąbrówka.
Do 1945 roku przystanek kolejowy na linii (obecnie nieistniejącej) Lębork-Bytów.
W latach 1975–1998 osada administracyjnie należała do województwa słupskiego.

</doc>
<doc id="893586" url="https://pl.wikipedia.org/wiki?curid=893586" title="GMC T43">
GMC T43

GMC T43 – autobus miejski, produkowany przez amerykańską firmę GMC, oparty na serii T, modelu T-43 lekkich ciężarówek produkowanych w latach 1933 – 1934. Przed drugą wojną światową autobusy tego typu użytkowane były przez komunikację miejską w Gdyni. Z zewnątrz najbardziej rzucał się w oczy inny kształt maski silnika. Nawiązywał on do samochodów osobowych. Dotychczas stosowane dwie, otwierające się z boku pokrywy silnika zostały zastąpione jedną, otwieraną do góry.

</doc>
<doc id="893587" url="https://pl.wikipedia.org/wiki?curid=893587" title="Dęby (Otnoga)">
Dęby (Otnoga)

Dęby (dodatkowa nazwa w j. kaszub. Dãbë, niem. "Dambee") – przysiółek wsi Otnoga w Polsce, położony w województwie pomorskim, w powiecie bytowskim, w gminie Czarna Dąbrówka. Wchodzi w skład sołectwa Otnoga.
W latach 1975–1998 przysiółek administracyjnie należał do województwa słupskiego.
Historia.
29 grudnia 1937 r., w ramach polityki germanizacji nazw miejscowych pochodzenia słowiańskiego, administracja nazistowska zastąpiła dotychczasową nazwę miejscowości Dambee ahistoryczną formą "Eichen".

</doc>
<doc id="893594" url="https://pl.wikipedia.org/wiki?curid=893594" title="Xiaowen">
Xiaowen

Król Xiaowen z państwa Qin (zm. 250 r. p.n.e.) – panował krótko nad Qinem w 250 r. p.n.e., po śmierci swego ojca, Zhaoxianga. Po wstąpieniu na tron był już zapewne stary, bo jego ojciec rządził przez ponad pół wieku (od 306 r. p.n.e.).
Według teorii spiskowej, Xiaowen zmarł otruty za sprawą Lü Buweia, który przyjaźnił się z kolejnym w linii następcą tronu Zhuangxiangiem. Ten rządził tylko trzy lata i również mógł zostać zgładzony za sprawą Lü, którego uczynił kanclerzem. Tron objął wówczas jego rzekomy syn, Zheng, który w rzeczywistości został spłodzony przez Lü Buweia.

</doc>
<doc id="893599" url="https://pl.wikipedia.org/wiki?curid=893599" title="Pistolet Accu-Tek AT-380 II">
Pistolet Accu-Tek AT-380 II

Accu-Tek AT-380 II – współczesny, amerykański pistolet samopowtarzalny.
Opis.
Accu-Tek AT-380 II jest bronią samopowtarzalną. Zasada działania automatyki oparta o odrzut zamka swobodnego. Bezpiecznik nastawny znajduje się na lewej stronie zamka.
AT-380 II jest zasilany ze wymiennego, jednorzędowego magazynka pudełkowego o pojemności 6 naboi, umieszczonego w chwycie. Zatrzask magazynka znajduje się w dolnej części chwytu.
Lufa gwintowana.
Przyrządy celownicze mechaniczne, stałe (muszka i szczerbinka). Pistolet AT-380 II jest wykonany ze stali nierdzewnej. Okładki chwytu z tworzywa sztucznego.

</doc>
<doc id="893603" url="https://pl.wikipedia.org/wiki?curid=893603" title="Büssing-N.A.G.">
Büssing-N.A.G.



</doc>
<doc id="893604" url="https://pl.wikipedia.org/wiki?curid=893604" title="Büssing-N.A.G. 30">
Büssing-N.A.G. 30



</doc>
<doc id="893608" url="https://pl.wikipedia.org/wiki?curid=893608" title="Büssing 400">
Büssing 400

Büssing 400 – autobus miejski, produkowany przez niemiecką firmę Büssing.

</doc>
<doc id="893614" url="https://pl.wikipedia.org/wiki?curid=893614" title="KABA">
KABA

Język haseł przedmiotowych KABA (Katalogów Automatycznych Bibliotek Akademickich) – język informacyjno-wyszukiwawczy prezentowany w formie kartoteki wzorcowej, używany w polskich bibliotekach.
KABA jest językiem, obejmującym zbiór haseł przedmiotowych oraz reguły ich tworzenia, w tym budowy kategorii i podkategorii (wtedy określa się reguły podrzędności i nadrzędności). Ten język katalogów bibliotecznych jest spójny z językiem Biblioteki Kongresu i innymi czołowymi bibliotekami na świecie. Hasłami przedmiotowymi mogą być np. nazwy pospolite (Fizyka ciała stałego, Geologia, Węgiel brunatny); nazwy geograficzne (Polska, Wisła (rzeka), Azja); nazwy ciał zbiorowych (organizacji, instytucji, szkół, urzędów); nazwy osobowe (Staszic Stanisław, Einstein Albert); nazwy imprez (konferencji, sympozjów, targów, wystaw). Jego zaletą jest szybkie przyporządkowanie danej pozycji bibliotecznej (książki, płyty CD itp.) do danej kategorii. Problemem natomiast zbytnie uszczegółowienie kategorii.

</doc>
<doc id="893615" url="https://pl.wikipedia.org/wiki?curid=893615" title="Büssing 900">
Büssing 900

Büssing 900 to autobus miejski, produkowany przez niemiecką firmę Büssing. Była to wersja znacznie większa od serii 400. Pojazdy te były napędzane gazem świetlnym.

</doc>
<doc id="893616" url="https://pl.wikipedia.org/wiki?curid=893616" title="Pistolet Accu-Tek HC-380">
Pistolet Accu-Tek HC-380

Accu-Tek HT-380 – współczesny, amerykański pistolet samopowtarzalny.
Opis.
Accu-Tek HT-380 jest bronią samopowtarzalną. Zasada działania automatyki oparta o odrzut zamka swobodnego. Bezpiecznik nastawny znajduje się na lewej stronie zamka.
HT-380 jest zasilany z wymiennego, dwurzędowego magazynka pudełkowego o pojemności 13 naboi, umieszczonego w chwycie. Zatrzask magazynka znajduje się w dolnej części chwytu.
Lufa gwintowana. Przyrządy celownicze mechaniczne, stałe (muszka i szczerbinka). Pistolet HT-380 jest wykonany ze stali nierdzewnej, okładki chwytu z tworzywa sztucznego.

</doc>
<doc id="893622" url="https://pl.wikipedia.org/wiki?curid=893622" title="Helena (piosenka)">
Helena (piosenka)



</doc>
<doc id="893623" url="https://pl.wikipedia.org/wiki?curid=893623" title="GMC CCKW353">
GMC CCKW353



</doc>
<doc id="893627" url="https://pl.wikipedia.org/wiki?curid=893627" title="VerbaFrenix">
VerbaFrenix



</doc>
<doc id="893628" url="https://pl.wikipedia.org/wiki?curid=893628" title="Plac Grunwaldzki w Warszawie">
Plac Grunwaldzki w Warszawie

Plac Grunwaldzki – plac w dzielnicy Żoliborz w Warszawie.
Opis.
Nazwa placu została nadana we wrześniu 1926.
Przy placu Grunwaldzkim zbiega się 5 ulic:

</doc>
<doc id="893629" url="https://pl.wikipedia.org/wiki?curid=893629" title="Jezioro Barlewickie">
Jezioro Barlewickie

Jezioro Barlewickie (niem. "Barlewitzer See") – przepływowe jezioro rynnowe w Polsce położone w województwie pomorskim, w powiecie sztumskim, w gminie Sztum na obszarze Pojezierza Iławskiego.
Ogólna powierzchnia: 67,09 ha

</doc>
<doc id="893631" url="https://pl.wikipedia.org/wiki?curid=893631" title="Reprezentacja Ukrainy w piłce ręcznej mężczyzn">
Reprezentacja Ukrainy w piłce ręcznej mężczyzn

Reprezentacja Ukrainy w piłce ręcznej mężczyzn – narodowy zespół piłkarzy ręcznych Ukrainy. Reprezentuje swój kraj w rozgrywkach międzynarodowych.

</doc>
<doc id="893635" url="https://pl.wikipedia.org/wiki?curid=893635" title="Żoruchowo (grodzisko)">
Żoruchowo (grodzisko)

Grodzisko w Żoruchowie () – wczesnośredniowieczne grodzisko wyżynne, zlokalizowane w odległości 1,65 km na zachód od wsi Żoruchowo, niedaleko wsi Łękwica, w powiecie słupskim. Powstanie grodziska datowane jest na epokę brązu i wiązane z kulturą łużycką. Na mocy decyzji Nr KL.IV-670/12/71 z dnia 24.05.1971 obiekt wpisano do rejestru zabytków archeologicznych woj. pomorskiego (poz. A-a-53/239/K) i objęto strefą pełnej ochrony archeologiczno-konserwatorskiej.
Grodzisko posiada kształt nieregularnego trójkąta. Powstało na wysokiej skarpie, w miejscu gdzie łączyły się dwa potoki, co ułatwiało obronę grodu. Od strony wschodniej znajduje się niewysoki wał o stromych zboczach, odcinający dostęp do majdanu grodziska. Do podnóża wewnętrznego i zewnętrznego zbocza wału przylegają obecnie dwie suche fosy, przy czym fosa wewnętrzna zamknięta jest od północy i południa, zewnętrzna zaś tylko od południa, nie łącząc się ze stokami wzniesienia. Skraj majdanu otoczony jest niewielką fałdą ziemną. Do fosy wewnętrznej, od strony majdanu, przylega dość szeroki nasyp ziemny. 
Wymiary: Podstawa obiektu – ok. 42×102 m (3095 m²), powierzchnia majdanu – 36×72 m (2506 m²), powierzchnia zajęta przez obwałowania – 589 m², wysokość grodziska w stosunku do podstawy wzniesienia – do 12 m, wysokość wału w stosunku do powierzchni majdanu – 0 do +1,5 m, wysokość wału w stosunku do dna fosy: wewnętrznej do 2,5 m, zewnętrznej do 4,0 m.
Wysokość fałdy ziemnej – do 0,5 m, szerokość fosy: wewnętrznej do 6,0 m, zewnętrznej do 9,0 m.
W toku badań w 1969 uzyskano 4 ułamki naczyń ceramicznych kultury łużyckiej. Ponadto znaleziono ślady świadczące o użytkowaniu grodziska przez kultury późniejsze.

</doc>
<doc id="893636" url="https://pl.wikipedia.org/wiki?curid=893636" title="Kathleen Nunneley">
Kathleen Nunneley

Kathleen Mary Nunneley (ur. 16 września 1872 w Little Bowden, zm. 28 września 1956 w Wellington) – tenisistka nowozelandzka pochodzenia brytyjskiego, pionierka tenisa kobiecego w Nowej Zelandii.
Była córką Johna Alexandra Nunneleya, prowadzącego handel artykułami kolonialnymi, i Kate Young. Od młodości z powodzeniem uprawiała tenis. W 1891 wygrała turniej w Brighton, rozgrywany systemem handicapowym (z obciążeniami punktowymi dla lepszych graczy). W 1893 odniosła kilka zwycięstw turniejowych – w Liverpoolu, Leicester, Nottingham, Northampton i Wellingborough. Pokonała m.in. aktualną mistrzynię Wimbledonu Blanche Hillyard. Jej samej nie było jednak dane nigdy zagrać na wimbledońskich trawnikach – po samobójstwie ojca w 1893 rok później emigrowała do Nowej Zelandii, razem z matką i rodzeństwem (trzema braćmi i siostrą).
Nunneley przybyła do Wellington w grudniu 1894. Kontynuowała występy tenisowe w klubie Thorndon Lawn Tennis Club, w grudniu 1895 wystąpiła po raz pierwszy w turnieju mistrzowskim rozgrywanym pod auspicjami nowozelandzkiej federacji. Wygrała zarówno w grze pojedynczej, jak i podwójnej, co zaowocowało powołaniem do reprezentacji Nowej Zelandii na mistrzostwa Nowej Południowej Walii. Również w tych mistrzostwach okazała się najlepsza, wygrywając grę pojedynczą kobiet i rozgrywany systemem handicapowym turniej wspólny dla mężczyzn i kobiet. Nunneley, znana z silnego uderzenia forhendowego i zaangażowania w walkę na korcie, chętnie uczestniczyła w takich turniejach, często także trenowała z mężczyznami. Kobiety występowały w tym czasie na korcie w długich spódnicach, z nakryciem głowy, co nie ułatwiało rywalizacji.
Jej dynamiczny styl gry przyczynił się do rozwoju tenisa kobiecego w Nowej Zelandii. W latach 1895–1907 pozostawała niepokonana w krajowych mistrzostwach, sięgając po 13 tytułów w grze pojedynczej. W deblu triumfowała 10 razy, w mikście 9, dwukrotnie mając za partnera znanego z wimbledońskich sukcesów Tony’ego Wildinga. W 1909 była liderką reprezentacji nowozelandzkiej, która zaliczyła serię udanych występów w Nowej Południowej Walii. Pod koniec I wojny światowej odwiedziła Anglię; po powrocie, widząc dalszy rozwój światowego tenisa, któremu ze względu na wiek nie była już w stanie sprostać, zawiesiła starty. Nie zerwała jednak kontaktów z ulubioną dyscypliną. Swoje trofea ofiarowała krajowej federacji, które ta w 1928 przeznaczyła na specjalną przechodnią nagrodę, tzw. szkatułę Nunneley ("Nunneley Casket"), w drużynowych rozgrywkach kobiecych między prowincjami. Nunneley była częstym gościem krajowych turniejów, wspierała młodzież radami, w podeszłym wieku była również dwukrotnie obecna na kortach Wimbledonu (1949, 1953). Otoczona szacunkiem, odebrała honorowe członkostwo federacji tenisowej Nowej Zelandii, lokalnego związku w Wellington, a także swojego pierwszego klubu na ziemi nowozelandzkiej, Thorndon.
Poza tenisem przez wiele lat pracowała jako bibliotekarka; z biblioteki publicznej w Wellington odeszła na emeryturę w 1935. Nie założyła rodziny.

</doc>
<doc id="893637" url="https://pl.wikipedia.org/wiki?curid=893637" title="Kwartet Jorgi">
Kwartet Jorgi

Kwartet Jorgi – polski zespół muzyczny założony w 1982 roku.
Gra muzykę folkową sięgającą do tradycji ludowej muzyki słowiańskiej (polskiej, bałkańskiej, huculskiej czy ukraińskiej), celtyckiej, irlandzkiej, greckiej i afrykańskiej (muzyka egipska), inspirował się również muzyką klasyczną, która odwoływała się do muzyki ludowej (dzieła Fryderyka Chopina, Karola Szymanowskiego, Wincentego Lutosławskiego).
Historia.
Zespół został założony w 1982 roku przez braci Macieja i Waldemara Rychłych, Grzegorza Kawkę i Andrzeja Trzeciaka, absolwentów VIII Liceum Ogólnokształcącego im. Adama Mickiewicza w Poznaniu. Nazwa grupy pochodzi od XVI-wiecznego fletnisty, Tomasza Jorgi z Poznania. Grupa debiutowała wobec większej publiczności na Pikniku Country &amp; Folk w Mrągowie w 1984 roku.
Kwartet Jorgi występował w Polsce, np. na Przystanku Woodstock w 2012 roku, jak i na festiwalach zagranicznych, współpracował z polskimi teatrami, np. pisał muzykę do spektakli Ośrodka Praktyk Teatralnych „Gardzienice”, Teatru im. Stanisława Ignacego Witkiewicza w Zakopanem, teatru Kana czy Teatru Wierszalin z Supraśla, wykonywał także nagrania radiowe, filmowe i telewizyjne.

</doc>
<doc id="893638" url="https://pl.wikipedia.org/wiki?curid=893638" title="Ciemiężyk">
Ciemiężyk

Ciemiężyk ("Vincetoxicum" Wolf.) – rodzaj roślin należący do rodziny toinowatych. Obejmuje w zależności od ujęcia od kilkunastu ("Vincetoxicum" "sensu stricto") do około 70 gatunków. W węższym ujęciu są to gatunki występujące w Europie (gdzie jest ich 11) i południowo-zachodniej Azji (w Turcji jest ich 8, w Pakistanie – 6). Trzy gatunki europejskie są inwazyjne w Ameryce Północnej ("V. nigrum", "V. rossicum" i "V. hirundinaria"). W Polsce rośnie jeden gatunek – ciemiężyk białokwiatowy ("V. hirundinaria"). W szerszym ujęciu są to rośliny rozprzestrzenione na rozległych obszarach Starego Świata.
Systematyka.
"Alexitoxicon" St.-Lag., "Antitoxicum" Pobed., "Pycnostelma" Bunge ex Decne.
Rodzaj z rodziny toinowatych ("Apocynaceae"), w obrębie której klasyfikowany jest do podrodziny "Asclepiadoideae", plemienia "Asclepiadeae" i podplemienia "Tylophorinae". Do rodzajów klasyfikowanych tradycyjnie do tego samego podplemienia należą: "Biondia", "Blyttia", "Diplostigma", "Goydera", "Pentatropis", "Pleurostelma", "Rhyncharrhena" i "Tylophora". Badania molekularne wykazały, że z wyjątkiem "Pentatropis," wszystkie wyżej wymienione rodzaje są w istocie zagnieżdżone w obrębie "Vincetoxicum", co w efekcie skutkuje znacznie szerszym ujęciem systematycznym. Rodzaj w szerszym ujęciu wyewoluował w tropikalnej Afryce przed ok. 18 milionami lat. Dwie niespokrewnione linie rozwojowe roślin o pędach wyprostowanych i zasięgach obejmujących strefę umiarkowaną zaliczano tradycyjnie do rodzaju "Tylophora". Z takich roślin w Azji Środkowej wyewoluowała linia "Vincetoxicum" "sensu stricto" przed około 4,5 milionami lat. Rośliny te rozprzestrzeniały się z Azji w kierunku Europy, głównie wzdłuż obszarów górskich.

</doc>
<doc id="893640" url="https://pl.wikipedia.org/wiki?curid=893640" title="Wybory parlamentarne w Polsce w 1935 roku">
Wybory parlamentarne w Polsce w 1935 roku

Wybory parlamentarne w Polsce w 1935 roku – pierwsze wybory parlamentarne po wejściu w życie konstytucji kwietniowej przeprowadzone 8 i 15 września 1935 roku.
Funkcję generalnego komisarza wyborczego pełnił Stanisław Giżycki.
Wybory odbyły się na mocy nowej ordynacji z 8 lipca 1935 roku. Zmieniała ona całkowicie metodę wyborów: zamiast systemu proporcjonalnego wprowadzono większościowy (w każdym okręgu wybierano po 2 posłów z co najmniej 4 kandydatów), a możliwość zgłaszania kandydatów ograniczono jedynie do specjalnych zgromadzeń złożonych z osób nominowanych przez lokalne warstwy rządzące, przedsiębiorców i związki zawodowe.
Liczbę posłów zmniejszono do 208, senatorów zaś do 96, z czego 1/3 miała być wyznaczana przez prezydenta.
Głosowanie zostało zbojkotowane przez partie nastawione opozycyjnie wobec rządzącej sanacji (centrolewicę, komunistów, Stronnictwo Narodowe i chadecję), w wyniku czego frekwencja wyniosła 46,6% i była najniższa w historii II Rzeczypospolitej. Najmniej osób głosowało w woj. krakowskim i Warszawie (29.4%), najwięcej - tradycyjnie - na Śląsku i Kresach Południowo-Wschodnich (Tarnopol). Na terenach Polski centralnej wiele głosów, które przypuszczalnie padły na opozycję, zostało unieważnionych.
Oficjalne dane o frekwencji podał w wątpliwość „Warszawski Dziennik Narodowy”, który po wyliczeniu liczby osób biorących w wyborach (we wszystkich okręgach oddano łącznie 11 347 105, zaś jako że każdy wyborca oddawał dwa głosy, oznaczało to, że w wyborach wzięło udział 5 673 552 osób) stwierdził, że frekwencja wyniosła 35%.
Wybory zakończyły się zwycięstwem obozu sanacji, która zdobyła 180 mandatów w sejmie, uzyskując tym samym większość konstytucyjną. Z drugiej strony warto zaznaczyć, że wśród reprezentantów BBWR znaleźli się najczęściej ci, dla których pierwotnie nie przewidziano mandatu (ok. 130 posłów). 74 kandydatów uznawanych za „pewnych” do sejmu się nie dostało.
Oprócz polityków BBWR do parlamentu weszły mniejszości narodowe (poza ich lewicowymi odłamami, które wraz z polską opozycją głosowanie zbojkotowały) oraz pojedynczy posłowie niezwiązani z żadną partią.
Mandaty uzyskali m.in. Walery Sławek, Stanisław Car, Adam Koc, Bogusław Miedziński, Felicjan Składkowski i Marian Zyndram-Kościałkowski, a także przemysłowcy Andrzej Wierzbicki i Jan Hołyński oraz działacze konserwatywni Leon Sapieha i Artur Tarnowski.
Wśród posłów ukraińskich znaleźli się Wasyl Mudry, Wołodymyr Cełewycz (UNDO) i Piotr Pewny z Wołyńskiego Zjednoczenia Ukraińskiego.
W przekroju narodowym wybrano 181 Polaków, 19 Ukraińców, 3 Żydów i po jednym Rosjaninie i Białorusinie. Niemcy w sejmie IV kadencji w ogóle nie byli reprezentowani.
Wybory do Senatu.
Odbyły się w dwóch etapach: 25 sierpnia 1935 roku, kiedy wybrano 2577 delegatów do wojewódzkich kolegiów wyborczych (frekwencja ponad 62%, liczba uprawnionych: 267 tys.) i 15 września, gdy zebrały się wojewódzkie kolegia wyborcze. Do Senatu wybrano Józefa Becka, Wacława Makowskiego, Janusza Jędrzejewicza, Leona Kozłowskiego, Aleksandra Prystora.
Do izby wyższej dostali się również przedstawiciele środowisk konserwatywnych (Janusz Radziwiłł), jak również secesjoniści z ugrupowań centrolewicowych (Michał Róg ze Stronnictwa Ludowego czy Marian Malinowski z Polskiej Partii Socjalistycznej).
Prezydent nominował do Senatu 32 przedstawicieli, m.in. b. kontrkandydata w wyborach z 1926 roku Adolfa Bnińskiego, a także Maksymiliana Malinowskiego z SL, regenta Zdzisława Lubomirskiego czy Kazimierza Świtalskiego.
Fotele w Senacie otrzymali też przedstawiciele mniejszości: Rudolf Wiesner z "Jungdeutsche Partei" i Erwin Hasbach, czy prof. Mojżesz Schorr reprezentujący warszawskie środowisko konserwatystów żydowskich.

</doc>
<doc id="893642" url="https://pl.wikipedia.org/wiki?curid=893642" title="The Little Voice">
The Little Voice

The Little Voice – debiutancki singiel szwedzkiej wokalistki Sahlene, wydany w 2000 roku i napisany przez Karę DioGuardi i P. Bergera. Utwór promował pierwszy album studyjny artystki pt. "It's Been a While", który ukazał się w 2003 roku. 
W tym samym roku nową wersję piosenki nagrała amerykańska wokalistka Hilary Duff, która umieściła go na swojej drugiej płycie pt. "Metamorphosis".

</doc>
<doc id="893644" url="https://pl.wikipedia.org/wiki?curid=893644" title="Jezioro Zajezierskie">
Jezioro Zajezierskie

 
Jezioro Zajezierskie – przepływowe jezioro rynnowe w Polsce położone w województwie pomorskim, w powiecie sztumskim, w gminie Sztum na obszarze Pojezierza Iławskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Zajezierskie". W różnych publikacjach i na mapach topograficznych jezioro to występuje pod nazwą "Jezioro Sztumskie".
Powierzchnia zwierciadła wody według różnych źródeł wynosi od 45,0 ha do 46,7 ha, do 50,1 ha.
Zwierciadło wody położone jest na wysokości 45,8 m n.p.m. Średnia głębokość jeziora wynosi 6,9 m, natomiast głębokość maksymalna 24,6 m.
W oparciu o badania przeprowadzone w 1994 roku wody jeziora zaliczono do wód pozaklasowych.

</doc>
<doc id="893651" url="https://pl.wikipedia.org/wiki?curid=893651" title="Insanity and Genius">
Insanity and Genius

Insanity and Genius – trzecia studyjna płyta zespołu Gamma Ray i ostatnia z wokalistą Ralfem Sheepersem. Została wydana ponownie w 2002.
Kai Hansen śpiewa w piosence "Heal Me".
Lista utworów.
Utwory bonusowe z wydania 2002.
Bonus w wersji japońskiej:

</doc>
<doc id="893654" url="https://pl.wikipedia.org/wiki?curid=893654" title="Reprezentacja Tunezji w piłce ręcznej mężczyzn">
Reprezentacja Tunezji w piłce ręcznej mężczyzn

Reprezentacja Tunezji w piłce ręcznej mężczyzn – narodowy zespół piłkarzy ręcznych Tunezji. Reprezentuje swój kraj w rozgrywkach międzynarodowych.

</doc>
<doc id="893657" url="https://pl.wikipedia.org/wiki?curid=893657" title="Parleta">
Parleta

Parleta (pot. Parlety, Parlęty) – przepływowe jezioro rynnowe w Polsce, położone na zachód od miejscowości Sztum w województwie pomorskim, w powiecie sztumskim, w gminie Sztum, na obszarze Pojezierza Iławskiego.
Ogólna powierzchnia: 47,47 ha

</doc>
<doc id="893663" url="https://pl.wikipedia.org/wiki?curid=893663" title="Motława Wielka">
Motława Wielka

Motława Wielka – przepływowe jezioro rynnowe w Polsce położone w województwie pomorskim, w powiecie sztumskim, w gminie Stary Dzierzgoń na obszarze Pojezierza Iławskiego.
Ogólna powierzchnia: 58,9 ha

</doc>
<doc id="893674" url="https://pl.wikipedia.org/wiki?curid=893674" title="Reprezentacja Islandii w piłce ręcznej mężczyzn">
Reprezentacja Islandii w piłce ręcznej mężczyzn

Reprezentacja Islandii w piłce ręcznej mężczyzn – narodowy zespół piłkarzy ręcznych Islandii. Reprezentuje swój kraj w rozgrywkach międzynarodowych.
Skład na Mistrzostwa Świata 2011.
Trener: Guðmundur Guðmundsson

</doc>
<doc id="893676" url="https://pl.wikipedia.org/wiki?curid=893676" title="Gościcina">
Gościcina

Gościcina – rzeka, dopływ Bolszewki o długości 33,52 km.
Płynie na Pobrzeżu Bałtyckim. Wypływa z jeziora Wycztok na północnym skraju Pojezierza Kaszubskiego w okolicach Jeleńskiej Huty. Przepływ rzeki (południkowy) przez obszar gmin Szemud i Wejherowo zachodnią krawędzią Trójmiejskiego Parku Krajobrazowego. Przepływa m.in. przez Donimierz, Przetoczyno i Gościcino, gdzie uchodzi do Bolszewki.

</doc>
<doc id="893679" url="https://pl.wikipedia.org/wiki?curid=893679" title="Wybory parlamentarne w Polsce w 1938 roku">
Wybory parlamentarne w Polsce w 1938 roku

Wybory parlamentarne w Polsce w 1938 roku – były to ostatnie wybory parlamentarne w historii II Rzeczypospolitej. Wybory do sejmu V kadencji zostały przeprowadzone 6 listopada. 13 listopada odbyły się do senatu V kadencji. W obydwu głosowaniach zwyciężył obóz sanacji, która stała się (podobnie jak w 1935) jedyną polską siłą polityczną w sejmie.
Okoliczności zarządzenia.
Wybory odbyły się na mocy zarządzenia prezydenta Mościckiego z 13 września 1938 roku rozwiązującego - na rok przed końcem kadencji - sejm i senat. Decyzja o skróceniu kadencji parlamentu miała swoje przyczyny zewnętrzne (napięta sytuacja międzynarodowa, chęć mobilizacji społeczeństwa wobec zagrożenia z zewnątrz), jak i wewnętrzne (walki frakcyjne w obozie sanacji - chęć wyeliminowania z życia publicznego wybranego na marszałka sejmu wiosną 1938 roku Walerego Sławka).
Ordynacja.
Parlamentarzystów wybierano w zgodzie z uchwaloną 8 lipca 1935 roku ordynacją, przewidującą wybór przedstawicieli do sejmu w 104 okręgach dwumandatowych (w każdym z nich musiało być co najmniej czterech kandydatów) w systemie większościowym - do sejmu dostawali się więc ci dwaj, na których padło najwięcej głosów w danym okręgu. Do liczącego 96 miejsc senatu wybrano w okręgach 64 przedstawicieli, resztę mianował prezydent Mościcki.
Funkcję generalnego komisarza wyborczego pełnił Stanisław Giżycki.
Udział w wyborach.
Frekwencja w wyborach do sejmu wyniosła 67,1%, co odnotowano jako sukces propagandy sanacyjnej. Najmniej osób głosowało w woj. krakowskim (48%), Warszawie (55%), najwięcej zaś na Tarnopolszczyźnie i Śląsku (83%). 
W wyborach senackich (do kolegiów) udział wzięło ok. 70% uprawnionych. 
Skład sejmu i senatu.
W związku z zasadą większościowości nie wszystkie mandaty do sejmu zostały obsadzone. Przyjmuje się, że ok. 164 posłów reprezentowało OZN, parunastu miało status niezależnych (dawniej związanych z obozem piłsudczykowskim, ale krytycznie nastawionych do polityki OZN, jak np. Lucjan Żeligowski czy ks. Lubelski), a resztę miejsc objęły mniejszości narodowe (Ukraińcy 14, Żydzi 5). 
Wybory sejmowe wiązały się dla sanacji ze znacznym upokorzeniem, np. w Wilnie szef OZN Stanisław Skwarczyński uzyskał znacznie mniej głosów niż czołowy przeciwnik obozu Lucjan Żeligowski, a będący w niełasce Walery Sławek zgromadził aż 17 tys. głosów w swoim okręgu. 
Oprócz polityków OZN (Prystora, Grabowskiego i Świętosławskiego) czy dawniej związanego z BBWR Kazimierza Bartla, wśród nominatów prezydenta do senatu znalazły się osoby z różnych środowisk politycznych (ludowcy, księża, chadecy, konserwatyści), które w latach trzydziestych przeszły na stronę sanacji (np. Jan Dębski z SL, ks. Wacław Bliziński). 
Prezydent Mościcki mianował też na senatorów przedstawicieli mniejszości narodowych: Rudolfa Wiesnera i Erwina Hasbacha (Niemcy, pierwszy z nich był liderem nazistowskiej partii "Junge Deutsche Partei") oraz Jakuba Trockenheima z warszawskich ortodoksów wraz z prof. Mojżeszem Schorrem.

</doc>
<doc id="893680" url="https://pl.wikipedia.org/wiki?curid=893680" title="Reprezentacja Węgier w piłce ręcznej mężczyzn">
Reprezentacja Węgier w piłce ręcznej mężczyzn

Reprezentacja Węgier w piłce ręcznej mężczyzn – narodowy zespół piłkarzy ręcznych Węgier. Reprezentuje swój kraj w rozgrywkach międzynarodowych.

</doc>
<doc id="893695" url="https://pl.wikipedia.org/wiki?curid=893695" title="Edward Bertold">
Edward Bertold

Edward Bertold (ur. 21 listopada 1912 w Pasiece, zm. 31 stycznia 1965 w Warszawie) – polski prawnik (doktor praw), polityk.
Życiorys.
Syn Adama i Leokadii. W 1934 ukończył studia na Wydziale Prawa Uniwersytetu Warszawskiego. Po odbyciu służby wojskowej, w 1935 podjął pracę w magistracie m. Łodzi. Należał wówczas do koła Związku Młodzieży Wiejskiej RP w Żabieńcu pod Łodzią.
Żołnierz kampanii wrześniowej, zbiegł z obozu jeńców w Pruszkowie, powrócił do Łodzi, pracował jako robotnik. Od 1940 w konspiracyjnej Polskiej Organizacji Zbrojnej w Łodzi, współredaktor pisma "Jutrzenka". Następnie po aresztowaniu i zwolnieniu ukrywał się w Generalnym Gubernatorstwie w Polichnie, Kraśniku, Białej koło Janowa Lubelskiego oraz w Zarzeczu koło Niska. Od 1943 żołnierz oddziału partyzanckiego Batalionów Chłopskich.
Po wkroczeniu Armii Czerwonej na terytorium Polski, jako pełnomocnik delegatury PKWN w Rzeszowie organizował rady narodowe i struktury lubelskiego Stronnictwa Ludowego. Od września 1944 wiceprezes Zarządu Wojewódzkiego SL w Rzeszowie i członek Tymczasowego Zarządu Głównego SL. Od marca 1945 członek Rady Naczelnej SL, wiceprzewodniczący Wojewódzkiej Rady Narodowej w Rzeszowie. W sierpniu 1945 wraz z większością struktur SL kierowanych przez Stanisława Bańczyka przeszedł do Polskiego Stronnictwa Ludowego Stanisława Mikołajczyka. Od czerwca 1946 w rozłamowym wobec PSL PSL "Nowe Wyzwolenie", członek Głównego Komitetu Wykonawczego. Od października 1946 członek Rady Naczelnej i wiceprezes GKW stronnictwa. Od lutego 1948 ponownie w SL. Od 1949 należał do ZSL.
Od października 1944 zastępca kierownika Resortu Rolnictwa i Reform Rolnych PKWN, od 31 grudnia 1944 minister rolnictwa i reform rolnych w Rządzie Tymczasowym RP. W lipcu 1945 mianowany prezesem Państwowego Banku Rolnego w Warszawie. Od maja 1949 wicewojewoda poznański. Od 1950 wiceprzewodniczący Prezydium WRN w Poznaniu, jednocześnie wiceprezes Zarządu Wojewódzkiego ZSL w Poznaniu. Od 1 maja 1953 dyrektor departamentu w Ministerstwie Rolnictwa, od czerwca 1961 wiceprezes Narodowego Banku Polskiego.
W latach 1956–1959 zastępca członka Naczelnego Komitetu ZSL, w latach 1959–1961 wiceprzewodniczący Głównego Sądu Partyjnego, od 1964 członek NK ZSL. W styczniu 1963 wybrany na prezesa Komitetu Warszawskiego ZSL.
Od 1944 do 1947 był posłem do KRN.
Został pochowany na Cmentarzu Wojskowym na Powązkach w Warszawie (kwatera C 2 rz. 13 m. 6).

</doc>
<doc id="893696" url="https://pl.wikipedia.org/wiki?curid=893696" title="Reprezentacja Słowenii w piłce ręcznej mężczyzn">
Reprezentacja Słowenii w piłce ręcznej mężczyzn

Reprezentacja Słowenii w piłce ręcznej mężczyzn (słoweń. "Slovenska moška rokometna reprezentanca") – narodowy zespół piłkarzy ręcznych Słowenii. Przez pierwszą dekadę istnienia pozostawała ona w cieniu dwóch innych pojugosłowiańskich reprezentacji (Chorwacji i Serbii), będąc europejskim "średniakiem". W 2004 będąc gospodarzem finałów Mistrzostw Europy, Słoweńcy osiągnęli swój pierwszy sukces w postaci srebrnego medalu. Od 2013 reprezentacja zajmuje czołowe miejsca podczas międzynarodowych turniejów, a w 2017 zdobyła brązowy medal Mistrzostw Świata 2017.

</doc>
<doc id="893697" url="https://pl.wikipedia.org/wiki?curid=893697" title="Domyśl">
Domyśl

Domyśl – osada w Polsce położona w województwie pomorskim, w powiecie człuchowskim, w gminie Czarne.
W latach 1975–1998 miejscowość administracyjnie należała do województwa słupskiego.
Osadę stanowi pojedyncza zagroda nad Gwdą, sąsiadującą z miejscowością Węgorzewo w gminie Okonek. 

</doc>
<doc id="893702" url="https://pl.wikipedia.org/wiki?curid=893702" title="Tatjana Kosincewa">
Tatjana Kosincewa

Tatjana Kosincewa, ros. Татьяна Косинцева (ur. 11 kwietnia 1986 w Archangielsku) – rosyjska szachistka, arcymistrzyni od 2001, posiadaczka męskiego tytułu arcymistrza od 2009 roku.
Kariera szachowa.
W szachy gra od szóstego roku życia. Jest wielokrotną medalistką mistrzostw świata i Europy juniorek w różnych kategoriach wiekowych: złotą (Rimavská Sobota 1996 – ME do 10 lat) oraz pięciokrotnie srebrną (Cala Galdana 1996 – MŚ do 10 lat, Cannes 1997 – MŚ do 12 lat, Oropesa del Mar 1998 – MŚ do 12 lat, Mureck 1998 – ME do 12 lat, Kalitea 2000 – ME do 18 lat).
W 2002 zdobyła w Eliście tytuł mistrzyni Rosji kobiet. W tym samym roku zajęła IV miejsce na mistrzostwach świata juniorek do lat 20 w Goa. W 2003 zdobyła brązowy medal na indywidualnych mistrzostwach Europy w Stambule. W 2004 awansowała do III rundy rozgrywanych w Eliście mistrzostw świata systemem pucharowym (w rundzie tej przegrała z Humpy Koneru), zwyciężyła (przed Iwetą Radziewicz) w turnieju kołowym w Biel/Bienne oraz zdobyła drugi złoty medal mistrzostw Rosji, triumfując w Kazaniu. W 2006 po raz drugi wystąpiła w turnieju o mistrzostwo świata, ponownie odpadając w III rundzie (po porażce z Xu Yuhua) oraz zdobyła brązowy medal na mistrzostwach kraju. W 2007 zdobyła w Dreźnie tytuł indywidualnej mistrzyni Europy oraz po raz trzeci w karierze triumfowała w mistrzostwach Rosji. W 2008 wystąpiła w rozegranym w Nalczyku pucharowym turnieju o mistrzostwo świata (awans do III rundy, w której przegrała z Aleksandrą Kostieniuk). W lutym 2009 odniosła duży sukces, zajmując XIII miejsce w turnieju "Aerofłot Open" i zdobywając normę na męski tytuł arcymistrza (uzyskany wynik rankingowy: 2702). W tym samym roku zdobyła również po raz drugi w karierze tytuł indywidualnej mistrzyni Europy, w dogrywce o złoty medal pokonując Lilit Mykyrtczian (zawody rozegrano w Petersburgu). W 2010 samodzielnie zwyciężyła w silnie obsadzonym turnieju "FIDE Grand Prix" w Nalczyku, uzyskując 9 punktów w 11 partiach, oraz zdobyła w tytuł wicemistrzyni świata w szachach błyskawicznych. W 2012 zdobyła w Gaziantepie tytuł wicemistrzyni Europy i sukces ten powtarzyła w 2014 w Płowdiwie.
Wielokrotnie reprezentowała Rosję w rozgrywkach drużynowych, m.in.:
Najwyższy wynik rankingowy w dotychczasowej karierze osiągnęła 1 listopada 2010; mając 2581 punktów, zajmowała wówczas 4. miejsce na światowej liście FIDE, jednocześnie zajmując 1. miejsce wśród rosyjskich szachistek.
Życie prywatne.
Siostra Tatjany Kosincewej, Nadieżda, jest również arcymistrzynią i należy do ścisłej światowej czołówki.

</doc>
<doc id="893709" url="https://pl.wikipedia.org/wiki?curid=893709" title="Janowiec (województwo pomorskie)">
Janowiec (województwo pomorskie)

Janowiec – osada leśna w Polsce położona w województwie pomorskim, w powiecie człuchowskim, w gminie Czarne.
W latach 1975–1998 miejscowość administracyjnie należała do województwa słupskiego.
Osada położona przy drodze wojewódzkiej 202 wchodzi w skład sołectwa „Nadziejowo”.

</doc>
<doc id="893713" url="https://pl.wikipedia.org/wiki?curid=893713" title="Prądy (województwo pomorskie)">
Prądy (województwo pomorskie)

Prądy – (niem.: "Landeckermühle") osada w Polsce położona w województwie pomorskim, w powiecie człuchowskim, w gminie Czarne.
Osada przy granicy z gminą Okonek w województwie wielkopolskim nad Gwdą, blisko miejsca gdzie Szczyra Gwdę zasila. Wchodzi w skład sołectwa „Krzemieniewo”.
W latach 1975–1998 miejscowość administracyjnie należała do województwa słupskiego.

</doc>
<doc id="893725" url="https://pl.wikipedia.org/wiki?curid=893725" title="Klasyfikacja Bibliograficzna Blissa">
Klasyfikacja Bibliograficzna Blissa

Klasyfikacja Bibliograficzna Blissa (KBB) – klasyfikacja bibliograficzna stworzona przez amerykańskiego bibliotekarza Henry'ego Blissa, opublikowana w 1935 roku, po gruntownych badaniach nad teorią i użytecznością klasyfikacji. Według Blissa układ klasyfikacji bibliograficznej powinien być zgodny z klasyfikacją nauk.
Układ KBB.
Klasyfikacja składa się z 9 klas oznaczonych cyframi arabskimi przeznaczonych do klasyfikacji różnych części księgozbioru:
Klasy dzielą się na działy, które tworzą drugą część schematu. Działy odpowiadają podziałom na dziedziny wiedzy i oznaczone są dużymi literami alfabetu łacińskiego:
Schemat głównych działów uzupełniony jest przez system poddziałów wspólnych. Część z nich posiada ograniczony zasięg i odnosi się tylko do kilku działów. We wszystkich działach można natomiast stosować: poddziały wspólne języka i narodowości, chronologiczne. Całość klasyfikacji dopełnia indeks przedmiotowy.
KBB znalazła zastosowanie w bibliotekach Wielkiej Brytanii. Aktualizacją klasyfikacji i jej rozbudową zajmuje się "British Committee for Bliss Classification".

</doc>
<doc id="893737" url="https://pl.wikipedia.org/wiki?curid=893737" title="Al-Anfal">
Al-Anfal

Al-Anfal () – ósma sura Koranu. Jest to sura medyńska, objawiona po bitwie pod Badr w 624 roku n.e. (2 roku hidżry). Tworzy parę z następną surą, At-Tauba.
Treść.
Sura opisuje bitwę pod Badr, stwierdzając, że Allah pomógł wiernym pokonać nieprzyjaciół, mimo że mieli oni przewagę liczebną i dowodził nimi Amr ibn Hiszam zwany Szatanem ze względu na swoją zajadłą nienawiść wobec muzułmanów:
Gdyście wzywali pomocy Najwyższego, odpowiedział wam: Poślę dla was w pomoc tysiące aniołów.
Sura mówi również, że Mahomet i Jego towarzysze nie ponoszą winy za śmierć poległych mekkańczyków, ponieważ ich śmierć była zasłużona:
Nie wy ich pozabijaliście, oni padli od miecza Wszechmocnego. Nie ty [Muhammadzie], uderzyłeś na nich.
Koran zabrania muzułmanom walki dla korzyści materialnych, lecz nakazuje walkę w obronie religii. Zdobyte na wojnie łupy muszą być wykorzystane w szczytnym celu:
Pamiętajciel że piątą część łupów, winni jesteście Bogu, Prorokowi, rodzicom, krewnym, sierotom, podróżującym i ubogim. (8:42)...wy skarbów doczesnych żądacie, a Bóg chce wam dać skarby wieczne, bo jest potężny i mądry.(8:68)
Sura mówi także, że Allah kocha ludzi walecznych i odważnych, a nienawidzi zdrajców i kłamców.

</doc>
<doc id="893755" url="https://pl.wikipedia.org/wiki?curid=893755" title="Rangdziung Dordże">
Rangdziung Dordże

III Gjalła Karmapa, Rangdziung Dordże (tyb.: རང་འབྱུང་རྡོ་རྗེ་, Wylie: "rang 'byung rdo rje"; ur. 1284 w Dingri Langkor) – trzecia inkarnacja Karmapy, głowy szkoły Karma Kagyu, jednej z czterech najważniejszych szkół buddyzmu tybetańskiego. Zmarł w 1339 roku.
Życiorys.
W wieku trzech lat włożył na głowę własnoręcznie zrobioną czarną koronę i oświadczył, że jest Karmapą. To że Rangdziung Dordże jest inkarnacją II Karmapy (Karma Pakszi), potwierdził niewiele później Drubtop Urdzienpa jeden z uczniów Karma Pakszi. Przekazał mu wówczas prawdziwą Czarną Koronę (symbol oznaczający moc przynoszenia przez Karmapę pożytku czującym istotom), wszystkie rzeczy należące do Karma Pakszi, oraz wszystkie nauki szkoły Karma Kagyu.
Edukacja.
Oprócz nauk szkoły Karma Kagyu pobieranych u Drubtopa Urdzienpa, Rangdziung Dordże poznawał też nauki innych tradycji buddyzmu tybetańskiego, u takich nauczycieli jak Tropu Kunden Szerab czy Njenre Gendyn Bum.
Aktywność.
Rangdziung Dordże połączył nauki nowej tradycji Kagyu i starej tradycji Nigma (tzn. Wielką Pieczęć – Mahamudra i Wielką Doskonałość – Dzogczen). Był wielkim praktykującym i miał wielu uczniów w tym – Gjalwa Jungton Dordże Pal (mistrz szkoły Nigma), który stał się kolejnym dzierżawcą linii przekazu Karma Kagyu, oraz pierwszy Szamarpa Kajdrup Dragpa Senge, który zapoczątkował drugą w historii Tybetu linię świadomie inkarnujących się nauczycieli. To właśnie Trzeci Karmapa ofiarował Kajdrup Dragpa Sengowi rubinowo-czerwoną koronę oraz tytuł Szamarpy. Czerwona Korona jest dokładną repliką Czarnej Korony.
Rangdziung Dordże był człowiekiem niezwykłym i prawdziwie praktykującym. Trzeci Karmapa budował zarówno ośrodki medytacyjne jak i mosty dzięki czemu przynosił pożytek ludziom tak w ich życiu codziennym jak i w duchowym.
Twórczość.
Zostawił po sobie również wiele tekstów i komentarzy, z których z powodzeniem możemy korzystać do dziś, w tym między innymi:
Tworzył także poezję. Pozostawił między innymi:

</doc>
<doc id="893757" url="https://pl.wikipedia.org/wiki?curid=893757" title="Nakaz pracy">
Nakaz pracy

Nakaz pracy – przymus pracy wprowadzany przez władzę w krajach rządzonych przez partie komunistyczne. Miał on na celu zwiększenie rozwoju gospodarczego kraju, zlikwidowanie bezrobocia oraz zwiększenie poparcia dla władzy. Jednym z popularniejszych miejsc pracy był PGR. Nakaz pracy miał bezpośredni związek z likwidacją klas społecznych. Kolejnym celem nakazów pracy (wśród nauczycieli) była likwidacja gwar i języków mniejszości. W tym celu ściągano nauczycieli z innych rejonów Polski. Natomiast wśród milicjantów miał zapobiegać korupcji.
Lenin, wprowadzając nakaz pracy w Związku Radzieckim, posłużył się parafrazą Listu Św. Pawła do Tesaloniczan („Albowiem gdy byliśmy u was, nakazywaliśmy wam tak: Kto nie chce pracować, niech też nie je!” 2 Tes 3,10): „Kto nie pracuje, ten nie je”. Ta zasada była nakazem drugim w "Kodeksie moralnym budowniczego komunizmu".
Nakazy pracy w Polsce.
Nakaz pracy w Polsce wprowadzała ustawa z 7 marca 1950 roku „o zapobieżeniu płynności kadr pracowników w zawodach lub specjalnościach szczególnie ważnych dla gospodarki uspołecznionej”. Administracyjne skierowanie do pracy otrzymywali absolwenci szkół średnich i wyższych. Osoby już pracujące mogły mieć ograniczenia możliwości zmiany pracy. Nakaz pracy w zawodach cywilnych wynikający z powyższej ustawy zniesiono w latach 60. XX w. (oprócz służby zdrowia, gdzie obowiązywał nadal).
Nakaz pracy wydawano na 3 lata, po których pracownik uzyskiwał swobodę zmiany pracy. Miejsce, dokąd był kierowany pracownik na podstawie nakazu, miało zależeć przede wszystkim od dotychczasowych wyników w nauce — teoretycznie osoby osiągające lepsze wyniki miały być kierowane do miejsc atrakcyjniejszych (położonych bliżej dotychczasowego miejsca zamieszkania, z lepszą komunikacją i z lepszymi warunkami socjalnymi na miejscu).

</doc>
<doc id="893758" url="https://pl.wikipedia.org/wiki?curid=893758" title="Herbert Pastille">
Herbert Pastille

Herbert Pastille (ur. 27 listopada 1906 w Poznaniu, zm. 1944) – polityk, działacz NSDAP.
Od 1929 pracował jako inspektor pracy w starostwie w Świdnicy, a w 1937 został burmistrzem Freiburga (Świebodzice). Stamtąd skierowano go do Świętochłowic, do których przyjechał dopiero 28 stycznia 1941, choć funkcję pełnił od 13 lutego 1940. Pełnił tam funkcję burmistrza miasta do 1944, kiedy to został zmobilizowany do wojska.
W 1932 został członkiem NSDAP pracując początkowo na różnych stanowiskach partyjnych. Swoją uwagę skierował ostatecznie na pracę propagandową. W 1944 został zmobilizowany. Tegoż samego roku zginął na froncie.

</doc>
<doc id="893770" url="https://pl.wikipedia.org/wiki?curid=893770" title="Elektro">
Elektro



</doc>
<doc id="893776" url="https://pl.wikipedia.org/wiki?curid=893776" title="Rototom">
Rototom

Rototom - bęben o pojedynczym naciągu wyróżniający się brakiem korpusu z membraną napiętą na metalowej, dwuczęściowej ramie. Jest to instrument perkusyjny. 
Jako jeden z niewielu membranofonów można je bardzo szybko nastroić do danej wysokości dźwięku przekręcając wokół osi cześć mocująca membranę. Dzięki temu mechanizmowi zasięg skali równy jest nawet oktawie. 
Rototom używany jest zwykle w muzyce poważnej, często również w edukacji muzycznej jako tańszy i lżejszy substytut kotłów. Do dzisiaj stosowany jest przez wielu perkusistów: Billa Bruforda, Terry'ego Bozzio, Neila Pearta czy Nicka Masona (solo we wstępie do utworu "Time" z płyty Pink Floyd "The Dark Side of the Moon") oraz innych.
Rototom został wynaleziony we wczesnych latach 70. XX wieku przez firmę Remo i był produkowany w wielu rozmiarach (od 6" do 18").

</doc>
<doc id="893788" url="https://pl.wikipedia.org/wiki?curid=893788" title="Cykloheksymid">
Cykloheksymid

Cykloheksymid (łac. "Cicloheximidum") – organiczny związek chemiczny, antybiotyk o działaniu przeciwgrzybicznym produkowany przez promieniowce "Streptomyces griseus", inhibitor biosyntezy białek u organizmów eukariotycznych.
Jest używany w przemyśle winiarskim, służy zapobieganiu wtórnej fermentacji, a także stabilizacji win.

</doc>
<doc id="893789" url="https://pl.wikipedia.org/wiki?curid=893789" title="Josef Kainz">
Josef Kainz

Josef Kainz (ur. 2 stycznia 1858 Wieselburg, zm. 20 września 1910 w Wiedniu) – aktor austriacki.
Był wykonawcą dramatów Ibsena, Hauptmana, Sudermana całej szkoły skandynawskiej oraz wszystkich klasyków zarówno niemieckich jak i francuskich.

</doc>
<doc id="893800" url="https://pl.wikipedia.org/wiki?curid=893800" title="Lilit Mykyrtczian">
Lilit Mykyrtczian

Lilit Mykyrtczian (ur. 9 sierpnia 1982 w Erywaniu) – ormiańska szachistka, arcymistrzyni od 1998, posiadaczka męskiego tytułu mistrza międzynarodowego od 2003 roku.
Kariera szachowa.
W 1997 r. zdobyła w Erywaniu tytuł wicemistrzyni świata juniorek do 16 lat. W 2001 r. zajęła V m. w rozegranych w Goa mistrzostwach świata juniorek do lat 20. Wystąpiła również w Moskwie na mistrzostwach świata systemem pucharowym, awansując do II rundy (w której uległa Jekaterinie Kowalewskiej). W 2002 r. osiągnęła duży sukces, zdobywając w Warnie tytuł wicemistrzyni Europy. W 2004 r. ponownie wystąpiła na mistrzostwach świata, awansując do rundy II (w której przegrała z Pią Cramling), natomiast w 2005 r. zdobyła tytuł mistrzyni Armenii. W 2006 r. po raz drugi w karierze zdobywała medal mistrzostwach Europy, zajmując w Kuşadası III miejsce oraz po raz trzeci wystąpiła w pucharowym turnieju o mistrzostwo świata, odpadając w I rundzie. W 2007 r. zwyciężyła (wspólnie z Natalią Zdebską) w rozegranym we Włodzimierzu memoriale Elizawiety Bykowej, natomiast w 2008 r. zajęła V w kolejnych mistrzostwach Europy. Również w 2008 r. po raz czwarty wystąpiła turnieju o mistrzostwo świata, awansując do najlepszej ósemki turnieju (po zwycięstwach nad Evą Moser, Anną Gasik i Hariką Dronavalli w IV rundzie przegrała z Hou Yifan). Kolejny sukces odniosła w 2009 r. w Sankt Petersburgu, zdobywając tytuł wicemistrzyni Europy (w dogrywce o złoty medal przegrała z Tatianą Kosincewą). W 2013 r. zdobyła w Belgradzie brązowy medal indywidualnych mistrzostw Europy.
Wielokrotnie reprezentowała Armenię w turniejach drużynowych, m.in.:
Jest pierwszą w historii ormiańską szachistką, która przekroczyła granicę 2500 punktów rankingowych. Najwyższy ranking w dotychczasowej karierze osiągnęła 1 stycznia 2009 r., z wynikiem 2503 zajmowała wówczas 16. miejsce na światowej liście FIDE.

</doc>
<doc id="893803" url="https://pl.wikipedia.org/wiki?curid=893803" title="Jarzmo masztu">
Jarzmo masztu

Jarzmo masztu – miejsce mocowania masztu do pokładu. Jest ono specjalnie wzmocnioną częścią kadłuba lub nadbudówki, gdyż musi wytrzymać duże obciążenia związane z pracą żagli.

</doc>
<doc id="893806" url="https://pl.wikipedia.org/wiki?curid=893806" title="Richard Herrmann">
Richard Herrmann

Richard Herrmann (ur. 28 stycznia 1923 w Katowicach, zm. 27 lipca 1962 we Frankfurcie nad Menem) - niemiecki piłkarz, pomocnik i lewoskrzydłowy. Mistrz świata z roku 1954.
Życiorys.
Herrmann dorastał na Górnym Śląsku, po polskiej stronie granicy. Treningi rozpoczął w katowickim Dębie (gdzie grał już jego starszy brat Antoni), w 1934 roku został piłkarzem 1. FC Kattowitz. W czasie wojennym był także zawodnikiem Kickers Offenbach. Jako żołnierz Wehrmachtu trafił do alianckiej niewoli.
W 1947 został piłkarzem FSV Frankfurt. Do 1960 zagrał w tym klubie 320 spotkań i strzelił 100 goli. Uchodzi za najwybitniejszego piłkarza FSV w historii. Po zakończeniu aktywnej kariery został trenerem FSV 02 Seckbach.
W reprezentacji Niemiec debiutował 22 listopada 1950 w meczu ze Szwajcarią. Do 1954 rozegrał w kadrze 8 spotkań i strzelił 1 bramkę. Ostatnim jego spotkaniem był przegrany 3:8 mecz grupowy z Węgrami. Był to jego jedyny występ na MŚ 54 (strzelił jedną z trzech bramek dla Niemiec), ale dał mu tytuł mistrza świata.
Zmarł na marskość wątroby. Spoczywa na cmentarzu w dzielnicy Frankfurtu - Bornheim.
Żonaty z Lilo, miał dwóch synów, także piłkarzy FSV Frankfurt. Jego bratanek, Edward Herman, był ligowcem w barwach Ruchu Chorzów.
W 2010 roku plac przed stadionem PSD Bank Arena został nazwany jego imieniem.

</doc>
<doc id="893808" url="https://pl.wikipedia.org/wiki?curid=893808" title="Ryszard Herman">
Ryszard Herman



</doc>
<doc id="893811" url="https://pl.wikipedia.org/wiki?curid=893811" title="Kolbeinsey">
Kolbeinsey

Kolbeinsey – niewielka wulkaniczna wysepka położona 105 km na północ od wybrzeży Islandii i 74 km od wyspy Grímsey. Wyspa jest najdalej wysuniętym na północ punktem Islandii. Znajduje się pod stałym działaniem erozyjnym fal morskich i przewidywano, że miała zniknąć około roku 2020, jednak w sierpniu 2020 roku wyspa w dalszym ciągu znajdowała się nad powierzchnią wody podczas odpływu. Jest zupełnie pozbawiona roślinności. Została tak nazwana na cześć swojego odkrywcy: Kolbeinna Sigmundarsona.
Powierzchnia Kolbeinsey na początku 2001 roku wynosiła 90 m² (około 11 metrów średnicy). Pierwotna powierzchnia wyspy nie jest znana. Pierwszy raz zmierzona w 1616 roku miała 700 m długości oraz 100 m szerokości. Do roku 1903 jej rozmiar zmniejszył się o połowę. W sierpniu 1985 wyspa miała już tylko 39 m szerokości. Maksymalna wysokość wynosi 8 m. Wyspa posiadała lądowisko dla helikopterów jednak według informacji z 2006 r. zostało ono zniszczone przez oddzielenie się dużej części skały od reszty wysepki.
Pomimo niewielkiej powierzchni wyspa ma jednak dość duże znaczenie dla Islandii, gdyż dodaje jej dodatkowe 9400 km² wód terytorialnych zwiększając tym samym wyłączną strefę połowów.

</doc>
<doc id="893814" url="https://pl.wikipedia.org/wiki?curid=893814" title="Reprezentacja Węgier w piłce ręcznej mężczyzn">
Reprezentacja Węgier w piłce ręcznej mężczyzn



</doc>
<doc id="893815" url="https://pl.wikipedia.org/wiki?curid=893815" title="Georg Friedrich Kersting">
Georg Friedrich Kersting

Georg Friedrich Kersting (ur. 31 października 1785 w Güstrow, zm. 1 lipca 1847 w Miśni) – malarz niemiecki.
Był zaprzyjaźniony z Casparem Davidem Friedrichem i znajdował się pod jego wpływem. Był jednym z najwybitniejszych przedstawicieli malarstwa wnętrz okresu biedermeier.
Urodził się w wielodzietnej rodzinie mistrza szklarskiego. Dzięki wsparciu rodziny w ciągu trzech lat studiował na Królewskiej Akademii Sztuki w Kopenhadze. Studia kontynuował na Akademii Sztuk Pięknych w Dreźnie. Wraz z Casparem Davidem Friedrichem w 1810 wędrował po Karkonoszach. 
Obrazy wnętrz przyniosły mu sławę. Zainteresował się nim Johann Wolfgang von Goethe i zorganizował loterię dla wsparcia młodego malarza. 
Po klęsce Napoleona w Rosji w 1812 przystąpił do ochotniczego Korpusu Lützowa i uczestniczył w walkach z wojskami Napoleona, za co został odznaczony Krzyżem Żelaznym.
W latach 1816-1818 pracował w Warszawie jako nauczyciel rysunków dzieci Adama Jerzego Czartoryskiego i Anny Zofii Sapiehy. 
22 czerwca 1818 został kierownikiem pracowni malarskiej w Królewskiej Saskiej Manufakturze Porcelany w Miśni. W tym samym roku poślubił Agnes Sergel. 
W roku 1822 przystąpił do loży wolnomularskiej "Phoebus Apoll" w Güstrow. 

</doc>
<doc id="893817" url="https://pl.wikipedia.org/wiki?curid=893817" title="Znak zodiaku">
Znak zodiaku



</doc>
<doc id="893818" url="https://pl.wikipedia.org/wiki?curid=893818" title="Spinakery">
Spinakery

Spinakery – polski zespół szantowy powstały w 1987 roku. Po śmierci założyciela - Michała "Lucjusza" Kowalczyka zespół zakończył działalność 1 maja 2010 roku.
"Spinakery" posiadają wiele własnych szant, które są grane do dziś przez wiele innych zespołów szantowych takich jak np. Latający Holender, Ostatnie Takie Trio, Gruby czy Zośka. Zespół nagrał 6 kaset i 3 płyty.

</doc>
<doc id="893824" url="https://pl.wikipedia.org/wiki?curid=893824" title="Scooby Doo (serial animowany)">
Scooby Doo (serial animowany)

Scooby Doo (ang. "The Scooby-Doo Show") – amerykański serial animowany, trzeci z serii "Scooby Doo", wyprodukowany w latach 1976-1978 w wytwórni Hanna-Barbera dla stacji ABC. Od 15 listopada 2013 roku serial jest emitowany w TV4, od 12 grudnia 2015 roku był emitowany w TV6.
Początkowo serial nie posiadał tytułu, a każda z trzech serii emitowana była jako część innego serialu animowanego:
W latach 80. XX wieku powtórki serialu zaczęto emitować jako "The Scooby-Doo Show."
Wersja polska.
Dubbing telewizyjny.
Wersja polska: Master Film
Udział wzięli:
i inni
DVD.
USA.
7 marca 2006 wydano DVD "Scooby Doo/Dynomutt Hour – Kompletna seria" z odcinkami serii pierwszej.
10 lipca 2007 wydano DVD "Scooby Doo, gdzie jesteś? – kompletna trzecia seria" z odcinkami serii trzeciej.
Polska.
31 lipca 2007 wydano DVD "Scooby Doo i upiorne opowieści" z odcinkiem 18 i odcinkami z innych serii.
13 listopada 2009 wydano DVD "Scooby Doo i straszna zima pod psem" z odcinkiem 27 i odcinkami z innych serii.
18 maja 2012 wydano DVD "Scooby Doo! 13 strasznych opowieści – Upiorne hece na całym świecie" z odcinkami: 2, 7, 16, 27, 26, 37, 22, 32; z innymi tytułami i innymi dialogami w dubbingu oraz z odcinkami z innych serii.
13 września 2013 wydano DVD "Scooby-Doo i wampiry" z odcinkiem 18.
15 listopada 2013 wydano DVD "Scooby-Doo! 13 strasznych opowieści: Ratuj się kto może!" z odcinkami 6 i 19 oraz z odcinkami z innych serii.
7 sierpnia 2015 wydano DVD "Scooby-Doo! 13 strasznych opowieści: Na fali" z odcinkami 26 i 31 oraz z odcinkami z innych serii.

</doc>
<doc id="893838" url="https://pl.wikipedia.org/wiki?curid=893838" title="Gerszom">
Gerszom

Gerszom – pierwszy syn Mojżesza i Sefory. Jego imię znaczyło tyle co cudzoziemiec ("Jestem cudzoziemcem w obcej ziemi"). Miał syna o imieniu Jonatan.

</doc>
<doc id="893840" url="https://pl.wikipedia.org/wiki?curid=893840" title="Pianówka">
Pianówka

Pianówka – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
W latach 1975–1998 miejscowość należała administracyjnie do województwa pilskiego.

</doc>
<doc id="893843" url="https://pl.wikipedia.org/wiki?curid=893843" title="Ciążyń">
Ciążyń

Ciążyń – osada w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
W latach 1975–1998 miejscowość należała administracyjnie do województwa pilskiego.

</doc>
<doc id="893848" url="https://pl.wikipedia.org/wiki?curid=893848" title="Sonet 81 (William Szekspir)">
Sonet 81 (William Szekspir)

Sonet 81 ("Żyć będę, by wiersz wyryć na twym grobie") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, odnosi się do sytuacji, w której będzie oddalony od swojego ukochanego, jednocześnie jego twórczość przetrwa w charakterze hołdu.
Można dostrzec podobieństwo pomiędzy tym dziełem a sonetami numer: 49, 63 i 77.
Stwierdzenie "ujrzą go oczy jeszcze nie otwarte" odnosi się do nieśmiertelności twórczości literackiej; jest to także odwołanie do twórczości klasyków, takich jak Horacy i toposu nieśmiertelnej sławy poety.

</doc>
<doc id="893851" url="https://pl.wikipedia.org/wiki?curid=893851" title="Hutka (województwo wielkopolskie)">
Hutka (województwo wielkopolskie)

Hutka – osada w Polsce położona w województwie wielkopolskim, w powiecie czarnkowsko-trzcianeckim, w gminie Czarnków. Miejscowość wchodzi w skład sołectwa Gębice.
W latach 1975–1998 miejscowość należała administracyjnie do województwa pilskiego.
Zobacz też: Hutka

</doc>
<doc id="893853" url="https://pl.wikipedia.org/wiki?curid=893853" title="Hutka">
Hutka



</doc>
<doc id="893856" url="https://pl.wikipedia.org/wiki?curid=893856" title="AEG D.I">
AEG D.I

AEG D.I – niemiecki samolot myśliwski z okresu I wojny światowej. Powstały trzy jego prototypy (wobec drugiego i trzeciego prototypu używane jest czasem oznaczenie D.II i D.III) oraz wersja trójpłatowa AEG Dr.I. Wkrótce po pierwszych lotach, które odbyły się w maju 1917 r., okazało się, że samolot ma wiele wad. Dwa z trzech egzemplarzy uległy rozbiciu, w związku z czym cały projekt uznano za nierozwojowy, a prace nad nim przerwano.

</doc>
<doc id="893858" url="https://pl.wikipedia.org/wiki?curid=893858" title="Prawo ciągłości strumienia">
Prawo ciągłości strumienia



</doc>
<doc id="893859" url="https://pl.wikipedia.org/wiki?curid=893859" title="Sonet 82 (William Szekspir)">
Sonet 82 (William Szekspir)

Sonet 82 ("Ślubu nie brałeś z mą Muzą, przyznaję") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, prowadzi polemikę z rywalizującym poetą, będącym jednocześnie jego konkurentem w walce o uczucia "tajemniczego młodzieńca".
Stwierdza jednocześnie, że tylko jego twórczość może dobrze opisać piękno młodego człowieka:"Prostacka farba, która dobra bywa""dla lic bezkrwistych, jest ci obelżywa"

</doc>
<doc id="893861" url="https://pl.wikipedia.org/wiki?curid=893861" title="Col de Cabre">
Col de Cabre



</doc>
<doc id="893863" url="https://pl.wikipedia.org/wiki?curid=893863" title="Col de l'Iseran">
Col de l'Iseran



</doc>
<doc id="893865" url="https://pl.wikipedia.org/wiki?curid=893865" title="Col du Galibier">
Col du Galibier



</doc>
<doc id="893868" url="https://pl.wikipedia.org/wiki?curid=893868" title="Paliszewo">
Paliszewo

Paliszewo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków. Miejscowość wchodzi w skład sołectwa Gębice.
W latach 1975–1998 miejscowość należała administracyjnie do województwa pilskiego.

</doc>
<doc id="893871" url="https://pl.wikipedia.org/wiki?curid=893871" title="Sonet 83 (William Szekspir)">
Sonet 83 (William Szekspir)

Sonet 83 ("Że cię malować trzeba, nie wiedziałem") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
Sonet ten bezpośrednio odnosi się do utworu go poprzedzającego; porusza motyw obrazu, pojawiający się w zakończeniu sonetu numer 82.
Podmiot liryczny przeprasza "tajemniczego młodzieńca" za to, że nie wychwalał go dostatecznie, stwierdzając jednocześnie, iż jego uroda jest niewypowiedalna dla poety:"Iskra w twym oku więcej życia nieci""Niż sławiąc zmyślą twoi dwaj poeci".

</doc>
<doc id="893873" url="https://pl.wikipedia.org/wiki?curid=893873" title="Sobolewo (Gębice)">
Sobolewo (Gębice)

Sobolewo – część wsi Gębice w Polsce, położona w województwie wielkopolskim, w powiecie czarnkowsko-trzcianeckim, w gminie Czarnków. Wchodzi w skład sołectwa Gębice.
W latach 1975–1998 Sobolewo należało administracyjnie do województwa pilskiego.

</doc>
<doc id="893876" url="https://pl.wikipedia.org/wiki?curid=893876" title="Indywidualne Mistrzostwa Świata Juniorów na Żużlu 1989">
Indywidualne Mistrzostwa Świata Juniorów na Żużlu 1989

Indywidualne Mistrzostwa Świata Juniorów na Żużlu 1989 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Duńczyk Gert Handberg.

</doc>
<doc id="893879" url="https://pl.wikipedia.org/wiki?curid=893879" title="Indywidualne Mistrzostwa Świata Juniorów na Żużlu 1990">
Indywidualne Mistrzostwa Świata Juniorów na Żużlu 1990

Indywidualne Mistrzostwa Świata Juniorów na Żużlu 1990 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Brytyjczyk Chris Louis.

</doc>
<doc id="893881" url="https://pl.wikipedia.org/wiki?curid=893881" title="Sonet 84 (William Szekspir)">
Sonet 84 (William Szekspir)

Sonet 84 ("Najwymowniejszy czy więcej rzec może") to jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
Sonet ten, podobnie jak wcześniejsze utwory, opisuje liczne przymioty "tajemniczego młodzieńca".
Pojawia się w nim odniesienie do "rywalizującego poety", który nie szczędzi młodzieńcowi słów pochwały; podmiot liryczny jest jednak przeciwny takim działaniom, ze względu na pychę i samouwielbienie, w które wpada młody mężczyzna, słysząc tyle komplementów:
"Lecz masz tę skazę, duszo najpiękniesza:""Lubisz pochwały, a to je pomniejsza".

</doc>
<doc id="893882" url="https://pl.wikipedia.org/wiki?curid=893882" title="Indywidualne Mistrzostwa Świata Juniorów na Żużlu 1991">
Indywidualne Mistrzostwa Świata Juniorów na Żużlu 1991

Indywidualne Mistrzostwa Świata Juniorów na Żużlu 1991 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Duńczyk Brian Andersen. 

</doc>
<doc id="893883" url="https://pl.wikipedia.org/wiki?curid=893883" title="Indywidualne Mistrzostwa Świata Juniorów na Żużlu 1992">
Indywidualne Mistrzostwa Świata Juniorów na Żużlu 1992

Indywidualne Mistrzostwa Świata Juniorów na Żużlu 1992 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Australijczyk Leigh Adams. 

</doc>
<doc id="893884" url="https://pl.wikipedia.org/wiki?curid=893884" title="Indywidualne Mistrzostwa Świata Juniorów na Żużlu 1993">
Indywidualne Mistrzostwa Świata Juniorów na Żużlu 1993

Indywidualne Mistrzostwa Świata Juniorów na Żużlu 1993 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Brytyjczyk Joe Screen.

</doc>
<doc id="893886" url="https://pl.wikipedia.org/wiki?curid=893886" title="Indywidualne Mistrzostwa Świata Juniorów na Żużlu 1994">
Indywidualne Mistrzostwa Świata Juniorów na Żużlu 1994

Indywidualne Mistrzostwa Świata Juniorów na Żużlu 1994 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Szwed Mikael Karlsson. 
Ćwierćfinały.
Žarnovica (1).
Awans: 8+1 do półfinału
Randers (2).
Awans: 8+1 do półfinału
Ludwigslust (3).
Awans: 8 do półfinału
Vetlanda (4).
Awans: 8 do półfinału
Półfinały.
Gyula (1).
Awans: 8+1 do finału
Pocking (2).
Awans: 8+1 do finału

</doc>
<doc id="893887" url="https://pl.wikipedia.org/wiki?curid=893887" title="Indywidualne Mistrzostwa Świata Juniorów na Żużlu 1995">
Indywidualne Mistrzostwa Świata Juniorów na Żużlu 1995

Indywidualne Mistrzostwa Świata Juniorów na Żużlu 1995 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Australijczyk Jason Crump. 
Ćwierćfinały.
Thurrock (1).
Awans: 8 do półfinału
Herning (2).
Awans: 8 do półfinału
Stralsund (3).
Awans: 8 do półfinału
Žarnovica (4).
"brak danych"
Półfinały.
Piła (1).
Awans: 8+1 do finału
Uwaga: Bo Larsen zastąpił Franka Richta
Olching (2).
Awans: 8+1 do finału
Uwaga: Enrico Hoth zastąpił Mike’a Smitha, Klaus Rasmussen – Andersa Nielsena, Maik Groen – Christophe’a Martina

</doc>
<doc id="893889" url="https://pl.wikipedia.org/wiki?curid=893889" title="Goraj-Zamek">
Goraj-Zamek

Goraj-Zamek – osada w Polsce położona w województwie wielkopolskim, w powiecie czarnkowsko-trzcianeckim, w gminie Czarnków. Miejscowość wchodzi w skład sołectwa Góra nad Notecią-Pianówka.
W latach 1975–1998 miejscowość należała administracyjnie do województwa pilskiego.
Miejscowość leży na jednym ze wzniesień pasma wzgórz morenowych, na skraju Puszczy Noteckiej.
Znana jest z neorenesansowego zamku, zbudowanemu w latach 1908-1912 dla hrabiego Wilhelma Bolka von Hochberga, ówczesnego właściciela majątku Goraj. Zespół pałacowo-parkowy obejmuje także dawne budynki gospodarcze z 2. poł. XIX w. Dzisiejszym gospodarzem majątku jest Zespół Szkół Leśnych (obecnie w zamku znajduje się internat ZSL oraz kilka sal lekcyjnych). W pewnym oddaleniu od głównego zespołu budynków znajduje się pałacowa w formie oficyna, stanowiąca niegdyś pałac gościnny von Hochenbergów (neorenesans, obecnie mieszkania nauczycieli). Cały zespół wpisano do .

</doc>
<doc id="893890" url="https://pl.wikipedia.org/wiki?curid=893890" title="Indywidualne Mistrzostwa Świata Juniorów na Żużlu 1996">
Indywidualne Mistrzostwa Świata Juniorów na Żużlu 1996

Indywidualne Mistrzostwa Świata Juniorów na Żużlu 1996 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Polak Piotr Protasiewicz. 
Ćwierćfinały.
Daugavpils (1).
Awans: 8+1 do półfinału
Lipsk (2).
Awans: 8+1 do półfinału
Hyvinkää (3).
Awans: 8+1 do półfinału
Žarnovica (4).
Awans: 8+1 do półfinału
Półfinały.
Leszno (1).
Awans: 8+1 do finału
Mšeno (2).
Awans: 8+1 do finału

</doc>
<doc id="893895" url="https://pl.wikipedia.org/wiki?curid=893895" title="Sonet 85 (William Szekspir)">
Sonet 85 (William Szekspir)

Sonet 85 ("Skromnie zamilkła Muza ma, niemowa") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, odnosi się do licznych adoratorów, którzy sławią "tajemniczego młodzieńca". Ci znoszą peany na cześć młodego mężczyzny, zdaniem p. lirycznego jednak to prawdziwe uczucia, a nie te wypowiadane, stanowią najwyższą wartość.

</doc>
<doc id="893903" url="https://pl.wikipedia.org/wiki?curid=893903" title="Hardflip">
Hardflip

Hardflip – trik na deskorolce polegający na jednoczesnym wykonaniu frontside shove-ita oraz kickflipa. Hardflip może być wykonany różnymi sposobami (bardziej poziomo lub bardziej pionowo). Trik ten należy do trudniejszych, ze względu na tę samą stronę rotacji shove-ita i flipa (frontside). Przeciwieństwem tego triku jest inward heelflip.
Wykonanie.
Aby wykonać hardflipa należy:
Hardflip jest wyżej oceniany, kiedy jest wykonany poziomo (z widocznym frontside shove item). Jest to trudniejszy sposób, ale wygląda bardziej efektownie.

</doc>
<doc id="893918" url="https://pl.wikipedia.org/wiki?curid=893918" title="Lazare Nicolas Carnot">
Lazare Nicolas Carnot



</doc>
<doc id="893931" url="https://pl.wikipedia.org/wiki?curid=893931" title="Benassi">
Benassi



</doc>
<doc id="893934" url="https://pl.wikipedia.org/wiki?curid=893934" title="Gustav Spangenberg">
Gustav Spangenberg

Gustav Adolph Spangenberg (ur. 1 lutego 1828 w Hamburgu, zm. 19 listopada 1891 w Berlinie) – niemiecki malarz historyczny.
Kształcił się w Hamburgu pod kierunkiem Hermanna Kauffmanna, następnie w Hanau pod kierunkiem Theodora Pelissiera. W latach 1849–1851 przebywał w Antwerpii, a 1851–1857 w Paryżu. Od 1869 był profesorem berlińskiej Akademii Sztuk.

</doc>
<doc id="893946" url="https://pl.wikipedia.org/wiki?curid=893946" title="Towarzystwo Przyjaciół Woli">
Towarzystwo Przyjaciół Woli

Towarzystwo Przyjaciół Woli – stowarzyszenie zrzeszające osoby zainteresowane ochroną zabytków i dziedzictwa kulturowego warszawskiej Woli oraz działaniu na rzecz rozwoju społecznego, kulturalnego i ochrony ekologicznej tego regionu Warszawy. 
Opis.
TPW powstało w 1916 roku. Przerwana w 1939 działalność została wznowiona w roku 1966 w ramach Oddziału Wolskiego Towarzystwa Przyjaciół Warszawy. W roku 2003 Oddział Wolski Tow. Przyjaciół Warszawy usamodzielnił się i uzyskał rejestrację sądową jako dawne Towarzystwo Przyjaciół Woli.

</doc>
<doc id="893948" url="https://pl.wikipedia.org/wiki?curid=893948" title="François Certain de Canrobert">
François Certain de Canrobert

François Certain de Canrobert (ur. 27 czerwca 1809 w Saint-Céré, zm. 28 stycznia 1895 w Paryżu) – francuski wojskowy i polityk, marszałek Francji.
Życiorys.
Kariera wojskowa.
W 1828 roku ukończył akademię wojskową Saint-Cyr i wstąpił do armii Francuskiej. W 1833 r. otrzymał stopień porucznika. Od 1835 r. walczył w Algierii i uczestniczył w ekspedycji do Muaskary oraz w zdobyciu Tilimsan. W 1837 r. otrzymał awans do stopnia kapitana. W tym samym roku został uhonorowany Legią Honorową. W 1839 r. uczestniczył w formowaniu oddziałów Legii Cudzoziemskiej mających wziąć udział w wojnach karlistowskich w Hiszpanii.
Od 1841 roku ponownie służył w koloniach w Afryce. W 1846 r. otrzymał stopień pułkownika. Dowodził ekspedycją przeciwko Ahmedowi Sghir, pokonując wroga pod Dermą. Następnie został przeniesiony do jednostek żuawów. Odniósł zwycięstwo nad Kabylami i odznaczył się przy wspieraniu oblężonego garnizonu w Bu Sa’ada. W grudniu 1849 r. dowodził atakiem pod Zaatachą, uznawanym za jednego z ważniejszych w historii Legii. Za swoje zasługi został mianowany generałem. Dowodził wyprawie na Narah, zdobywając i niszcząc arabską twierdzę.
Udzielił poparcia Napoleonowi III podczas zamachu stanu 2 grudnia 1851 roku.
W czasie wojny krymskiej początkowo dowodził jedną dywizją. W bitwie nad Almą został dwukrotnie ranny. Ponownie został ranny w bitwie pod Inkerman i stracił swojego konia podczas dowodzonej przez niego szarży żuawów. W 1854 roku mianowany został wodzem naczelnym i kierował do maja 1855 r. oblężeniem Sewastopola.
W 1856 roku został mianowany marszałkiem Francji. Od 1859 r. dowodził III Korpusem Armii w Lombardii podczas wojny francusko-austriackiej. Odznaczył się pod Magentą i Solferino. Dowodził garnizonami Chalons, Lyonu i Paryża.
W trakcie wojny francusko-pruskiej w 1870 roku dowodził VI Korpusem. Uczestniczył w przegranej przez Francuzów bitwie pod Gravelotte. Oblężony w twierdzy Metz dostał się do niewoli wraz ze swoim oddziałem. Po zakończeniu walk udał się do Napoleona III przebywającego na wygnaniu w Kassel.
Kariera polityczna.
W latach 1871–1876 był przywódcą bonapartystów w Zgromadzeniu Narodowym. Od 1879 r. dwukrotnie pełnił urząd senatora, w latach 1876–1879 reprezentując departament Lot i w latach 1879–1894 reprezentując departament Charente. Zmarł w Paryżu w 1895 r. Po śmierci otrzymał pogrzeb państwowy w katedrze Saint Louis des Invalides, gdzie został pochowany. Jego wspomnienia pt. "Souvenirs" ukazały się w Paryżu w 1898 roku.
Odznaczenia.
 Cesarstwo Francuskie
 Zjednoczone Królestwo
 Królestwo Danii
 Królestwo Sardynii
 Imperium Osmańskie
 Imperium Rosyjskie

</doc>
<doc id="893949" url="https://pl.wikipedia.org/wiki?curid=893949" title="Csaba Tombor">
Csaba Tombor

Csaba Tombor (ur. 14 kwietnia 1979 w Felsőzsolca) – węgierski piłkarz ręczny, występujący na pozycji prawego skrzydłowego. Jego atrybuty fizyczne to 188 cm i 90 kg. W swojej karierze występował w takich klubach jak Százhalombatta KE i Nyíregyháza AB-Vill KC. Obecnie występuje w zespole MBK Veszprém. W reprezentacji Węgier, z którą zagrał na MŚ 2007 w Niemczech, wystąpił 21 razy i zdobył 79 goli.

</doc>
<doc id="893950" url="https://pl.wikipedia.org/wiki?curid=893950" title="Odkład powietrzny">
Odkład powietrzny

Odkład powietrzny (ang. air layering, marcotting) – odmiana techniki rozmnażania roślin przez odkład, polegająca na otoczeniu pędu rośliny matecznej substratem glebowym. W miejscu obłożenia pęd wytwarza korzenie, co umożliwia jego odcięcie i dalszy samodzielny wzrost. Technika odkładów powietrznych jest wykorzystywana w amatorskiej uprawie roślin.
Pierwotnie pęd umieszczano w glinianej doniczce tak aby przechodził zarówno przez otwór dolny, jak i górny. Na dno doniczki nasypywano warstwę piasku a na nią żyzną glebę. Doniczka była mocowana w lub utrzymywała się samodzielnie na sztywnym pędzie. Stałe utrzymywanie odpowiedniej wilgotności gleby prowadzi do wytworzenia korzeni w miejscu kontaktu z glebą. Ukorzenianie można dodatkowo stymulować poprzez wykonanie podłużnego nacięcia na pędzie. Lepsze efekty powoduje wąskie obrączkowanie oraz stosowanie substancji stymulujących rozwój korzeni.
Obecnie do przygotowania odkładów powietrznych stosuje się wilgotną watę, mchy z rodzaju torfowiec, torf. Podłoże takie owija się czarną folią ściśle w dolnej części pędu i luźno w jego części górnej. Po wytworzeniu korzeni pęd odcina się i wysadza do gruntu.

</doc>
<doc id="893956" url="https://pl.wikipedia.org/wiki?curid=893956" title="Sebastian Stock">
Sebastian Stock

Sebastian Stock (ur. 15 listopada 1977 w Immenstadt im Allgäu) - praworęczny niemiecki curler, obecnie mieszka w Bergdorfie (Szwajcaria).

</doc>
<doc id="893958" url="https://pl.wikipedia.org/wiki?curid=893958" title="Thylogale stigmatica">
Thylogale stigmatica



</doc>
<doc id="893960" url="https://pl.wikipedia.org/wiki?curid=893960" title="Daniel Herberg">
Daniel Herberg

Daniel Herberg (ur. 7 marca 1974) - praworęczny niemiecki curler z Oberstdorfu, syn Hansa-Jorga.
Dwukrotnie uczestniczył w zimowych igrzyskach olimpijskich. W 2002 jako trzeci w drużynie Sebastiana Stocka. W 2010 jako rezerwowy u Andreasa Kappa zajął 6. miejsce, zagrał w 5 meczach a w 4 był trzecim i wiceskipem.
Drużyna.
Byli zawodnicy:

</doc>
<doc id="893965" url="https://pl.wikipedia.org/wiki?curid=893965" title="Nándor Fazekas">
Nándor Fazekas

Nándor Fazekas, (ur. 16 października 1976 w Kecskemét), węgierski piłkarz ręczny, reprezentant kraju, bramkarz. Obecnie występuje w węgierskim MKB Veszprém KC.

</doc>
<doc id="893966" url="https://pl.wikipedia.org/wiki?curid=893966" title="Baldwin VII Hapkin">
Baldwin VII Hapkin

Baldwin VII Hapkin (ur. ok. 1093, zm. 17 lipca 1119) – hrabia Flandrii, syn Roberta II Jerozolimskiego i Klemencji, córki Wilhelma I Wielkiego, hrabiego Burgundii. Hrabią Flandrii został po śmierci swojego ojca, który utonął podczas wyprawy przeciwko królowi Anglii i księciu Normandii Henrykowi I.
Rok po uzyskaniu władzy na dwór Baldwina przybył rycerz Heliasz z Saint-Saëns razem ze swoim wychowankiem, którym był Wilhelm Clito, syn starszego brata króla Henryka, przez wielu uznawany za prawowitego władcę Anglii i Normandii. Heliaszowi i Wilhelmowi udało się przekonać Baldwina VII do zbrojnego poparcia roszczeń pretendenta. Zawiązano koalicję, w skład której, oprócz Baldwina i Wilhelma, weszli jeszcze hrabia Andegawenii Fulko V i król Francji Ludwik VI Gruby.
Wojna rozpoczęła się wraz z rebelią normandzkich baronów w 1118. Wezwali oni na pomoc Baldwina, który zajął sporą część księstwa Normandii, jednak jego dalsze postępy zahamowała ciężka rana, jaką odniósł podczas oblężenia Arques we wrześniu 1118. Działania wojenne wznowiono rok później, ale nie skończyły się one szczęśliwie dla Baldwina, który zmarł 17 lipca od ran odniesionych w bitwie pod Bures-en-Brai.
W 1110 ożenił się z Jadwigą, córką Alana IV Ferganta, księcia Bretanii, i Ermisendy, córki Fulka IV, hrabiego Andegawenii. Baldwin i Jadwiga nie mieli razem dzieci. W 1118 Baldwin ustanowił dziedzicem hrabstwa swojego ciotecznego brata, Karola Duńskiego, który po jego śmierci został kolejnym hrabią Flandrii.
Baldwin rządził Flandrią twardą ręką i surowo karał przestępców. Zachowały się informacje kronikarzy o wrzuceniu pewnego złodzieja do kotła z wrzącą wodą, czy też o powieszeniu dziesięciu innych złodziei na targu w Thourout.

</doc>
<doc id="893967" url="https://pl.wikipedia.org/wiki?curid=893967" title="Nandor Fazekas">
Nandor Fazekas



</doc>
<doc id="893968" url="https://pl.wikipedia.org/wiki?curid=893968" title="Petrogale concinna">
Petrogale concinna



</doc>
<doc id="893973" url="https://pl.wikipedia.org/wiki?curid=893973" title="Ottmar Walter">
Ottmar Walter

Ottmar Walter (ur. 3 marca 1924 w Kaiserslautern, zm. 16 czerwca 2013 tamże) – niemiecki piłkarz, środkowy napastnik. Mistrz świata z roku 1954. Brat Fritza.
Podczas wojny służył w Kriegsmarine. Po jej zakończeniu grał z bratem w 1. FC Kaiserslautern, wspólnie zdobyli mistrzostwo Niemiec w latach 1951 i 1953. W reprezentacji Niemiec debiutował 22 listopada 1950 w meczu ze Szwajcarią. Do 1956 rozegrał w kadrze 21 spotkań i strzelił 10 bramek. Podczas MŚ 54 miał pewne miejsce w podstawowym składzie, zdobył 4 gole. Karierę zakończył z powodu kontuzji.
Zmarł w wieku 89 lat w domu opieki w Kaiserslautern.

</doc>
<doc id="893979" url="https://pl.wikipedia.org/wiki?curid=893979" title="Marc Seguin">
Marc Seguin

Marc Seguin (ur. 20 kwietnia 1786, zm. 24 lutego 1875) – francuski inżynier, wynalazca mostu wiszącego oraz kotła płomienicowo-płomieniówkowego. 
Życiorys.
Urodził się w Annonay niedaleko Lyonu, jako syn "Marc François Seguin", założyciela Seguin &amp; Co. oraz "Thérèse-Augustine de Montgolfier", bratanicy Joseph Montgolfier, a w historii zapisał się jako wynalazca i przedsiębiorca. Stworzył pierwszy w kontynentalnej Europie most wiszący. Budował także, a później administrował poborem opłat za korzystanie z mostów, w szczytowym okresie w jego zarządzie znajdowało się 186 mostów na terenie całej Francji. Wynalazł także Kocioł płomienicowo-płomieniówkowy, który pozwolił na zwiększenie mocy i prędkości parowozów z ok. 6 do ponad 25 km/h, co spowodowało szybszy rozwój kolei. Później współpracował z George Stephensonem pomagając stworzyć "kocioł lokomotywowy" zastosowany w Rakiecie Stephensona, co umożliwiło wygranie konkursu Rainhill Trials.
Wraz ze swoimi braćmi: Camille, Jules'em, Paulem i Charles'em oraz z kuzynem Vincentem Mignot rozwijał także zapoczątkowany przez swego ojca biznes w branżach: tekstylnej, papierowej, oświetlenia gazowego, kopalni węgla i konstrukcyjnej.
W 1836 został Kawalerem Legii Honorowej, a w 1866 Oficerem tego orderu. W 1845 został członkiem Akademii Francuskiej; jest także autorem wielu książek o zastosowaniu fizyki i matematyki przy budowie mostów i lokomotyw parowych.
Jego nazwisko pojawiło się na liście 72 nazwisk na wieży Eiffla.

</doc>
<doc id="893989" url="https://pl.wikipedia.org/wiki?curid=893989" title="Robert Assaraf">
Robert Assaraf

Robert Assaraf, arab. روبرت الصراف (ur. 5 listopada 1936 w Rabacie, zm. 5 marca 2018 w Paryżu) – marokański pisarz i historyk żydowskiego pochodzenia. Obecnie mieszkaniec Paryża.
Był m.in. prezesem żydowskiego Radio Shalom Montreal oraz wiceprezesem francuskiego magazynu „Marianne”.

</doc>
<doc id="893994" url="https://pl.wikipedia.org/wiki?curid=893994" title="Ludwik Młynek">
Ludwik Młynek

Ludwik Młynek (ur. 19 sierpnia 1864 w Sierczy pod Wieliczką, zm. 28 sierpnia 1941 w Sierczy) – polski etnograf, folklorysta, pisarz, poeta, nauczyciel, pedagog, założyciel oddziałów Towarzystwa Ludoznawczego w Buczaczu i Tarnowie, profesor.
Życiorys.
Ludwik Młynek urodził się w małej wiosce niedaleko Wieliczki. Wraz z rodziną mieszkał na „Młynkówce” w Sierczy. Jego ojcem był kmieć Wojciech Młynek, świadek rzezi galicyjskiej, a matką Regina Młynek z domu Stolarczyk. Ludwik był ich ostatnim dzieckiem. Jego przodkiem był Maciej Młynek, który wraz z najbliższymi przybył do wsi z Łańcuta, na polecenie księcia Lubomirskiego. Według legendy król Kazimierz Wielki jemu "„wzgórze świerskie ofiarował z borem, miał je wkrótce wykarczować i ozdobić dworem”."
Od 10 roku życia Ludwik Młynek uczył się w wielickiej szkole „na Bednarce”, a następnie w tamtejszej szkole wydziałowej. W latach 1880–1888 uczęszczał do Gimnazjum Św. Anny w Krakowie, najstarszej szkole w Polsce, mającej wówczas wysoką renomę. Po studiach, miał otrzymać tytuł profesora filologii porównawczej na Uniwersytecie Jagiellońskim (gdzie się wcześniej uczył), jednak katedry nie otrzymał, a rozstrzygającym argumentem miało być chłopskie pochodzenie Ludwika. W międzyczasie 6 października 1889 r. ożenił się z córką sołtysa Sierczy, Anną Oprych. Pracował kolejno w gimnazjach: w Wadowicach, Krakowie (c.k. III Gimnazjum), Buczaczu, w szkole realnej w Tarnowie, Łańcucie, skąd wrócił do Sierczy. Po powrocie rozpoczął pracę w nowym wielickim gimnazjum.
18 grudnia 1897 w Buczaczu zagaił pierwsze zgromadzenie zawiązanego buczackiego oddziału Towarzystwa ludoznawczego we Lwowie. Był sekretarzem Towarzystwa św. Wincentego a Paulo w Buczaczu.
Pisał poematy, wiersze i książki.
Wraz z żoną doczekali się dwanaściorga dzieci, z czego pięcioro zmarło (troje w dzieciństwie, a dwoje w wieku starszym), w niewyjaśnionych okolicznościach, natomiast wieku dojrzałego dożyło siedmioro – sześć córek oraz syn Tadeusz, botanik, profesor Wyższej Szkoły Rolniczej w Olsztynie.
Ludwik Młynek zmarł podczas okupacji hitlerowskiej 28 sierpnia 1941 roku. Wraz z żoną (zmarłą w 1955 r.) został pochowany na cmentarzu w Wieliczce.

</doc>
<doc id="893995" url="https://pl.wikipedia.org/wiki?curid=893995" title="Ramanudża">
Ramanudża



</doc>
<doc id="893996" url="https://pl.wikipedia.org/wiki?curid=893996" title="Onychogalea unguifera">
Onychogalea unguifera



</doc>
<doc id="893998" url="https://pl.wikipedia.org/wiki?curid=893998" title="Idem">
Idem

Idem (łac. „to samo”, „ten sam”, „tenże”, skracane do Id.) – określenie używane głównie w przypisach i cytatach (zawartych w tekstach naukowych lub prawniczych), odnoszące się do poprzedniej pozycji lub autora. Po polsku to określenie stosuje się w formie „tenże”.
Przykład 1.
Odwołanie numer 2 odsyła do tego samego autora co odwołanie numer 1, ale do innej publikacji z jego dorobku.
Przykład 2.
Wskazanie, że rozdział „Czasowniki modalne” znajduje się w książce o nazwie "Gramatyka języka niemieckiego". Autorem rozdziału, jak i samej książki jest jedna osoba.

</doc>
<doc id="894000" url="https://pl.wikipedia.org/wiki?curid=894000" title="Bęben obręczowy">
Bęben obręczowy

Bęben obręczowy – ogólna nazwa rodziny membranofonów charakteryzujących się średnicą naciągu nieproporcjonalną do głębokości ramy, nadającej mu wielce zróżnicowane brzmienie w zależności od miejsca uderzenia; zwykle o pojedynczej membranie, która może być przymocowana do korpusu obręczą ze śrubami (np. brazylijskie Pandeiro), przyklejona do ramy (większość bębnów obręczowych ze środkowego wschodu i płn. Afryki, znanymi tam ogólnie jako riq, daf, dof lub tar), przymocowane do obręczy za pomocą nitów (np. irlandzki bodhran) lub też naciągnięte paskiem skórzanym czy sznurem, jak w bębnach obręczowych Indian Ameryki Płn.
Jednym z najpopularniejszych rodzajów bębnów obręczowych jest tamburyn. Membrany tradycyjnie wykonuje się ze skór zwierzęcych, obecnie wykonywane są również z tworzyw sztucznych. Historia bębnów obręczowych sięga czasów przedbiblijnych i związana jest z większością kultur świata na obydwu półkulach.

</doc>
<doc id="894002" url="https://pl.wikipedia.org/wiki?curid=894002" title="Gniła Lipa">
Gniła Lipa

Gniła Lipa ( "Hnyła Łypa") – rzeka na Ukrainie, dopływ Dniestru.
Wypływa z pasma Gołogór, z rejonu Wysokiej Góry w rejonie wsi Lipowce. Długość rzeki – 87 km, powierzchnia zlewni – 1320 km². Przepływa przez Wyżynę Podolską. Nad Gniłą Lipą leżą Przemyślany, Rohatyn i Bursztyn. Do dopływów należą Narajówka i Młynówka.

</doc>
<doc id="894007" url="https://pl.wikipedia.org/wiki?curid=894007" title="Macropus parryi">
Macropus parryi



</doc>
<doc id="894010" url="https://pl.wikipedia.org/wiki?curid=894010" title="Charybdis">
Charybdis



</doc>
<doc id="894012" url="https://pl.wikipedia.org/wiki?curid=894012" title="Op cit">
Op cit



</doc>
<doc id="894014" url="https://pl.wikipedia.org/wiki?curid=894014" title="Ośrodek Szkoleniowo-Wypoczynkowy ZHP „Perkoz”">
Ośrodek Szkoleniowo-Wypoczynkowy ZHP „Perkoz”

Ośrodek Szkoleniowo-Wypoczynkowy ZHP „Perkoz” – ośrodek Głównej Kwatery Związku Harcerstwa Polskiego, zlokalizowany na uroczysku Waszeta, nad Jeziorem Plusznym (Małym i Wielkim) koło Olsztynka.
Początki.
Obecność harcerzy na uroczysku Waszeta datuje się na końcówkę lat 50. XX wieku. Nad Jeziorem Plusznym miała swoją bazę "Akcja Chorągwi Warmińsko-Mazurskiej „Perkoz”". Kilka lat później powstały plany budowy w tym miejscu ośrodka harcerskiego, których autorem był olsztyński instruktor Paweł Szawłowski. Ośrodek stanął gotowy w 1966 i do 1983 funkcjonował jako ośrodek szkoleniowo-wypoczynkowy Głównej Kwatery ZHP.
Szkoła Harcerstwa Starszego.
W dniu 9 września 1983 w ośrodku zainaugurowała działalność Szkoła Harcerstwa Starszego „Perkoz” - ośrodek szkoleniowy pionu starszoharcerskiego ZHP. Ośrodek ten był kuźnią metodyki starszoharcerskiej i programu działalności drużyn, określanych jako "ruch starszoharcerski". Szkoła została zlikwidowana w latach 90. XX wieku i połączona z innymi szkołami instruktorskimi (zuchową z Oleśnicy i harcerską z Załęcza Wielkiego) w Centralną Szkołę Instruktorską ZHP z siedzibą w Załęczu Wielkim.
Współczesność.
Obecnie Ośrodek jest otwarty zarówno na grupy harcerzy, jak i też szkoły oraz osoby prywatne. Komendantem ośrodka przez wiele lat był hm. Bogusław Kowalewski.

</doc>
<doc id="894017" url="https://pl.wikipedia.org/wiki?curid=894017" title="Błękitna rewolucja">
Błękitna rewolucja



</doc>
<doc id="894018" url="https://pl.wikipedia.org/wiki?curid=894018" title="Niebieska rewolucja">
Niebieska rewolucja



</doc>
<doc id="894026" url="https://pl.wikipedia.org/wiki?curid=894026" title="Ruska Ludowa Republika Łemków">
Ruska Ludowa Republika Łemków

Ruska Ludowa Republika Łemków – niewielkie państwo łemkowskie utworzone w wyniku rozpadu Austro-Węgier.
Istnienie republiki proklamowano 5 grudnia 1918 r. we Florynce. W skład Republiki weszły: Ruska Rada w Gładyszowie, Powiatowa Ruska Rada (powołana w Śnietnicy dla powiatu grybowskiego), Ruska Rada w Krynicy (dla powiatów nowosądeckiego i nowotarskiego), Powiatowa Ruska Rada w Sanoku (pod przewodnictwem dr. Aleksandra Sawiuka). Powołano Radę Zwierzchnią Łemkowskiej Rusi (Naczelną Radę Łemkowszczyzny), której przewodniczącym został ks. Mychajło Jurczakewycz, a sekretarzem dr Dmytro Sobyn z Bartnego. 
Władze republiki były nastawione prorosyjsko. Odmawiano podpisania unii z Zachodnioukraińską Republiką Ludową (odmienne stanowisko przyjęła w listopadzie 1918 r. Republika Komańczańska, powołana na wschodniej Łemkowszczyźnie również przez Łemków). Na konferencji paryskiej delegacja łemkowska (ks. Mychajło Jurczakewycz, dr Aleksander Cichański oraz dr Jarosław Kaczmarczyk) domagała się przyłączenia republiki do Czechosłowacji na zasadzie autonomii. 
26 grudnia 1918 kilkudziesięciu działaczy przyjęło deklarację niepodległości, której treść brzmiała: "Czujemy się i uznajemy się już od tej pory obywatelami jednego, wielkiego Państwa Ruskiego, nie uznajemy na naszej ziemi żadnej węgierskiej, polskiej, habsbursko-ukraińskiej i w ogóle jakiejkolwiek cudzej władzy, protestujemy przeciwko imperialistycznym zapędom innych narodów względem naszej ziemi i oczekujemy, że zwycięskie państwa koalicyjne (...) już w nieodległym czasie dadzą ruskiemu narodowi Przykarpacia (...) możliwość uwolnienia się od sięgających po jego ziemię zachłannych sąsiadów i stać się prawdziwym gospodarzem swojej ziemi".
12 marca 1920 we Florynce powstał Komitet Wykonawczy (pełnił rolę rządu), którego przewodniczącym został dr Jarosław Kaczmarczyk. Ministrem rolnictwa został Mykoła Gromosiak, Łemko z Krynicy Wsi, a ministrem spraw wewnętrznych o. Dmytro Chylak, proboszcz z Izb. W jego skład wchodził także ks. Wasyl Kuryło z Florynki jako minister spraw zagranicznych.
Republika została zlikwidowana przez wojska polskie, posuwające się do przymusowego poboru, pacyfikacji i morderstw. Jarosław Kaczmarczyk, Dmytro Chylak i Mykoła Gromasiak w grudniu 1920 zostali aresztowani, a następnie byli sądzeni w 1921 roku pod zarzutem zdrady stanu przez polski sąd (jako obywatele polscy), który uwolnił ich od zarzutów i uniewinnił.

</doc>
<doc id="894030" url="https://pl.wikipedia.org/wiki?curid=894030" title="Emaus (gatunek literacki)">
Emaus (gatunek literacki)

Emaus – gatunek literacki, który powstał w okresie średniowiecza. Jego treść wypełniała rozmowa podróżników, kierujących się do biblijnej osady Emaus. Idą z Jerozolimy, a ich serca wypełnia smutek z powodu śmierci Chrystusa:
Opowieść o pielgrzymach, którzy nie poznali Jezusa można odczytywać alegorycznie: jako niedostrzeganie najcenniejszej rzeczy w podróży przez życie – wiary. Bohaterowie średniowiecznego dialogu idą więc do Emaus, a ludzie do Boga. Mimo popełnianych błędów jedni i drudzy odnajdują w końcu wiarę.
Gatunek ten nie należał do popularnych. Jedną z bardziej znanych jego realizacji jest XVII-wieczny "Pielgrzym wielkanocny albo rozmowa podróżnych z Jeruzalem do Emaus" Kaspra Miaskowskiego.

</doc>
<doc id="894050" url="https://pl.wikipedia.org/wiki?curid=894050" title="Studsvik">
Studsvik

Studsvik – miejscowość w Szwecji położona nad Bałtykiem 85 km na południe od Sztokholmu i 30 km od Nyköping.
W 1955 r. rozpoczęto tu budowę szwedzkiego ośrodka badań atomowych należącego do AB Atomenergi. Już w 1982 r. w "Studsvik" znajdowały się dwa reaktory jądrowe o mocy 1 MW(t) i 10 MW(t), cztery reaktory mocy zerowej, akcelerator van de Graffa, laboratorium gorące, specjalne urządzenia do badań reaktorowych ZEBRA i pracowało tan ok. 1200 osób. Oprócz badań produkuje się tam izotopy promieniotwórcze.

</doc>
<doc id="894051" url="https://pl.wikipedia.org/wiki?curid=894051" title="Antonio Rosmini-Serbati">
Antonio Rosmini-Serbati

Antonio Francesco Davide Ambrogio Rosmini Serbati (ur. 24 marca 1797 w Rovereto, zm. 1 lipca 1855 w Stresie) – myśliciel i filozof włoski. Błogosławiony Kościoła katolickiego.
Życiorys.
Urodził się w rodzinie szlacheckiej. Był drugim synem Pier Modesto i Giovanny hrabiny Formenti di Biacesa del Garda. W latach 1804–1814 uczęszczał najpierw do szkoły powszechnej, a następnie do gimnazjum w rodzinnym mieście. W latach 1814–1816 również w Rovereto prywatnie studiował filozofię, matematykę i fizykę pod okiem ks. Piero Orsi. W 1816 r. rozpoczął studia na uniwersytecie w Padwie, studiował prawo i teologię. Przed końcem studiów, w 1821 r. przyjął święcenia kapłańskie w mieście Chioggia. Studia ukończył w 1822 r. Oprócz teologii miał głębokie zamiłowanie do studiów filozoficznych, do których zachęcał go także papież Pius VII.
W 1826 r. przeniósł się do Mediolanu, gdzie zaprzyjaźnił się blisko z Alessandro Manzonim, który powiedział o nim: „to jedna z sześciu lub siedmiu inteligencji, które są wielkim zaszczytem dla ludzkości”. Jego pisma wzbudzały podziw takich myślicieli jak Niccolò Tommaseo i Vincenzo Gioberti, którzy stali się jego przyjaciółmi.
W 1830 r. założył w Domodossola zgromadzenie zakonne pod nazwą Istituto della Carità, zwane „rosminianami”. Konstytucje nowego zgromadzenia zostały zaaprobowane przez papieża Grzegorza XVI w 1839 r.
W latach 1830–1848 opublikował swoje najważniejsze dzieła, ich zwieńczeniem była praca zatytułowana "O pięciu ranach Kościoła Świętego" ("Delle cinque piaghe della Santa Chiesa") z 1848 r.
W tym samym roku, w piśmie "Konstytucja zgodnie ze sprawiedliwością społeczną" ("La costituzione secondo la giustizia sociale"), opowiedział się za monarchią konstytucyjną i poparł neogwelfistyczny program typu giobertiańskiego, który przewidywał stworzenie federacji państw włoskich na czele z papieżem. Podczas pierwszej wojny o niepodległość, rząd Piemontu powierzył Rosminiemu misję do papieża Piusa IX, aby zaproponować mu zawarcie konkordatu i utworzenie wspomnianej federacji. Misja jednak nie przyniosła skutków, gdyż papież nie poparł proponowanych idei. Kiedy została ustanowiona Republika Rzymska rządzona przez triumwirat złożony z Giuseppe Manziniego, Aurelio Saffiego i Carlo Armelliniego, a papież schronił się w mieście Gaeta, Rosmini towarzyszył mu i napisał krótkie pismo polemiczne "Il socialismo e il comunismo". Mimo to zajmowana przez niego dość liberalna pozycja sprawiła, że Kościół odnosił się do niego z nieufnością, a sam Rosmini musiał wyjechać do miejscowości Stresa. W 1849 r. jego dzieło "Delle cinque piaghe della Santa Chiesa" oraz pismo "Costituzione civile secondo la giustizia sociale" znalazły się na indeksie ksiąg zakazanych. W 1854 r. Święte Oficjum pozwoliło na swobodny dostęp do jego dzieł, ale w 1887 r., gdy tomizm stał się oficjalną filozofią Kościoła, niektóre zdania wyjęte z dzieł Rosminiego zostały potępione.
Rosmini zmarł w Stresa w 1855 r. po ośmiogodzinnej agonii. Wszystko, co posiadał, zapisał w testamencie zakonnikom z założonego przez siebie Istituto della Carità.
Papież Jan Paweł II zrehabilitował go w Encyklice "Fides et ratio" (1998 r.), zaliczając go do grona myślicieli, których można „wskazać (...) jako znamienne przykłady pewnego typu refleksji filozoficznej, która wiele zyskała dzięki konfrontacji z prawdami wiary” ("Fides et ratio" 74). Pozwolił też na rozpoczęcie procesu beatyfikacyjnego, który skończył się na etapie diecezjalnym w Novarze 21 marca 1998 r. Papież Benedykt XVI zezwolił na promulgację dekretu o uznaniu heroiczności cnót Rosminiego, co było kolejnym krokiem do jego beatyfikacji, która dokonana została 18 listopada 2007 w Novarze przez kard. José Saraivę Martinsa.
Myśl.
Teoria poznania.
Rosmini propagował tezy filozoficzne kontrastujące zarówno z myślą oświeceniową, jak i filozofią opartą na doświadczeniu. Podkreślając niezbywalność praw naturalnych osoby ludzkiej, takich jak własność prywatna, wszedł w polemikę z socjalizmem i z komunizmem, postulując istnienie państwa, którego interwencja miałaby minimalny wymiar. W swojej filozofii szedł śladami koncepcji św. Augustyna i św. Tomasza, nawiązując również do Platona.
Zamiarem Rosminiego było stworzenie systemu filozofii chrześcijańskiej we wszystkich jej aspektach. Punktem wyjścia jego idei jest polemika z każdą formą subiektywizmu i filozofii opartej jedynie na doświadczeniu. Uznaje on je bowiem za źródło wszelkich przewrotów moralnych i politycznych. Podstawową kwestią jest dla niego znalezienie obiektywnej, a nie tylko subiektywnej i arbitralnej podstawy dla prawdy i poznania. Na temat źródeł pojęć zostały, według niego, wypracowane rozmaite teorie, które są błędne albo z powodu niedoboru (John Locke i Étienne de Condillac), albo przesady (Platon, Gottfried Leibniz i Immanuel Kant). Te pierwsze doszukują się źródła pojęć jedynie we wrażeniu, które jest jednostkowe, w odróżnieniu do pojęć, które są uniwersalne. Tym teoriom przeciwstawiają się inne, mówiące o pojęciach wrodzonych, czyli nie pochodzących z wrażeń zmysłowych. Ich błędem, według Rosminiego, jest to, że uznają, iż pojęcia wrodzone są wielorakie. Według niego zaś istnieje tylko jedno pojęcie wrodzone, podstawa wszelkiego poznania. Jest to pojęcie bytu. Każde poznanie bowiem sprawia przypisanie egzystencji temu, co jest poznawane. Jeżeli tak, to znaczy, że pojęcie bytu musi być już posiadane wcześniej, a nie nabyte na drodze doświadczenia. Pojęcie zaś to idea pewnej rzeczy, istniejąca niezależnie od jakiejkolwiek modyfikacji wywołanej przez inną rzecz. Pojęcie bytu nie może dochodzić do człowieka z wrażeń, bo one pozwalają poznać jedynie relację, jaka istnieje między rzeczami a nami, podczas gdy istnienie samo w sobie jest czymś absolutnym, a nie relatywnym. Pojęcie bytu nie może też pochodzić z poczucia własnej egzystencji, gdyż ona nie jest dostępna dzięki doświadczeniu wewnętrznemu, które dostarcza tylko doświadczenia mojego istnienia, a nie pojęcia istnienia w sensie uniwersalnym. To prowadzi do stwierdzenia, że pojęcie bytu jest uprzednie w stosunku do pojęcia „ja”. Pojęcie bytu nie pochodzi więc ani z doświadczenia wewnętrznego, ani zewnętrznego, a więc jest wrodzone, czyli obecne w człowieku już od urodzenia. Ponadto jest ona warunkiem każdego sądu, czyli powiązania podmiotu z orzeczeniem, ale będąc prostym, nie potrzebuje ze swej strony podmiotu i orzeczenia, a więc nie wymaga sądu, aby mogło być pojęte.
Z takiego postawienia kwestii gnozeologicznej wynikają pewne konsekwencje, które przeciwstawiają się subiektywizmowi. Przede wszystkim, przeciwko zapoczątkowanego przez Kartezjusza faworyzowaniu „ja”, Rosmini stwierdza, że poznanie siebie nie jest bardziej wiarygodne niż poznanie jakiejkolwiek innej rzeczy. Ponadto w pojęciu bytu zakorzenione są zasady tożsamości, niesprzeczności i przyczynowości. Z pojęcia bytu rodzą się też inne pojęcia, to znaczy uniwersalne nazwy rzeczy, łącząc z doświadczeniem pojęcie konkretnego bytu, który jest jego przyczyną.
Delle cinque piaghe della Santa Chiesa.
Jest to najbardziej znane dzieło Rosminiego, w którym autor z odwagą i przenikliwością wskazuje na konieczność reform w Kościele, wyprzedzając w tym w pewien sposób Sobór watykański II. Z powodu napiętnowania pewnych zjawisk obecnych w Kościele, dzieło to znalazło się w 1849 r. na indeksie i stało się źródłem polemiki nazwanej „kwestią rosminiańską”.
Dzieło podzielone jest na 5 rozdziałów, z których każdy odpowiada jednej ranie, porównanej do rany Chrystusa. Schemat każdego rozdziału jest taki sam: 1) optymistyczny obraz Kościoła starożytnego; 2) fakt, który zmienia ogólną sytuację; 3) rana; 4) lekarstwo.
Pierwsza rana.
Podział między ludem a duchowieństwem w kulcie publicznym. W starożytności kult był środkiem do katechizowania i formacji, a lud uczestniczył w kulcie. Następnie najazdy barbarzyńskie, zanik łaciny, słabe uświadomienie ludu, tendencja kleru do tworzenia kasty stworzyły mur między ludem a duchowieństwem. Lekarstwo: nauka łaciny, wyjaśnianie ceremonii liturgicznych, używanie mszalików w językach narodowych.
Druga rana.
Niedostateczne wykształcenie kleru. Dawniej księża byli kształceni przez biskupów, teraz są seminaria z „małymi książkami” i „małymi mistrzami”. Jest to ostra krytyka scholastyki i katechizmów. Lekarstwo: konieczność powiązania nauki i pobożności.
Trzecia rana.
Niezgoda między biskupami. Jest tu ostra krytyka biskupów. Rosmini zarzuca im: zajmowanie się polityką, co jest obce posłudze kapłańskiej, ambicje, serwilizm w stosunku do władzy świeckiej, troskę o obronę za wszelką cenę dóbr kościelnych. Lekarstwo: odstąpienie od obrony dóbr doczesnych, wyrzeczenie się bogactw, wprowadzenie pensji państwowej.
Czwarta rana.
Mianowanie biskupów przez władzę świecką. Rosmini analizuje ten problem od strony historycznej i krytykuje współczesne mu konkordaty, w których Stolica Apostolska przyznała to władzy świeckiej. Lekarstwo: Rosmini niezbyt jasno proponuje powrót do wybierania biskupów przez wiernych.
Piąta rana.
Służebność wobec doczesnych dóbr Kościoła. Rosmini opowiada się za koniecznością dobrowolnych ofiar na rzecz Kościoła zamiast serwitutów nakazanych przez władzę kościelną przy poparciu państwa. Proponuje rezygnację z przywilejów i ujawnianie bilansów.

</doc>
<doc id="894054" url="https://pl.wikipedia.org/wiki?curid=894054" title="Pałaneczka gruboogonowa">
Pałaneczka gruboogonowa

Pałaneczka gruboogonowa ("Cercartetus nanus") – gatunek ssaka z rodziny drzewnicowatych (Burramyidae).
Zasięg występowania.
Pałaneczka gruboogonowa występuje w zależności od podgatunku:
Morfologia.
Długość ciała (bez ogona) 7-11 cm, długość ogona 7,5-10,5 cm; masa ciała 15-43 g. Wierzch ciała płowobrązowy, spód biały.
Środowisko życia.
Od lasów deszczowych, poprzez lasy twardolistne do obszarów półpustynnych.
Tryb życia.
Jest zwierzęciem nocnym. Dzień spędza w kulistym gnieździe, czasami zajmuje również opuszczone gniazda ptaków. Jeden osobnik może używać kilku gniazd. Zwinnie wspina się nawet na najcieńsze gałązki dzięki chwytnemu ogonkowi. Z końcem lata zwierzęta bardzo przybierają na wadze, grubieje również nasada ogona, gdzie gromadzone są rezerwy tłuszczu potrzebne na przetrwanie zimy. Zimą i w ciągu dnia aktywność zwierząt spada i zapadają w odrętwienie, które nie trwa jednak dłużej niż dwa tygodnie. Pokarm składa się głównie z pyłku i nektaru, np. kwiatów eukaliptusa czy banksji, który zbierany jest pędzelkowatym językiem. Prawdopodobnie zwierzęta te mogą odgrywać pewna rolę przy zapylaniu tych roślin. Gdy nie ma kwiatów, żywią się owocami, pająkami, owadami i ich larwami.
Narodziny młodych odbywają się na kontynencie od wiosny do jesieni, na Tasmanii od końca zimy do wiosny. Jeden miot składa się przeważnie z czterech młodych, które przez około 6 tygodni pozostają w torbie.

</doc>
<doc id="894055" url="https://pl.wikipedia.org/wiki?curid=894055" title="Václav Ježek">
Václav Ježek

Václav Ježek (ur. 1 października 1923 w Zwoleniu, zm. 27 sierpnia 1995 w Pradze) – piłkarz słowacki, a po zakończeniu kariery trener.
Kariera piłkarska.
Ježek w swojej karierze piłkarskiej nigdy nie grał w 1. lidze Czechosłowacji, ani żadnym czołowym wówczas klubie. Przez kilkanaście lat gry w piłkę zaliczył takie zespoły jak: Slavia Banská Bystrica, SK Jaroměř, SK Dvůr Králové, Spartak Úpice, Spartak Hradec Králové, Střela Milovice, Dukla Brno oraz Tatran Liberec.
Kariera trenerska.
Po zakończeniu kariery piłkarskiej Ježek został trenerem. Początkowo trenował drużyny juniorów Tatrana Liberec, później przemianowanego na Jiskrę Liberec. Następnie został pierwszym trenerem seniorów Lokomotivy Česká Lípa. W latach 1959-1963 pracował z młodzieżą w Dukli Praga. Niedługo potem był trenerem pierwszej drużyny Sparty Praga, z którą dwukrotnie wywalczył mistrzostwo Czechosłowacji w latach 1965 i 1967, jeden Puchar Czechosłowacji w 1964 i w tym samym roku także Puchar Mitropa. W 1969 roku Ježek wyjechał do Holandii, w której przez 3 lata trenował ADO Den Haag, jednak nie odniósł z nim większych sukcesów.
W 1972 roku Ježek został mianowany selekcjonerem reprezentacji Czechosłowacji. Nie zdołał z nią awansować do Mistrzostw Świata w RFN, ale osiągnął z nią sukces na Mistrzostwach Europy w Jugosławii, gdy Czechosłowacja pokonała po rzutach karnych RFN i została pierwszy raz w historii mistrzem Europy. Po nieudanych kwalifikacjach do Mistrzostw Świata w Argentynie Ježek zmienił pracę. Powrócił do Holandii i objął Feyenoord, z którym zdobył w 1980 roku Puchar Holandii. W rotterdamskim klubie pracował do 1982 roku i wtedy po raz drugi w życiu został szkoleniowcem Sparty Praga. W 1984 roku zdobył z nią mistrzostwo kraju oraz puchar, a niedługo potem zamienił Spartę na szwajcarski FC Zürich. W 1986 roku jednak znów wrócił do Sparty i dwukrotnie zostawał z nią mistrzem kraju.
W latach 1988-1990 Ježek był asystentem Jozefa Vengloša, ówczesnego selekcjonera czechosłowackiej reprezentacji. Duet ten awansował do Mistrzostw Świata we Włoszech, na których Czechosłowacja odpadła w ćwierćfinale po porażce 0:1 z późniejszymi mistrzami, RFN. W 1991 roku Ježek został trenerem Slavii Praga i stworzył tam duet trenerski wraz z Vlastimilem Petrželą. Pracował tam do 1992 roku, a w rok później przejął kadrę Czechosłowacji i poprowadził ją w 6 meczach eliminacji do Mistrzostw Świata w USA, ale nie zdołał się do nich zakwalifikować. Po eliminacjach zakończył pracę z kadrą. Zmarł 27 sierpnia 1995 w Pradze.

</doc>
<doc id="894056" url="https://pl.wikipedia.org/wiki?curid=894056" title="Vaclav Jezek">
Vaclav Jezek



</doc>
<doc id="894059" url="https://pl.wikipedia.org/wiki?curid=894059" title="Zastrzeżenie własności">
Zastrzeżenie własności

Zastrzeżenie własności (łac. "pactum reservati domini") – porozumienie umowne, zgodnie z którym sprzedawca pozostaje właścicielem danego towaru do czasu zapłaty jego ceny w całości (a nie z chwilą zawarcia umowy lub przeniesienia posiadania rzeczy jak to ma miejsce na zasadach ogólnych). Klauzula znajduje zastosowanie przy sprzedaży na raty albo z odroczonym terminem płatności ceny i wzmacnia interesy sprzedającego, który do chwili otrzymania całej zapłaty pozostaje właścicielem rzeczy sprzedanej. Do tego momentu kupujący posiada jedynie prawo do używania rzeczy i czerpania z niej korzyści. Rzadziej spotykana jest kodeksowa postać zastrzeżenia własności, a to jej przeniesienie na nabywcę pod warunkiem zawieszającym.
Rozbudowanym wariantem klauzuli jest przedłużone zastrzeżenie własności, które strony wprowadzają do umowy, gdy kupujący nabywa rzecz w celu dalszej odsprzedaży planowanej jeszcze przed uiszczeniem ceny za nabytą rzecz. Obok pozostawienia własności rzeczy przy sprzedającym, kupujący dodatkowo przelewa na rzecz sprzedającego wierzytelność o zapłatę ceny, którą ma uzyskać w przyszłości z tytułu dokonanej przez siebie odsprzedaży. Równocześnie klauzula upoważnia kupującego do skutecznego przeniesienia własności rzeczy sprzedanej na rzecz osoby trzeciej, mimo że nie jest właścicielem rzeczy.
Przedłużone zastrzeżenie własności również służy zabezpieczeniu interesów sprzedającego, którym zazwyczaj jest producent towaru udzielający nabywcy – hurtownikowi krótkoterminowego kredytu kupieckiego.

</doc>
<doc id="894067" url="https://pl.wikipedia.org/wiki?curid=894067" title="Diadumenos">
Diadumenos

Diadumenos – rzeźba Polikleta, obok "Doryforosa" najbardziej znana rzeźba tego artysty, przedstawiająca Kanon w klasycznej rzeźbie greckiej.
Jest to posąg nagiego mężczyzny z opaską wokół głowy, mający 1,86 metra wysokości. Został wykonany ok. 420 roku p.n.e. Postać opiera się na prawej nodze wysuniętej do przodu, ręce są podniesione do góry. Rzeźba znana jest z późniejszych kopii. W rzeźbie został wykorzystany kontrapost - ciężar ciała przeniesiony na jedną nogę mocno przytwierdzonej do podłoża, zaś druga jest delikatnie odsunięta w tył i pozostaje w spoczynku. Ciało postaci jest skręcone lekko w prawo.

</doc>
<doc id="894070" url="https://pl.wikipedia.org/wiki?curid=894070" title="Israel Kamakawiwoʻole">
Israel Kamakawiwoʻole

Israel „Iz” Kamakawiwoʻole (ur. 20 maja 1959 w Honolulu, zm. 26 czerwca 1997 tamże) – hawajski muzyk.
Życiorys.
Urodził się i mieszkał na Hawajach. Poza nimi stał się popularny dzięki wydanemu w 1993 albumowi "Facing Future". Utwór, który znalazł się na nim, "Somewhere Over the Rainbow oraz What a Wonderful World", został użyty w wielu filmach (m.in. "Joe Black", "50 pierwszych randek", "Fred Claus", "Australia", "Hubble 3D", "Listy do M., Szukając siebie") oraz serialach (m.in. "Dowody zbrodni", "Ostry dyżur" w odcinku "On The Beach", "Hoży doktorzy", "Glee"), a także programach telewizyjnych i reklamach.
Ważył 343 kilogramy przy wzroście 188 cm. Ze względu na problemy zdrowotne wywołane skrajną otyłością był kilkakrotnie hospitalizowany. Zmarł w Centrum Medycznym w Queen’s w Honolulu pośrednio z powodu znacznej otyłości i związanych z nią chorób układu oddechowego. W dniu pogrzebu opuszczono flagę do połowy masztu, zaś trumnę z drzewa koa wystawiono na widok publiczny w budynku Kapitolu w Honolulu. Zaszczyt ten spotkał go jako jedyną osobę niebędącą urzędnikiem państwowym, a trzecią w ogóle. W ceremonii pożegnalnej uczestniczyło dziesięć tysięcy osób. Tysiące osób przybyły na ceremonię rozsypania jego prochów na Oceanie Spokojnym w Mākua Beach 12 lipca 1997.
Miał żonę Marlene oraz córkę Ceslianne.
Z powodu swojego pogodnego usposobienia Kamakawiwoʻole był często nazywany „Łagodnym Olbrzymem” (ang. „The Gentle Giant”).

</doc>
<doc id="894071" url="https://pl.wikipedia.org/wiki?curid=894071" title="Cheerleaderka">
Cheerleaderka



</doc>
<doc id="894075" url="https://pl.wikipedia.org/wiki?curid=894075" title="Art Ross Trophy">
Art Ross Trophy



</doc>
<doc id="894086" url="https://pl.wikipedia.org/wiki?curid=894086" title="Cercartetus nanus">
Cercartetus nanus



</doc>
<doc id="894087" url="https://pl.wikipedia.org/wiki?curid=894087" title="St. Jimmy">
St. Jimmy



</doc>
<doc id="894090" url="https://pl.wikipedia.org/wiki?curid=894090" title="Kontroler domeny">
Kontroler domeny

Kontroler domeny – komputer w domenie, który zarządza realizacją działań związanych z bezpieczeństwem zachodzących między użytkownikiem a domeną oraz ustala sposób, w jaki użytkownicy mogą uzyskiwać dostęp, konfigurować czy korzystać z zasobów domeny.
Kontroler domeny pełni rolę administratora danej domeny czy jednostki organizacyjnej w domenie, np. drzewa domen, lasu domen. Kontroler domeny umożliwia przydzielanie uprawnień do administrowania i zarządzania obiektami w całej domenie albo w jednej lub kilku jednostkach organizacyjnych, co pozwala ograniczyć liczbę administratorów, czyli kontrolerów z szerokimi uprawnieniami. Przyczynia się do poprawienia procesu zarządzania zasobami i zabezpieczeniami.

</doc>
<doc id="894092" url="https://pl.wikipedia.org/wiki?curid=894092" title="Andrea Schöpp">
Andrea Schöpp

Andrea Schöpp (ur. 27 lutego 1965) – praworęczna niemiecka curlerka z Garmisch-Partenkirchen. W curling gra od 1974 roku. Jest doktorem nauk matematycznych; naucza matematyki i statystyki na Uniwersytecie Ludwika i Maksymiliana w Monachium. Jest córką Elinore Schöpp i młodszą siostrą Rainera Schöppa.
Schöpp jest najdłużej grającą zawodniczką na mistrzostwach Europy, na których wystąpiła 28 razy. W 2010 wyprzedziła Dordi Nordby, Norweżkę uczestniczącą w 23 turniejach. Podczas Mistrzostw Europy 2012 świętowała swój 500. mecz na arenie międzynarodowej w barwach Niemiec.
Andrea jest kapitanem drużyny kobiecej, a także wicekapitanem drużyny mikstów.
Drużyna.
Miksty
Byłe zawodniczki

</doc>
<doc id="894094" url="https://pl.wikipedia.org/wiki?curid=894094" title="The Matrix Reloaded">
The Matrix Reloaded



</doc>
<doc id="894096" url="https://pl.wikipedia.org/wiki?curid=894096" title="Moritz Brosig">
Moritz Brosig

Moritz Brosig (ur. 15 października 1815 w Lisich Kątach ("niem. Fuchswinkel"), zm. 24 stycznia 1887 we Wrocławiu) – niemiecki muzyk, śląski organista i kompozytor. Nauki pobierał u Franza Wolffa, katedralnego organisty we Wrocławiu. Na Uniwersytecie Wrocławskim zdobył doktorat z filozofii. Był twórcą muzyki sakralnej o wykształconym własnym profilu, komponował chóralne nieszpory z towarzyszeniem innych instrumentów. Do historii muzyki wszedł przede wszystkim jako autor utworów organowych.
Pochodzenie.
Urodził się we wsi Lisie Kąty koło Paczkowa. Pochodził z niezamożnej rodziny. Jego zainteresowanie muzyką zainteresowało właścicieli pałacyku w Lisich Kątach, gdzie później grywał do mszy w kaplicy przypałacowej.
Edukacja.
Studiował pod kierunkiem organisty katedry wrocławskiej Franza Wolfa. W roku 1842 został jego następcą (1853–1884 – był Wrocławskim Kapelmistrzem Katedralnym). W roku 1853 po śmierci dyrygenta chóru katedralnego objął jego stanowisko. Uzyskawszy tytuł doktora filozofii, został po śmierci Baumgarta drugim dyrektorem muzycznym Uniwersytetu i wykładowcą Królewskiego Instytutu Muzyki Kościelnej.
Działalność.
W latach 1868–1871 – piastował funkcję kierownika sekcji stowarzyszenia św. Cecylii w diecezji wrocławskiej. Został wykładowcą na Uniwersytecie Wrocławskim.
Twórczość.
Kompozycje Moritza Brosiga znane były i cenione w niemieckojęzycznej środkowej Europie II połowy XIX wieku, a wykonywane na całym kontynencie. Brosig należał do czołowych przedstawicieli tzw. szkoły wrocławskiej.
Twórczość Brosiga to głównie utwory organowe o tematyce sakralnej:
Napisał także opracowania dotyczące:

</doc>
<doc id="894097" url="https://pl.wikipedia.org/wiki?curid=894097" title="Emaus">
Emaus



</doc>
<doc id="894100" url="https://pl.wikipedia.org/wiki?curid=894100" title="Niemcy karpaccy">
Niemcy karpaccy

Niemcy karpaccy (niem. "Karpatendeutsche", słow. "karpatskí Nemci", również "Mantacy") – mniejszość narodowa, zamieszkała na terytorium Węgier i Słowacji, w obrębie Spiszu, Szarysza, Zemplina i Zakarpacia włącznie, po II wojnie światowej na mocy dekretów Beneša (lata 1945–1950) zostali w większości wysiedleni do Niemiec i Austrii.
Liczebność tej grupy na Słowacji wynosi obecnie 4690 osób (dane ze spisu powszechnego z 2011; jest to spadek w porównaniu z rokiem 2001, kiedy jako Niemcy zadeklarowało się 5405 osób), jednak osób pochodzenia niemieckiego na Słowacji może być około 17–18 tysięcy. Niemiecki jako ojczysty podało 5186 osób (w 2001 roku 6343 osoby). Po kilku dekadach prześladowań w komunistycznej Czechosłowacji wiele starszych osób nadal boi się zadeklarować swoje pochodzenie (przykład Chmielnicy), młodsi natomiast mają coraz mniej związków z kulturą przodków i deklarują się jako Słowacy.
Pojęcie "Niemcy karpaccy" po raz pierwszy użył niemiecki historyk Raimund Friedrich Kaindl, który zajmował się problematyką migracji niemieckiej na terytorium Węgier.
Historia.
Pierwsi liczni niemieccy górnicy i rzemieślnicy pojawili się na tych ziemiach w XIII wieku. Największe nasilenie osadnictwa niemieckiego (saskiego) przypada na okres między rokiem 1241 a końcem XV wieku. W celu zwiększenia tempa kolonizacji po okresie najazdów tatarskich królowie Węgier m.in. Bela IV udzielali zaproszonym osadnikom licznych przywilejów, z których najważniejszym było prawo wydobywania metali w okolicznych górach.
Z terenów Szarysza w pierwszej połowie XIV wieku dotarła na ziemie polskie pierwsza fala osadników niemieckich po przyłączeniu przez króla Kazimierza Wielkiego Grodów Czerwieńskich do Polski (zob. Balowie). Według historyka Marcina Bielskiego (1551) osiedlanie niemieckich kolonistów przypisywano już Bolesławowi Chrobremu. "A dlatego je (Niemców) Bolesław tam osadzał, aby bronili granic od Węgier i Rusi; ale że był lud gruby, niewaleczny, obrócono je do roli i do krów, bo sery dobrze czynią, zwłacza w Spiżu i na Pogórzu, drudzy też kądziel dobrze przędą i przetoż płócien z Pogórza u nas bywa najwięcej" (zob. Głuchoniemcy).
Z kolei według populacja Niemców karpackich kształtowała się następująco:
Największe skupiska Niemców karpackich znajdowały się na Spiszu, w rejonie Bańskiej Bystrzycy i Kremnicy (tzw. Hauerland) oraz Bratysławie i na terenach położonych na północ od niej.
Niemcy karpaccy od II wojny światowej.
Prawie wszyscy Niemcy opuścili teren dzisiejszej Słowacji pod koniec lub po zakończeniu II wojny światowej. Większość (130 tysięcy ze 150 tysięcy karpackich Niemców) opuściła miejsca zamieszkania w wyniku akcji ewakuacyjnej. Jeszcze przed wybuchem słowackiego powstania narodowego zdarzały się przypadki morderstw (najgłośniejszy zdarzył się w miejscowości Sklabiňa, w której partyzanci zabili kilkadziesiąt osób), które nasiliły się na terenach objętych powstaniem. We wsi Sklené zamordowano 187 osób, w Rużomberku 146, w okolicach Bańskiej Szczawnicy 83 osób, w Magurce 69.
Po zakończeniu wojny 30–40 tysięcy Niemców karpackich powróciło w swoje rodzinne strony, gdzie jednak nie mogli pozostać. Odebrano im czechosłowackie obywatelstwo, konfiskowano majątki, odebrano wszelkie prawa obywatelskie, a w wyniku tzw. dekretów Beneša wypędzono ich na terytorium okupowanych Niemiec. Również podczas tej akcji dochodziło do tragicznych wydarzeń – najbardziej głośne wydarzyło się w lipcu 1945 w Przerowie – zamordowano 247 (według innych danych 265) mężczyzn, kobiet i dzieci ze Spiszu.
Od 1946 rozpoczęto masowe wywózki do amerykańskiej i rosyjskiej strefy okupacyjnej. W sumie było 27 transportów, po 1200 osób każda – ogółem 32 400 ludzi. Pod koniec lat 40. zostało na Słowacji około 20 tysięcy Niemców bez żadnych praw. Ich sytuacja zaczęła się zmieniać po powstaniu NRD, a w 1953 ci, którym udało się pozostać, otrzymali z powrotem czechosłowackie obywatelstwo. Spora część Niemców obawiała się jednak przyznawać do swego pochodzenia (w 1950 zadeklarowało niemiecką narodowość tylko 5179 osób) i określała się jako Słowacy. W wyniku postępującej asymilacji oraz sytuacji politycznej w 1980 jedynie 2918 zadeklarowało niemieckie pochodzenie.
Obecnie najwięcej Niemców żyje w stolicy (ok. 1200), miastach dawnego Hauerlandu (od kilkudziesięciu do kilkuset – jak w Prievidzy). Gmina Krahule/Blaufuß jest jedyną na Słowacji, w której niemiecki jest drugim oficjalnym językiem (jako Niemcy zadeklarowało się 31% mieszkańców). Kilkuset Niemców żyje w Koszycach, skupiska niemieckie znajdują się również na zachód od Koszyc (prawie 500 zadeklarowało narodowość niemiecką w miejscowości Medzev – ponad 10% mieszkańców) oraz na Spiszu (w miejscowości Chmielnica etniczni Niemcy stanowią blisko 90% mieszkańców, choć w spisach zadeklarowało ją jedynie 20% ludności).
Od 1990 działa Związek Karpatoniemiecki na Słowacji, prowadzący działalność kulturalną oraz edukacyjną.
Symbole Niemców karpackich.
Herb karpackoniemiecki składa się z herbów miast Bratysława, Kremnica i Kieżmark, które symbolizują trzy niemieckie osiedla na Słowacji i słowackiego podwójnego krzyża.
Flaga Niemców karpackich jest prostokątem podzielonym na cztery poziome pasy jednakowej wielkości: czerwony, niebieski, biały i żółty z herbem karpackoniemieckim.

</doc>
<doc id="894103" url="https://pl.wikipedia.org/wiki?curid=894103" title="Krzyżówka hetmańska">
Krzyżówka hetmańska

Krzyżówka hetmańska – rodzaj krzyżówki, w której objaśnienia są łamigłówkami słownymi.
Objaśnienia.
Objaśnienia w krzyżówkach hetmańskich składają się z dwóch części. Jedna z nich to zwykły, choć bardzo ogólnikowy, opis wyrazu. Druga to gra słów, która polega na łączeniu, wyszukiwaniu i przestawianiu liter i wyrazów, co zawsze jest w zakamuflowany sposób sygnalizowane. Kolejność części i granica między nimi nie jest ujawniana, interpunkcja nie ma znaczenia.
Przykłady.
Poniższe przykłady pochodzą z "Gazety w kratkę", bezpłatnego, obecnie nie wydawanego, dodatku do Gazety Wyborczej.
Opis "roztrzepana sroka i kuzynka wróbla" określa wyraz SIKORA ("kuzynka wróbla"). Słówko "roztrzepana" sugeruje, że sąsiednie wyrazy ("sroka i") należy zanagramować.
Objaśnienie "ze mną w środku zalewa, ale nie ma we śnie" dotyczy wyrazu ZJAWA ("we śnie"). Litery "JA" należy wpisać do środka wyrazu Z-ALE-WA, a następnie usunąć "ALE".
"Z torbą gna z powrotem w niekończącym się kurzu" to KANGUR ("z torbą"). Dlaczego K-ANG-UR jest rozwiązaniem "hetmańskim"? "Gna z powrotem" oznacza wyraz "gna" czytany wspak. "Niekończący się kurz" to litery KUR.
Hasło "śmieje się, skoro nie całkiem jest najeżone" oznacza wyraz RŻYSKO ("jest najeżone"). Zlepiamy "RŻY" ("śmieje się") i "SKO" ("skoro nie całkiem").

</doc>
<doc id="894104" url="https://pl.wikipedia.org/wiki?curid=894104" title="Józef Bańka">
Józef Bańka

Józef Marian Bańka (ur. 27 lutego 1934 w Nieszkowie, zm. 7 lipca 2019) – polski filozof, nauczyciel akademicki, profesor zwyczajny doktor habilitowany.
Życiorys.
Urodził się w rodzinie drobnego kupca i przedsiębiorcy, jako jedno z sześciorga rodzeństwa. Wojnę spędził w pobliskich Działoszycach. Po wojnie jego rodzina przeniosła się do Bytomia. Uczył się w szkołach jezuickich, najpierw w Nowym Saczu, a następnie w Starej Wsi koło Brzozowa. Tam poznał łacinę oraz grekę i od tego czasu przejawiał zamiłowanie do tekstów pisanych w tych językach.
W 1958 rozpoczął studia na Wydziale Filozofii Chrześcijańskiej Katolickiego Uniwersytetu Lubelskiego. Słuchał wykładów m.in. Mieczysława Gogacza, Stanisława Kamińskiego, Mieczysława Krąpca, Józefa Pastuszki, Antoniego Stępnia, Stefana Swieżawskiego i Karola Wojtyły. W 1962 r. ukończył studia, w 1965 uzyskał stopień doktora na Uniwersytecie im. Adama Mickiewicza w Poznaniu, a w 1969 habilitował. W 1985 roku uzyskał tytuł naukowy profesora nauk filozoficznych, a w 1993 r. otrzymał tytuł profesora zwyczajnego.
Od 1962 do 1985 wykładał na UAM, a następnie m.in. na Politechnice Śląskiej, Uniwersytecie Śląskim, gdzie był (1999-2005) dziekanem Wydziału Nauk Społecznych, organizatorem i wieloletnim (1976-1999) dyrektorem Instytutu Filozofii oraz wieloletnim Kierownikiem Zakładu Antropologii Filozoficznej, w Wyższej Szkole Pedagogicznej Towarzystwa Wiedzy Powszechnej w Warszawie oraz w Państwowej Wyższej Szkole Techniczno-Ekonomicznej im. ks. Bronisława Markiewicza w Jarosławiu. Był także wieloletnim przewodniczącym Rady Nadzorczej Wydawnictwa Naukowego "Śląsk" w Katowicach.
Zainteresowania naukowe Józefa Bańki koncentrowały się głównie na zagadnieniach metafizyki, historii filozofii i antropologii filozoficznej, filozofii techniki i etyki. Od rozważań nad historią wczesnego pozytywizmu w Polsce przeszedł do zagadnień związanych z oddziaływaniem współczesnej techniki na osobowość ludzką. Zagadnienia te traktował jako postulaty tzw. eutyfroniki (od gr. "euthyphron" – prosty), której zasady rozwijał w kolejnych swoich książkach. Wydaje się jednak, że kluczem do zrozumienia jego filozofii i życiorysu jest właśnie idea prostomyślności.
Bez powodzenia kandydował do Sejmu z listy Samoobrony – Leppera w wyborach parlamentarnych w 1993 w województwie katowickim (otrzymał 735 głosów).
Recentywizm.
Recentywizm (łac. "recens" – teraźniejszy), to współczesny kierunek filozoficzny za datę powstania którego można uznać r. 1983 w którym J. Bańka wydał książkę: „Ja teraz. U źródeł filozofii człowieka współczesnego”. Recentywizm oznacza pogląd, iż najważniejsza jest teraźniejszość. Wszystko bowiem, co się pojawia w naszym życiu – każde doświadczenie, zdarzenie, dzieło lub uczucie – pojawia się zawsze „po raz pierwszy”. Nic nie jest powtarzalne, bo każda chwila jest inna. W myśl tej filozofii życie człowieka jest ważne bezpośrednio teraz, a nie dopiero jako środek do osiągnięcia czegoś w przyszłości. Opis jakiegoś zjawiska może być wprawdzie dokonany we wszystkich czasach, ale prawdziwy jest tylko w czasie teraźniejszym. Cokolwiek jest, jest teraz.

</doc>
<doc id="894107" url="https://pl.wikipedia.org/wiki?curid=894107" title="Pazurogon księżycowy">
Pazurogon księżycowy

Pazurogon księżycowy ("Onychogalea lunata") – wymarły gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Pazurogon księżycowy występował w czasach współczesnych w dużej części śródlądowej południowej Australii rozciągając swój zasięg na zachodnie wybrzeże, w tym daleko na zachód na Wiktorię i Nową Południową Walię, większość Australii Południowej, południowego Terytorium Północnego i południową część Australii Zachodniej.
Taksonomia.
Gatunek po raz pierwszy naukowo opisał w 1841 roku John Gould nadając mu nazwę "Macropus lunata". Jako miejsce typowe odłowu holotypu Gould wskazał zachodnie wybrzeżę Australii. 
Nie wyróżniano podgatunków.
Morfologia.
Długość ciała (bez ogona) 37–51 cm, długość ogona 15–33,2 cm; masa ciała około 3,5 kg. 
Status.
Gatunek ten można z dużym prawdopodobieństwem uznać za gatunek wymarły. Według ustnych opowieści Aborygenów sugerują, że prawdopodobnie dotrwał do lat 50. XX wieku. Pewne wątpliwe dowody wskazują, że pazurogony sierpowate mogły żyć jeszcze na początku lat 60. Nie jest zupełnie jasne, dlaczego ten gatunek wyginął, gdyż wcześniej zamieszkiwał dosyć znaczny obszar pomiędzy Darling Range na południowym zachodzie a Alice Springs w środkowej Australii. Przypuszcza się, że wpłynęło na to wiele czynników. Należą do nich przede wszystkim przywleczone przez osadników koty i lisy, zmiana naturalnych środowisk życia tego gatunku w pola uprawne i pastwiska, a także bezpośrednie prześladowania ze strony farmerów i polowania dla mięsa.

</doc>
<doc id="894108" url="https://pl.wikipedia.org/wiki?curid=894108" title="Autostrada A6 (Luksemburg)">
Autostrada A6 (Luksemburg)

Autostrada A6 (, ) – autostrada w Luksemburgu, będąca częścią trasy europejskiej E25. 
Arteria łączy stolicę państwa, Luksemburg, z granicą belgijsko-luksemburską w pobliżu miasta Arlon. Przebiega przez zachodnią część kraju. 
Wraz z autostradą A1 tworzy południową obwodnicę stolicy.
Historia.
Autostradę oddawano do użytku etapami, w II połowie lat 70. i I poł. lat 80.:

</doc>
<doc id="894110" url="https://pl.wikipedia.org/wiki?curid=894110" title="Fida">
Fida

Fida (dosłownie: "Szalony", hindi: फ़िदा, urdu: فِدا, ang.: "Crazy") to bollywoodzki thriller wyreżyserowany w 2004 roku przez Ken Ghosha. W rolach głównych znani indyjscy aktorzy: Shahid Kapoor, Kareena Kapoor i Fardeen Khan. Rok później powstał hollywoodzki film o podobnym scenariuszu ("Derailed"). Mimo uznania krytyków, film cieszył się umiarkowaną popularnością u widzów.
Piosenki śpiewają.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Miłość", "Border", "China Gate", "Refugee", "Fiza" "Aśoka Wielki ", "Aks", "LOC Kargil", "Tamanna", "Ishq Vishk", "Murder", "No Entry", "Humko Deewana Kar Gaye", "Zakochać się jeszcze raz", " Umrao Jaan", czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="894114" url="https://pl.wikipedia.org/wiki?curid=894114" title="Magnox">
Magnox

Magnox (Magnesium non-oxidising) - stop magnezu z niewielkimi ilościami aluminium.&lt;br&gt;
Stop stosowany jest do produkcji koszulek i innych elementów paliwa jądrowego. Zaletą "magnoxu" jest mały przekrój czynny na pochłanianie neutronów termicznych.
Nazwą "Magnox" określa się również typ wczesnego reaktora jądrowego produkcji brytyjskiej, w którym wykorzystywano paliwo w koszulkach z tego stopu.

</doc>
<doc id="894115" url="https://pl.wikipedia.org/wiki?curid=894115" title="Pazurogon pręgoudy">
Pazurogon pręgoudy

Pazurogon pręgoudy, pazurogon rudopręgi, pazurogon udopręgi ("Onychogalea fraenata") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae).
Zasięg występowania.
Zasięg występowania pazurogona pręgoudego ograniczony jest do Taunton National Park, w pobliżu Dingo, na zachód od Rockhampton, we wschodnio-środkowym Queensland.
Taksonomia.
Gatunek po raz pierwszy naukowo opisał w 1841 roku John Gould nadając mu nazwę "Macropus fraenatus". Jako miejsce typowe odłowu holotypu Gould wskazał środkowy obszar Nowej Południowej Walii, w Australii.
Gatunek monotypowy.
Morfologia.
Długość ciała (bez ogona) samic 34,5–61,3 cm, samców 42,3–109 cm, długość ogona samic 32,5–46,5 cm, samców 41,2–57,5 cm; masa ciała samic 1,8–5 kg, samców 2,8–8,3 kg. Pazurogon pręgoudy jest pod względem rozmiarów i wyglądu podobny do pazurogona jedwabistego. Sierść w części grzbietowej ma barwę szarą, a w części brzusznej białawą. Charakterystyczną cechą są biegnące wzdłuż głowy i karku ciemne smugi na sierści. Samica rodzi w miocie zwykle jedno młode. Termin porodu przypada na początku maja.

</doc>
<doc id="894121" url="https://pl.wikipedia.org/wiki?curid=894121" title="Autostrada A3 (Luksemburg)">
Autostrada A3 (Luksemburg)

Autostrada A3 () – autostrada w Luksemburgu. Arteria łączy stolicę państwa, Luksemburg, z granicą Francji w pobliżu miasta Dudelange. Przebiega przez południową część kraju.
Historia.
Pierwszy odcinek, Croix de Gasperich – Dudelange, oddano do użytku w 1978 roku. 
Trasy europejskie.
Autostrada znajduje się w ciągu przebiegu dwóch tras europejskich.

</doc>
<doc id="894136" url="https://pl.wikipedia.org/wiki?curid=894136" title="Eutyfronika">
Eutyfronika

Eutyfronika (gr. euthryphron - prosty) – koncepcja filozoficzna stworzona i rozwijana przez Józefa Bańkę, postuluje ochronę człowieka przed przebiegającymi gwałtownie procesami cywilizacji technicznej. Jednym z głównych dróg 
terapii w eutyfronice jest etyka prostomyślności, stanowiąca uzupełnienie intelektualizmu etycznego Sokratesa o czynnik uczuciowo-wolicjonalny. W etyce prostomyślności istotne jest życie człowieka bezpośrednio "teraz", a nie jako środek do osiągnięcia czegoś w przyszłości.

</doc>
<doc id="894138" url="https://pl.wikipedia.org/wiki?curid=894138" title="Dąbrowa (Skrzatusz)">
Dąbrowa (Skrzatusz)

Dąbrowa – część wsi Skrzatusz w Polsce, położona w województwie wielkopolskim, w powiecie pilskim, w gminie Szydłowo, na północny wschód od wzniesienia Dąbrowa.
W latach 1975–1998 Dąbrowa administracyjnie należała do województwa pilskiego.

</doc>
<doc id="894142" url="https://pl.wikipedia.org/wiki?curid=894142" title="Ruski Sobór">
Ruski Sobór

Ruski Sobór – ukraińska organizacja polityczna, opozycyjna wobec Głównej Rady Ruskiej, powstała 23 maja 1848 we Lwowie.
Grupowała ona polityków ukraińskich o orientacji propolskiej i polskich pochodzenia ruskiego. Należeli do niej między innymi księża greckokatoliccy (Iwan Wahyłewycz, Julijan Ławriwśkyj, Onufrij Krynyćkyj, R. Kryżanowśkyj, Wiktor Dolnyćkyj), przedstawiciele polskiej arystokracji (książę Leon Ludwik Sapieha, Julian, Aleksander i Włodzimierz Dzieduszycki, Ludwik i Józef Jabłonowski, Antoni Golejewski, Zenon Pogłodowski, Bolesław, Michał i Ludwik Komarniccy), jak również przedstawiciele mieszczaństwa i inteligencji (Kasper Cięglewicz, Cyryl Wienkowski).
Sobór w swych założeniach negował istnienie narodu ukraińskiego i samodzielność Ukraińców twierdząc, że „"wspólna historia scaliła obydwa narody w jedno ciało"”, w związku z tym nie otrzymał poparcia Kościoła greckokatolickiego. Gdy część działaczy Soboru zadeklarowała wolę przyjęcia obrządku wschodniego, aby uczestniczyć w rozwoju ruskiego życia narodowego, biskup przemyski Grzegorz Jachimowicz odparł, że "...Rusini szlachty nie mają i nie potrzebują".
Organem Soboru był wydawany od sierpnia do października 1848 „Dnewnyk Ruskij”, redagowany przez Wahyłewycza. Sobór zakończył działalność w listopadzie 1848, po upadku rewolucji, i wprowadzeniu zakazu działania wszelkich stowarzyszeń.

</doc>
<doc id="894144" url="https://pl.wikipedia.org/wiki?curid=894144" title="Wildek (województwo wielkopolskie)">
Wildek (województwo wielkopolskie)

Wildek – kolonia w Polsce położona w województwie wielkopolskim, w powiecie pilskim, w gminie Szydłowo. Miejscowość wchodzi w skład sołectwa Skrzatusz.
W latach 1975–1998 miejscowość administracyjnie należała do województwa pilskiego.

</doc>
<doc id="894145" url="https://pl.wikipedia.org/wiki?curid=894145" title="Gujańskie Siły Powietrzne">
Gujańskie Siły Powietrzne

Korpus powietrzny, który jest siłą policyjną wykorzystaną przez siły powietrzne Gujany dysponuje samolotami niebojowymi. Mają one zapewnić ewakuację medyczną oraz wsparcie dla wojsk lądowych.

</doc>
<doc id="894147" url="https://pl.wikipedia.org/wiki?curid=894147" title="Opieńka ciemna">
Opieńka ciemna

Opieńka ciemna ("Armillaria ostoyae" (Romagn.) Herink) – gatunek grzybów z rodziny obrzękowcowatych ("Physalacriaceae").
Systematyka i nazewnictwo.
Pozycja w klasyfikacji według Index Fungorum: "Armillaria, Physalacriaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Dawniej wszystkie gatunki opieniek określane były nazwą opieńka miodowa ("Armillaria mellea"). W 1973 r. Henri Charles Louis Romagnesi wyodrębnił wśród nich nowy gatunek i umieścił go w rodzaju "Armillariella" jako "Armillariella ostoyae". Przez innych mykologów takson ten został zaakceptowany jako nowy gatunek, ale w obrębie opieniek. W roku 1973 Josef Herink, przeniósł go do z powrotem do rodzaju "Armillaria" jako "Armillaria ostoyae".
Polską nazwę nadał Władysław Wojewoda w 2003 r.
Morfologia.
Średnicy 3–8 cm, u młodych okazów wypukły, ale szybko staje się rozpostarty, a u starszych okazów wklęsły. Kolor cielisty lub czerwonobrązowy. Charakterystyczną cechą jest występowanie na kapeluszu czarnobrązowych dość dużych łusek sięgających do jego brzegu.
Dość gęste, początkowo kremowobiałe, potem brązowe.
Wysokość 4–12 cm, grubość do 2 cm. Jest walcowaty, włóknisty, pałkowaty, pełny i często wygięty. U starszych okazów staje się watowaty i pusty w środku. W górnej części białawy, niżej rdzawy i przeważnie z resztkami białawej osłonki oraz brązowymi kosmkami. Pierścień dość gruby, barwy białej, u spodu i na brzegach występują ciemno zabarwione łuski.
Barwy białej, z wiekiem z różowiejący odcieniem, o grzybowym zapachu i łagodnym smaku.
Biały. Zarodniki elipsoidalne, gładkie, z kroplami, o rozmiarach 7,5–10 × 5–7 µm. Podstawki ze sprzążkami.
Występowanie i siedlisko.
Opisano występowanie tego gatunku w Ameryce Północnej, Europie i Japonii. W Europie Środkowej opieńka ciemna jest bardzo pospolita, w Polsce również.
Rośnie na drzewach iglastych i liściastych, głównie na świerku, rzadziej na jodle, także na sośnie i buku. Jest pospolita na terenie całej Polski, szczególnie w lasach świerkowych na kwaśnej glebie. Czasami występuje tak licznie, że opanowane przez opieńkę ciemną pniaki drzew są białe od jej zarodników.
Opieńka ciemna jest najczęściej występującym gatunkiem opieńki w Polsce.
Osobnik opieńki ciemnej odkryty w 2001 r. w Malheur National Forest w Blue Mountains ("Górach Błękitnych") we wschodnim Oregonie i opisany w 2003 r. w kwietniowym numerze "Canadian Journal of Forest Research", jest największym (pod względem zajmowanej powierzchni) organizmem żyjącym na Ziemi. Badania potwierdzające, iż ów grzyb jest jednym organizmem, polegały na gromadzeniu próbek grzybni z różnych miejsc lasu i obserwacji ich rozrostu w laboratorium, wykonano także badania genetyczne. Grzybnia tego pojedynczego osobnika zajmuje powierzchnię 8,9 km². Naukowcy szacują, iż upłynęło 8 tys. lat od czasu, gdy grzyb ten skiełkował z zarodnika. Pod względem masy organizm opieńki ustępuje topoli osikowej o nazwie Pando rosnącej w stanie Utah, której klonalny osobnik zajmując 43 ha powierzchni waży 6,5 tysiąca ton.
Znaczenie.
Grzyb pasożytniczy wywołujący u zaatakowanych drzew chorobę o nazwie opieńkowa zgnilizna korzeni prowadzącą do obumarcia drzewa i powodującą białą zgniliznę drewna. Występuje również jako saprotrof na martwych pniakach i korzeniach drzew, a czasami również na ziemi w pobliżu korzeni lub pniaków.
Grzyb jadalny wysoko ceniony przez grzybiarzy. Nadaje się do gotowania, smażenia, marynowania, może też być przyrządzany na różne inne sposoby, jednakże zawiera pewne związki chemiczne, które w stanie surowym dla niektórych ludzi mogą być szkodliwe. Dlatego też należy go najpierw obgotować przez około 5 minut i odlać wywar, po czym dopiero poddaje się go dalszej obróbce termicznej.
Gatunki podobne.
Przez grzybiarzy opieńka ciemna często mylona jest z opieńką miodową ("Armillaria mellea") lub opieńką bezpierścieniową ("Armillaria tabescens"). W dawnych atlasach grzybów zwykle opieńki miodowej nie odróżniano od opieńki ciemnej lub wszystkie te trzy gatunki określane były nazwą opieńka miodowa. Z punktu widzenia grzybiarzy nierozróżnianie tych gatunków nie ma większego znaczenia, gdyż wszystkie są jadalne. Opieńka bezpierścieniowa nie posiada pierścienia na trzonie i w Polsce jest rzadka, opieńka miodowa występuje na obumarłych drzewach liściastych i ma kapelusz z bardzo drobnymi kosmkami, nieraz całkowicie nagi.

</doc>
<doc id="894149" url="https://pl.wikipedia.org/wiki?curid=894149" title="Radostów Drugi">
Radostów Drugi

Radostów Drugi – wieś w Polsce położona w województwie łódzkim, w powiecie wieruszowskim, w gminie Czastary.
W latach 1975–1998 miejscowość administracyjnie należała do województwa kaliskiego.

</doc>
<doc id="894150" url="https://pl.wikipedia.org/wiki?curid=894150" title="Armillaria ostoyae">
Armillaria ostoyae



</doc>
<doc id="894151" url="https://pl.wikipedia.org/wiki?curid=894151" title="Opieńka pospolita">
Opieńka pospolita



</doc>
<doc id="894152" url="https://pl.wikipedia.org/wiki?curid=894152" title="Chorobel">
Chorobel

Chorobel – wieś w Polsce położona w województwie łódzkim, w powiecie wieruszowskim, w gminie Czastary.
W latach 1975–1998 miejscowość administracyjnie należała do województwa kaliskiego.

</doc>
