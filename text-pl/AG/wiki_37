<doc id="894153" url="https://pl.wikipedia.org/wiki?curid=894153" title="X.500">
X.500

X.500 – zbiór standardów sieciowych pokrywających usługi katalogowe. X.500 zostało stworzone przez ITU-T (wcześniej CCITT). Usługi katalogowe zostały stworzone w celu wsparcia wymagań X.400. ISO było partnerem w tworzeniu standardów oraz włączeniu ich do zestawów protokołów OSI w ramach rodziny ISO/IEC 9594.
Nazwa X.500 odnosi się również do charakterystycznej notacji "nazw wyróżniających" (DN – "Distinguished Name") spotykanych w X.509 i LDAP.
Lista standardów X.500.
Standardy zdefiniowane w rodzinie X.500:
Protokoły zdefiniowane przez X.500:

</doc>
<doc id="894154" url="https://pl.wikipedia.org/wiki?curid=894154" title="Dolina (województwo łódzkie)">
Dolina (województwo łódzkie)

Dolina – wieś w Polsce położona w województwie łódzkim, w powiecie wieruszowskim, w gminie Czastary.
W latach 1975–1998 miejscowość administracyjnie należała do województwa kaliskiego.

</doc>
<doc id="894155" url="https://pl.wikipedia.org/wiki?curid=894155" title="Nalepa (województwo łódzkie)">
Nalepa (województwo łódzkie)

Nalepa – wieś w Polsce położona w województwie łódzkim, w powiecie wieruszowskim, w gminie Czastary.
W latach 1975–1998 miejscowość administracyjnie należała do województwa kaliskiego.

</doc>
<doc id="894156" url="https://pl.wikipedia.org/wiki?curid=894156" title="Stępna">
Stępna

Stępna – wieś w Polsce położona w województwie łódzkim, w powiecie wieruszowskim, w gminie Czastary.
W latach 1975–1998 miejscowość administracyjnie należała do województwa kaliskiego.

</doc>
<doc id="894158" url="https://pl.wikipedia.org/wiki?curid=894158" title="Nalepa">
Nalepa



</doc>
<doc id="894159" url="https://pl.wikipedia.org/wiki?curid=894159" title="Directory Access Protocol">
Directory Access Protocol

Directory Access Protocol (DAP) jest standardem stworzonym przez ITU-T oraz ISO w roku 1988 w celu dostępu do usługi katalogowej X.500. DAP stworzony był z myślą wykorzystania go przez systemy klienckie, jednak nie stał się popularny, ponieważ w chwili jego powstania istniało niewiele pełnych implementacji modelu OSI mogących działać na takich maszynach. Podstawowymi operacjami DAP są "Bind", "Read", "List", "Search", "Compare", "Modify", "Add", "Delete" oraz "ModifyRDN". Wymienione metody zostały później wykorzystane przez usługi katalogowe Novella oraz Lightweight Directory Access Protocol (LDAP).
Linki zewnętrzne.
 

</doc>
<doc id="894161" url="https://pl.wikipedia.org/wiki?curid=894161" title="Ratel-20">
Ratel-20

Ratel – kołowy wóz bojowy opracowany i produkowany w Republice Południowej Afryki. Stanowi podstawowe wyposażenie południowoafrykańskich jednostek zmechanizowanych.
Historia.
Z powodu obowiązywania embarga na dostawy broni do RPA, kraj ten był zmuszony do samodzielnego opracowywania wielu rodzajów broni. Efektem prac związanych z projektowaniem nowych wozów bojowych był prototyp pojazdu ratel, który był gotowy w 1974. Produkcję seryjną wersji uzbrojonej w działko 20 mm rozpoczęto w 1977. Wersja ta była wielokrotnie modyfikowana, a także stała się podstawą do opracowania szeregu pojazdów specjalistycznych. 
Ratel stał się wzorem dla podobnych konstrukcji opracowanych min. w Brazylii i Belgii. Oprócz armii RPA jest używany przez armie Jordanii dla której w roku 2003 dostarczono 120 odnowionych rateli i Maroka.

</doc>
<doc id="894164" url="https://pl.wikipedia.org/wiki?curid=894164" title="Ted Hughes">
Ted Hughes

Edward James Hughes (ur. 17 sierpnia 1930 w Mytholmroyd, West Yorkshire, zm. 28 października 1998 w Devon) – angielski poeta uznawany przez krytyków za jednego z najwybitniejszych poetów swojego pokolenia.
W latach 1956–1963 mąż amerykańskiej poetki Sylvii Plath, która popełniła samobójstwo w roku 1963 w wieku 31 lat. Jego udział w śmierci żony był często komentowany jako kontrowersyjny, w szczególności przez niektóre feministki i wielbicielki Sylvii Plath, które oskarżały go o sprowokowanie żony do odebrania sobie życia.
Sam Hughes oficjalnie nigdy nie wziął udziału w tej debacie, jednak w swojej ostatniej książce "Birthday Letters" (1998) opisał swój skomplikowany związek z Plath, co dla wielu osób ukazało go w kontekście małżeństwa w zdecydowanie lepszym świetle.
W roku 2003 jego rolę w biograficznym filmie o Sylvii Plath pod tytułem "Sylvia" zagrał brytyjski aktor Daniel Craig.
Życie prywatne.
Ted Hughes studiował anglistykę, antropologię i archeologię w Pembroke College w Cambridge. W tym czasie ukazały się jego pierwsze wiersze w założonym przez niego i kolegów czasopiśmie – St. Botolph’s Review. Na przyjęciu z okazji wydania pierwszego numeru pisma poznał Sylvię Plath. Pobrali się 16 czerwca 1956, po czterech miesiącach znajomości.
Rok później przeprowadzili się do USA, osiedlając się w zachodniej części stanu Massachusetts. Hughes i Plath pracowali w tym czasie na University of Massachusetts Amherst i w Smith College. Po krótkim pobycie w Bostonie obydwoje wrócili do Anglii w październiku 1959 roku, aby zamieszkać w Londynie, a potem w 1961 roku w hrabstwie Devon, w posiadłości Court Green w North Tawton. Mieli dwójkę dzieci, Friedę Hughes i Nicholas’a Farrar.
W 14 listach Plath do dr Ruth Beuscher (terapeutki), poetka opisuje doznania „maltretowania fizycznego i tortur psychicznych z rąk męża”. Potwierdza to zarzuty wielbicieli twórczości Plath, którzy twierdzą, że mąż przyczynił się do samobójstwa poetki. Pierwszy list wysłano w lutym 1960 roku, gdy Plath mieszkała z Hughesem w Londynie. Ostatni datowany jest na tydzień przed jej samobójczą śmiercią w lutym 1963 roku.
W roku 1962 ogłosili separację. Po śmierci żony, Hughes dalej mieszkał w Court Green ze swoją kochanką Assią Wevill, pozostając libertynem. Jako mąż Plath, po jej śmierci został wykonawcą jej testamentu i właścicielem praw autorskich do jej tekstów. Jak sam twierdzi, zniszczył ostatni tom pamiętników Plath, który opisywał ostatnie kilka miesięcy ich małżeństwa. W przedmowie do "Dzienników Sylvii Plath" broni się, iż uczynił to ze względu na ich dzieci.
Sześć lat po śmierci Plath, 22 marca 1969 roku, Assia Wevill popełniła samobójstwo, zabijając także czteroletnią córkę swoją i Hughesa, Alexandre Tatiane Elise. Assia Wevill popełniła samobójstwo tak samo jak Sylvia Plath – poprzez zatrucie gazem.
Dzieła.
Poezja
Antologie zredagowane przez Hughesa
Proza
Książki dla dzieci

</doc>
<doc id="894169" url="https://pl.wikipedia.org/wiki?curid=894169" title="Żeneta rybożerna">
Żeneta rybożerna

Żeneta rybożerna, rybożer ("Genetta piscivora") – gatunek drapieżnego ssaka z podrodziny Genettinae w obrębie rodziny wiwerowatych (Viverridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1919 roku amerykański zoolog Joel Asaph Allen nadając mu nazwę "Genetta piscivora". Holotyp pochodził z Niapu, w Demokratycznej Republice Konga. 
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Żeneta rybożerna występuje endemicznie w Demokratycznej Republice Konga.
Morfologia.
Wymiary dla dwóch dorosłych samców: długość ciała (bez ogona) 44,5–49,5 cm, długość ogona 34–41,5 cm, długość ucha 6 cm, długość tylnej stopy 8,3–9 cm; masa ciała około 1.5 kg. Sierść brunatno-czarna, ogon czarny, białe cętki w okolicy oczu. Wzór zębowy: I formula_1 C formula_2 P formula_3 M formula_4 = 40.
Ekologia.
Gatunek słabo poznany, prowadzący ziemno-wodny tryb życia. Żywi się rybami, choć słabo pływa.

</doc>
<doc id="894176" url="https://pl.wikipedia.org/wiki?curid=894176" title="Zespół dworski Mostowskich w Warszawie">
Zespół dworski Mostowskich w Warszawie

Zespół dworski Mostowskich, także zespół pałacowo-parkowy Mostowskich lub zespół dworski Tarchomin – zabytek z przełomu XVIII i XIX wieku na terenie parku krajobrazowego nad Wisłą przy ulicy Mehoffera 2 w Tarchominie, na warszawskiej Białołęce.
Należą do niego drewniany dwór z końca XVIII wieku, pałacowa oficyna, budynek gospodarczy i park. Od 1921 własność Warszawskiej Kurii Metropolitalnej, jest siedzibą Wyższego Seminarium Duchownego Diecezji Warszawsko-Praskiej.
Dwór.
Parterowy dwór został zbudowany prawdopodobnie przez Józefa Kantego Ossolińskiego, który kupił majątek w Tarchominie w 1738. Drewniany barokowy budynek ma kryty gontem, charakterystyczny dla polskich dworków, łamany dach. Odwrócony tyłem do Wisły, tuż przy wale przeciwpowodziowym, ozdobiony jest od frontu gankiem wspartym na czterech modrzewiowych kolumnach. Około 1790 kupił go wraz z całym parkiem Tadeusz Antoni Mostowski. Dworek stał się miejscem często odwiedzanym przez hrabiego, ze względu na walory krajobrazowe tego terenu, co przyczyniło się do decyzji o budowie pałacu w Tarchominie. Obecnie budynek jest odrestaurowany i otynkowany.
Pałac.
Mostowski zlecił projekt przyszłej rezydencji Szymonowi Zugowi. Rezydencja nie została jednak ostatecznie ukończona. W latach 1801–1825 zbudowano jedynie oficynę (autorstwo projektu przypisuje się Henrykowi Ittarowi), która swoimi rozmiarami zdominowała stojący obok drewniany dworek. Budowla ma dwie kondygnacje, jest wąska i długa (13-osiowa), skierowana frontową fasadą na południe, urozmaicona w środku czterokolumnowym wgłębnym portykiem. Ma czterospadowy zagospodarowany dach z lukarnami; ściany parteru boniowane. Klasycystyczny budynek jest nazywany "pałacem".
Po upadku powstania listopadowego majątek przejął Pawieł Aleksandrowicz Muchanow, przedstawiciel władz zaborczych. Muchanow ożenił się z Józefą z Mostowskich, córką byłego właściciela, która po przymusowym wyjeździe z kraju ojca – powstańca, zarządzała majątkiem w Tarchominie.
Kolejnym właścicielem był Siergiej Siergiejewicz Muchanow, mąż Marii Kalergis, następnym, od 1881 – inżynier dróg i komunikacji Władysław Kisiel-Kiślański pełniący m.in. funkcję szambelana papieża Piusa XI. Fakt ten wpłynął na ostatnią wolę Kisiela-Kiślańskiego, który zapisał swoje tarchomińskie dobra fundacji im. Ojca Świętego Piusa XI. Od 1921 zespół dworski przy Mehoffera należy do Kościoła. Obecnie mieści się tam Wyższe Seminarium Duchowne Diecezji Warszawsko-Praskiej. Budowę seminarium według projektu Leszka Klejnerta rozpoczęto w 1999. Nowy budynek harmonizuje z otoczeniem pałacu i jest z nim połączony szklaną klatką schodową przylegającą do zabytku od północnej strony.

</doc>
<doc id="894178" url="https://pl.wikipedia.org/wiki?curid=894178" title="Trans-Atlantyk">
Trans-Atlantyk

Trans-Atlantyk – powieść Witolda Gombrowicza wydana w 1953 w Paryżu przez Instytut Literacki (w jednym woluminie z dramatem "Ślub"). Na terenie Polski po raz pierwszy została wydana 4 lata później (1957) przez Spółdzielnię Wydawniczą „Czytelnik”.
Geneza.
W 1936 roku armator Gdynia–Ameryka Linie Żeglugowe uruchomił liniowe połączenie z Gdyni do portów w Ameryce Południowej; 29 lipca 1939 w swój rejs dziewiczy wyruszył z Gdyni motorowy transatlantyk Chrobry. Jednym z gości zaproszonych przez GAL do wzięcia w nim udziału był właśnie Witold Gombrowicz. Statek dopłynął do Buenos Aires 21 sierpnia 1939, a kiedy kilka dni później odpływał do Europy, pisarz odmówił powrotu. Pierwsze lata pobytu na emigracji upłynęły pod znakiem osamotnienia i biedy. Te osobiste przeżycia autora posłużyły mu (w formie groteskowej stylizacji) za kanwę powieści.
Czas i miejsce akcji.
Akcja rozgrywa się w Argentynie w ostatnich dniach sierpnia i we wrześniu 1939 roku. W tle zdarzeń fabularnych pojawiają się wiadomości o wojnie. Poszczególne sceny mają miejsce w salach Poselstwa Polskiego (ambasady), w mieście Buenos Aires lub jego okolicach.
Problematyka.
Narrator, a zarazem główny bohater powieści, nazywa się tak samo jak autor: Witold Gombrowicz. Motywy autobiograficzne przeplatają się tutaj z wytworami fantazji, a całość, tragikomiczna w tonacji, zyskuje cechy groteski. Pisarz przedstawia karykaturalny wizerunek polskiej emigracji, poprzez którą ukazuje polską mentalność i sprawy, którymi krajowa literatura żyła od ponad półtora wieku.
Sam Gombrowicz określił "Trans-Atlantyk" jako polemikę z "Panem Tadeuszem" (1834) Adama Mickiewicza, co można rozumieć jako spór z całą tradycyjnie rozumianą polskością przejawiającą się w sarmatyzmie (odczytanym jednak karykaturalnie) i ukształtowanym w romantyzmie sposobem postrzegania świata (znowu jednak rozpoznanym stereotypowo). Świadczy o tym również stylizacja językowa na "Pamiętniki" (1836) Jana Chryzostoma Paska, użyta jednak w funkcji parodystycznej.
Powieść, kontynuując motyw "Ferdydurke" (1937), była gombrowiczowskim manifestem niezależności od krępującej formy – m.in. polskiej, a jednocześnie głównym utworem Gombrowicza poświęconym całkowicie problematyce polskości. Mimo barokowego stylu Paska, jest ona bardzo silnie umiejscowiona w tradycji krytyki wad narodowych Ignacego Krasickiego. Ale idzie dalej niż satyra księcia biskupa – gombrowiczowski styl jest groteskowo-bluźnierczy, nie oszczędzający żadnych narodowych „świętości” i kanonów.
Jan Winczakiewicz napisał: „Jest to powieść genialna i bluźniercza... Polski patriotyzm i twórczość Gombrowicza mają wspólną cechę: przekorę”.
W "Trans-Atlantyku" ukazane zostaje napięcie między doświadczeniem jednostkowym a przymusami wynikającymi przede wszystkim z patriotyzmu i z polskiej tradycji. Jednocześnie ośmieszone zostaje środowisko polskie (poselstwo i Polacy osiedleni w Argentynie), w którym chętnie powtarzane są patetycznie i dumnie brzmiące hasła, a tak naprawdę rządzi w nim prywata. Patriotycznemu kultowi „Ojczyzny” (uosabia ją „omszały” stary Tomasz) narrator przeciwstawił fascynację „Synczyzną” (reprezentuje ją piękny Ignacy, syn Tomasza, który staje się obiektem namiętności Gonzala, argentyńskiego homoseksualisty). Opozycja Ojczyzna-Synczyzna jest więc między innymi opozycją między krępującymi jednostkę zbiorowymi przymusami a wyzwoleniem, jakie daje poddanie się własnym pragnieniom i namiętnościom. Paradoks tradycyjnie rozumianego patriotyzmu polega zdaniem Gombrowicza na tym, że tylko człowiek autentycznie wolny (a więc bez tradycyjnych przymusów etycznych) może być dobrym Polakiem, a żeby być autentycznie wolny, musi uwolnić się od patriotycznego przymusu. Gombrowicz pisał o tym wielokrotnie w "Dzienniku" (1957–1966).
Poetyka utworu.
"Trans-Atlantyk" został naszpikowany idiomami, przysłowiami i aforyzmami w stylu baroku (wzorem stała się proza Paska) i romantyzmu (wzorem gatunkowym stała się gawęda romantyczna). Przebogaty jest język powieści:

</doc>
<doc id="894182" url="https://pl.wikipedia.org/wiki?curid=894182" title="Staffan Tapper">
Staffan Tapper

Staffan Tapper (ur. 10 lipca 1948 w Malmö) – szwedzki piłkarz grający na pozycji pomocnika.
Kariera klubowa.
Tapper przez całą swoją karierę był związany z klubem z rodzinnego miasta, Malmö FF. W jego barwach zadebiutował w 1968 w pierwszej lidze. Dość szybko stał się podstawowym zawodnikiem zespołu, w którym spędził 11 sezonów, aż w 1979 roku zakończył karierę w wieku 31 lat. Z Malmö FF aż pięciokrotnie zostawał mistrzem kraju w latach 1970, 1971, 1974, 1975, 1977 oraz czterokrotnie zdobywał ze swoim klubem Puchar Szwecji w latach 1973, 1974, 1975, 1978. W 1979 roku osiągnął z Malmö FF także sukces w europejskich pucharach, gdy doszedł z tą drużyną do finału Pucharu Europy. Wystąpił w nim przez 36 minut (doznał kontuzji), ale szwedzki klub przegrał z Nottingham Forest F.C. 0:1.
Kariera reprezentacyjna.
W reprezentacji Szwecji Tapper zadebiutował w 1971 roku. W 1974 roku został powołany przez selekcjonera Georga Ericsona do reprezentacji na finały Mistrzostwa Świata w RFN. Był podstawowym zawodnikiem Szwedów i zagrał w pięciu z sześciu spotkań, w tym w II rundzie grupowej z Polską. Jego występ w tym meczu został zapamiętany przede wszystkim z powodu niewykorzystanego rzutu karnego, gdy jego strzał z 11 metrów obronił Jan Tomaszewski. Ze Szwecją zajął 3. miejsce w grupie za Polską oraz RFN.
W 1978 roku Tapper był członkiem kadry na Mistrzostwa Świata w Argentynie. Tam zagrał w 2 meczach grupowych: z Brazylią (1:1) oraz Austrią (0:1). Ze Szwecją zajął wówczas ostatnie miejsce w grupie.
Karierę reprezentacyjną Tapper zakończył po Mundialu w Argentynie. W kadrze Szwecji przez 7 lat rozegrał 36 meczów i zdobył 3 gole.

</doc>
<doc id="894188" url="https://pl.wikipedia.org/wiki?curid=894188" title="Dynastia Chaldejska">
Dynastia Chaldejska



</doc>
<doc id="894190" url="https://pl.wikipedia.org/wiki?curid=894190" title="Krater w Zatoce Chesapeake">
Krater w Zatoce Chesapeake

Krater w Zatoce Chesapeake – krater uderzeniowy znajdujący się u wschodnich wybrzeży Ameryki Północnej, który powstał w czasie kolizji bolidu z Ziemią ok. 35,5 mln lat temu w górnym eocenie. Jest jednym z najlepiej zachowanych kraterów uderzeniowych, które powstały na dnie morza, oraz drugim pod względem wielkości w USA. Jego średnica mierzona od krawędzi do krawędzi to 40 km, ale obszar bezpośrednich zniszczeń, ograniczony przez zewnętrzny pierścień ma średnicę 90 km. Osuwanie się osadów w kierunku środka krateru ukształtowało współczesny kształt Zatoki Chesapeake.

</doc>
<doc id="894194" url="https://pl.wikipedia.org/wiki?curid=894194" title="Thames">
Thames



</doc>
<doc id="894195" url="https://pl.wikipedia.org/wiki?curid=894195" title="Eksklawy Berlina">
Eksklawy Berlina

Eksklawy Berlina – eksklawy powstałe w 1945 po podziale Berlina na sektory (1945–1990) w czasie alianckiej okupacji Niemiec. 
Było to dziesięć eksklaw należących do Berlina Zachodniego, lecz otoczonych całkowicie terytorium Niemieckiej Republiki Demokratycznej (NRD) oraz trzy eksklawy NRD w Berlinie Zachodnim. Eksklawy w większości przestały istnieć przed 1990 na skutek wymiany terenów między Berlinem Zachodnim a NRD. Tylko jedna eksklawa, Steinstücken, była zamieszkana.
Eksklawy Berlina Zachodniego.
Większe eksklawy to:
Wykaz eksklaw Berlina Zachodniego z ich powierzchnią:

</doc>
<doc id="894200" url="https://pl.wikipedia.org/wiki?curid=894200" title="Krater Bołtysz">
Krater Bołtysz

Krater Bołtysz – krater uderzeniowy znajdujący się na Ukrainie w obwodzie kirowohradzkim, o średnicy około 24 km. W 2002 roku jego wiek został oszacowany na 65,17 ± 0,64 mln lat przy pomocy datowania metodą argonowo-argonową, co oznacza, że Krater Bołtysz powstał w przybliżeniu w tym samym okresie, co kratery Silverpit oraz Chicxulub. Analizy palinologiczne oraz δ13C osadów wypełniających krater sugerują, że jest starszy od Chicxulub o co najmniej 2–5 tys. lat W historii geologicznej Ziemi uderzenie bolidu, które doprowadziło do powstania tej formacji odpowiada okresowi wymierania kredowego. Na Ziemi znajduje się szereg innych kraterów datowanych na ten sam okres. Ponieważ Bołtysz i Chicxulub nie powstały w tym samym czasie prawdopodobieństwo, że wywołały je fragmenty tego samego bolidu jest znikome.
Morfologia.
Krater Bołtysz znajduje się w centralnej części Ukrainy w dorzeczu rzeki Tiasmin, prawego dopływu Dniepru. Średnica krateru wynosi 24 km. Jest on otoczony pierścieniem o powierzchni ok. 6500 km² pokrytym brekcją wyrzuconą podczas kolizji. Oszacowano, że zaraz po zderzeniu wyrzucone skały pokrywały powierzchnię 25 000 km² warstwą o grubości 1 m lub większej. Na krawędzi krateru grubość warstwy materiału skalnego sięgała 600 m.
Krater składa się z centralnego wzniesienia o średnicy 6 km sięgającego 550 m powyżej poziomu niecki krateru. Wzniesienie to tworzy 500 m osadów, które całkowicie przesłaniają krater, uniemożliwiając jego obserwację na powierzchni. Krater został odkryty w latach 60. XX wieku podczas poszukiwania ropy naftowej.
Wiek.
Krótko po odkryciu krateru, jego wiek można było ocenić tylko w oparciu o wiek pokrywających go osadów. Skały, w które uderzył bolid pochodziły z cenomanu (od 99,6 ± 0,9 do 93,5 ± 0,8 mln lat) i turonu (od 93,5 ± 0,8 do 89,3 ± 1,0 mln lat), natomiast próbki odwiertów z osadów wypełniających nieckę pochodziły z paleocenu (od 65,5 ± 0,3 do 55,8 ± 0,2 mln lat). W ten sposób wiek krateru udało się określić w zakresie od 55,8 do 99,6 milionów lat.
Niepewność udało się zredukować dzięki datowaniu izotopowemu. Najpierw zmierzono zawartość izotopu uranu 238 w szkliwie powstałym na skutek stopienia skał podczas kolizji, co pozwoliło na uściślenie wieku do 65,04 ± 1,10. Dalsze badania z wykorzystaniem datowania metodą argonowo-argonową umożliwiły na zredukowanie błędu, dając wynik 65,17 ± 0,64, który pokrywa się z wiekiem Krateru Chicxulub. Błąd badawczy przy datowaniu metodą argonowo-argonową jest jednak zbyt duży, by ustalić, czy te dwa kratery powstały w tym samym czasie, a jeżeli nie – który powstał jako pierwszy. Analizy palinologiczne oraz δ13C osadów wypełniających krater sugerują, że Bołtysz powstał o co najmniej 2–5 tys. lat wcześniej niż Chicxulub.
Kolizja z wieloma ciałami.
Zbieżność wieku kraterów Bołtysz i Chicxulub nie oznacza, że oba uderzenia miały miejsce równocześnie. W ramach błędów pomiarowych mieści się rozbieżność setek tysięcy lat. Jednak statystyczne prawdopodobieństwo dwóch całkowicie niezależnych kolizji o takiej sile na Ziemi jest w okresie 500 tys. lat bardzo małe.
Odkrycie Krateru Silverpit, którego wiek początkowo oceniono na 65-60 mln lat, znacznie zwiększyło prawdopodobieństwo hipotezy, że bezpośrednio na granicy kredy i paleogenu doszło do kolizji z licznymi obiektami. Późniejsze badania zwiększyły jednak niepewność wyznaczonego wieku krateru w Morzu Północnym do zakresu 45–75 mln lat. Jeszcze inny, również niepotwierdzony krater nazwany Śiwa mógł powstać w zbliżonym, lub nawet tym samym czasie.
W 1994 roku obserwowane było podobne zjawisko, zderzenie fragmentów komety Shoemaker-Levy 9 z Jowiszem. Podczas przelotu w pobliżu planety kometa została rozerwana na liczne fragmenty, poruszające się niezależnie po bliskich orbitach, które podczas kolejnego zbliżenia kolejno zderzały się z gazowym olbrzymem. Zderzenie dużego impaktora z planetą typu ziemskiego nie zostało jak dotąd zaobserwowane.

</doc>
<doc id="894201" url="https://pl.wikipedia.org/wiki?curid=894201" title="Malmö stadion">
Malmö stadion

Malmö Stadion to wielofunkcyjny stadion w mieście Malmö w Szwecji. Najczęściej używany jest jako stadion piłkarski, a swoje mecze rozgrywa na nim drużyna Malmö FF. Stadion został wybudowany w 1958 roku i może pomieścić około 26.500 widzów (przed jego otwarciem głównym stadionem w mieście był Malmö IP). Jego architektura jest podobna do Nya Ullevi w Göteborgu, a oba projektował ten sam architekt. Stadiony te zostały wybudowane na Mistrzostwa Świata w 1958. Nowy stadion w Malmö, który pomieści 24.000 widzów, zostanie ukończony w 2009 roku.
Rekord frekwencji na Malmö Stadion osiągnięto podczas MŚ 1958, gdy na trybunach zasiadło 30.953 widzów podczas meczu pomiędzy Argentyną a RFN.

</doc>
<doc id="894202" url="https://pl.wikipedia.org/wiki?curid=894202" title="Malmoe Stadion">
Malmoe Stadion



</doc>
<doc id="894203" url="https://pl.wikipedia.org/wiki?curid=894203" title="Malmo Stadion">
Malmo Stadion



</doc>
<doc id="894204" url="https://pl.wikipedia.org/wiki?curid=894204" title="Beata Januchta">
Beata Januchta

Beata Januchta (ur. 1969 w Trzebnicy) – polska dziennikarka, reżyserka filmów dokumentalnych i reportaży zrealizowanych dla TVP1 i TVP2.
Ukończyła studia na Uniwersytecie Wrocławskim na wydziale filologii polskiej i romańskiej oraz dziennikarstwo na Uniwersytecie Jagiellońskim. W trakcie studiów rozpoczęła współpracę z redakcją „Słowa Polskiego”, jednocześnie współpracowała z Telewizją Wrocław, której została pracownikiem w roku 1998. Już na studiach myślała o robieniu filmów dokumentalnych.
Autorka cykli "Miłość… w innym wymiarze", "Protestuję", "Prowokator", "Obserwator". Zrealizowała setki reportaży społecznych dla Wrocławskiego Oddziału Telewizji Polskiej, Programu 1, Programu 2 i Telewizji Polonia. Wiele z nich nagradzano na festiwalach, m.in. "Szalikowcy" – I Nagroda w III Ogólnopolskim Przeglądzie Twórczości Dziennikarskiej 2001, "Jedna belka Felka" – Nagroda ministra obrony narodowej na Festiwalu Filmów Dokumentalnych „SKRZYDŁA 2001” i prezentowano w pokazach konkursowych, w tym "Powodzianie’97", "Sen końca wieku" i "Święty grzech".
Twórczość.
Dla redakcji Filmów dokumentalnych Programu 2 zrealizowała takie filmy jak:
Współpraca z redakcją Filmów Dokumentalnych Programu 1, debiut w cyklu "Miej oczy szeroko otwarte" to niezwykle spektakularny sukces. Wyprodukowany przez Agencję Filmową film "Żywot Michała" był prezentowany na kilkunastu festiwalach, m.in. na Międzynarodowym Festiwalu Filmów Dokumentalnych w Lipsku; Zdobył kilka nagród. "Biała Kobra" – Grand Prix XIII Festiwalu Mediów w Łodzi, Grand Prix Circom Regional 2004, Srebrny Medal na Festiwalu Filmowym w Monte Carlo; zakupiło go kilkanaście stacji telewizyjnych, a jego emisja w "Arte" odbiła się szerokim echem w międzynarodowej prasie.
W 2004 otrzymała nagrodę prezesa Jana Dworaka „za profesjonalizm i wyznaczanie standardów zawodowych” – nominowana za film dokumentalny "Żywot Michała" – „wzruszającą i wnikliwą opowieść o człowieku, który walcząc z własną słabością, próbuje zachować godność, wiarę i nadzieję". Znalazła się również wśród nagrodzonych przez PFRON przedstawicieli mediów, którzy podczas Europejskiego Roku Osób Niepełnosprawnych (2003) wnieśli znaczący wkład w propagowanie idei równości szans osób niepełnosprawnych oraz w profesjonalny sposób prezentowali tę specyficzną problematykę.
Jej dziesięcioodcinkowy cykl dokumentalny "dekalog... po Dekalogu" (emitowany po raz pierwszy w TVP2 na przełomie 2008 i 2009) został w 2010 zaproszony na Międzynarodowy Festiwal Filmowy w Göteborgu (GIFF).
W 2016 wyreżyserowała pełnometrażowy film dokumentalny "Bitwa wrocławska", którego premiera miała miejsce 15 września 2016 r. w Dolnośląskim Centrum Filmowym.

</doc>
<doc id="894211" url="https://pl.wikipedia.org/wiki?curid=894211" title="Onychogalea fraenata">
Onychogalea fraenata



</doc>
<doc id="894215" url="https://pl.wikipedia.org/wiki?curid=894215" title="Onychogalea lunata">
Onychogalea lunata



</doc>
<doc id="894217" url="https://pl.wikipedia.org/wiki?curid=894217" title="Czoktaw">
Czoktaw



</doc>
<doc id="894218" url="https://pl.wikipedia.org/wiki?curid=894218" title="Erwin Böhme">
Erwin Böhme

Erwin Böhme (ur. 29 lipca 1879 w Holzminden, zm. 29 listopada 1917 w okolicach Zonnebeke w Belgii) – niemiecki lotnik; as myśliwski z czasów I wojny światowej.
Podczas walk w czasie I wojny światowej odniósł 24 zwycięstwa powietrzne latając na samolocie Albatros D.I. Służył w stworzonej przez Oswalda Boelckego eskadrze myśliwskiej Jagdstaffel 2 (Jasta 2). 28 października pilotowana przez Böhmego maszyna zderzyła się w powietrzu z maszyną Boelckego, podczas walki z brytyjskimi samolotami 24. dywizjonu RFC. Böhme przeżył kolizję, Boelcke zmarł.
Böhme został zestrzelony 29 listopada 1917 r. podczas ataku na brytyjski samolot rozpoznawczy Armstrong-Whitworth F.K.8.

</doc>
<doc id="894220" url="https://pl.wikipedia.org/wiki?curid=894220" title="AEG C.I">
AEG C.I

AEG C.I – niemiecki dwuosobowy samolot rozpoznawczy z okresu I wojny światowej, będący zmodyfikowaną wersją samolotu AEG B.II. Główna różnica polegała na wyposażeniu obserwatora w karabin maszynowy, który mógł służyć do obrony samolotu przed atakami myśliwców oraz zastosowaniu innego napędu. Samolot C.I został wyprodukowany w niewielkiej serii w marcu 1915 r. stając się następnie podstawą dla kolejnych modyfikacji: AEG C.II i AEG C.III. 
C.I był pierwszym uzbrojonym samolotem, produkowanym przez wytwórnię AEG.
W samolocie zastosowano silnik rzędowy Benz Bz.III o mocy 150 KM.

</doc>
<doc id="894223" url="https://pl.wikipedia.org/wiki?curid=894223" title="Sosnowe (Ukraina)">
Sosnowe (Ukraina)

Sosnowe, Ludwipol (ukr. Соснове) – osiedle typu miejskiego na Ukrainie, w obwodzie rówieńskim, w rejonie berezieńskim, nad rzeką Słucz.
Historia.
Miejscowość, a później miasto Ludwipol zostało utworzone w 1708 roku przez mieszkańców oddalonego o 4 km Hubkowa po epidemii zarazy. Hubków ze swoim warownym gródkiem został kompletnie zniszczony przez Szwedów w czasie wojny północnej, a wcześniej kilkakrotnie najeżdżany był przez hordy tatarskie.
Ludwipol nazwę swoją wziął od imienia żony fundatora miasta – Ludwiki. 
W okresie między I i II wojną światową Ludwipol był centrum kapitału (głównie żydowskiego) na terenie gminy Ludwipol. Żydzi stanowili 75% mieszkańców miasteczka. Drugą najliczniejszą grupą narodowościową byli Ukraińcy.
Do 1939 roku miejscowość była siedzibą gminy Ludwipol w powiecie kostopolskim, w województwie wołyńskim.
Wkrótce po zajęciu miasta przez 6. niemiecką armię polową 6 lipca 1941 roku ukraińscy nacjonaliści dokonali pogromu, podczas którego Żydów bito i gwałcono oraz plądrowano ich domy. 13 października 1941 roku w Ludwipolu założono getto mieszczące 1,5 tys. Żydów miejscowych i z okolicznych wsi. 26 sierpnia 1942 roku Sicherheitsdienst z Równego z pomocą niemieckiej żandarmerii i ukraińskiej policji rozstrzelało około 1 tys. mieszkańców getta na drugim brzegu Słuczy. Około 300-400 osób zdołało zbiec, jednak większość została schwytana i zabita przez żandarmów i policjantów. Ci, którzy ocaleli, ukrywali się w berezieńskim lesie, uzyskując pomoc od Polaków.
Po ataku partyzantki radzieckiej 31 grudnia 1942 roku z miasteczka wycofała się załoga niemiecka i ukraińscy policjanci. Opuszczona miejscowość stała się siedzibą sztabu ukraińskich nacjonalistów, którzy zabili kilkunastu miejscowych Polaków. Niemcy wyparli Ukraińców z Ludwipola po 3 miesiącach; w wyniku tego ataku miasteczko zostało całkowicie spalone.
Ludwipol został po 1945 roku odbudowany. W 1946 roku dokonano zmiany nazwy miejscowości na Sosnowe.
W 1989 liczyło 2213 mieszkańców.
W 2013 liczyło 2033 mieszkańców.

</doc>
<doc id="894224" url="https://pl.wikipedia.org/wiki?curid=894224" title="Uniwersum (matematyka)">
Uniwersum (matematyka)

Uniwersum (z łac. ogół, wszystko, Wszechświat) – klasa wszystkich elementów rozpatrywanych w danym kontekście matematycznym. 

</doc>
<doc id="894226" url="https://pl.wikipedia.org/wiki?curid=894226" title="TKi3">
TKi3

TKi3 – stosowane przez PKP oznaczenie serii parowozów, wcześniej eksploatowanych na kolejach pruskich jako seria T9³. Istniała również bezogniowa wersja tej maszyny, oznaczona TKi3b.
Ogółem zbudowano 2060 takich parowozów, po 1918 roku do PKP trafiło 320 egzemplarzy. W 1945 na terenie Polski znalazło się 240 parowozów TKi3, z których 130 sztuk należało już przed wojną do PKP.

</doc>
<doc id="894230" url="https://pl.wikipedia.org/wiki?curid=894230" title="Candombe">
Candombe

Candombe – styl muzyki oparty na bębnach (tambores). Candombe powstało w Montevideo i jest charakterystyczne dla grupy afro-urugwajczyów; oparte jest na stylu bębnienia charakterystycznym dla plemion bantu w środkowej i południowej Afryce. Candombe miało wpływ na rozwój tanga argentyńskiego.
Milongon jest rodzajem wolnego candombe.
W 2009 roku muzyka candombe i jej przestrzeń społeczno-kulturowa została wpisana na listę niematerialnego dziedzictwa UNESCO. 

</doc>
<doc id="894231" url="https://pl.wikipedia.org/wiki?curid=894231" title="(…) lub czasopisma">
(…) lub czasopisma

(…) lub czasopisma – fragment zdania usunięty z przyjętego w 2002 rządowego projektu nowelizacji ustawy o radiofonii i telewizji, zmieniający sens i zakres obowiązywania niektórych kluczowych ustaleń tej ustawy.
W przyjętej przez rząd pierwotnej redakcji projektu ustawy, w artykule 36 mowa była o zakazie wydawania koncesji na telewizję ogólnopolską "„wydawcy ogólnopolskiego dziennika lub czasopisma”". W marcu 2002, jak ustaliła sejmowa komisja śledcza w sprawie afery Rywina, Janina Sokołowska i Iwona Galińska (urzędniczki Krajowej Rady Radiofonii i Telewizji) oraz Tomasz Łopacki (prawnik z Ministerstwa Kultury) wykreślili z projektu dwa wyrazy: "lub czasopisma", przez co zakaz udzielania koncesji nadal obowiązywałby wydawców dzienników, ale już nie obowiązywałby wydawców tygodników albo innych czasopism niebędących dziennikami. Zamierzeniem autorów tej manipulacji było umożliwienie starania się o koncesję konkurentom „Agory” (wydawcy dziennika „Gazeta Wyborcza”).
Gdy słowa zostały wykreślone, do „Agory” przyszedł Lew Rywin, proponując w zamian za 17,5 miliona dolarów łapówki zmianę tekstu projektu ustawy tak, by umożliwić firmie staranie się o koncesję na telewizję. Wizyta ta stała się początkiem tzw. afery Rywina; po jej upublicznieniu rząd przywrócił wzmiankowane dwa wyrazy do projektu własnej ustawy, tłumacząc ich zniknięcie rzekomą „usterką techniczną”. Prokuratura apelacyjna w Białymstoku, która badała tę sprawę, doszła jednak do wniosku, że zmiana tekstu projektu ustawy nie była przypadkowa i postawiła zarzuty „dopuszczenia się czynu zabronionego” Sokołowskiej, Galińskiej i Łopackiemu. Spośród przełożonych tych trojga urzędników, zarzut wydania polecenia dokonania tej manipulacji prokuratura postawiła tylko byłej wiceminister kultury Aleksandrze Jakubowskiej. W grudniu 2007 sąd pierwszej instancji uniewinnił trzy z tych czterech osób, w tym Jakubowską; wyrok w zawieszeniu otrzymała Janina Sokołowska. Od wyroku tego apelację do wyższej instancji nakazał prokuratorowi minister sprawiedliwości. Sąd Apelacyjny w Warszawie uchylił to orzeczenie, kierując sprawę do ponownego rozpoznania. Ponowny proces przed Sądem Okręgowym rozpoczął się w 2011. W lipcu tego samego roku Aleksandra Jakubowska została uznana za winną i skazana na karę 8 miesięcy pozbawienia wolności z warunkowym zawieszeniem jej wykonania na dwuletni okres próby. W czerwcu 2012 Sąd Apelacyjny w Warszawie prawomocnym orzeczeniem utrzymał w mocy wyrok sądu I instancji.
Po rozpoczęciu prac sejmowej komisji śledczej w sprawie afery Rywina rząd Leszka Millera zrezygnował z wprowadzenia tej nowelizacji pod obrady Sejmu, tak że nigdy nie weszła w życie ani w formie z wyrazami „lub czasopisma”, ani bez nich.

</doc>
<doc id="894232" url="https://pl.wikipedia.org/wiki?curid=894232" title="Lub czasopisma">
Lub czasopisma



</doc>
<doc id="894233" url="https://pl.wikipedia.org/wiki?curid=894233" title="Chutor">
Chutor

Chutor (gwar. futor, ros. "хутoр", ukr. "хутір") – odosobniony, najczęściej niewielki punkt osadniczy; znaczenie tego słowa zmieniało się w różnych okresach historycznych. W XVI–XVII wieku mianem chutoru określana była jednozagrodowa osadnicza posiadłość wiejska na słabo zaludnionych obszarach Ukrainy i Rosji, położona pośród pól i stepów, złożona z jednego lub kilku zabudowań i stanowiących jedno gospodarstwo. W okresie późniejszym chutor oznaczał także przysiółek osiedla albo stanicy kozackiej. Na terenach Polski i innych krajów o większej gęstości zaludnienia do pewnego stopnia (w zakresie odosobnienia, rzadziej rozmiarów) chutorowi odpowiadał folwark.

</doc>
<doc id="894236" url="https://pl.wikipedia.org/wiki?curid=894236" title="Allenstern">
Allenstern

Allenstern – cykliczny konwent miłośników gier fabularnych, podczas którego inscenizowane są tematyczne dramy i gry fabularne na żywo. Konwent organizowany jest w Olsztynie przez Stowarzyszenie Historyczno-Kulturalne „XIII Wolna Chorągiew”. Nazwa imprezy jest grą słów: Allenstern to z j. niem. Wszechgwiazda, zaś Allenstein z języka niemieckiego Gród nad Łyną – to nazwa miasta funkcjonująca do 1945 r.
"Allenstern LARP" (live action role-play) jest fabularyzowaną grą terenową utrzymaną w konwencji „żywego teatru” gdzie każdy uczestnik odgrywa rolę stworzonego przez siebie bohatera. Jej scenariusz umieszczony jest w świecie popularnej gry fabularnej Warhammer Fantasy Role Play, częściowo wzorowanym na średniowiecznej Europie; pełnym magii i mitycznych stworów. W przyszłości planowane jest rozgrywanie kilku gier na Allensternie w różnych realiach i konwencjach (fantastyka naukowa, fikcja polityczna, autorskie np. świat Tolkiena, Sapkowskiego).
Zasady gry są bardzo proste – uczestnik zgłasza chęć wzięcia w niej udziału, przygotowuje odpowiadający realiom świata fantasy strój i rys postaci, w którą chce się wcielić w trakcie gry. W trakcie LARPa gracz bez przerwy odgrywa rolę stworzonej przez siebie postaci – podejmuje decyzje, działania oraz wypowiada się jako postać – od jego pomysłowości i zdolności aktorskich zależy, czy odgrywana rola będzie barwna i wiarygodna. Tuż przed wyjściem na teren gry otrzymuje od organizatorów quest, czyli zadanie jakie ma wykonać. To oraz rozwikłanie głównej intrygi scenariusza staje się celem jego działań, oprócz dobrej zabawy i odgrywania swojej postaci. Teren gry zostaje uprzednio przygotowany przez organizatorów.
Imprezy tego typu w Polsce odbywają się od kilkunastu lat.

</doc>
<doc id="894240" url="https://pl.wikipedia.org/wiki?curid=894240" title="Dicearch z Messyny">
Dicearch z Messyny

Dicearch z Messyny () (ur. ok. 345 p.n.e., zm. ok. 285 p.n.e.) – grecki geograf, uczeń Arystotelesa. Na podstawie relacji kupców i żołnierzy Aleksandra Wielkiego stworzył mapę znanego świata, która została wystawiona na widok publiczny w Atenach.

</doc>
<doc id="894243" url="https://pl.wikipedia.org/wiki?curid=894243" title="USS Asphalt (IX-153)">
USS Asphalt (IX-153)

USS Asphalt (IX-153) był amerykańską barką betonową typu "Trefoil" oznaczaną jako unclassified miscellaneous vessel. Był jedynym okrętem United States Navy noszącą nazwę pochodzącą od asfaltu.
Stępkę barki położono w 1944 w San Francisco w stoczni Barrett &amp; Hilp należącej do firmy Belair Shipyards. Została nabyta przez Marynarkę 30 czerwca 1944 poprzez Komisję Morską i została włączona do służby tego samego dnia.
Przydzielona do Służb Zaopatrzeniowych Floty Pacyfiku jako pływający magazyn zaopatrzenia, spędziła swoją służbę na wysuniętych bazach, przez większość czasu służąc na Saipanie jako jednostka 10 Eskadry Zaopatrzeniowej (ang "Service Squadron 10"). Kiedy sztorm zaatakował kotwicowisko Saipanu 6 października 1944, łańcuch kotwiczny barki „Asphalt” pękł i okręt wszedł na rafę koralową. Barka została zadeklarowana jako całkowicie stracona. Po tym jak jej ładunek i maszyny zostały uratowane, została opuszczona. Okręt został skreślony z Rejestru Okrętów 23 lutego 1945.

</doc>
<doc id="894245" url="https://pl.wikipedia.org/wiki?curid=894245" title="Kerameikos">
Kerameikos



</doc>
<doc id="894246" url="https://pl.wikipedia.org/wiki?curid=894246" title="Brama Dipylońska">
Brama Dipylońska



</doc>
<doc id="894247" url="https://pl.wikipedia.org/wiki?curid=894247" title="E-Type">
E-Type

Bo Martin Erik „E-Type” Eriksson (ur. 27 sierpnia 1965 w Uppsali) – szwedzki muzyk.
Życiorys.
Zaistniał w 1994, gdy współpracował z producentami takimi jak: Denniz PoP, Max Martin i Amadin, czego efektem był jego debiutancki album "Made In Sweden". Singiel z tego albumu "Set The World On Fire" (wokal Nana Hedin) osiągnął status złotej płyty w Szwecji, 1 miejsce na liście przebojów, 2 miejsce na szwedzkiej liście sprzedaży oraz 4 miejsce w Izraelu. Wydał także 4 kolejne single: balladę "Do You Always" ("Have To Be Alone") oraz "Russian Lullaby" (napisaną z Jonasem Bergrenem z Ace of Base). Album został wydany w listopadzie 1994 i osiągnął 2 miejsce na liście albumów, na której przebywał przez 26 tygodni. W Szwecji zostało sprzedanych ponad 100 tys. płyt tego albumu.
Jego kolejny album "The Explorer", wydany 23 listopada, został sprzedany w 20 tys. egzemplarzy. Przy okazji Euro 2000 E-Type nagrał oficjalną piosenkę mistrzostw zatytułowaną "Campione 2000".
21 listopada 2001 E-Type wydał nowy singiel "Life", natomiast kolejnym albumem był "Euro IV Ever".
24 marca 2004, Max Martin, Rami oraz E-Type wydali kolejny album zatytułowany "Loud Pipes Save Lives". Pochodząca z tego albumu piosenka „Paradise” osiągnęła 11 miejsce w Finlandii.
Jesienią 2007 roku została wydana płyta "Eurotopia" którą poprzedziły 2 single, wydany w maju "True Believer" (dostał w Szwecji status złotej) oraz wydany we wrześniu "Eurofighter" – w obu przypadkach wokal Sanne Karlsson.
Nagrody.
E-Type brał udział w „Swedish Dance Music Awards” w marcu 1995, gdzie zdobył 3 nagrody w kategoriach "najlepsza piosenka" (Best Song), "najlepszy artysta" (Best Artist) oraz "debiut" (Newcomer). W 1995 wydał 6 singli we Francji. W 1999 został nominowany do szwedzkiej nagrody Grammy w kategorii „Modern Dance”, wraz z Dr. Bombay, Richi M oraz Black Moses.

</doc>
<doc id="894248" url="https://pl.wikipedia.org/wiki?curid=894248" title="Medzev">
Medzev

Medzev (niem. "Metzenseifen", węg. "Mecenzéf") – miasto w powiecie Koszyce-okolice w kraju koszyckim na Słowacji. Leży na zachód od Koszyc, nad rzeką Bodwą, w niewielkiej kotlinie na samym południowym skraju Rudaw Słowackich. Powstało w 1960, kiedy połączono dwie sąsiednie wsie: Nižný Medzev i Vyšný Medzev. W 1999 Vyšný Medzev wraz z osadą Baňa Lucia odłączył się od miasta i otrzymał status wsi gminnej (słow. "obec").
Obie wsie powstały w XIII-XIV w., osadzone w większości osadnikami przybyłymi z krain niemieckich. Zajmowali się oni górnictwem i hutnictwem (wydobycie rud miedzi i żelaza, huty, kuźnie itp). Na skutek upadku tych przemysłów znaczna część ludności wyemigrowała przed I wojną światową do Stanów Zjednoczonych. Do dziś miejscowość zamieszkana jest przez niewielką społeczność niemiecką liczącą 500 osób (ok. 15% ogółu mieszkańców w 2001 roku i ok. 8% w 2011 roku).

</doc>
<doc id="894252" url="https://pl.wikipedia.org/wiki?curid=894252" title="Kayax">
Kayax

Kayax – polska wytwórnia płytowa i agencja koncertowa.
Historia.
Spółka została założona w 2001 roku przez polską piosenkarkę Kayah i Tomika Grewińskiego, byłego członka grup Ahimsa i Houk. Początkowo firma Kayax miała wydawać jedynie albumy Kayah, jednak w 2003 roku postanowiono jej nazwą sygnować płyty innych, głównie początkujących wykonawców. Celem wydawców było promowanie muzyki niszowej i awangardowej. "Wytwórnia Kayax powstała, ponieważ nie czuliśmy się usatysfakcjonowani tym, co oferują rodzimi wydawcy. Był taki moment, kiedy wydawało się, że nic się nie dzieje na rynku w Polsce, że jest jakiś marazm." – tak wokalistka uzasadniała ideę założenia firmy. "Mam zamiar być wydawcą, o jakim ja sama zawsze marzyłam: pełnym szacunku dla sztuki i jej twórców. To będzie wytwórnia dla artystów inteligentnych, niezależnych, poszukujących i nie poddających się muzyce biesiadnej." – zapowiadała Kayah.
Pierwsze premiery ukazały się już w połowie roku, były to albumy artystów 15 Minut Projekt i Envee. Jednak prawdziwymi sukcesami wydawniczymi okazały się wydane w 2005 roku albumy "In the Room" Krzysztofa Kiljańskiego i "Miasto mania" Marii Peszek. Obie płyty pokryły się platyną. Od tamtej pory Kayax wydaje nagrania także takich wykonawców jak Smolik, Kapela ze Wsi Warszawa czy SOFA oraz różnorodne kompilacje tematyczne, m.in. "Music 4 Boys &amp; Gays" (2007).
W 2008 roku firma Kayax zadebiutowała jako wydawca książkowy, publikując "Bezwstydnik" Marii Peszek, a w 2009 roku wydane zostało pierwsze DVD, będące zapisem koncertu grupy Zakopower. Pierwszym studyjnym albumem Kayah wydanym w jej własnej wytwórni jest "Skała" z września 2009.

</doc>
<doc id="894253" url="https://pl.wikipedia.org/wiki?curid=894253" title="Wojciech Cegielski">
Wojciech Cegielski

Wojciech Cegielski (ur. 1977 w Bielsku-Białej) – polski dziennikarz i korespondent zagraniczny i wojenny Polskiego Radia, specjalizuje się w tematyce bliskowschodniej oraz w tematyce związanej z USA i NATO.
Życiorys.
Studiował polonistykę na Uniwersytecie Jagiellońskim w Krakowie. Ma na koncie także kursy dziennikarskie na Uniwersytecie Karoliny Północnej. W latach 1997-99 pracował w krakowskim radiu RAK (obecnie Radiofonia – Akademickie Radio Społeczne). Przez 6 lat związany z Polskim Radiem Kraków, od 2005 r. pracuje w Informacyjnej Agencji Radiowej Polskiego Radia w Warszawie. Współpracuje z Polsat News, TVN24 Biznes i Świat i TVP Info. Publikował w amerykańskim The Washington Post i izraelskim Ha-Arec. Wykładowca SWPS Uniwersytetu Spolecznohumanistycznego we Wrocławiu.
Wielokrotny korespondent Polskiego Radia w Iraku (2005-2006 oraz 2008 r.) w Afganistanie (2006–2011 r.). Relacjonował m.in. arabską wiosnę w Tunezji i w Libii, izraelsko-palestyński konflikt w Strefie Gazy w 2012, rewolucję w Egipcie w latach 2012-2014, wojnę domową w Syrii z sąsiedniego Libanu, także ogarniętego konfliktem wewnętrznym, śmierć i pogrzeb Ariela Szarona w Izraelu, a w lipcu 2014 był jedynym polskim dziennikarzem, który wjechał do Strefy Gazy i relacjonował stamtąd wojnę Izraela z Hamasem. Ma na swoim koncie również liczne korespondencje z Autonomii Palestyńskiej, Jordanii, Indii i Pakistanu.
W październiku 2007 r. przeprowadził wywiad z mułłą Husseinem Gulla, jednym z dowódców talibów w prowincji Helmand w Afganistanie. W maju 2012 przeprowadził wywiad z przywódczynią birmańskiej opozycji Aung San Suu Kyi. Jest także autorem wywiadów m.in. z więzionym w Egipcie dziennikarzem stacji Al-Jazeera Peterem Greste oraz Garim Kasparowem.
Relacjonował również pomarańczową rewolucję na Ukrainie (2004 r.), ogłoszenie niepodległości przez Kosowo, a także późniejsze wydarzenia na Bałkanach i konflikt zbrojny pomiędzy Gruzją i Rosją (2008 r.). Był specjalnym wysłannikiem Polskiego Radia na czas kampanii wyborczej i wyborów prezydenckich w Stanach Zjednoczonych w 2008, do Kongresu USA w 2010, kampanii wyborczej i wyborów prezydenckich w Stanach Zjednoczonych w 2012 oraz do Nowego Jorku na 10. rocznicę zamachów na World Trade Center w 2011. Relacjonował też przejście huraganu Sandy w Nowym Jorku w listopadzie 2012.
Jako korespondent zagraniczny relacjonował również papieskie pielgrzymki w Polsce (1999, 2002, 2006 r.), w Niemczech (2005 r.), w USA (2008 r.), w Izraelu (2009) oraz w Czechach (2009 r.), jak również śmierć i pogrzeb papieża Jana Pawła II, konklawe 2005 i beatyfikację Jana Pawła II. Był wysłannikiem Polskiego Radia relacjonującym zakończenie pontyfikatu Benedykta XVI oraz konklawe 2013 zakończonego wyborem papieża Franciszka. Relacjonował także przebieg szczytu klimatycznego ONZ w Kopenhadze w grudniu 2009, w grudniu 2010 r. kryzys finansowy w Irlandii, a w lipcu 2015 r. kryzys finansowy w Grecji.
10 kwietnia 2010 był jednym z 13 dziennikarzy, którzy lecieli w delegacji z prezydentem RP Lechem Kaczyńskim do Smoleńska. Dzień przed wylotem podjęto decyzję, że dziennikarze towarzyszący prezydentowi polecą do Smoleńska samolotem Jak-40, a nie jak zazwyczaj, samolotem Tu-154M. Powodem była zbyt duża liczba chętnych na wylot z prezydentem.
Był współautorem specjalnego wydania Lata z Radiem z bazy w Ghazni w Afganistanie, poświęconego polskim żołnierzom. Audycja pt. „Operacja Foka” była pierwszym takim przedsięwzięciem w historii polskiej radiofonii.
Stypendysta International Visitor Leadership Program rządu Stanów Zjednoczonych. W 2005 otrzymał nagrodę Kolegium Szkół Wyższych Krakowa, a w 2006 nagrodę Parlamentu Studentów RP za publikacje dotyczące środowiska uniwersyteckiego. W 2002 zagrał rolę dziennikarza w spektaklu Teatru Polskiego Radia „Britney” w reż. Wojciecha Markiewicza u boku Edwarda Linde-Lubaszenki oraz Ewy Kolasińskiej. Jest też miłośnikiem latania i samolotów.

</doc>
<doc id="894257" url="https://pl.wikipedia.org/wiki?curid=894257" title="Dąbrowa-Kolonia">
Dąbrowa-Kolonia



</doc>
<doc id="894266" url="https://pl.wikipedia.org/wiki?curid=894266" title="Thomas Jonathan Burrill">
Thomas Jonathan Burrill

Thomas Jonathan Burrill (ur. 25 kwietnia 1839, zm. 14 kwietnia 1916) - amerykański botanik, który jako pierwszy odkrył bakteryjne podłoże wielu chorób roślin.
Urodzony w Pittsfield (Massachusetts), ukończył Illinois State University w 1865. W 1868 został wybrany na stanowisko profesora botaniki i ogrodnictwa w University of Illinois i pozostał tam do końca swojej kariery.

</doc>
<doc id="894267" url="https://pl.wikipedia.org/wiki?curid=894267" title="Muzeum Ziemi Sochaczewskiej i Pola Bitwy nad Bzurą">
Muzeum Ziemi Sochaczewskiej i Pola Bitwy nad Bzurą

Muzeum Ziemi Sochaczewskiej i Pola Bitwy nad Bzurą – mieści się w klasycystycznym budynku ratusza w Sochaczewie z lat 30. XIX w. Podczas kampanii wrześniowej 1939 w ratuszu mieścił się punkt dowodzenia obroną miasta. W budynku ratusza siedziba muzeum znajduje się od 1977 roku.
W 1977 roku otrzymało status muzeum państwowego, aktualnie jest samorządową jednostką kultury powołaną przez Burmistrza Miasta Sochaczewa. Gromadzenie eksponatów prowadzone było z inicjatywy Stowarzyszenia Miłośników Ziemi Sochaczewskiej w Sochaczewie już od początku lat 70 i Macieja Wojewody - dyrektora muzeum od chwili powstania do marca 2015 roku. Od kwietnia 2015 roku nowym dyrektorem muzeum został Paweł Rozdżestwieński. Funkcję tą pełnił do września 2021 roku. Od 29 kwietnia 2022 roku dyrektorem jest dr Michał Górny.
Wystawy.
Wystawy stałe:
Wystawy plenerowe:
Wystawy czasowe przedstawiają zbiory związane z tematyką regionalną, religijną, sztuką ludową i inne.

</doc>
<doc id="894271" url="https://pl.wikipedia.org/wiki?curid=894271" title="Domosławice">
Domosławice

Domosławice – wieś w Polsce położona w województwie małopolskim, w powiecie brzeskim, w gminie Czchów.
Prywatna wieś szlachecka "Domasławice", własność kasztelanowej krakowskiej Anny z Sieniawskich Jordanowej, położona była w 1595 roku w powiecie sądeckim województwa krakowskiego. W latach 1975–1998 miejscowość administracyjnie należała do województwa tarnowskiego.
Położenie miejscowości.
Domosławice znajdują się na Pogórzu Wiśnickiem, w dolinie Dunajca, na północny wschód od Czchowa. Przez Domosławice biegnie droga wojewódzka nr 980.
Nazwa.
Nazwę miejscowości w zlatynizowanej staropolskiej formie "Domaslowycze" wymienia w latach (1470–1480) Jan Długosz w księdze "Liber beneficiorum dioecesis Cracoviensis".
Historia.
Pierwsze wzmianki o wsi w dokumentach datowane są na ok. 1460 rok. Należała wtedy do parafii w odległym o 3 km Melsztynie. Jan Długosz jako właściciela wsi podaje w 1470 roku Spytka Melstyna herbu Leliwa.
W 1630 roku, z fundacji Zygmunta Aleksandra Tarły w Domosławicach zbudowano kaplicę dla obrazu Matki Boskiej z Dzieciątkiem (pochodzącego z XVI w., w typie Madonny Częstochowskiej). Obraz wkrótce zasłynął łaskami, a Domosławice stały się lokalnym ośrodkiem pielgrzymkowym.
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="894272" url="https://pl.wikipedia.org/wiki?curid=894272" title="Lamdre">
Lamdre

Lamdre (tyb. Lam „Ścieżka”, Dre „Rezultat”) – „Ścieżka i jej Owoc”, kompletny i unikatowy system teorii i praktyk kultywowany w szkole sakja, związany z Tantrami Jogi Najwyższej, obejmujący wszystkie poziomy w ścieżce do oświecenia w buddyzmie tybetańskim. Lamdre opiera się na przekazie Buddy związanym z tantrą Hewadżra i naukach hinduskiego mahasiddhy Wirupa. System ten został wprowadzony do Tybetu przez mistrza Drogmi Lotsawa i utrzymuje się po dziś dzień dzięki dwóm liniom przekazu: tsogshe, zwanym przekazem ogólnym oraz lobshe, zwanym przekazem szczególnym.
11 „wspaniałości” systemu Lamdre:
Źródło: "„LAMDRE. DAWN OF ENLIGHTENMENT”" LAMA CHOEDAK YUTHOK, GORUM PUBLICATIONS, AUSTRALIA, 1997

</doc>
<doc id="894283" url="https://pl.wikipedia.org/wiki?curid=894283" title="Herb Sochaczewa">
Herb Sochaczewa

Herb Sochaczewa – jeden z symboli miasta Sochaczew w postaci herbu.
Wygląd i symbolika.
Herb przedstawia w srebrnym polu tarczy wzoru hiszpańskiego czerwony zamek o dwóch blankowanych wieżach. Każda wieża posiada dwa czarne okna łukowe w układzie jedno nad drugim. Przed basztami znajduje się czerwony, blankowany, ceglany mur. Poniżej muru falują błękitne wody. Pomiędzy wieżami jest kolejny, nieco wyższy czerwony, blankowany i ceglany mur, zza którego wyłania się postać rycerza w szarej zbroi z podniesionym do góry mieczem w prawej ręce.
Herb odwołuje się do dawnej historii Sochaczewa i akcentuje jego średniowieczny rodowód. Budowlą obronną jest zamek książąt mazowieckich, którego ruiny znajdują się na Górze Zamkowej w centrum miasta. Rycerz w pozie bojowej przypomina wielokrotne walki i potyczki, których miasto było świadkiem na przestrzeni wieków. Błękitne wody obmywające wody zamku są symbolem Bzury, która ongiś miała swoje koryto bliżej Góry Zamkowej i była zasadniczym powodem ulokowania zamku na jednej z platform na skarpie bzurzanej. Herb ten jest najstarszym znanym herbem miasta, występującym już na pieczęciach w średniowieczu.
Historia.
Sochaczew, podobnie jak 148 miast w guberni warszawskiej otrzymał nowy herb w 1847 roku (nie zatwierdzony przez komisję rządową). Wyglądał on w następujący sposób: na czerwonym tle była biała, okrągła baszta z bramą i blankami. Ponad basztą był wizerunek białego orła (połowa), poniżej zielona murawa. 
W 1915 roku odrzucono dotychczas używane pieczęcie i sięgnięto do archiwów w poszukiwaniu bardziej odpowiednich. Wówczas przyjęto wersję herbu miasta stworzoną w 1847 roku i używano jej do końca II wojny światowej. Od tego czasu w użyciu jest najstarsza, XV-wieczna wersja herbu Sochaczewa.

</doc>
<doc id="894284" url="https://pl.wikipedia.org/wiki?curid=894284" title="Osbornictis piscivora">
Osbornictis piscivora



</doc>
<doc id="894288" url="https://pl.wikipedia.org/wiki?curid=894288" title="Klasyfikacja Biblioteczno-Bibliograficzna">
Klasyfikacja Biblioteczno-Bibliograficzna

Klasyfikacja Biblioteczno-Bibliograficzna (BBK) – powstała w latach 60. w ZSRR opracowana przez pracowników największych bibliotek radzieckich. Jako kryterium systematyzacji wiedzy zastosowano marksistowsko-leninowską koncepcję nauk. Pierwsze pełne wydanie klasyfikacji ukazało się w latach 1960-1968 w 30 tomach, dla małych bibliotek publicznych, naukowych czy dziecięcych, wydawano wersje skrócone klasyfikacji.
BBK dzieli całość wiedzy na trzy grupy: przyroda – społeczeństwo – myśl, dodając do każdej z nich nauki o niej. Schemat działów głównych został ukształtowany w taki sposób:
Działy II. stopnia oznaczone są symbolami cyfrowymi, np.:
BBK ma również szeroko rozbudowany system poddziałów wspólnych, które określają formy dokumentów, terytorium, język lub pojęcia etniczne, chronologię dokumentów, pojęć wspólnych dla danej nauki.
BBK dopuszcza posługiwanie się dwukropkiem dla połączenia dwóch symboli głównych (tworząc w ten sposób symbol rozwinięty). Wszystkie działy są opatrzone indeksami przedmiotowymi.
Klasyfikacja BBK po niezbędnej adaptacji oprócz ZSRR stosowana była również w części bibliotek bułgarskich, wietnamskich, NRD, czechosłowackich, ale i polskich.
Prace nad aktualizacją tablic i możliwością zastosowania ich w systemach wyszukiwawczych prowadzone były w Oddziale Biblioteczno-bibliograficznej Klasyfikacji w Bibliotece im. Lenina.

</doc>
<doc id="894294" url="https://pl.wikipedia.org/wiki?curid=894294" title="Dicearch z Mesyny">
Dicearch z Mesyny



</doc>
<doc id="894297" url="https://pl.wikipedia.org/wiki?curid=894297" title="Bonifacy Witkowski">
Bonifacy Witkowski

Gabriel Bonifacy Witkowski (ur. 24 marca 1800 w Płocku, zm. 16 września 1840 w Warszawie) – architekt.
Życiorys.
Szkołę średnią ukończył w Płocku. Był absolwentem Wydziału Sztuk Pięknych Uniwersytetu Warszawskiego, na który zapisał się 11 listopada 1818 (numer albumu 839).
Od 8 stycznia 1820 roku pracował jako konduktor na budowlach Komisji Rządowej Wyznań Religii i Oświecenia Publicznego. Od 3 października 1821 pracował jako adiunkt budowniczy Komisji Województwa Mazowieckiego. Od 12 lutego 1822 był intendentem domów rządowych. 27 lutego 1827 objął stanowisko budowniczego w Królestwie Polskim, a w latach 1829-37 był budowniczym województwa mazowieckiego. Na Mazowszu i w regionie łódzkim zasłynął jako autor licznych ratuszy m.in. w Łodzi, Kutnie, Łowiczu, Sochaczewie, Rawie Mazowieckiej, Skierniewicach, Górze Kalwarii.
Ożeniony z Marianną Apollonią Boretti (1804-1870), córką, budowniczego i architekta warszawskiego, Włocha Józefa Borettiego. Miał z nią ośmioro dzieci, spośród których sześcioro zmarło za życia ojca

</doc>
<doc id="894301" url="https://pl.wikipedia.org/wiki?curid=894301" title="Ectoprocta">
Ectoprocta



</doc>
<doc id="894303" url="https://pl.wikipedia.org/wiki?curid=894303" title="Osiedle Jazdów w Warszawie">
Osiedle Jazdów w Warszawie

Osiedle Jazdów – kolonia parterowych drewnianych domków fińskich znajdująca się na tyłach parku Ujazdowskiego w Warszawie.
Zespół 90 domków powstał w 1945 roku jako pierwsze osiedle mieszkaniowe w powojennej Warszawie.
Historia.
Lekkie, składane drewniane domki wchodzące w skład kolonii pochodziły z reparacji wojennych, jakie Finlandia była zmuszona zapłacić po II wojnie światowej na rzecz Związku Radzieckiego. Były częścią pierwszego pakietu pomocowego Związku Radzieckiego dla zniszczonego miasta. W marcu 1945 Warszawa otrzymała w darze 407 domków z 503 mieszkaniami i 1280 izbami. Montaż domków rozpoczął się 24 marca 1945.
Liczące 90 domków fińskich osiedle zostało zbudowane z przeznaczeniem na mieszkania dla pracowników Biura Odbudowy Stolicy (BOS). Powstało na skarpie wiślanej na terenie zniszczonego w 1944 roku Szpitala Ujazdowskiego, między kompleksem Sejmu, parkiem i Zamkiem Ujazdowskim. Ostatecznie BOS przyznano 40 z 90 domków, a pozostałe przydzielono pracownikom Społecznego Przedsiębiorstwa Budowlanego. Domki przekazano lokatorom na początku sierpnia 1945 roku. Na osiedlu zamieszkali m.in. Adolf Ciborowski, Alfred Funkiewicz, Maciej Nowicki i Zygmunt Skibniewski.
Na osiedlu ustawiono dwa typy domków. Mniejsze miały 72 m² i trzy izby, a większe − 80 m² powierzchni i cztery izby. W każdym domu pod podłogą znajdowała się mała piwnica oraz niewielki strych. Doprowadzono do nich elektryczność, a wodę mieszkańcy czerpali z osiedlowej studni. Później w dawnej kostnicy Szpitala Ujazdowskiego uruchomiono łaźnię z prysznicami i wannami.
W kwietniu 2017 układ urbanistyczny Osiedla Jazdów ujęto w gminnej ewidencji zabytków (ID: SRO34340). Indywidualnie chronione są budynki przy ul. Jazdów 5A (model Metsäkoto, od kwietnia 2018, ID: SRO34715), Jazdów 8 (model Metsäkoto, od maja 2019, ID: SRO34723) i Jazdów 10 (model Päiväkoto, od kwietnia 2018, ID: SRO34731).

</doc>
<doc id="894305" url="https://pl.wikipedia.org/wiki?curid=894305" title="Kolonie Fenicji">
Kolonie Fenicji



</doc>
<doc id="894307" url="https://pl.wikipedia.org/wiki?curid=894307" title="Podział administracyjny Filipin">
Podział administracyjny Filipin

Filipiny dzielą się na 18 regionów, a te z kolei na 82 prowincje. Regiony geograficznie pogrupowane są w 3 grupy wysp:

</doc>
<doc id="894308" url="https://pl.wikipedia.org/wiki?curid=894308" title="Nicholas Cage">
Nicholas Cage



</doc>
<doc id="894314" url="https://pl.wikipedia.org/wiki?curid=894314" title="Helenopol (powiat kościański)">
Helenopol (powiat kościański)

Helenopol – osada w Polsce położona w województwie wielkopolskim, w powiecie kościańskim, w gminie Czempiń.
W okresie Wielkiego Księstwa Poznańskiego (1815-1848) miejscowość wzmiankowana jako folwark Helenopol należała do wsi mniejszych w ówczesnym pruskim powiecie Kosten rejencji poznańskiej. Helenopol należał do okręgu czempińskiego tego powiatu i stanowił część prywatnego majątku Borowo, którego właścicielem był wówczas Mizerski. Według spisu urzędowego z 1837 roku folwark Helenopol liczył 8 mieszkańców, którzy zamieszkiwali jeden dym (domostwo).
W latach 1975–1998 miejscowość administracyjnie należała do województwa poznańskiego.
Zobacz też: Helenopol

</doc>
<doc id="894315" url="https://pl.wikipedia.org/wiki?curid=894315" title="Maruszkowo">
Maruszkowo

Maruszkowo – osada w Polsce położona w województwie wielkopolskim, w powiecie kościańskim, w gminie Czempiń, przy drodze z Piotrowa Pierwszego do Modrza.
W latach 1975–1998 miejscowość administracyjnie należała do województwa poznańskiego.

</doc>
<doc id="894319" url="https://pl.wikipedia.org/wiki?curid=894319" title="Roszkowo (powiat kościański)">
Roszkowo (powiat kościański)

Roszkowo – osada w Polsce położona w województwie wielkopolskim, w powiecie kościańskim, w gminie Czempiń.
W okresie Wielkiego Księstwa Poznańskiego (1815-1848) miejscowość wzmiankowana jako Roszkowo należała do wsi mniejszych w ówczesnym pruskim powiecie Kosten rejencji poznańskiej. Roszkowo należało do okręgu czempińskiego tego powiatu i stanowiło część majątku Zadory, którego właścicielem był wówczas (1846) Żółtowski. Według spisu urzędowego z 1837 roku Roszkowo liczyło 46 mieszkańców, którzy zamieszkiwali 5 dymów (domostw).
W latach 1975–1998 miejscowość administracyjnie należała do województwa poznańskiego.
Zobacz też: Roszkowo

</doc>
<doc id="894323" url="https://pl.wikipedia.org/wiki?curid=894323" title="Opad średni w zlewni">
Opad średni w zlewni

Opad średni w zlewni – "średnia wysokość opadów" – "opad średni na terenie zlewni" – jest to taka wysokość opadu, która powstałaby przy założeniu równomiernego rozkładu opadu na danym obszarze jaki sumarycznie wystąpił. Opad średni można wyznaczyć dla określonego przedziału czasowego (roczny, miesięczny, itp.).
Metody określenia:

</doc>
<doc id="894324" url="https://pl.wikipedia.org/wiki?curid=894324" title="Bractwo Tarasowców">
Bractwo Tarasowców

Bractwo Tarasowców - ukraińska tajna organizacja, założona w 1891 (niektóre źródła podają rok 1892) na grobie Tarasa Szewczenki w Kaniowie.
Założycielami była grupa ukraińskich studentów - Borys Hrinczenko, Iwan Łypa, Mykoła Michnowśkyj, Witalij Borowyk, Mykoła Worony i inni.
Główne idee organizacji zostały ogłoszone w "Deklaracji wiary młodych Ukraińców" i opublikowane w lwowskiej gazecie "Prawda" w kwietniu 1893.
Jako główne zadanie Bractwo stawiało walkę o ukraińskie wyzwolenie narodowe i zdobycie pełnej autonomii dla wszystkich narodów zniewolonych w Imperium Rosyjskim. Domagało się również rozszerzenia nauki języka ukraińskiego w szkołach, oraz wprowadzenia go do urzędów i instytucji państwowych. 
"Tarasowcy" rozwinęli szeroką działalność propagandową wśród studentów, młodzieży szkolnej, chłopów i robotników.
Do lata 1893 ich głównym ośrodkiem działania był Charków, ale po aresztowaniu znacznej części uczestników, zarząd przeniesiono do Kijowa. Większymi ośrodkami działania "Tarasowców" były również Odessa, Połtawa i Dubno.
Głównymi działaczami Bractwa byli: W. Borżkowśkyj, M. Dmytrijew, W. Samijłenko, M. Kononenko, Mychajło Kociubynski, Wołodymyr Stepanenko, B. Tymczenko, O. Czerniachiwśkyj, W. Szemet.
Bractwo Tarasowców działało do 1898. Pod wpływem idei Bractwa utworzono w 1897 Ogólnoukraińską Bezpartyjną Organizację Demokratyczną (ZUBDO), a w 1900 Rewolucyjną Partię Ukrainy (RUP).

</doc>
<doc id="894327" url="https://pl.wikipedia.org/wiki?curid=894327" title="Krzywa hipsometryczna">
Krzywa hipsometryczna

Krzywa hipsometryczna to wykres określający dla konkretnego obszaru zależność wysokości terenu i powierzchni tego obszaru:
Krzywa hipsometryczna jest malejąca, ze wzrostem powierzchni terenu maleje wysokość terenu.
W hydrologii krzywą hipsometryczną sporządza się dla zlewni różnych rzędów i stosuje przy obliczaniu opadu średniego.

</doc>
<doc id="894330" url="https://pl.wikipedia.org/wiki?curid=894330" title="Języki nachsko-dagestańskie">
Języki nachsko-dagestańskie



</doc>
<doc id="894331" url="https://pl.wikipedia.org/wiki?curid=894331" title="Pakkios">
Pakkios

Pakkios (Πάκκιος), Pakkios Antiochos (Πάκκιος Ἀντίοχος) – lekarz z I wieku, prawdopodobnie uczeń Filonidesa z Katany, żyjący prawdopodobnie w Rzymie. 
Zdobył wielki majątek dzięki sprzedaży leków swojego wynalazku, których recepturę trzymał w głębokiej tajemnicy. Receptury te zostawił w testamencie cesarzowi Tyberiuszowi, który chcąc nadać im tak szeroki obieg jak to tylko możliwe, nakazał umieścić ich kopie w każdej bibliotece publicznej. Historię tę przedstawiają Skryboniusz Largus ["De compos. medicam." c. 23], Marcellus Empiricus ["De medicam." c. 20]. Niektóre jego receptury podaje Galen, Skryboniusz Largus, Marcellus Empiricus i Aetius. 

</doc>
<doc id="894333" url="https://pl.wikipedia.org/wiki?curid=894333" title="Borki (powiat hajnowski)">
Borki (powiat hajnowski)

Borki – zniesiona nazwa kolonii w Polsce położona w województwie podlaskim, w powiecie hajnowskim, w gminie Czeremcha.
W miejscu kolonii jest las.
Wierni kościoła rzymskokatolickiego należą do parafii Najświętszej Maryi Panny Królowej Polski w Czeremsze.
Historia.
W okresie międzywojennym Borki znajdowały się w powiecie brzeskim województwa poleskiego II Rzeczypospolitej, w gminie Połowce, a od 1928 w gminie Wysokie Litewskie. 1 sierpnia 1944 włączone do nowej Klukowicze w powiecie bielskim w województwie białostockim, utworzonej z przypadłych Polsce fragmentów przedwojennego Polesia. Według pisma Wydziału Powiatowego w Bielsku Podlaskim do Urzędu Wojewódzkiego (Wydziału Samorządowego) w Białymstoku z 23 lipca 1945 Borki stanowiły gromadę w gminie Klukowicze o powierzchni 113 ha. Ostatecznie gromadę Borki zlikwidowno w 1947 roku.
W latach 1975–1998 miejscowość administracyjnie należała do województwa białostockiego.
Nazwa miejscowości została zniesiona z 2022 r.

</doc>
<doc id="894334" url="https://pl.wikipedia.org/wiki?curid=894334" title="Chlewiszcze (powiat hajnowski)">
Chlewiszcze (powiat hajnowski)

Chlewiszcze – kolonia wsi Stawiszcze w Polsce położona w województwie podlaskim, w powiecie hajnowskim, w gminie Czeremcha.
Chlewiszcze stanowi zachodnią część wsi Chlewiszcze, przedzieloną granicą państwową po II wojnie światowej. Obecnie stanowi wschodnią część wsi Stawiszcze.
W latach 1975–1998 miejscowość administracyjnie należała do województwa białostockiego.
Prawosławni mieszkańcy kolonii należą do parafii Opieki Matki Bożej w Zubaczach.

</doc>
<doc id="894336" url="https://pl.wikipedia.org/wiki?curid=894336" title="Wykres przyrostu powierzchni zlewni">
Wykres przyrostu powierzchni zlewni

Wykres przyrostu powierzchni zlewni – wykres określający przyrost powierzchni zlewni na długości zlewni (cieku):
Krzywa przyrostu powierzchni zlewni jest rosnąca, a w miejscach dopływów następuje skok – tzn. do powierzchni zlewni recypienta dodaje się powierzchnię zlewni dopływu.
Powierzchnię zlewni dla różnych, wybranych przekrojów rzek polskich można znaleźć m.in. w publikacjach:

</doc>
<doc id="894338" url="https://pl.wikipedia.org/wiki?curid=894338" title="Derhawka">
Derhawka

Derhawka – część wsi Połowce w Polsce położona w województwie podlaskim, w powiecie hajnowskim, w gminie Czeremcha.
Miejscowość wchodzi w skład sołectwa Połowce.
W latach 1975–1998 miejscowość administracyjnie należała do województwa białostockiego.

</doc>
<doc id="894339" url="https://pl.wikipedia.org/wiki?curid=894339" title="Gajki">
Gajki



</doc>
<doc id="894343" url="https://pl.wikipedia.org/wiki?curid=894343" title="Gajki (województwo podlaskie)">
Gajki (województwo podlaskie)

Gajki – kolonia wsi Pohulanka w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.
Prawosławni mieszkańcy osady należą do parafii św. Barbary w Kuzawie, a wierni kościoła rzymskokatolickiego do parafii Najświętszej Maryi Panny Królowej Polski w Czeremsze.

</doc>
<doc id="894344" url="https://pl.wikipedia.org/wiki?curid=894344" title="Aemilius Pacensis">
Aemilius Pacensis

Aemilius Pacensis (zm. 69) – trybun kohort miejskich ("cohortes urbanae") za czasów Nerona i jeden ważniejszych dowódców wojskowych w roku czterech cesarzy.
Życiorys.
Aemilius Pacensis za czasów Nerona pełnił służbę dowódcy "cohortes urbanae", jednak wkrótce po jego śmierci, w styczniu 69 został pozbawiony tego urzędu przez Galbę, który najwyraźniej nie ufał urzędnikom swojego poprzednika i uważał ich za nielojalnych. Jednocześnie z Pacensisem zwolnił także obu dowódców pretorian (Antoniusza Taurusa i Lucjusza Antoniusza Nazona) oraz dowódcę straży nocnej Juliusza Fronto.
Po wkroczeniu Othona do Rzymu ten przywrócił Pacensisowi urząd, a wkrótce uczynił go jednym z dowódców nowo powołanego przez siebie legionu mającego wyruszyć przeciwko wojskom Witeliusza na północ Italii, a być może także wkroczyć do Galii. Ekspedycja wyruszyła z Rzymu 10 lutego, jednak wkrótce z niewiadomych przyczyn legioniści uwięzili Pacensisa, a Antonius Novellus, drugi z dowódców wyprawy, został odsunięty na boczny tor. Kenneth Wellesley, autor monografii na temat roku trzech cesarzy przypuszcza, że uwięzienie mogło mieć związek z rywalizacją pomiędzy trzema dowódcami wyprawy, którą ewidentnie wygrał Titus Svedius Clemens. Ostatecznie wojska Othona zostały pokonane 14 kwietnia niedaleko Bedriacum, a sam cesarz popełnił samobójstwo.
Po wkroczeniu wojsk Witeliusza do Rzymu większość wojsk wiernych zmarłemu Othonowi złożyła broń, próbę oporu stawili jedynie nieliczni zawodowi żołnierze, wśród nich Aemilius Pacensis. Z relacji Publiusza Korneliusza Tacyta wiemy, że zginął w ataku wojsk Witeliusza na ostatnią niepodporządkowaną część miasta, Wzgórze Kapitolińskie, w grudniu 69 roku.
Tacyt wymienia go kilkukrotnie, pisząc ("Hist", I, 20, 87, II, 12, III 73):

</doc>
<doc id="894345" url="https://pl.wikipedia.org/wiki?curid=894345" title="Dekanat Szczecin-Pomorzany">
Dekanat Szczecin-Pomorzany

Dekanat Szczecin-Pomorzany – jeden z siedmiu dekanatów w Szczecinie należący do archidiecezji szczecińsko-kamieńskiej.

</doc>
<doc id="894349" url="https://pl.wikipedia.org/wiki?curid=894349" title="Różanka (Róża Wielka)">
Różanka (Róża Wielka)

Różanka – część wsi Róża Wielka w Polsce, położona w województwie wielkopolskim, w powiecie pilskim, w gminie Szydłowo. 
W latach 1975-1998 Różanka administracyjnie należała do województwa pilskiego.

</doc>
<doc id="894350" url="https://pl.wikipedia.org/wiki?curid=894350" title="Konik (województwo podlaskie)">
Konik (województwo podlaskie)

Konik – część wsi Połowce w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.

</doc>
<doc id="894353" url="https://pl.wikipedia.org/wiki?curid=894353" title="Opalowanka">
Opalowanka

Opalowanka – część wsi Połowce w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.

</doc>
<doc id="894354" url="https://pl.wikipedia.org/wiki?curid=894354" title="Osyp">
Osyp

Osyp – część wsi Berezyszcze w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.

</doc>
<doc id="894358" url="https://pl.wikipedia.org/wiki?curid=894358" title="Piszczatka">
Piszczatka



</doc>
<doc id="894361" url="https://pl.wikipedia.org/wiki?curid=894361" title="Piszczatka (powiat hajnowski)">
Piszczatka (powiat hajnowski)

Piszczatka – zniesiona nazwa kolonii w Polsce położona w województwie podlaskim, w powiecie hajnowskim, w gminie Czeremcha.
W miejscu kolonii brak zabudowy.
Dawna kolonia wsi Piszczatka Połowiecka, od 1944 w ZSRR (obecnie na Białorusi).
Nazwa miejscowości została zniesiona z 2022 r.
W latach 1975–1998 miejscowość administracyjnie należała do województwa białostockiego.

</doc>
<doc id="894362" url="https://pl.wikipedia.org/wiki?curid=894362" title="Oleg Łosiew">
Oleg Łosiew

Oleg Władimirowicz Łosiew (ros.: Олег Владимирович Лосев) (ur. 10 maja 1903 w Twerze, zm. 22 stycznia 1942 w Leningradzie) – radziecki naukowiec i wynalazca. Jako pierwszy opisał zasadę działania diody elektroluminescencyjnej.
W 1919 rozpoczął próby udoskonalenia detektora kryształkowego.
Rozgłos i sławę przyniosło mu zbudowanie w 1922 r. krystadyny – pierwszego wzmacniacza półprzewodnikowego.
W 1923 r. zaobserwował świecenie detektora kryształkowego z kryształem karborundu, odkrywając elektroluminescencję.
Zmarł z głodu 22 stycznia 1942 w czasie oblężenia Leningradu.

</doc>
<doc id="894364" url="https://pl.wikipedia.org/wiki?curid=894364" title="Podorabie">
Podorabie

Podorabie – część wsi Wólka Terechowska w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.

</doc>
<doc id="894367" url="https://pl.wikipedia.org/wiki?curid=894367" title="Iluminacja (oświetlenie)">
Iluminacja (oświetlenie)

Iluminacja – określenie oświetlenia obiektów architektonicznych, mającego na celu uczynienie ich widocznych nocą, wyeksponowanie, tworzenie nastroju oraz pokazanie istotnych detali.
Dotyczy zarówno zewnętrznych części budynków, jak i wnętrz np. obiektów sakralnych. Do iluminacji obiektów stosuje się specjalne oprawy oświetleniowe i źródła światła. Najczęściej stosowane są lampy metalohalogenkowe o różnych barwach a czasem również lampy sodowe oraz diody LED. Niekiedy stosuje się dynamiczne iluminacje zmieniające barwę lub natężenie oświetlenia. Przy projektowaniu iluminacji stosuje się programy komputerowe pozwalające na wizualizację obiektu i dobór odpowiednich opraw, źródeł światła i ich mocy jeszcze przed przystąpieniem do montażu lub przed wybudowaniem obiektu.

</doc>
<doc id="894368" url="https://pl.wikipedia.org/wiki?curid=894368" title="Dekanat Szczecin-Słoneczne">
Dekanat Szczecin-Słoneczne

Dekanat Szczecin-Słoneczne – jeden z siedmiu dekanatów w Szczecinie należący do archidiecezji szczecińsko-kamieńskiej.

</doc>
<doc id="894372" url="https://pl.wikipedia.org/wiki?curid=894372" title="Pistolet Cobra Freedom">
Pistolet Cobra Freedom

Cobra Freedom (Cobra FS) – współczesny, amerykański pistolet samopowtarzalny kalibru 7,65 lub 9 mm. Przeznaczony do skrytego przenoszenia i samoobrony.
Opis.
Cobra Freedom jest bronią samopowtarzalną. Zasada działania automatyki oparta o odrzut zamka swobodnego. Bezpiecznik nastawny znajduje się na lewej stronie szkieletu.
Cobra Freedom jest zasilana ze wymiennego, jednorzędowego magazynka pudełkowego o pojemności 8 (7,65 mm) lub 7 (9 mm) naboi, umieszczonego w chwycie. Zatrzask magazynka znajduje się u spodu chwytu.
Lufa gwintowana.
Przyrządy celownicze mechaniczne, stałe (muszka i szczerbinka). Pistolet Cobra Freedom jest wykonany ze stali. Okładki chwytu z tworzywa sztucznego.

</doc>
<doc id="894379" url="https://pl.wikipedia.org/wiki?curid=894379" title="Annie Jennings">
Annie Jennings

Annie Jennings, z domu Thomas (ur. 12 listopada 1884 w Walii, zm. 20 listopada 1999) − Brytyjka, znana z długowieczności.
Była z zawodu nauczycielką, pracowała w szkołach w dystrykcie Chesterfield. Z małżeństwa z duchownym i misjonarzem, który zmarł w latach 40., nie miała dzieci. Korzystając z pomocy opiekunów, do końca życia mieszkała we własnym domu w Wingerworth. Pozostawała aktywna do późnej starości, dopiero w wieku 109 lat rezygując z udziału w niedzielnych nabożeństwach, ale nie z uwagi na wiek, lecz w proteście przeciwko wyświęcaniu kobiet. Około rok później utraciła sprawność po złamaniu nogi. Uchodziła za osobę samotną, niechętnie przyjmowała zainteresowanie mediów związane z jej długowiecznością. 
Jennings zalicza się do nielicznej grupy ludzi, którzy dożyli 115 lat. Według stanu na kwiecień 2007, zgodnie z badaniami "Księgi rekordów Guinnessa" i Gerontology Research Group, wiek ten osiągnęło jedynie 23 osób w historii, z czego kilka przypadków budzi poważne wątpliwości. Annie Jennings była chronologicznie trzynastą osobą, która obchodziła 115. rocznicę urodzin.
Pod koniec życia była najstarszą mieszkanką Wielkiej Brytanii (od śmierci Lucy Askew 9 grudnia 1997), ale nie doczekała się tytułu najstarszego człowieka na świecie – starsza od niej, i to o przeszło cztery lata, była Amerykanka Sarah Knauss, która zmarła miesiąc po Jennings. Eva Morris, która została najstarszą żyjącą osobą w Wielkiej Brytanii po Jennings, osiągnęła status światowej seniorki, chociaż zmarła przed ukończeniem 115 lat. Przypadek podobny do Jennings spotkał również rekordzistkę długowieczności w Wielkiej Brytanii, Charlotte Hughes, która dożyła 115 lat i 228 dni (zmarła w 1993), ale w tym samym czasie żyła starsza od niej Francuzka Jeanne Calment, znana z absolutnego udokumentowanego rekordu długości życia ludzkiego (przeszło 122 lata). 
Należy pamiętać, że wykazy najstarszych osób mogą być obciążone licznymi brakami – obejmują jedynie te osoby, których datę urodzenia udało się w wiarygodny sposób potwierdzić (niezależnie od wspomnianych wyżej wątpliwości, które budzą niektóre przypadki długowieczności).

</doc>
<doc id="894380" url="https://pl.wikipedia.org/wiki?curid=894380" title="Karol I Dobry">
Karol I Dobry

Karol I Dobry (ur. 1080-1086, zm. 2 marca 1127) – hrabia Flandrii, błogosławiony Kościoła katolickiego.
Życiorys.
Karol urodził się ok. 1083 roku, jako syn Kanuta IV Świętego, króla Danii i Adelajdy, córki hrabiego Roberta I.
Ojciec Karola został zamordowany w 1086 r. Po tym wydarzeniu, Karol wraz z matką, uciekli z Danii i udali się do Flandrii. Następne lata Karol spędził na dworze swojego dziadka Roberta I i wuja Roberta II. W 1092 r. jego matka wyjechała do południowej Italii, gdzie poślubiła księcia Apulii, Rogera Borsę. W 1096 r. Karol towarzyszył swojemu wujowi podczas I krucjaty. Po powrocie brał udział w walkach z Anglikami. W 1111 r. zmarł Robert II i nowym hrabią został jego syn, a cioteczny brat Karola, Baldwin VII Hapkin. Karol, wiele lat odeń starszy, stał się jednym z jego najbliższych doradców. Baldwin odwdzięczył mu się aranżując w 1118 r. jego małżeństwo z Małgorzatą de Clermont, córką hrabiego Renalda II de Clermont i Adeli de Vermandois.
We wrześniu 1118 Baldwin VII został ciężko ranny podczas wojny z królem Anglii Henrykiem I, popierając sprawę pretendenta, Wilhelma Clito. Baldwin nie posiadający własnych dzieci wyznaczył Karola jako swojego następcę. W 1119 r. zmarł z ran odniesionych w bitwie. Karol został hrabią, ale temu wyborowi sprzeciwiła się wdowa po Robercie II, Klemencja Burgundzka, która poparła innego krewniaka swojego zmarłego syna, Wilhelma z Ypres. Karol przezwyciężył jednak wszystkie przeszkody i utwierdził swoją władzę nad Flandrią.
Karol po objęciu władzy nad Flandrią wycofał się z popierania sprawy Wilhelma Clito. Nie poparł go także podczas jego drugiej rebelii w 1123 r. Karol rządził swoim hrabstwem w sposób pokojowy. Zyskał szacunek i popularność dzięki swojej uprzejmości i szczodrości względem ubogich. Podczas klęski głodu w latach 1126-1127 osobiście nadzorował dystrybucję chleba. Przeciwdziałał również ukrywaniu zboża i sprzedawaniu go później po zawyżonych cenach. Te działania spowodowały, że ludzie zamieszani w ten proceder zdecydowali się zamordować Karola, co nastąpiło 2 marca 1127 r. w kościele św. Donatiana w Brugii.
Po śmierci Karola hrabią Flandrii został Wilhelm Clito.
Kult.
Zabójstwo popularnego hrabiego potraktowano jako wielki skandal. Rychło Karol zaczął być czczony jako święty i męczennik. W 1883 r. został beatyfikowany przez papieża Leona XIII.
Wspomnienie liturgiczne w Kościele katolickim obchodzone jest 2 marca.
W ikonografii bł. Karol przedstawiany jest w stroju królewskim. Atrybutem jego jest korona.

</doc>
<doc id="894384" url="https://pl.wikipedia.org/wiki?curid=894384" title="Klasyfikacja dwukropkowa">
Klasyfikacja dwukropkowa

Klasyfikacja Dwukropkowa (KD, ) – klasyfikacja piśmiennictwa opracowana przez Shiyali Ramamritę Ranganathana, wykładowcę matematyki na Uniwersytecie w Madrasie (później profesora katedry księgoznawstwa w Delhi), któremu w 1924 r. powierzono zadanie reorganizacji zbiorów biblioteki tej uczelni. Pierwsza wersja KD została opublikowana w 1933 r. Nazwa tej klasyfikacji pochodzi od dwukropka, będącego jedynym elementem łączącym symbole w pierwszej wersji klasyfikacji. KD jest pierwszą klasyfikacją fasetową (o strukturze polihierarchicznej), która stała się wzorem dla współcześnie najbardziej rozpowszechnionego modelu hierarchicznej organizacji słownictwa wykorzystywanego do wyszukiwania informacji. Klasy szczegółowe (tzw. izolaty, czyli pojęcia składające się na tematy dokumentów) zorganizowane są w niej wg dwóch kryteriów: przynależności do określonej dziedziny lub dyscypliny (podział dyscyplinarny) i przynależności do określonej kategorii pojęciowej (podział kategorialny). 
Działy.
Podział dyscyplinarny KD w kolejnych jej wersjach był rozbudowywany. W pierwszej wersji klasyfikacji obejmował 33 klasy główne, w drugiej, wydanej w latach 50. XX w. składał się z 42 działów, W ostatnim, siódmym wydaniu tablic KD z 1987 r. schemat podziału dyscyplinarnego klasyfikacji został rozbudowany do 108 tzw. klas podstawowych i 10 tzw. klas uogólnionych. Klasy podziału dyscyplinarnego ułożone są według ewolucyjnej koncepcji wiedzy, od nauk przyrodniczych począwszy, a skończywszy na naukach społecznych i oznaczone cyframi arabskimi, literami alfabetu łacińskiego oraz wybranymi literami alfabetu greckiego. Schemat działów głównych w ostatniej wersji tablic KD obejmował następujące klasy:
a Bibliografia
k Encyklopedie ogólne
m Czasopisma ogólne
p Materiały konferencyjne
w Biografie
z Generalia
1 Wiedza ogólnie
2 Bibliotekoznawstwo
3 Księgoznawstwo
4 Komunikacja masowa (Medioznawstwo)
8 Zarządzanie 
A Nauki ścisłe i przyrodnicze
B Matematyka
C Fizyka
D Nauki techniczne
E Chemia
F Technologia chemiczna
G Biologia
H Geologia
I Botanika
J Nauki rolnicze
K Zoologia
L Medycyna
M Nauki stosowane
Δ Spirytualizm i mistycyzm
N Sztuka
O Literatura
P Język
Q Religia
R Filozofia
S Psychologia
T Edukacja
U Geografia
V Historia
W Nauki polityczne
X Ekonomia
Y Socjologia
Z Prawo
B*Z Nauki matematyczne i fizyczne
G*Z Nauki o życiu
K*Z Nauki o zwierzętach
L*Z Nauki medyczne
MZ*Z Humanistyka i nauki społeczne
MZ*ZZ Humanistyka
S*Z Nauki behawioralne
T*Z Nauki społeczne
Kategorie i fasety.
Podział kategorialny w KD obejmuje pięć tzw. kategorii podstawowych (ang. "Fundamental Categories"):
Izolaty należące do tej samej kategorii wyodrębnionej w ramach tej samej klasy dziedzinowej tworzą tzw. fasety (podkategorie), np. w klasie D (Nauki techniczne) w kategorii P (Indywiduum) wyodrębniona jest faseta 5 Transport - pojazdy, obejmująca pojęcia odpowiadające różnym typom pojazdów poruszających się w różnych środowiskach, np. 51 Pojazdy lądowe, 5153 Wagony kolejowe, 52 Pojazdy wodne, 521 Łodzie, 523 Statki parowe. 
Klasyfikacja Dwukropkowa wymaga od opracowującego szczegółowej analizy treści dokumentów, tzw. analizy fasetowo-fazowej. Technika tworzenia symboli powoduje, że KD jest bardziej skomplikowana od innych klasyfikacji. Poza bibliotekami indyjskimi, korzystają z tej klasyfikacji niektóre orientalistyczne biblioteki angielskie. Po śmierci twórcy rozwojem KD zajmuje się Ośrodek Badań i Szkolenia w zakresie Dokumentacji ("Documentation Research and Training Center") w Bangalore.

</doc>
<doc id="894388" url="https://pl.wikipedia.org/wiki?curid=894388" title="P-93">
P-93



</doc>
<doc id="894390" url="https://pl.wikipedia.org/wiki?curid=894390" title="Pohulanka (województwo podlaskie)">
Pohulanka (województwo podlaskie)

Pohulanka – wieś w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Czeremsze.

</doc>
<doc id="894393" url="https://pl.wikipedia.org/wiki?curid=894393" title="Repiszcza">
Repiszcza

Repiszcza – część wsi Wólka Terechowska w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.

</doc>
<doc id="894394" url="https://pl.wikipedia.org/wiki?curid=894394" title="Ukraińska Partia Rewolucyjna">
Ukraińska Partia Rewolucyjna

Ukraińska Partia Rewolucyjna (ukr. "Революційна українська партія", RUP) — pierwsza ukraińska partia polityczna na terytorium Imperium Rosyjskiego, założona na Naddnieprzu.
Historia.
RUP powstała 11 lutego 1900 w Charkowie jako podziemna organizacja polityczna. Założycielami byli charkowscy studenci: Dmytro Antonowycz, M. Rusow, Ł. Manijewycz, B. Kamińskyj, O. Kowałenko, P. Andrijewskyj, J. Collard, D. Poznanskyj.
Pierwszy program organizacji, w którym głoszono ideę politycznej niezależności Ukrainy, napisał Mykoła Michnowśkyj, został on wydany we Lwowie pod nazwą "Samostijna Ukraina". Nie było w nim mowy o problemach społeczno-ekonomicznych. Spowodowało to krytykę „skrzydła socjalistycznego”. Zarząd RUP wystąpił z krytyką programu Michnowskiego i uchwalił własny program. Oprócz silnych akcentów socjaldemokratycznych, hasło niepodległej Ukrainy zamieniono na żądanie narodowo-terytorialnej autonomii w obrębie Imperium Rosyjskiego.
Z kolei odejście od idei niepodległościowych przyśpieszyło odejście z RUP nacjonalistów-radykałów, którzy w 1902 utworzyli Ukraińską Partię Ludową.
W 1902 RUP składał się z 6 komitetów: w Kijowie, Charkowie, Czernihowie, Połtawie, Dubnie oraz komitetu Czarnomorskiego (inaczej kubańskiego).
Prawie jednocześnie z partii odeszli narodnicy z Mykytą Szapowałem i M. Zalizniakiem, którzy przyłączyli się do eserów. Z odejściem niepodległościowców RUP już w 1903 zaczęła nabierać charakteru socjaldemokratycznego.
Podczas zjazdu w grudniu 1902 przewodniczącym Komitetu Centralnego obrano J. Holicyńskiego, w skład KC weszli również W. Kozynenko i Dmytro Antonowycz. Do Zagranicznego Komitetu z siedzibą we Lwowie weszli przybyli tutaj w 1903 Wołodymyr Wynnyczenko i Dmytro Antonowycz. Od 1903 faktycznym szefem partii został Mykoła Porsz.
W styczniu 1904 z RUP wyodrębniła się Ukraińska Partia Socjalistyczna na czele z B. Jaroszewskim, która wstąpiła doń w czerwcu 1903.
W sierpniu 1904 J. Holicynskyj brał udział w Kongresie Socjalistycznej Międzynarodówki w Amsterdamie, początkowo jako przedstawiciel RUP, a następnie ze względu na opór rosyjskiej delegacji, jako członek delegacji rosyjskiej (SDRP).
Podczas I Zjazdu RUP, rozpoczętego pod koniec 1904, doszło do rozłamu w szeregach partii. Mniejszość – grupa M. Mełenewskiego i O. Skoropisa-Jołtuchowskiego, połączyła się w styczniu 1905 z rosyjskimi socjal-demokratami, i działała jako frakcja "Związek Ukraiński" w obrębie RSDRP do 1913.
Większość, pod przewodnictwem Mykoły Porsza, Symona Petlury i B. Sodowskiego dalej działała jako RUP, i na II Zjeździe w grudniu 1905 przyjęła nazwę Ukraińska Socjaldemokratyczna Partia Robotnicza (USDRD).
Na początku swojej działalności RUP skłaniała się do stosowania terroru i zbrojnych wystąpień przecie reżimowi carskiemu i wielkim właścicielom ziemskim, potem skupił się na organizacji strajków rolnych wśród chłopstwa Połtawszczyzny i Charkowszczyzny w 1902 i na akcji propagandowej wśród ludności chłopskiej i miejskiego proletariatu. RUP współpracował z innymi nieukraińskimi partiami socjalistycznymi na Ukrainie – żydowskim Bundem, rosyjską RSDRP, polską PPS, rosyjskimi eserowcami.
Członkowie RUP kierowali wieloma ukraińskimi partiami lewicowymi – USDRP, SWU, instytucjami URL, byli także aktywni w literaturze i nauce.
W RUP działali: Wołodymyr Doroszenko, A. Żuk, A. Nedełko-Żuk, M. Tkaczenko, Andrij Liwycki, Mykoła Liwycki, B. Matiuszenko, M. Matiuszenko-Hożenko, Wołodymyr Czechiwśkyj, N. Hrinczenko, K. Bezkrownyj, K. Holicynska, P. Kaniwiec, J. Michura, Ł. Jurkewycz, I. Rotar, Ł. Krat, W. Mazurenko, N. Romanowycz-Tkaczenko, M. Woronyj, M. Trockyj, Mykyta Szapował.

</doc>
<doc id="894396" url="https://pl.wikipedia.org/wiki?curid=894396" title="Sielakiewicz">
Sielakiewicz

Sielakiewicz – uroczysko-dawna miejscowość w Polsce położona w województwie podlaskim, w powiecie hajnowskim, w gminie Czeremcha.
Nazwa figurowała w rozporządzaniu o miejscowościach jako część wsi Berezyszcze, nazwa zniesiona w 2015 roku.
W latach 1975–1998 miejscowość administracyjnie należała do województwa białostockiego.

</doc>
<doc id="894398" url="https://pl.wikipedia.org/wiki?curid=894398" title="Turowszczyzna (Polska)">
Turowszczyzna (Polska)

Turowszczyzna – przysiółek wsi Bobrówka w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.

</doc>
<doc id="894400" url="https://pl.wikipedia.org/wiki?curid=894400" title="Umaswati">
Umaswati

Umaswati (ok. I-III w n.e.) – dżinijski mnich zaliczany do odłamu śwetambara. Napisał w sanskrycie najstarszy traktat o nauce dżinijskiej "Tattwarthadhigamasutra" ("Sutry dotyczące poznania sensu prawd"). Dzieło jego uznane jest zarówno przez digambarów jak i śwetambarów.

</doc>
<doc id="894403" url="https://pl.wikipedia.org/wiki?curid=894403" title="Płytnica (powiat pilski)">
Płytnica (powiat pilski)

Płytnica – mała osada kolejowa przy stacji kolejowej Płytnica położona w województwie wielkopolskim, w powiecie pilskim, w gminie Szydłowo.
W oficjalnych dokumentach pojawiają się też inne nazwy tej miejscowości: Płytnica Stacja PKP oraz Stacja PKP Płytnica.
Miejscowość wchodzi w skład sołectwa Krępsko.
W latach 1975–1998 miejscowość administracyjnie należała do województwa pilskiego.

</doc>
<doc id="894408" url="https://pl.wikipedia.org/wiki?curid=894408" title="Dekanat Szczecin-Żelechowa">
Dekanat Szczecin-Żelechowa

Dekanat Szczecin-Żelechowo – jeden z siedmiu dekanatów w Szczecinie należący do archidiecezji szczecińsko-kamieńskiej.

</doc>
<doc id="894412" url="https://pl.wikipedia.org/wiki?curid=894412" title="Klęśnik">
Klęśnik

Klęśnik – kolonia w Polsce położona w województwie wielkopolskim, w powiecie pilskim, w gminie Szydłowo. Miejscowość wchodzi w skład sołectwa Skrzatusz.
W latach 1975–1998 miejscowość administracyjnie należała do województwa pilskiego.

</doc>
<doc id="894413" url="https://pl.wikipedia.org/wiki?curid=894413" title="Płytnica">
Płytnica

Trzy miejscowości w Polsce:
Rzeka:
Stacja kolejowa:

</doc>
<doc id="894414" url="https://pl.wikipedia.org/wiki?curid=894414" title="Ivans Klementjevs">
Ivans Klementjevs

Ivans Klementjevs (ros. Иван Ильич Клементьев, "Iwan Iljicz Klemientjew"; ur. 18 listopada 1960 w Rydze) – łotewski kanadyjkarz pochodzenia rosyjskiego, jeden z najlepszych zawodników w historii kajakarstwa. Po zakończeniu zawodniczej kariery trener i polityk. W latach 2006–2022 poseł na Sejm.
Mistrz olimpijski (1988), 7-krotny mistrz świata. W rywalizacji międzynarodowej reprezentował ZSRR (do 1991), Polskę (1994) i Łotwę (1992–1993 i od 1995). Był zawodnikiem Zawiszy Bydgoszcz.
Kariera polityczna.
W 2006, 2010 i 2011 uzyskiwał mandat posła do Sejmu z ramienia Centrum Zgody. Jest przewodniczącym Łotewsko-Polskiej Grupy Parlamentarnej.

</doc>
<doc id="894416" url="https://pl.wikipedia.org/wiki?curid=894416" title="Ivan Klementiev">
Ivan Klementiev



</doc>
<doc id="894419" url="https://pl.wikipedia.org/wiki?curid=894419" title="Pilot TV">
Pilot TV

Pilot TV – polska stacja telewizyjna, która rozpoczęła nadawanie 10 lutego 2003 jako część dużego projektu medialnego Pilot Media w której wchodził portal internetowy oraz tygodnik z programem telewizyjnym "Pilot Telewizyjny", choć 6 lutego 2003 rozpoczęło emisję testową.
Problemy kanału Pilot TV zaczęły się pod koniec 2004 roku, kiedy oglądalność zaczęła spadać, a szefostwo stacji popadło w tarapaty finansowe. Kanał zaprzestał emisji w kwietniu 2005 roku, po śmierci Jana Pawła II, i już nie wznowił normalnej emisji. Od początku pomysł przeniesiony rodem z USA na telewizję o programie telewizyjnym nie miał zbyt dobrych rokowań. Mimo to szefowie spółki Pilot Media zdołali przekonać amerykański fundusz emerytalny na wyłożenie pieniędzy. Po zakończeniu działalności stacji pozostało mnóstwo niespłaconych długów zarówno wobec firm jak i osób prywatnych.
TV Pilot w 2004 roku została sprzedana spółce MNI S.A., do której należy m.in. telewizja iTV. Po stwierdzeniu nierentowności kanału, zaprzestano jego dalszej emisji.
Program był emitowany 24 godziny na dobę, emitowane były głównie rozrywka i kultura oraz wiadomości.
Program telewizyjny TV Pilot obecnie jest dodatkiem do łódzkiej gazety lokalnej - Expressu Ilustrowanego.

</doc>
<doc id="894421" url="https://pl.wikipedia.org/wiki?curid=894421" title="Kristopher Schau">
Kristopher Schau

Kristopher Hugh Martin Schau (ur. 12 sierpnia 1970 w Oslo w Norwegii) – norweski muzyk, konferansjer, showman i satyryk. Najbardziej znany z programów radiowych "XL" i "Karate" z NRK P3, "Et Norge I Krig" oraz "Kvegpels" a także serii telewizyjnej "Team Antonsen", "Oppgang B", "XLTV" i "TvTv".
Udzielał się w wielu zespołach muzycznych, takich jak "Gartnerlosjen", Hurra Torpedo, "Kåper Gjete", "Sinsen", "Reidar Roses Orkester", "Datsun" i The Cumshots.
Silnie związany z branżą muzyczną, filmową i telewizyjną.
Zespoły muzyczne.
Brał także udział w projektach:

</doc>
<doc id="894424" url="https://pl.wikipedia.org/wiki?curid=894424" title="Dekanat Banie">
Dekanat Banie

Dekanat Banie – jeden z dekanatów należący do archidiecezji szczecińsko-kamieńskiej. Funkcję dziekana pełni ks. mgr Robert Gołębiowski.

</doc>
<doc id="894429" url="https://pl.wikipedia.org/wiki?curid=894429" title="Sieć zarządzania telekomunikacją">
Sieć zarządzania telekomunikacją

Zarządzanie siecią telekomunikacyjną () – zestaw funkcji i protokołów do ich realizacji, zdefiniowanych przez ITU-T, w celu zarządzania sieciami telekomunikacyjnymi i usługami świadczonymi przez nie. TMN zakłada współpracę różnych systemów operacyjnych i różnych sieci telekomunikacyjnych.
TMN definiuje zbiór punktów styku interfejsów, dla elementów, które wykonują funkcje komunikacyjne (jak np. centrala telefoniczna), i do których mogą mieć dostęp takie elementy jak stacje robocze zarządzania monitorujące pracę i sterujące tymi elementami. Standardowe styki zarządzania pozwalają na tworzenie sieci telekomunikacyjnej z elementów pochodzących od różnych dostawców, ale jednolicie zarządzanej.
Ramy TMN obejmują cztery warstwy funkcjonalne zarządzania telekomunikacją:
Element sieci zawiera funkcję agenta, który przekształca fizyczne parametry urządzenia do postaci możliwej do wykorzystania w TMN.
TMN jest zdefiniowana w zaleceniach ITU-T serii M.3000, ale opiera się na specyfikacjach zarządzania zdefiniowanych przez model OSI, zawartych w zaleceniach ITU-T serii X.700. Seria zaleceń ITU-T M.3000 zawiera następujące dokumenty:

</doc>
<doc id="894430" url="https://pl.wikipedia.org/wiki?curid=894430" title="Krater uderzeniowy w Zatoce Chesapeake">
Krater uderzeniowy w Zatoce Chesapeake



</doc>
<doc id="894435" url="https://pl.wikipedia.org/wiki?curid=894435" title="Dekanat Barlinek">
Dekanat Barlinek

Dekanat Barlinek − jeden z dekanatów należący do archidiecezji szczecińsko-kamieńskiej.

</doc>
<doc id="894436" url="https://pl.wikipedia.org/wiki?curid=894436" title="Ivans Klementievs">
Ivans Klementievs



</doc>
<doc id="894439" url="https://pl.wikipedia.org/wiki?curid=894439" title="Wieża czołgowa">
Wieża czołgowa



</doc>
<doc id="894444" url="https://pl.wikipedia.org/wiki?curid=894444" title="Dekanat Cedynia">
Dekanat Cedynia

Dekanat Cedynia − jeden z dekanatów należący do archidiecezji szczecińsko-kamieńskiej.

</doc>
<doc id="894446" url="https://pl.wikipedia.org/wiki?curid=894446" title="Krater Boltysz">
Krater Boltysz



</doc>
<doc id="894450" url="https://pl.wikipedia.org/wiki?curid=894450" title="Teatr Muzyczny w Poznaniu">
Teatr Muzyczny w Poznaniu

Teatr Muzyczny w Poznaniu – teatr działający nieprzerwanie od 1956 roku (do 1973 roku działający pod nazwą "Operetka Poznańska". W jego repertuarze znajdują się znane hity z broadwayowskich scen oraz tytuły autorskie. W ofercie programowej poznańskiego Teatru Muzycznego widnieją między innymi takie spektakle jak "Jekyll &amp; Hyde", "Evita", "Zakonnica w przebraniu", "Rodzina Addamsów", "Kombinat, Virtuoso" czy "Irena". 
Historia.
Czasy Operetki Poznańskiej.
Teatr Muzyczny w Poznaniu, działający początkowo pod nazwą Państwowa Operetka Poznańska, rozpoczął działalność w 1956 premierą spektaklu Pála Ábraháma "Wiktoria i jej huzar" (20 maja 1956). Z powodu trudności w znalezieniu przestrzeni odpowiadającej potrzebom profesjonalnego teatru w zniszczonym przez wojnę Poznaniu, Operetkę ulokowano w siedzibie Ligi Przyjaciół Żołnierza przy ulicy Niezłomnych.
Zbigniew Szczerbowski, inicjator jej utworzenia, a zarazem główny reżyser pierwszego spektaklu, po przygotowaniu inauguracyjnej premiery zakończył z współpracę z Operetką. W tym krótkim czasie zdążył jednak skompletować cały zespół artystyczny. Jego zaproszenie przyjęli soliści, których nazwiska uchodziły za znaczące w świecie polskiej operetki: Izabela Ferency, Irena Schulz-Kruk, Ludmiła Szwabowicz, Erika Wosińska, Jerzy Golfert, Janusz Golc. Oprócz znanych artystów do pracy zaangażowano również uczniów i studentów szkół muzycznych oraz śpiewaków tancerzy i amatorów. 
Pierwszym dyrektorem Operetki był Jan Teresiński. Po Janie Teresińskim operetką kierowali: Zygmunt Wojciechowski i Henryk Duczmal. Wojciechowski, bogaty w doświadczenie zdobyte podczas pracy w Teatrze Wielkim, budował renomę Operetki: angażował sprawdzonych scenografów, rozbudowywał zespół solistów. Przez pierwsze cztery lata działalności Operetki Poznańskiej w repertuarze dominowały operetki klasyczne: "Wiktoria i jej huzar" i "Bal w Savoyu" Pála Abraháma, "Wesoła wdówka" i "Kraina uśmiechu" Ferenca Lehára, "Hrabina Marica" Imre Kálmána oraz "Życie paryskie" Jacques’a Offenbacha.
Za dyrekcji Henryka Duczmala podjęta została jedna z najistotniejszych decyzji, przez wiele lat wpływająca na kształt Operetki Poznańskiej – w charakterze dyrektora artystycznego zatrudniono Stanisława Renza, który po ustąpieniu Henryka Duczmala, skupił w swoich rękach także funkcję dyrektora. Renz zapoznawał widzów z ówczesnymi nowinkami ze świata, czyli musicalami, między innymi "Can Can" Cole Portera i "My Fair Lady" Fredericka Loewego. Szybko na afiszu zaczęły pojawiać się jego własne dzieła: "Eksportowa żona, Skrzydlaty kochanek" czy najgłośniejsze – "Dziękuję ci, Ewo". Tadeusz Świtała napisał, że "za czasów Renza „rozpoczął się triumfalny okres stawania się poznańskiego teatru operetkowego trwający jedenaście sezonów. [Renz] położył na szalę wszystko co posiadał: dobry warsztat kompozytorski, znakomite przygotowanie teoretyczne, młodość, zapał". W 1965 r. Stanisław Renz zaangażował Janinę Guttnerównę.
Od Poznańskiej Operetki do Teatru Muzycznego.
Z końcem sezonu 1972/73 rolę dyrektora przejął Henryk Olszewski – aktor i reżyser. Najbardziej cenionym przez niego gatunkiem była komedia muzyczna, naturalnym zatem wyborem okazała się zmiana nazwy Poznańskiej Operetki na Teatr Muzyczny.
Zmiany kierunku artystycznego Operetki następowały wraz ze zmianami na stanowisku jej dyrektora, a oferowany widzowi program oscylował między operetką klasyczną i musicalem a teatrem dramatycznym. Lata 1980–1984 to czas piastowania funkcji dyrektora przez Andrzeja Wizę i jednocześnie kolejna zmiana koncepcji zarządzania. Dyrektor pragnął, by na scenie zagościły spektakle rodzimych twórców. Wystawiano "Zamek na Czorsztynie" Karola Kurpińskiego, "Myszkę" Jacka Szczygła (musical, w reżyserii i Henryka Drygalskiego oparty na lokalnym folklorze).
Do uwspółcześnienia repertuaru dążył, sprawujący rolę dyrektora w latach 1984–1989 Włodzimierz Krzyżanowski. Ogromnym powodzeniem cieszył się musical "Targ na dziewczęta" Victora Jacobiego czy "Madame Sans-Gene" z muzyką Stefana KIsielewskiego, w reżyserii Bogusławy Czosnowskiej.
Daniel Kustosik, dyrektor w latach 1989–2012, dążył do równowagi pomiędzy klasyką operetkową ("Wesoła wdówka", "Carewicz", "Zemsta nietoperza"), musicalem ("Hello, Dolly!", "My Fair Lady", "Skrzypek na dachu", "Phantom") i repertuarem nietypowym dla teatru muzycznego (farsy: "Nagłe zastępstwo", "Nie teraz, kochanie", "Okno na parlament" oraz dramat: "Kto się boi Wirginii Woolf"). W repertuarze pojawiły się także bajki muzyczne i spektakle baletowe dla dzieci.
W 2013 roku dyrekcję Teatru przejął Przemysław Kieliszewski – doktor nauk humanistycznych, prawnik z wykształceniem muzycznym. Na swoją pierwszą premierę – z uwagi na predyspozycje zespołu – wybrał klasyczną operetkę Jaquesa Offenbacha "Orfeusz w piekle". Za pulpitem dyrygenckim stanął znakomity interpretator muzyki współczesnej – Marek Moś, twórca orkiestry AUKSO. Kolejną propozycją Teatru była opera dziecięcia "Myszki i wojna, czyli o dzielnym Albercie i żółtym serze" z muzyką nowojorskiego kompozytora Davida Chesky’ego.
W stronę musicalu i spektakli muzycznych.
10 października 2014 roku Teatr zaprezentował sławny broadwayowski musical "Jekyll &amp; Hyde" z muzyką Franka Wildhorna. Na scenie obok poznańskich artystów stanęła plejada znakomitych aktorów musicalowych wyłonionych w castingu, z Damianem Aleksandrem i Januszem Krucińskim na czele. Spektakl wyreżyserował Sebastian Gonciarz, choreografię opracowała Paulina Andrzejewska, scenografia była dziełem Mariusza Napierały, a za pulpitem dyrygenckim stanął Piotr Deptuch. Premiera zebrała znakomite recenzje, w których podkreślano, że teatr wkroczył na nową drogę artystyczną i zaczął konkurować z najlepszymi w Polsce scenami musicalowym . Znakomicie został przyjęty również "Akompaniator," kameralna, „słodko-gorzka” komedia Anny Burzyńskiej w reżyserii Grzegorza Chrapkiewicza, z kreacjami Lucyny Winkel oraz Wiesława Paprzyckiego.
Rok 2015 otworzyła premiera musicalu "Hello, Dolly!" z Grażyną Brodzińską w roli tytułowej, rewia przebojów "Nie ma jak lata 20., lata 30." oraz spektakl "Dookoła karuzeli", "czyli dziecko potrafi" Krzysztofa Deszczyńskiego, propozycja edukacyjna dla najmłodszych widzów. Piosenki z tego spektaklu utrwalono na płycie CD. 
26 września odbyła się premiera głośnego musicalu Andrew Lloyda Webbera "Evita", w nowej, kameralnej aranżacji. Była to pierwsza w Polsce realizacja dzieła w tej formie. Spektakl przygotowała ta sama ekipa realizatorska, co "Jekylla &amp; Hyde’a", a dyrygujący premierą Piotr Deptuch objął stanowisko zastępcy dyrektora do spraw artystycznych. Rolę tytułową kreowały Oksana Hamerska, Anna Lasota i Marta Wiejak.
60-lecie działalności teatru.
Rok 2016 zbiegł się z jubileuszem 60-lecia działalności teatru. Rozpoczęła go kameralna premiera cyklu pieśni Maury'ego Yestona "December songs", wystawianych jako "Opowieści zimowe" w aranżacji Jakuba Kraszewskiego. Wystąpiła w niej Edyta Krzemień, a całość została wydana na płycie CD. 
16 kwietnia na poznańskim stadionie miejskim, zespół zaprezentował rock operę Andrew Lloyd Webbera "Jesus Christ Superstar". Widowisko przygotowany specjalnie na rocznicę 1050-lecia Chrztu Polski oklaskiwało 26 tysięcy widzów. W rolach głównych wystąpili: Marek Piekarczyk (Jezus), Janusz Kruciński (Judasz), Anna Lasota (Maria Magdalena), oraz Tomasz Steciuk (Piłat). 
Propozycją dla miłośników operetki była "Księżniczka czardasza", zinterpretowana przez reżysera Grzegorza Chrapkiewicza i choreografa Jarosława Stańka w nowoczesnej formie. Niewątpliwą dominantą roku 2016 stała się premiera musicalu "Zakonnica w przebraniu" w reżyserii Jacka Mikołajczyka i z choreografią Eweliny Adamskiej-Porczyk, z muzyką Alana Menkena. Kreacje stworzyły w nim Olga Szomańska, Karolina Trębacz oraz Dagmara Rybak.
Najnowsze premiery.
Lata 2017–2018 w historii Teatru zapisały się wieloma koncertami musicalowymi oraz czterema premierami: 
Marek Chojnacki wyreżyserował komedię "Beznudna wyspa" z Wiesławem Paprzyckim w roli głównej.
W kwietniu 2019 roku najmłodsi widzowie po raz pierwszy obejrzeli "Koziołka Matołka i zagadkę ratuszowej wieży". Pokazano także słynną komedię "Kwartet" Ronalda Harwooda z Lucyną Winkel-Sobczak, Wiesławem Paprzyckim, Jarosławem Patyckim oraz występującą gościnnie Danielą Popławską. We wrześniu odbyła się polska premiera musicalu "Pippin" w reżyserii Jerzego Jana Połońskiego.
2020 rok to premiera "Księgi dżungli" na podstawie powieści Rudyarda Kiplinga, a także polsko-amerykańską produkcję musicalową "Virtuoso" o Ignacym Janie Paderewskim. Szerokim echem odbiła się premiera spektaklu muzycznego "Kombinat" w reżyserii Wojciecha Kościelniaka z niezapomnianymi tekstami i muzyką Grzegorza Ciechowskiego i zespołu Republika.
Najnowszym spektaklem w repertuarze teatru jest "Irena", muzyczna opowieść o Irenie Sendlerowej, Sprawiedliwej Wśród Narodów Świata. Spektakl wyreżyserował Brian Kite, dziekan Wydziału Teatru, Tańca i Telewizji UCLA, choreografię przygotowała Dana Solimando, mająca na swoim koncie współpracę przy wielu broadwayowskich produkcjach. Libretto napisali Piotr Piwowarczyk i Mary Skinner. Muzykę do tego dramatu skomponował Włodek Pawlik, jedyny polski zdobywca nagrody Grammy, a autorem piosenek jest Mark Campbell, laureat nagród Pulitzera i Grammy. 
Nowa siedziba Teatru Muzycznego w Poznaniu.
Obecną siedzibą teatru jest budynek Domu Żołnierza przy ul. Niezłomnych w centrum Poznania, w sąsiedztwie Starego Browaru oraz hotelu Novotel.
Trwają prace nad nową siedzibą Teatru Muzycznego, a jej otwarcie planowane jest na 2026 rok. Budynek zostanie wzniesiony na działce u zbiegu ul. Św. Marcin i Skośnej, w sąsiedztwie Akademii Muzycznej, i będzie największym i najnowocześniejszym obiektem tego typu w Polsce. Jego projekt wykonała firma Atelier Loegler Architekci, dbając o nawiązanie do otaczającej zabudowy oraz o kształt bryły wpisującej się w panoramę dzielnicy śródmiejskiej.
Główna widownia będzie miała 1200 miejsc, co sprawia, że będzie to największy teatr muzyczny w Polsce. Dodatkowo powstanie sala kameralna na około 300 miejsc oraz przestrzeń dla 150-200 osób w restauracji i sali bankietowej. Cały obiekt ma być nie tylko nowoczesny i funkcjonalny, ale także przyjazny mieszkańcom miasta, także tym z niepełnosprawnościami. Ponadto budynek ma być zasilany zieloną energią dzięki farmie fotowoltaicznej dedykowanej nowej siedzibie, która powstanie na terenie powiatu poznańskiego we współpracy z Eneą, która jest mecenasem teatru.

</doc>
<doc id="894451" url="https://pl.wikipedia.org/wiki?curid=894451" title="Dekanat Chojna">
Dekanat Chojna

Dekanat Chojna – jeden z dekanatów należący do archidiecezji szczecińsko-kamieńskiej.

</doc>
<doc id="894452" url="https://pl.wikipedia.org/wiki?curid=894452" title="Pistolet Cobra Raven">
Pistolet Cobra Raven

Cobra Raven (Cobra CA) – współczesny, amerykański pistolet samopowtarzalny kalibru 7,65 lub 9 mm. Przeznaczony do skrytego przenoszenia i samoobrony.
Opis.
Cobra Raven jest bronią samopowtarzalną. Zasada działania automatyki oparta o odrzut zamka swobodnego. Bezpiecznik nastawny znajduje się na obu stronach szkieletu.
Cobra Raven jest zasilana ze wymiennego, jednorzędowego magazynka pudełkowego o pojemności 6 (7,65 mm) lub 5 (9 mm) naboi, umieszczonego w chwycie. Zatrzask magazynka znajduje się u spodu chwytu.
Lufa gwintowana.
Przyrządy celownicze mechaniczne, stałe (muszka i szczerbinka). Pistolet Cobra Raven jest wykonany ze stali. Okładki chwytu z tworzywa sztucznego lub drewniane.

</doc>
<doc id="894454" url="https://pl.wikipedia.org/wiki?curid=894454" title="Komisja Tymczasowa Skonfederowanych Stronnictw Niepodległościowych">
Komisja Tymczasowa Skonfederowanych Stronnictw Niepodległościowych

Komisja Tymczasowa Skonfederowanych Stronnictw Niepodległościowych (KTSSN), od 30 listopada 1913 Komisja Skonfederowanych Stronnictw Niepodległościowych (KSSN) – porozumienie polskich partii politycznych, działających w Galicji i Królestwie Polskim, zawarte 10 listopada 1912 w Wiedniu.
W jej skład weszły: Polska Partia Socjalistyczna, Polska Partia Socjalno-Demokratyczna Galicji i Śląska Cieszyńskiego, Stronnictwo Postępowo-Demokratyczne, Związek Patriotów, Związek Chłopski, Narodowy Związek Chłopski, Polskie Stronnictwo Ludowe (po 1913 PSL Lewica), Narodowy Związek Robotniczy (do maja 1914), Związek Niepodległości (do maja 1914 jako Organizacja Niepodległościowa Inteligencji), Liga Kobiet Pogotowia Wojennego.
Celem jej powołania była koordynacja działań niepodległościowych w oparciu o Austro-Węgry, w obliczu spodziewanego wybuchu wojny światowej. W razie podjęcia walki zbrojnej komisja miała wyłonić z siebie rząd narodowy, który miał objąć władzę na terytorium Królestwa Polskiego, wyzwolonym spod okupacji rosyjskiej. 1 grudnia 1912, w obliczu wybuchu I wojny bałkańskiej KTSSN mianowała Józefa Piłsudskiego komendantem sił wojskowych. Utworzono Wydział Wojskowy KTSSN, któremu podporządkował się Polski Skarb Wojskowy i Związek Strzelecki „Strzelec” i Polskie Drużyny Strzeleckie. Głównymi działaczami KSSN byli: Józef Piłsudski, Ignacy Daszyński, Witold Jodko-Narkiewicz, Władysław Sikorski, Walery Sławek, Hipolit Śliwiński, Leon Wasilewski, Marian Kukiel, Feliks Młynarski, Michał Sokolnicki.
W maju 1914 z KSSN wystąpiła część tworzących ją ugrupowań wywodząca się z nurtu narodowego (NZR, NZCh i ZN) oraz ich organizacja zbrojna - Polskie Drużyny Strzeleckie. Swoje wsparcie finansowe wycofał także amerykański Związek Narodowy Polski działający w Ameryce Północnej. 
6 sierpnia 1914 roku KSSN przyjęła do wiadomości odezwę Komendanta Głównego Wojsk Polskich Józefa Piłsudskiego o jego podporządkowaniu Rządowi Narodowemu, który powstał w Warszawie.
KSSN przestała istnieć z chwilą powołania Naczelnego Komitetu Narodowego 16 sierpnia 1914.

</doc>
<doc id="894456" url="https://pl.wikipedia.org/wiki?curid=894456" title="IMEJ">
IMEJ



</doc>
<doc id="894457" url="https://pl.wikipedia.org/wiki?curid=894457" title="Kaplice różańcowe w Bardzie">
Kaplice różańcowe w Bardzie

Kaplice różańcowe w Bardzie – zespół kaplic poświęconych życiu i męce Jezusa Chrystusa, znajdujących się przy drodze prowadzącej z Barda na górę Różańcową, położoną na północny wschód od Barda.
Położenie.
Kaplice leżą przy drodze wytyczonej na planie czworoboku położonego na wierzchołku, południowym i zachodnim stoku góry Różańcowej, w północno-wschodniej części Barda, na wysokości do 380 m n.p.m.
Historia.
W latach 1902–1904 ówczesny przeor klasztoru redemptorystów Xawery Franz wykupił z rąk prywatnych właścicieli dość znaczny obszar (łatwo dostępny nawet dla ludzi starszych i chorych) i razem inż. drogowym Pawła Kastnerem wytyczył tam alejkę o szerokości 5 m i długości 1740 m, obsadzając ją lipami i klonami. Prace rozpoczęte w 1905 roku trwały aż do roku 1936, w ich trakcie zdarzały się przerwy i trudności, wynikające np. z I wojny światowej. Projekt kilku pierwszych kaplic wykonał znany niemiecki architekt Ludwig Schneider, twórca wielu kościołów na terenie Dolnego i Górnego Śląska. 
W latach 1904–1913 wybudowano następujące kaplice: 
W okresie międzywojennym wybudowano następujące kaplice:
Wtedy też wykonano grupę rzeźbiarską ustawioną w otwartej przestrzeni – Ukrzyżowanie. Z powodu wybuchu II wojny światowej nie dokończono w całości programu kaplic różańcowych, brakuje jeszcze trzech: Nawiedzenia, Wniebowstąpienia Pana Jezusa i Wniebowzięcia NMP. 
Każda kaplica utrzymana jest w innym stylu, posiadają one cechy neoromańskie, neogotyckie i neobarokowe, a umieszczone w nich drewniane rzeźby są prawie naturalnej wielkości.

</doc>
<doc id="894458" url="https://pl.wikipedia.org/wiki?curid=894458" title="Paches">
Paches

Paches (Πάχης) (V w. p.n.e.) – dowódca ateński w czasie wojny peloponeskiej, syn bliżej nieznanego Epikurosa, lub (według Diodora Sycylijskiego [Diod. XII 55]) Epiklerosa. Znany przede wszystkim z trzeciej księgi "Wojny peloponeskiej" Tucydydesa. Jesienią 428 p.n.e. Paches wyruszył na czele tysiąca holitów by wesprzeć dowodzone przez Kleppidesa oddziały walczące z rewoltą w Mitylenie. Oddziały te obwarowały się w dwóch fortach nieopodal miasta, podczas gdy flota blokowała port mityleński. Po przybyciu wojsk dowodzonych przez Pachesa między fortami wzniesiono wał łączący oba forty, broniący dostępu do Mityleny od strony lądowej. Latem 427 Spartanie wysłali na pomoc Mityleńczykom flotę pod dowództwem Alkidasa - nie nadpływała ona jednak tak długo, że Mityleńczycy i Spartanin Salajtos, który dowodził armią już wcześniej wysłaną przez Spartę, zwątpili w jej przybycie. Za radą Salajtosa rozdano ludowi, który dotychczas walczył lekko uzbrojony, broń hoplitów. Uzbrojony lud wystąpił jednak wkrótce przeciw stronnictwu arystokratycznemu, które obawiając się, że stronnictwo ludowe podda miasto Ateńczykom jako pierwsze, samo skapitulowało, zawierając układy z Pachesem na podstawie którego Ateńczycy mieli pełną swobodę decyzji co do dalszych losów Mityleny.
W tej krytycznej chwili Alkidas dopłynął do Embatonu - zamiast zaatakować Ateńczyków, popłynął jednak na południe wzdłuż wybrzeży Jonii. Paches, dowiedziawszy się o przybyciu floty Alkidasa, rozpoczął pościg za nią - nie zdążywszy jej doścignąć, wycofał się. W drodze powrotnej, płynąc wzdłuż Jonii, znalazł się koło Notionu, osiedla Kolofończyków. Został tam poproszony o pomoc przez stronnictwo demokratyczne, które prowadziło spór z biorącym górę dzięki poparciu perskiego satrapy Pissutnesa i wysłanym przez niego najemnikom dowodzonym przez Arkadyjczyka Hippiasa. Paches zaproponował Hippiasowi pertraktacje, ale gdy ten przybył, kazał go aresztwoać i natychmiast zaatakował fortecę w Notionie, którą szybko zdobył, po czym kazał zabić wszystkich znajdujących się w niej Arkadyjczyków i barbarzyńców. Hippias, któremu Paches dał uroczyste przyrzeczenie, że jeśli pertraktacje nie dojdą do skutku, zostanie zaprowadzony z powrotem do miasta, został tam zaprowadzony - Paches jednak nakazał zabić go tam z łuku twierdząc, że spełnił w ten sposób przyrzeczenie. Po zdobyciu Notionu i przywróceniu go partii demokratycznej, Paches powrócił na Lesbos.
Po powrocie odesłał z powrotem do Aten większość wojsk i zajął te części wyspy, które nie były jeszcze pod jego kontrolą - Pirrę i Erezos. Pojmał ukrywającego się w mieście Salajtosa i odesłał go do Aten razem z przetrzymywanymi w Tenedos Mityleńczykami uznanymi za podżegaczy do buntu. Ateńczycy zabili od razu jego i ponad tysiąc przysłanych przez Pachesa Mityleńczyków. Na wniosek Kleona wysłali też Pachesowi rozkaz zabicia wszystkich pozostałych mieszkańców Mityleny i całkowitego zniszczenia miasta - na drugi dzień wpadli jednak w rozpacz i zmienili zdanie, nakazując wysłać do Pachesa drugi, szybszy statek z innym rozkazem. Drugi statek zdążył, Paches nakazał więc tylko zburzyć mury Mityleny, spalić jej okręty i rozdać kolonistom ateńskim ziemie mieszkańców Lesbos, którzy musieli odtąd uprawiać je dla nich i płacić czynsz.

</doc>
<doc id="894459" url="https://pl.wikipedia.org/wiki?curid=894459" title="Dekanat Choszczno">
Dekanat Choszczno

Dekanat Choszczno – jeden z dekanatów należący do archidiecezji szczecińsko-kamieńskiej. Powstał w 1946 r. i do połowy lat 80. liczył 13 parafii, zaś od 1987 r. do chwili obecnej skupia on 10 parafii. Największą parafią dekanatu jest parafia pw. Narodzenia Najświętszej Marii Panny w Choszcznie, od roku 1945 godność pełnili tu następujący proboszczowie:

</doc>
<doc id="894461" url="https://pl.wikipedia.org/wiki?curid=894461" title="Kongres (Meksyk)">
Kongres (Meksyk)

Kongres Unii (hiszp. "Congreso de la Unión") – dwuizbowy parlament sprawujący w Meksyku władzę ustawodawczą. Składa się z Izby Deputowanych (500 posłów) i Senatu (128 senatorów).

</doc>
<doc id="894463" url="https://pl.wikipedia.org/wiki?curid=894463" title="Komisja Skonfederowanych Stronnictw Niepodległościowych">
Komisja Skonfederowanych Stronnictw Niepodległościowych



</doc>
<doc id="894467" url="https://pl.wikipedia.org/wiki?curid=894467" title="Patańdźali">
Patańdźali

Patandźali (dewanagari पतञ्जलि, transliteracja Patañjāli, ang. Patanjali) – indyjski filozof z ok. II w. p.n.e., jogin, gramatyk sanskrytu, autor jednego z najważniejszych traktatów na temat jogi, jakim są "Jogasutry" ("Yogasūtra"), a także prawdopodobnie "Mahābhāṣyi", wielkiego komentarza do gramatyki Paniniego "Aṣṭādhyāyī". Hinduska tradycja uważa go za inkarnację Śeszy i przypisuje mu dzieło zapoczątkowania systemu jogi.
Na język polski "Jogasutry" przełożył z oryginału Leon Cyboran (PWN Warszawa 1986, wyd. 2: 2014).

</doc>
<doc id="894469" url="https://pl.wikipedia.org/wiki?curid=894469" title="Ukraińska Partia Socjalistyczna (1900)">
Ukraińska Partia Socjalistyczna (1900)

Ukraińska Partia Socjalistyczna (USP) – ukraińska partia socjalistyczna, założona w Kijowie w 1900 (równocześnie z RUP), działała na Ukrainie Prawobrzeżnej.
Programem naśladowała PPS, dodatkowo żądała ustroju socjalistycznego i niepodległości Ukrainy. Jej szefami byli B. Jaroszewśkyj, Marijan Mełenewśkyj i Mykoła Michnowśkyj. Organem partii była gazeta „Dobra Nowyna”, wydawana we Lwowie.
Partia ta w czerwcu 1903 przyłączyła się do RUP i działała w jej ramach do stycznia 1904. Po wyjściu z RUP partia nie odnowiła swojej działalności. 
Była to partia nieliczna, a jej działalność obejmowała głównie wydawanie broszur.
Jej następczynią deklarowała się powstała w 1950 Ukraińska Partia Socjalistyczna.

</doc>
<doc id="894473" url="https://pl.wikipedia.org/wiki?curid=894473" title="Doustne środki antykoncepcyjne">
Doustne środki antykoncepcyjne



</doc>
<doc id="894476" url="https://pl.wikipedia.org/wiki?curid=894476" title="Dekanat Dębno">
Dekanat Dębno

Dekanat Dębno – jeden z dekanatów należący do archidiecezji szczecińsko-kamieńskiej. Funkcję dziekana pełni ks. Robert Szumowski.

</doc>
<doc id="894481" url="https://pl.wikipedia.org/wiki?curid=894481" title="Stanisław Kotek-Agroszewski">
Stanisław Kotek-Agroszewski

Stanisław Kotek-Agroszewski (ur. 1 grudnia 1905 w Ślęzanach, zm. 18 sierpnia 1985 w Warszawie) – polski polityk, kierownik resortu administracji publicznej PKWN, poseł do KRN (1944–1947), poseł na Sejm Ustawodawczy (1947–1952).
Życiorys.
Z wykształcenia ekonomista – ukończył Wydział Społeczno-Ekonomiczny Wolnej Wszechnicy Polskiej i Instytut Pracy Samorządu Terytorialnego w Warszawie. W okresie międzywojennym działacz kółek rolniczych i spółdzielczości rolniczo-handlowej. W okresie okupacji niemieckiej członek konspiracyjnego Stronnictwa Ludowego „Roch” i żołnierz Batalionów Chłopskich. Od 21 lipca 1944 do 20 listopada 1944 był kierownikiem resortu administracji publicznej w PKWN.
Od lutego 1944 do 1947 był posłem do Krajowej Rady Narodowej, a od 1947 do 1952 posłem na Sejm Ustawodawczy. 
W 1944 należał do SL „Wola Ludu” (od lutego do września jako wiceprezes Zarządu Głównego tej partii), a następnie do SL (po utworzeniu partii, od września do listopada 1944, stał na jej czele jako prezes Tymczasowego ZG). Po 1956 należał do ZSL. Został pochowany na Powązkach Wojskowych w Warszawie (kwatera C35-7-9).
Uchwałą Prezydium KRN z 3 stycznia 1945 odznaczony Orderem Krzyża Grunwaldu III klasy, a 17 stycznia 1946 Medalem za Warszawę 1939–1945. W grudniu 1983 wyróżniony Pamiątkowym Medalem z okazji 40 rocznicy powstania Krajowej Rady Narodowej.

</doc>
<doc id="894486" url="https://pl.wikipedia.org/wiki?curid=894486" title="JakaJaKayah">
JakaJaKayah

JakaJaKayah – album Kayah wydany 12 maja 2000 roku.
O albumie.
Do większości piosenek muzykę i słowa napisała sama Kayah. Jedynie utwór „Topielice” to wiersz Marii Pawlikowskiej–Jasnorzewskiej, a w „Kiedy mówisz” artystka wykorzystała wiersz księdza Jana Twardowskiego. Producentem płyty jest również Kayah. Wspomógł ją w tym Krzysztof Pszona. W piosence „Kiedy mówisz” gościnnie na fortepianie zagrał Leszek Możdżer.
Wystarczyły cztery dni, aby sprzedać 50 tysięcy egzemplarzy, a już po miesiącu nakład przekroczył 72 tysiące i zdobył status platyny. Kayah stanowczo odcięła się od muzyki robionej z Goranem Bregoviciem. Album zawiera nowoczesny soul, reggae, jazz, jungle, folk, contemporary R&amp;B, house i etno.
Na dziesięciu koncertach Wielkiej Majówki Radia ZET z Kayah zgromadzono 500 tysięcy osób. 18 maja 2000 roku w Wadowicach z okazji urodzin Papieża Kayah zaśpiewała piosenkę „Anioł wiedział”. Później wystąpiła w Opolu. Artystka zagrała również na otwarciu polskiej edycji MTV. Otrzymała również nominację MTV Europe Music Awards dla artysty lokalnego oraz nagrodę Radia Eska w kategorii indywidualność medialna roku. W sondażu przeprowadzonym przez OBOP na polecenie "Super Expressu" Kayah została uznana za najlepszą polską piosenkarkę. Na liście pierwszej 100-ki polskich piosenkarzy wszech czasów opublikowanej przez "Politykę" wokalistka zajęła wysoką 11. pozycję.
11 maja 2001 roku wydano w Polsce edycję specjalną albumu "JakaJaKayah" wzbogaconą o duet „Embarcacao”, zaśpiewany po portugalsku z Cesárią Évorą.
Powodzenie płyty w Polsce skłoniło do zaprezentowania jej za granicą. 5 listopada 2001 roku kolejną edycję zawierającą m.in. angielskie wersje kilku piosenek wydano w Kanadzie. 8 kwietnia 2002 roku wzbogacony album miał swoją premierę w Czechach, Szwajcarii, Austrii i Anglii. 1 lipca 2002 roku wydano go w Niemczech. W sumie album opublikowano w dziewięciu krajach europejskich.
W Polsce album uzyskał certyfikat platynowej płyty.
W 2001 roku Kayah otrzymała 5 nominacji do Nagrody Muzycznej Fryderyk w następujących kategoriach: wokalistka roku, kompozytor roku, autor roku, album roku pop ("JakaJaKayah"), oraz videoklip roku („Jaka ja Kayah”). Kolejne dwie nominacje przyniósł rok 2002, tym razem dla piosenki „Embarcacao” w kategorii piosenka roku i videoklip roku.

</doc>
<doc id="894488" url="https://pl.wikipedia.org/wiki?curid=894488" title="Cukromierz">
Cukromierz

Cukromierz – rodzaj areometru. Służy on do mierzenia stężenia cukru w cieczy. Jest to najczęściej szklana lub plastikowa rurka z obciążeniem u dołu. Wewnątrz znajduje się wykalibrowana skala, określająca stężenie cukru. Przyjmuje się, że dana wartość cukru podana na cukromierzu jest równa 100 gramom wody. Pomiar cukromierza jest najdokładniejszy w temperaturze 20 °C. Jednak na wartość wskazań cukromierza wpływa też zawartość innych składników płynu. Są to tzw. niecukry. Ich obecność może podwyższać lub obniżać (np. alkohol) gęstość roztworu. W moszczu do wina mieści się 4% tych substancji.
Cukromierz jest stosowany między innymi w winiarstwie. Winiarze mierzą nim stężenie cukru w moszczu i brzeczkach miodowych przy wyrobach miodów pitnych. Dzięki cukromierzowi można również określić zawartość alkoholu w przygotowanym winie. Jest to tzw. "winomierz".

</doc>
<doc id="894493" url="https://pl.wikipedia.org/wiki?curid=894493" title="Postęp techniczny">
Postęp techniczny

Postęp techniczny – proces zmian rozwojowych techniki wyrażający się przez wprowadzenie do procesu produkcji nowych, udoskonalonych maszyn, urządzeń, narzędzi i nowych technologii oraz przez wykorzystanie w sposób doskonalszy istniejących zasobów.
Postęp techniczny egzogeniczny.
Postęp techniczny egzogeniczny ma miejsce gdy wzrost produkcji następuje bez zwiększenia zużycia zasobów w procesie produkcyjnym. Dotyczy wszystkich bieżąco użytkowanych, rzeczowych i osobowych czynników produkcji. Jest wynikiem pojawienia się lepszych sposobów na gospodarowanie zasobami, które aktualnie są użytkowane. Wdrażanie nowych metod nie wiąże się zazwyczaj z dużymi kosztami.
Postęp techniczny endogeniczny (ucieleśniony).
Postęp techniczny endogeniczny (ucieleśniony) wiąże się z angażowaniem w procesie produkcji nowych zasobów kapitału, czyli z nowymi inwestycjami, które umożliwiają zwiększenie wydajności pracy.
Ekonomiści wyróżniają postęp techniczny endogeniczny ucieleśniony w kapitale i (lub) pracy.
Endogeniczny postęp techniczny ucieleśniony w pracy.
Jest wdrażany przez pracowników aktualnie szkolonych przez przedsiębiorstwo, w przeciwieństwie do szkolonych w poprzednich okresach.
Endogeniczny postęp techniczny ucieleśniony w kapitale.
Dotyczy maszyn instalowanych bieżąco w danym roku obrachunkowym, w przeciwieństwie do maszyn już funkcjonujących, za pomocą których nie osiąga się tego rodzaju postępu technicznego. Jest wynikiem inwestycji zwiększenia ilości kapitału przypadającego na jednego zatrudnionego, czyli intensywności kapitałowej. Wielkość produkcji na jednego zatrudnionego wzrasta jeśli dzięki inwestycjom zwiększy się wydajność zasobów majątku.
Postęp techniczny indukowany jest jego szczególnym przypadkiem.
Wynika z tego, że produkcyjność kapitału w początkowym okresie oddania do eksploatacji nowych maszyn i urządzeń produkcyjnych jest mniejsza od potencjalnej gdyż na początku pracownikom brakuje doświadczenia w posługiwaniu się nowymi technologiami. W tym wypadku produkcyjność nowego kapitału wzrasta z dwóch powodów. Pierwszy to większa produkcyjność nowego kapitału, która ujawnia się już momencie oddania do eksploatacji nowych maszyn i urządzeń. Drugi to wpływ zdobywanego doświadczenia w użytkowaniu nowego kapitału.

</doc>
<doc id="894494" url="https://pl.wikipedia.org/wiki?curid=894494" title="Jan Stefan Haneman">
Jan Stefan Haneman

Jan Stefan Haneman (ur. 1 maja 1890 w Łodzi, zm. 11 czerwca 1957) – polski ekonomista, polityk.
W latach 1928–1946 należał do PPS. W okresie okupacji niemieckiej w konspiracji RPPS, w styczniu 1944 dokooptowany na wniosek RPPS do Krajowej Rady Narodowej. Od marca do lipca 1944 roku przebywał w Moskwie jako członek delegacji Krajowej Rady Narodowej. Od 21 lipca 1944 do 5 grudnia 1944 był kierownikiem resortu gospodarki narodowej i finansów, a następnie – do 31 grudnia 1944 – kierownikiem resortu skarbu w PKWN. Reprezentował RPPS, następnie koncesjonowaną PPS.
8 maja 1945 objął stanowisko przewodniczącego Rady Narodowej Miasta Łodzi. Funkcję tę pełnił do 1946.
Od stycznia 1944 do 20 września 1946 był posłem do KRN. W 1945 był przewodniczącym Komitetu Wojewódzkiego PPS w Łodzi. W 1946 roku usunięty z PPS. Po rehabilitacji w 1956 roku wstąpił do PZPR.
W 1945 został wiceprezesem Polskiego Związku Zachodniego.
Uchwałą Prezydium KRN z 3 stycznia 1945 odznaczony Orderem Krzyża Grunwaldu III klasy. W 1946 otrzymał Złoty Krzyż Zasługi.
Pochowany na Cmentarzu Komunalnym Doły w Łodzi.

</doc>
<doc id="894496" url="https://pl.wikipedia.org/wiki?curid=894496" title="Dekanat Drawno">
Dekanat Drawno

Dekanat Drawno – jeden z dekanatów należący do archidiecezji szczecińsko-kamieńskiej.

</doc>
<doc id="894498" url="https://pl.wikipedia.org/wiki?curid=894498" title="Indywidualne Mistrzostwa Europy Juniorów na Żużlu 2007">
Indywidualne Mistrzostwa Europy Juniorów na Żużlu 2007

Indywidualne Mistrzostwa Europy Juniorów na Żużlu 2007 – cykl zawodów żużlowych, mających wyłonić najlepszych zawodników indywidualnych mistrzostw Europy juniorów do 19 lat w sezonie 2007. W finale zwyciężył Duńczyk Nicolai Klindt.

</doc>
<doc id="894499" url="https://pl.wikipedia.org/wiki?curid=894499" title="Jezioro Sieniawskie">
Jezioro Sieniawskie

Jezioro Sieniawskie (Zbiornik Sieniawski, Zbiornik Wodny Besko) – zalew utworzony w 172,8 kilometrze rzeki Wisłok w 1978 roku w pobliżu miejscowości Sieniawa w gminie Rymanów na obszarze Kotliny Jasielsko-Krośnieńskiej. 
Charakterystyka.
Zbiornik wodny ma powierzchnię prawie 1,3 km², pojemność ok. 14,2 mln m³ (w tym ok. 4,4 mln m³ rezerwy powodziowej) i maksymalną głębokość ok. 29 m. Według pierwotnych planów miał się znajdować dwa kilometry niżej, w pobliżu wsi Besko. Okręg PZW Krosno regularnie wpuszcza do niego narybek karpia i szczupaka i są to na tym akwenie najczęściej łowione ryby. Oprócz nich w zbiorniku występuje również płoć, kleń, sandacz, okoń, sieja i sum. Ponad połowa długości brzegu to wysokie urwiste ściany, co utrudnia wędkowanie z brzegu.
Zbiornik pełni funkcję przeciwpowodziową, retencyjną, zaopatrzeniową i rekreacyjną.
Wodę spiętrza betonowa zapora, która ma 174 metry długości, 38 metrów wysokości (wysokość piętrzenia to ok. 30 metrów) i 8,5 metra szerokości w koronie. Po koronie zapory przebiega droga wojewódzka nr 889 z Rymanowa do Szczawnego. W korpusie zapory znajdują się pompownia i ujęcia wody do celów komunalnych dla Rymanowa i Iwonicza-Zdroju, a także dla pobliskiego gospodarstwa hodowli pstrągów. Brak przepławki dla ryb. Przy zaporze funkcjonuje mała elektrownia wodna. Zarząd nad zaporą pełni Regionalny Zarząd Gospodarki Wodnej w Rzeszowie. 
Dla ochrony wsi Sieniawa wybudowano 600 m obwałowań bocznych zbiornika.
Odniesienia w kulturze.
Podczas budowy zapory w 1976 kręcono tu sceny do pierwszego odcinka serialu telewizyjnego "Znaki szczególne" z Bronisławem Cieślakiem w roli głównej.

</doc>
<doc id="894501" url="https://pl.wikipedia.org/wiki?curid=894501" title="Thierry Alzacki">
Thierry Alzacki

Thierry Alzacki (ur. 1099/1100, zm. 4 lutego 1168) – hrabia Flandrii, młodszy syn Thierry’ego II Mężnego, księcia Lotaryngii, i Gertrudy, córki hrabiego Roberta I.
Życiorys.
Po zamordowaniu w 1127 r. hrabiego Flandrii Karola Dobrego, Thierry zgłosił swoje pretensje do hrabstwa jako wnuk hrabiego Roberta I. Tytuł hrabiowski otrzymał jednak Wilhelm Clito, prawnuk Baldwina V, popierany przez Ludwika VI Grubego, króla Francji. Polityka Wilhelma spowodowała jednak opór stanów flandryjskich i w efekcie na początku 1128 r. miasta Gandawa, Saint-Omer, Brugia i Lille opowiedziały się za Thierrym jako prawowitym hrabią. Poparcia udzielił mu również król Anglii Henryk I Beauclerc.
Wystąpienie Thierry’ego wywołało reakcję Ludwika VI, który doprowadził do ekskomunikowania pretendenta. Ludwik ruszył również na Lille, ale wycofał się na wieść o działaniach Henryka Angielskiego. Tymczasem Thierry zyskiwał we Flandrii coraz szersze poparcie, wypierając Wilhelma do południowej części hrabstwa. Później jednak karta wojny się odwróciła. Thierry został pobity w bitwach pod Tielt i pod Oostkamp i musiał uciekać do Brugii. Zmuszony do wycofania się z tego miasta, schronił się w zamku Aalst, który rychło został oblężony przez Wilhelma, Ludwika VI i Gotfryda I Brodatego. Zamek już prawie kapitulował, gdy od rany odniesionej podczas walk zmarł Wilhelm Clito. Thierry pozostał więc jedynym kandydatem do hrabstwa Flandrii.
Thierry wybrał na swoją siedzibę Gandawę i wkrótce został uznany przez flandryjskie miasta i baronów. Popierał go również Henryk Angielski. Thierry unormował również stosunki z Ludwikiem VI, składając mu hołd lenny w 1132 r. Ludwik poparł w efekcie Thierry’ego podczas jego walki z Baldwinem IV, hrabią Hainaut, który również zgłosił swoje pretensje do Flandrii.
W 1133 r. zmarła żona Thierry’ego, Małgorzata z Clermont (wdowa po Karolu Dobrym), pozostawiając jedną córkę. W 1139 r. Thierry udał się na pierwszą z czterech wypraw do Królestwa Jerozolimskiego. Tam poślubił Sybillę, córkę króla Fulka z pierwszego małżeństwa. Podczas swojego pobytu w Ziemi Świętej Thierry poprowadził zwycięską wyprawę na Cezareę Filipową. Towarzyszył również teściowi podczas wyprawy na Gilead. Wkrótce powrócił do Flandrii i pomógł księciu Godfrydowi III z Leuven zdusić rebelię w Dolnej Lotaryngii.
Po raz drugi do Ziemi Świętej Thierry wyruszył w 1147 r. razem z II wyprawą krzyżową. Kierował przeprawą armii krzyżowców przez rzekę Menderes w Anatolii oraz walczył w bitwie pod Attalyą w 1148 r. Po przybyciu do Królestwa Jerozolimskiego brał udział w radzie w Akce, na której zapadła katastrofalna w skutkach decyzja o ataku na Damaszek. Wziął udział w oblężeniu miasta prowadzonym przez swojego szwagra, króla Baldwina III. Przy wsparciu króla Francji Ludwika VII i króla Niemiec Konrada III, ogłosił chęć otrzymania Damaszku w lenno po jego zdobyciu. Sprzeciwili się temu palestyńscy baronowie, który woleli oddać miasto Gwidonowi, panu Bejrutu. Spór okazał się jednak bezcelowy, gdyż krzyżowcy nie zdobyli miasta.
Podczas nieobecności Thierry’ego na Flandrię najechał Baldwin IV z Hainaut i dotkliwie spustoszył Artois. Rządząca w imieniu męża hrabina Sybilla doprowadziła do odwetowego ataku na Hainaut, które również zostało spustoszone. Po powrocie z wyprawy krzyżowej w 1150 r. Thierry, z pomocą Henryka IV Luksemburskiego i Henryka, biskupa Liège, ponownie zaatakował włości Baldwina, pokonując go pod Bouchain. W wyniku rozmów pokojowych Thierry wydał swoją córkę Małgorzatę za syna hrabiego Hainaut, Baldwina.
W 1156 r. Thierry wydał swojego najstarszego syna za Elżbietę z Vermandois i udał się, tym razem wraz z żoną, na trzecią wyprawę do Ziemi Świętej. Towarzyszył tam Baldwinowi III w oblężeniu Szajzaru w 1157 r., które jednak zakończyło się niepowodzeniem, gdyż Thierry pokłócił się z księciem Antiochii Rejnaldem o to, komu ma przypaść zdobyta forteca. Do Flandrii powrócił w 1159 r., bez żony, która zdecydowała się wstąpić do klasztoru św. Łazarza w Betanii. Rządy we Flandrii podczas nieobecności Thierry’ego sprawował jego syn Filip, który po powrocie ojca pozostał współwładcą hrabstwa.
Ostatnią podróż na Wschód Thierry odbył w 1164 r. Podczas pobytu w Królestwie towarzyszył królowi Amalrykowi I (swojemu kolejnemu szwagrowi) w jego podróży do Antiochii i Trypolisu. Po powrocie do Flandrii w 1166 r. Thierry umieścił na swojej pieczęci palmę daktylową, a na odwrocie - koronę z wawrzynu.
Thierry zmarł 4 lutego 1168 r. i został pochowany w opactwie w Watten, pomiędzy Saint-Omer a Gravelines. Jego rządy były okresem pokoju i postępu. Umiejętną polityką rozszerzył granice Flandrii i przyczynił się do ekonomicznego i rolniczego rozwoju swojego hrabstwa.
Ze swoją pierwszą żoną, Małgorzatą de Clermont (zm. 1133), córką hrabiego Renalda II de Clermont i Adeli z Vermandois, miał jedną córkę:
Drugą żoną Thierry’ego była Sybilla Andegaweńska (ok. 1112 – 1165), córka Fulka, króla Jerozolimy i hrabiego Andegawenii z jego pierwszego małżeństwa z Ermengardą, córką Eliasza I, hrabiego Maine. Thierry i Sybilla mieli trzech synów i trzy córki:

</doc>
<doc id="894502" url="https://pl.wikipedia.org/wiki?curid=894502" title="Dekanat mokotowski">
Dekanat mokotowski

Dekanat mokotowski – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. W skład dekanatu wchodzi 9 parafii: 

</doc>
<doc id="894505" url="https://pl.wikipedia.org/wiki?curid=894505" title="Dekanat Golczewo">
Dekanat Golczewo

Dekanat Golczewo – jeden z dekanatów należący do archidiecezji szczecińsko-kamieńskiej

</doc>
<doc id="894509" url="https://pl.wikipedia.org/wiki?curid=894509" title="Pozycja 69">
Pozycja 69

Pozycja seksualna 69 (czyt. "sześć na dziewięć" bądź "sześć dziewięć" albo "sześćdziesiątdziewięć") – jedna z pozycji, w której dwie osoby ułożone są tak względem siebie, że ich usta znajdują się blisko narządów płciowych partnera, umożliwiając wzajemny stosunek oralny (fellatio/cunnilingus). Nazwa wzięła się stąd, że układ ciał partnerów w tej pozycji przypomina cyfry 6 i 9. W Kamasutrze określane słowem „auparisztaka”.

</doc>
<doc id="894511" url="https://pl.wikipedia.org/wiki?curid=894511" title="Fumagalli">
Fumagalli

Fumagalli – rodzina włoskich przemysłowców, właściciele i założyciele specjalizującej się w produkcji sprzętu AGD Grupy Candy. Kariera Fumagallich rozpoczęła się w roku 1945, kiedy to trzech braci – Peppino, Niso i Enzo – założyło firmę Candy. Bracia większość projektów sprzętu AGD opracowywali samodzielnie – sam Enzo zarejestrował kilkadziesiąt patentów. Pepino Fumagalli do dziś pozostaje honorowym prezesem Grupy Candy.

</doc>
<doc id="894513" url="https://pl.wikipedia.org/wiki?curid=894513" title="Houston Comets">
Houston Comets

Houston Comets – zawodowy zespół koszykarski, z siedzibą w mieście Houston, w stanie Teksas. Drużyna jest członkiem zachodnie konferencji ligi WNBA. Klub powstał w 1997, czterokrotnie wygrywając mistrzostwo w latach 1997–2000, zwyciężając także w swojej konferencji.

</doc>
<doc id="894519" url="https://pl.wikipedia.org/wiki?curid=894519" title="Jan Czechowski">
Jan Czechowski

Jan Czechowski (ur. 16 maja 1894 w Babach, zm. 14 grudnia 1972 w Łodzi) – polski polityk i działacz ruchu ludowego.
Życiorys.
Po ukończeniu w 1918 Szkoły Handlowej Zgromadzenia Kupców w Łodzi powrócił do rodzinnej wsi i prowadził gospodarstwo rolne. Od 1917 członek PSL „Wyzwolenie” w Królestwie Polskim, należał do głównych organizatorów partii. Od 1931 działacz Stronnictwa Ludowego, a także Związku Młodzieży Wiejskiej RP „Wici” w powiecie piotrkowskim. W latach 1918–1928 członek wydziału sejmiku powiatowego w Piotrkowie. 
Podczas okupacji niemieckiej członek Stronnictwa Ludowego „Roch”. W 1944 wstąpił do współpracującego z PPR Stronnictwa Ludowego „Wola Ludu”, został członkiem Zarządu Głównego tego ugrupowania. Organizował rady narodowe, współpracował z PPR. W czerwcu 1944 wyjechał do Moskwy, reprezentując SL „Wola Ludu”, brał udział w rozmowach w sprawie utworzenia PKWN. 
Od 21 lipca 1944 do 31 grudnia 1944 był kierownikiem resortu sprawiedliwości PKWN. Od 18 września do 25 listopada 1944 skarbnik Tymczasowego Zarządu Głównego Stronnictwa Ludowego (satelickiego wobec Polskiej Partii Robotniczej), od 25 listopada 1944 do 26 marca 1945 wiceprezes Zarządu Głównego SL. Następnie prezes Powiatowego Zarządu SL w Łodzi i członek Wojewódzkiego Zarządu SL, Rady Naczelnej oraz zastępca członka Naczelnego Komitetu Wykonawczego SL.
W latach 1944–1947 był posłem do KRN. Uchwałą Prezydium KRN z 3 stycznia 1945 odznaczony Orderem Krzyża Grunwaldu III klasy. Odznaczony również Krzyżem Komandorskim z Gwiazdą Orderu Odrodzenia Polski.

</doc>
<doc id="894520" url="https://pl.wikipedia.org/wiki?curid=894520" title="Armia Wschodniego Hebei">
Armia Wschodniego Hebei

Armia Wschodniego Hebei – kolaboracyjne chińskie siły zbrojne Autonomicznego Rządu Wschodniego Hebei zależne od armii japońskiej istniejące pod koniec lat 30. XX w.
Armia Wschodniego Hebei powstała pod koniec 1935 r. z b. żołnierzy Pokojowego Korpusu Ochronnego, który jako neutralna formacja zbrojna strzegł strefy zdemilitaryzowanej na południe od Wielkiego Muru Chińskiego. Na jej czele stał Yin Rugeng, b. militarysta i jednocześnie szef rządu. Armia była szkolona przez oficerów japońskiej Armii Kwantuńskiej. Jej żołnierze przechodzili też indoktrynację ideologiczną w duchu antykomunistycznym. Byli oni uzbrojeni jedynie w ręczne karabiny i broń krótką, bez karabinów maszynowych i artylerii.
Armia Wschodniego Hebei dzieliła się na cztery korpusy (w sile ok. 4 tys. ludzi) składające się z trzech brygad każdy oraz korpusu szkoleniowego (liczącego ok. 2 tys. ludzi). Brygady (zwane dywizjami) były podzielone na trzy podbrygady. Do wszystkich brygad byli przydzieleni japońscy doradcy. W lipcu 1937 r. struktura organizacyjna Armii była następująca:
W grudniu 1935 r. oddziały Armii Wschodniego Hebei zaatakowały narodowe wojska chińskie z 32 Armii obsadzające miasto Dagu i port Tanggu, ale zostały odparte. Dopiero uderzenie wojsk japońskich doprowadziło do ich odwrotu. Kolaboranckie oddziały chińskie wówczas weszły i zajęły oba miasta. W lipcu 1937 r. Armia Wschodniego Hebei współuczestniczyła w wydarzeniach związanych z incydentem na moście Marco Polo, a następnie w bitwie o Beiping (Pekin)
i Tianjin. 29 lipca w Tongzhou doszło w jej szeregach do antyjapońskiej rewolty, po której Armia została przez Japończyków rozwiązana, podobnie jak Autonomiczny Rząd Wschodniego Hebei.

</doc>
<doc id="894524" url="https://pl.wikipedia.org/wiki?curid=894524" title="Tmutarakań">
Tmutarakań

Tmutarakań (ros. Тмутаракань) – dawne miasto, którego pozostałości znajdują się na terenie Kraju Krasnodarskiego w Rosji. Położenie miasta umożliwiało kontrolowanie Cieśniny Kerczeńskiej i znajdujących się na niej dróg wodnych łączących Morze Czarne z Morzem Azowskim. Obecnie na terenie dawnego miasta znajduje się stanica kozacka Tamań.
Leżało na Półwyspie Tamańskim, naprzeciwko Kercza, w miejscu dawnej greckiej kolonii Hermonassa. Pierwsza wzmianka pochodzi z roku 988. Było stolicą księstwa tmutarakańskiego. Pod koniec XI wieku podbity przez Bizancjum.
Dawniej w języku rosyjskim istniały zwroty послать в Тьмутаракань i поехать в Тьмутаракань, gdzie Тьмутаракань oznaczało dalekie, niezbadane tereny. Również obecnie w potocznym języku rosyjskim słowo тьмутаракань jest używane w podobnym znaczeniu.

</doc>
<doc id="894533" url="https://pl.wikipedia.org/wiki?curid=894533" title="Dekanat ursuski">
Dekanat ursuski

Dekanat ursuski – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. W skład dekanatu wchodzi 8 parafii: 

</doc>
<doc id="894535" url="https://pl.wikipedia.org/wiki?curid=894535" title="Bhodźa">
Bhodźa

Bhodźa (zm. 1060) – król Malwy. Był wielkim władcą, lecz znany jest jako poeta, dramaturg i jogin. Mecenas sztuki przez potomnych uważany za wzór "księcia idealnego" według klasycznych kryteriów indyjskich.
Życiorys.
Założył dynastię w Dharze (Malwa). Okres jego panowania w Dharze przypada na lata 1018-1055. 
Wzniósł liczne budowle w tym świątynie w Dharze, Bhopalu i Bhodźpurze. Ufundował szkołę dla studentów sanskrytu. 
Praktykował jogę w wersji zgodnej z traktatem "Jogasutra" autorstwa Patańdźalego. 
O życiu tego władcy napisano wiele dzieł.
Za jego panowania zbudowano też wiele sztucznych jezior i grobli w celech irygacyjnych .
Dzieła.
Przypisuje mu się liczne dzieła poetyckie i dramatyczne. Jego komentarz do "Jogasutr" uważany jest za jeden z ważniejszych 

</doc>
<doc id="894536" url="https://pl.wikipedia.org/wiki?curid=894536" title="Andriej Czikatiło">
Andriej Czikatiło

Andriej Romanowicz Czikatiło (; ur. 16 października 1936 w Jabłucznem, obwód sumski, Ukraińska SRR; zm. 14 lutego 1994 w Nowoczerkasku, Rosja) – radziecki seryjny morderca, znany też jako Rzeźnik z Rostowa, oskarżony o 53 zabójstwa w latach 1978–1990.
Dzieciństwo i młodość.
Urodził się w wiosce Jabłuczne. Jego dzieciństwo było traumatyczne, ponieważ przypadło na kilka lat po klęsce głodu na Ukrainie spowodowanym kolektywizacją, a także na okres II wojny światowej. Czikatiło słyszał opowieści rodzinne o swoim starszym bracie, który zmarł z głodu i został zjedzony przez sąsiadów. Nie wiadomo, czy historia ta jest prawdziwa, ale faktem jest, że zdarzały się wówczas przypadki kanibalizmu. W czasie II wojny światowej Czikatiło był świadkiem zbrodni popełnianych przez Wehrmacht. Wtedy śniło mu się, że zabiera niemieckich żołnierzy do lasu i tam ich morduje.
W czasie wojny, gdy jego ojciec przebywał na froncie, Andriej sypiał w jednym łóżku z matką. Często moczył się w nocy, za co matka go biła i upokarzała. Jego ojciec, który dostał się do niewoli niemieckiej, wrócił jako wyrzutek społeczny. W tamtych czasach jeńców wojennych, którzy przeżyli wojnę, uważano w ZSRR za tchórzy.
Czikatiło ukończył szkołę, ale nie dostał się na Uniwersytet Moskiewski. Po odbyciu służby wojskowej w 1960 pracował jako telefonista w miejscowości Rodionowo Nieswietajewski. W 1963 jego siostra, nie mogąc znieść faktu, że jej brat nie ma narzeczonej, zaaranżowała małżeństwo ze swoją przyjaciółką. Mimo że cierpiał na impotencję, spłodził syna i córkę. W 1971 ukończył studia korespondencyjne literatury rosyjskiej i spróbował swoich sił jako nauczyciel. Nie sprawdził się w tym zawodzie, nie umiejąc zdobyć szacunku wśród uczniów, oskarżano go także o molestowanie dzieci. Ostatecznie podjął pracę jako urzędnik w fabryce.
Działalność przestępcza.
Swoje pierwsze morderstwo popełnił w 1978 w Szachtach, usiłując zgwałcić dziewięcioletnią dziewczynkę. Kiedy dziecko usiłowało uciec, pchnął je kilkakrotnie nożem. W trakcie dokonywania czynu pojawiła się u niego erekcja. W ten sposób odkrył, że tylko tak może osiągnąć podniecenie seksualne. Mimo dowodów łączących Czikatiłę z zabójstwem skazano i stracono Aleksandra Krawczenkę, recydywistę skazanego już wcześniej za gwałt i morderstwo. W międzyczasie Czikatiło stracił pracę nauczyciela i został sprzedawcą w miejscowej firmie.
Czikatiło zaczął ponownie mordować w 1982. Swoje przyszłe ofiary znajdował na dworcach kolejowych i autobusowych, często wybierając młodocianych uciekinierów z domu i bezdomne dzieci. Kobiety kusił obietnicą pieniędzy lub alkoholu. Dzieci ujmował przyjacielskim zachowaniem i obietnicą zabawki lub słodyczy. Swoje ofiary zabierał do lasu i tam mordował. Najczęściej usiłował odbyć z ofiarą stosunek seksualny, co często się nie udawało z racji tego, że był impotentem. Wtedy wpadał w szał i dźgał swoje ofiary, osiągając seksualne spełnienie. Później Czikatiło przyznał się również do zjadania niektórych fragmentów ciał ofiar.
W 1984 został zatrzymany, po tym jak zaczął zachowywać się podejrzanie. Wobec braku dowodów popełnienia morderstw został skazany za inne przestępstwa na rok więzienia. Wyszedł po trzech miesiącach. W 1985 dokonał dwóch zabójstw w Nowoczerkasku. Następnych zabójstw dokonał w Rewdzie, Zaporożu, Nowoszachtyńsku i Krasnym Sulinie w latach 1985–1990.
Reakcja władz.
W Związku Radzieckim informacje o gwałtach na dzieciach czy o seryjnych mordercach były tuszowane przez władze, które uważały, że takie zbrodnie mogły się zdarzać w państwach „zgniłego kapitalistycznego Zachodu”, natomiast Związek Radziecki powinien być od nich wolny. W konsekwencji rodzice nie ostrzegali swoich dzieci o niebezpieczeństwie. Kiedy informacje o przestępstwach wyciekły do publicznej wiadomości, a władze nie chciały udzielać informacji, powstawały najróżniejsze plotki, często zupełnie absurdalne, głoszące, iż winnymi mordów są sabotażyści mordujący sowieckich mężczyzn przed inwazją na ZSRR, a nawet wilkołaki.
Milicja skoncentrowała śledztwo na chorych psychicznie i przestępcach seksualnych. Wielu z podejrzanych przyznało się do winy, często po długich i brutalnych przesłuchaniach. Kiedy większość ofiar zaczęli stanowić chłopcy, milicja zaczęła szukać sprawców wśród homoseksualistów; jeden z podejrzanych, nieletni homoseksualista, popełnił samobójstwo w areszcie.
Aresztowanie i proces.
Czikatiło został aresztowany w 1990, kiedy zauważono jego podejrzane zachowanie. Podczas przesłuchania przyznał się do popełnienia 56 zabójstw. Zaszokował tym milicjantów, którzy zanotowali „tylko” 36 morderstw. Trzech ofiar nie odnaleziono, więc oskarżono go o 53 morderstwa.
Mimo jego dziwnego zachowania uznano, że jest w stanie stanąć przed sądem. W trakcie procesu Czikatiło oskarżał reżim, niektórych przywódców i swoją impotencję. Przedstawiał się jako ofiara ciężkich przeżyć z dzieciństwa. W 1992 został skazany na śmierć. Przed egzekucją powiedział: „Teraz mój mózg powinien zostać zabrany i zbadany, kawałek po kawałku, aby już nigdy nie było nikogo takiego”.
Wyrok wykonano 14 lutego 1994, strzałem w tył głowy za prawym uchem.
Andriej Czikatiło w kulturze masowej.
Historia śledztwa zmierzającego do wykrycia Czikatiły została pokazana w filmach:
Ponadto utwór "Psychopathy Red" thrashmetalowego zespołu Slayer z albumu "World Painted Blood" (2009).
Utwór „W każdom iz nas żywiot Czikatiło” punkowego zespołu Brigaden Choj (1994).
Książka "Ofiara 44" Toma Roba Smitha (2008) została zainspirowana zbrodniami Czikatiły.

</doc>
<doc id="894537" url="https://pl.wikipedia.org/wiki?curid=894537" title="Las Vegas Aces">
Las Vegas Aces

Las Vegas Aces – kobiecy klub koszykarski, z siedzibą w mieście Paradise. Drużyna jest członkiem zachodniej konferencji ligi WNBA. Klub powstał w 1997, do roku 2002 jako Utah Starzz. W klubie, w latach 1999-2005, grała również najwyższa zawodniczka w historii WNBA, Polka Małgorzata Dydek, w a w latach 2004 i 2006 Agnieszka Bibrzycka.
W styczniu 2014 klub zmienił nazwę z San Antonio Silver Stars na San Antonio Stars. W 2018 zespół zmienił siedzibę na Las Vegas i przyjął nową nazwę Aces.

</doc>
<doc id="894540" url="https://pl.wikipedia.org/wiki?curid=894540" title="Józef Borgosz">
Józef Borgosz

Józef Borgosz (ur. 23 października 1928 w Targanicach, zm. 1997) – polski filozof i wojskowy, płk WP.
Życiorys.
Absolwent Wydziału Filozoficznego Uniwersytetu Warszawskiego (1957). Doktor nauk humanistycznych od 1965 r., dr habilitowany 1972, profesor nadzwyczajny 1978. Wieloletni pracownik naukowy Wojskowej Akademii Politycznej im. Feliksa Dzierżyńskiego w Warszawie: asystent, starszy asystent, adiunkt (1953-1971), docent 1972-1978, profesor, kierownik Katedry Filozofii (1978-1990). Członek kolegium i zastępca redaktora naczelnego "Dialectics and Humanism" (od 1975 r.), z-ca redaktora naczelnego "Studiów Filozoficznych" (od 1976 r.), członek Komitetu ds. Badań nad Pokojem przy Prezydium Polskiej Akademii Nauk (od 1985 r.), członek Rady Naukowej Instytutu Filozofii i Socjologii PAN (od 1973 r.), uczestnik Światowych Kongresów Filozoficznych (XV w Warszawie w 1973, XVI w Düsseldorfie w 1978, XVII w Montrealu w 1983).
Członek PZPR 1951-1990, członek Komisji Ideologicznej KC PZPR (1969-1980), członek Komisji Filozoficznej KC PZPR (1969-1986).
W 1983 jako konsultant SB był współtwórcą (z prof. Szewczukiem) strategii manipulacji śledztwem w sprawie śmiertelnego pobicia Grzegorza Przemyka, doradzając m.in. „przerzucenie winy na kolegów chłopca, jego matkę, sanitariuszy” oraz wersję, zgodnie z którą okrzyki bólu wydawane przez Przemyka podczas bicia na komisariacie były „okrzykami karate” wydawanymi przez niego „pod wpływem alkoholu i narkotyków”.

</doc>
<doc id="894552" url="https://pl.wikipedia.org/wiki?curid=894552" title="Christian Lell">
Christian Lell

Christian Lell (ur. 29 sierpnia 1984 roku w Monachium) – piłkarz niemiecki grający na pozycji pomocnika.
Życiorys.
Lell jest wychowankiem bawarskiego klubu. Zawitał w ich młodzieżówce w roku 2001, i grał w drugim zespole do roku 2003. Następnie przeniesiono go do pierwszego zespołu Bawarczyków, gdzie debiutował na meczu w sezonie 2003/2004 z Herthą Berlin dnia 4 października 2003 roku. Oprócz tego trzy razy jeszcze brał czynny udział na meczach swojej drużyny w owym sezonie. W następnym sezonie Lell został wypożyczony do innego zespołu Bundesligi, 1. FC Köln, gdzie grał od 2004 do 2006, aby ponownie grać dla Bayernu od sezonu 2006/2007.
Latem 2010 roku na zasadzie wolnego transferu przeszedł do Herthy Berlin podpisujac roczną umowę z możliwością przedłużenia jej o kolejne dwa sezony. 11 sierpnia 2012 roku podpisał kontrakt z klubem Levante UD występującym w hiszpańskiej Primera División. Lell związał się z klubem na rok, z możliwością przedłużenia o kolejny.
Kariera reprezentacyjna.
Christian Lell był reprezentantem Niemiec U-20.

</doc>
<doc id="894553" url="https://pl.wikipedia.org/wiki?curid=894553" title="Sapa (ryba)">
Sapa (ryba)

Sapa, klepiec ("Ballerus sapa") – gatunek słodkowodnej ryby karpiokształtnej z rodziny karpiowatych (Cyprinidae).
Występowanie.
W Europie w dorzeczu Dunaju oraz rzek wpadających do Morza Czarnego i Morza Kaspijskiego. W roku 1989 stwierdzono jego występowanie w Zalewie Zegrzyńskim, W roku 1997 odkryto jego stanowiska w Bugu koło Drohiczyna oraz w Zbiorniku Włocławskim.
Tworzy dwie formy: osiadłą i półwędrowną. Ryba stadna, żyjąca w strefie dennej dużych rzek, zbiorników zaporowych oraz w słonawych zalewach morskich. W zasadzie ryba osiadła, występujące w wodach słonawych na okres tarła wędrują do dolnych odcinków rzek, gdzie odbywa tarło, po czym spływają z powrotem do morza. Część osobników jednak zostaje w rzece. Żyje zazwyczaj w niewielkich stadkach.
Opis.
Osiąga długość 30 cm i 0,5 kg masy ciała. Ryba o silnie bocznie spłaszczonym i mocno wygrzbieconym ciele. Pysk tępy z dolnym otworem gębowym. Wzdłuż linii bocznej ciała od 47 do 52 łusek. Oczy bardzo duże, Dolny płat płetwy ogonowej większy od górnego. Ubarwienie grzbietu koloru ciemnoszarego, boki białawoszare ze słabym połyskiem, brzuch białawy, płetwy koloru jasnoszarego – grzbietowa i odbytowa z ciemnym obrzeżeniem.
Odżywianie.
Początkowo zjada larwy owadów, nieco później również drobne mięczaki. Dorosłe sapy żerują na organizmach dennych. Podstawowym pokarmem są larwy chruścików i ochotkowatych. Zjadają również mięczaki i skąposzczety.
Rozród.
Dojrzałość płciową osiąga w wieku 3–7 lat. Samce dojrzewają rok wcześniej niż samice. Tarło odbywa od końca IV do początku V, (czasem przeciąga się ono do końca V) przy temperaturze 10–16 °C. U samców występuje wysypka tarłowa. Tarło jest jednorazowe. Ikra jest składana w rozlewiskach, na roślinności wodnej oraz zatopionych gałęziach. Jajeczka nie kleją się, są przezroczyste i mają żółtawy odcień. Ich rozwój trwa około 6–7 dni. Larwy po wykluciu mają 6,5–9,5 mm długości. Zaczynają się aktywnie odżywiać po około 2 tyg. W Zalewie Zegrzyńskim w wieku 3 lat sapa mierzy około 20 cm, 4-letnia – 24 cm, 5-letnia – 25 cm.

</doc>
<doc id="894557" url="https://pl.wikipedia.org/wiki?curid=894557" title="Wola Duchowna">
Wola Duchowna

Wola Duchowna – część wsi Czermin w Polsce, położona w województwie wielkopolskim, w powiecie pleszewskim, w gminie Czermin.
W latach 1975–1998 Wola Duchowna należała administracyjnie do województwa kaliskiego.

</doc>
<doc id="894561" url="https://pl.wikipedia.org/wiki?curid=894561" title="Abramis sapa">
Abramis sapa



</doc>
<doc id="894562" url="https://pl.wikipedia.org/wiki?curid=894562" title="Portchester">
Portchester

Portchester – miejscowość w południowej Anglii, w hrabstwie ceremonialnym Hampshire, w dystrykcie ("borough") Fareham, położona na północny zachód od miasta Portsmouth, stanowiąc część jego aglomeracji. Portchester jest wspomniana w Domesday Book (1086) jako "Porcestre"/"Portcestre".
W miejscowości znajduje się zamek.
W Portchester urodził się pisarz Neil Gaiman.

</doc>
<doc id="894564" url="https://pl.wikipedia.org/wiki?curid=894564" title="E-type">
E-type



</doc>
<doc id="894566" url="https://pl.wikipedia.org/wiki?curid=894566" title="Badarajana">
Badarajana

Badarajana – indyjski starożytny mędrzec ("riszi"), żył najprawdopodobniej przed IV wiekiem. Według hinduskiej tradycji twórca filozofii wedanty. Autor dzieła "Brahmasutra".

</doc>
<doc id="894568" url="https://pl.wikipedia.org/wiki?curid=894568" title="Emil Sommerstein">
Emil Sommerstein

Emil Sommerstein (; ur. 6 lipca 1883 w Hleszczawie koło Trembowli, zm. 25 maja 1957 w Middletown) – polski adwokat, doktor praw, filozof, działacz spółdzielczy i polityk żydowskiego pochodzenia. Poseł na Sejm RP I, III, IV i V kadencji, poseł do Krajowej Rady Narodowej.
Życiorys.
Syn Leona Braudego, wywodzącego się z rodziny rabinackiej i Minny, córki Mojżesza i Nechamki Sommersteinów. Nie używał nazwiska ojcowskiego, gdyż rodzice nie zarejestrowali swego małżeństwa w księgach stanu cywilnego.
Uzyskał tradycyjne wykształcenie religijne. Ukończył studia na Wydziale Prawa Uniwersytetu Lwowskiego, uzyskując stopień naukowy doktora praw. W czasie studiów związał się z ruchem syjonistycznym. Podczas studiów prowadził także aktywną działalność społeczną – zainicjował powstanie Towarzystwa Akademickiego "Ognisko", od 1905 był prezesem Towarzystwa Rygoryzantów we Lwowie oraz zaangażował się w działania zmierzające do powstania Żydowskiego Domu Akademickiego we Lwowie.
Po wybuchu I wojny światowej został wcielony jako oficer do Armii Austro-Węgier.
W 1918 został członkiem prezydium Komitetu Ratunkowego, który pomagał Żydom poszkodowanym w wyniku pogromu lwowskiego. W latach 1918–1939 pełnił funkcję wiceprezydenta Organizacji Syjonistycznej w byłej Galicji zaś w latach 1922–1939 wchodził w skład władz krajowych Organizacji Syjonistycznej w Polsce.
Po ukończeniu studiów rozpoczął praktykę adwokacką we Lwowie. Był wiceprezesem tamtejszej Izby Adwokackiej w latach 1925–1932. W latach 1922–1927 i 1930–1939 był posłem na Sejm. W latach 1931–1937 był członkiem Naczelnej Rady Adwokackiej.
Pełnił także funkcje: prezesa Towarzystwa Dom Zdrowia dla Akademików Żydowskich, prezesa zarządu Centralnego Banku Spółdzielczego we Lwowie, członka Rady Centralnej Akademickiego Związku Syjonistycznego, członka Rady Auxilium Academicum Judaicum. Był współzałożycielem komitetu antyhitlerowskiego. Od 1936 był członkiem Komitetu Administracyjnego Światowego Kongresu Żydów. Był także członkiem dyrektorium Keren ha-Jesodu w Małopolsce Wschodniej.
Po agresji Niemiec i ZSRR na Polskę aresztowany przez NKWD i zesłany do łagru. Pomimo starań polskiej dyplomacji nie został uwolniony na mocy układu Sikorski–Majski. Został zwolniony z łagru w 1944.
Od 21 lipca 1944 do 31 grudnia 1944 był kierownikiem resortu odszkodowań wojennych w Polskim Komitecie Wyzwolenia Narodowego. W latach 1944–1946 przewodniczył Centralnemu Komitetowi Żydów Polskich (CKŻP) i redagował jego organ prasowy "Dos Naje Lebn". Nie popierał Brichy.
W latach 1944–1947 (praktycznie do 1946) był posłem do Krajowej Rady Narodowej. Zainicjował powstanie i przewodniczył Departamentowi Ekonomicznemu Światowego Kongresu Żydów (WJC). Był też członkiem prezydium europejskiej sekcji Kongresu.
W 1946 wyjechał do Stanów Zjednoczonych jako członek delegacji CKŻP. Na miejscu doznał paraliżu, który uniemożliwił mu powrót. Pozostał pod opieką swej mieszkającej w USA córki. Zmarł w Stanach Zjednoczonych i został pochowany w Tel Awiwie.
Uchwałą KRN z 3 stycznia 1945 odznaczony Krzyżem Komandorskim Orderu Odrodzenia Polski. Uchwałą Prezydium KRN z 19 lipca 1946 odznaczony Złotym Krzyżem Zasługi.
Ze względu na długą brodę nazywany przez Jana Rabanowskiego „królem krasnoludków”.

</doc>
<doc id="894570" url="https://pl.wikipedia.org/wiki?curid=894570" title="Armia Tymczasowego Rządu Republiki Chińskiej">
Armia Tymczasowego Rządu Republiki Chińskiej

Armia Tymczasowego Rządu Republiki Chińskiej – kolaboracyjne siły zbrojne marionetkowego Tymczasowego Rządu Republiki Chińskiej istniejące na przełomie lat 30. i 40. XX w.
Armia Tymczasowego Rządu Republiki Chińskiej powstała we wrześniu 1939 r. w Pekinie na bazie 5-tysięcznych sił policyjnych podporządkowanych Tymczasowemu Rządowi Republiki Chińskiej kierowanego przez Wanga Kemina. Armia zaczęła być organizowana w maju 1938 r., kiedy założono akademię wojskową w Tongzhou. Po jej ukończeniu pierwsi absolwenci przeszli od lutego do września 1939 r. szkolenie wojskowe. Do nowo formowanej Armii przyjmowano także oficerów i podoficerów pochodzących z chińskiej armii narodowej. Ostatecznie Armia liczyła ponad 13 tys. ludzi i składała się z ośmiu pułków piechoty po 1650 żołnierzy każdy. Sześć spośród tych pułków tworzyło trzy brygady. Przy dowództwach poszczególnych jednostek działali japońscy doradcy wojskowi. Istniała ponadto 400-osobowa straż przyboczna ochraniająca dygnitarzy rządowych. Po utworzeniu Chińskiego Rządu Narodowego 30 marca 1940 r., Armia Tymczasowego Rządu Republiki Chińskiej weszła w skład nowo tworzonych jego sił zbrojnych (patrz: Siły Zbrojne Chińskiego Rządu Narodowego).

</doc>
<doc id="894571" url="https://pl.wikipedia.org/wiki?curid=894571" title="Widźńanabhikszu">
Widźńanabhikszu

Widźńanabhikszu (trl. Vijńānabhikṣu, ang. Vijnanabhikshu) – filozof i asceta hinduistyczny z Varanasi, autor licznych komentarzy do sanskryckich dział systemów jogi, sankhji i wedanty takich jak "Jogavarttika", "Jogabhaszja", "Samkhyapravacanabhasya", "Samkhyasastra" i in.

</doc>
<doc id="894576" url="https://pl.wikipedia.org/wiki?curid=894576" title="Wim Anderiesen">
Wim Anderiesen

Willem Gerardus „Wim” Anderiesen (ur. 27 listopada 1903 w Amsterdamie, zm. 18 lipca 1944) – piłkarz holenderski grający na pozycji lewego pomocnika.
Kariera klubowa.
Anderiesen jest wychowankiem klubu 't Gooi, w którym grał przez 3 lata, aż w 1925 roku przeszedł razem z bratem Henkiem do Ajaksu Amsterdam. W pierwszej lidze zadebiutował 4 października 1925 roku w meczu z Feyenoordu Rotterdam. Z czasem stał się legendą Ajaksu i swój pierwszy sukces osiągnął już w 1931 roku, gdy z Ajaksem wywalczył swój pierwszy tytuł mistrza Holandii (dla amsterdamskiego klubu był to trzeci tytuł). W swojej karierze Anderiesen jeszcze czterokrotnie zostawał mistrzem kraju, a miało to miejsce w latach 1932, 1934, 1937, 1939. Ostatni swój mecz w barwach Ajaksu rozegrał 26 maja 1940 przeciwko HFC Haarlem. Łącznie dla Ajaksu wystąpił w 309 spotkaniach i zdobył w nich 20 goli. 18 lipca 1944 roku podczas II wojny światowej Wim zmarł na zapalenie płuc.
Kariera reprezentacyjna.
W reprezentacji Holandii Anderiesen zadebiutował 13 czerwca 1926 roku w przegranym 1:4 meczu z Danią. W 1934 roku znalazł się w kadrze na mistrzostwa świata we Włoszech i wystąpił w przegranym 2:3 meczu ze Szwajcarią, po którym Holandia odpadła z turnieju. 4 lata później znów wystąpił na mundialu, tym razem we Francji. Zagrał w przegranym 0:3 meczu z Czechosłowacją i ponownie już po pierwszym meczu Holandia odpadła z turnieju. Swój ostatni mecz w kadrze Anderiesen rozegrał 7 maja 1939, gdy Szwajcaria pokonała Holendrów 2:1. W reprezentacji rozegrał łącznie 46 meczów.

</doc>
<doc id="894580" url="https://pl.wikipedia.org/wiki?curid=894580" title="Alojzy Prus">
Alojzy Prus

Alojzy Prus (ur. 29 stycznia 1877 w Grabowni, zm. prawdopodobnie w pierwszej połowie lat 40. w Kazachstanie) – polski publicysta i działacz narodowy na Górnym Śląsku.
Życiorys.
Urodził się jako syn drobnego rolnika. Po ukończeniu szkoły podstawowej został robotnikiem w hucie „Bobrek”, a następnie rzemieślnikiem precyzyjnym w zakresie naprawy maszyn, m.in. do szycia.
W roku 1908 nabył z parcelacji resztówkę z budynkiem mieszkalnym byłego majątku ziemskiego hrabiego von Arko w Zebrzydowicach k. Rybnika, z którego wydzielił pomieszczenia dla polskich organizacji kulturalno-oświatowych. W tzw. „zamku” odbywały się zebrania, wiece, próby chóru i przedstawień teatralnych, ćwiczenia Towarzystwa Gimnastycznego Sokół.
W okresie I wojny światowej Alojzy Prus zaciągnięty został do armii niemieckiej. Po jej zakończeniu osiadł w Rybniku. W okresie powstań śląskich w swoim warsztacie w Orzepowicach wykonywał bezinteresownie prace rusznikarskie na rzecz oddziałów powstańczych. Żona Alojzego Jadwiga z d. Ficek zaangażowała się w pracę plebiscytową, trzej najstarsi synowie Wincenty, Ignacy i Franciszek z bronią w ręku walczyli w III powstaniu śląskim. Po przyłączeniu części Górnego Śląska do Polski nabył w Rybniku przy ul. Sobieskiego budynek mieszkalny, w którym prowadził warsztat i sklep. Przez kilka kadencji przewodniczył Radzie Miejskiej w Rybniku, był inicjatorem otwarcia szkoły handlowej. Jako prezes Zarządu Powiatowego Chrześcijańskiej Demokracji został posłem do Sejmu Śląskiego II i III kadencji. Zwolennik Wojciecha Korfantego pozostawał w opozycji do władz sanacyjnych.
Po wybuchu II wojny światowej w ostatniej chwili zdołał uciec przez aresztowaniem. Przed Niemcami schronił się we Lwowie, przed Rosjanami uciec nie zdążył.

</doc>
<doc id="894582" url="https://pl.wikipedia.org/wiki?curid=894582" title="Mistrzostwa Europy U-21 w Piłce Nożnej 2006">
Mistrzostwa Europy U-21 w Piłce Nożnej 2006

Mistrzostwa Europy U-21 w piłce nożnej 2006- odbywały się w dniach 23 maja - 4 czerwca 2006 roku w Portugalii.
Kwalifikacje.
W kwalifikacjach brali udział 48 drużyn narodowych U-21, podzielonych na 8 grup, w których znajdowało się 6, 5 lub 7 zespołów. Mistrzowie i wicemistrzowie grup awansowali do fazy play-off, z której zostały wyłonionych ośmioro finalistów turnieju głównego.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-21 2006 została reprezentacja Holandii.

</doc>
<doc id="894583" url="https://pl.wikipedia.org/wiki?curid=894583" title="Iśwarakryszna">
Iśwarakryszna

Iśwarakryszna () – pisarz i filozof indyjski, żył przed 546 rokiem n.e., prawdopodobnie ok. r. 350.
Autor najstarszego zachowanego (ale nie faktycznie najstarszego) traktatu sankhji - "Sāṁkhyakārikā" - "Strofki o sankhji" (zwanego też "Suvarṇasaptati" - "Złota siedemdziesiątka"), składającego się z 72 lub 73 strof ("kārika") o naturze wierszowanych aforyzmów. Dzieło Iśwarakryszny było szeroko komentowane, m.in. przez Gaudapadę, Matharę, Waczaspatiego Miśrę i Paramarthę (ten ostatni tekst zachował się tylko w przekładzie chińskim z 546 r., włączonym do kanonu buddyjskiego.
Tekst był dwukrotnie przełożony na język polski, przez F. Tokarza (1945, wyd. 1985) i przez M. Jakubczak (2002).

</doc>
<doc id="894585" url="https://pl.wikipedia.org/wiki?curid=894585" title="Biblioteka Studiów nad Marksizmem">
Biblioteka Studiów nad Marksizmem

Biblioteka Studiów nad Marksizmem – specjalistyczna seria wydawnicza zainicjowana w 1961 roku przez wydawnictwo Książka i Wiedza poświęcona monograficznym opracowaniom tematyki problemów myśli i filozofii marksistowskiej. W serii ukazało się 35 tomów; ukazywała się do 1990 roku.
W składzie komitetu redakcyjnego serii znajdowali się: Nina Assorodobraj, Bronisław Baczko, Zygmunt Bauman, Celina Bobińska, Adam Bromberg, Juliusz Burgin, Tadeusz Daniszewski, Marek Fritzhand, Julian Hochfeld, Jan Kancewicz, Tadeusz Kowalik, Oskar Lange, Adam Schaff (przewodniczący), Roman Werfel, Józef Zawadzki, Sylwester Zawadzki, Stefan Żółkiewicz.

</doc>
<doc id="894589" url="https://pl.wikipedia.org/wiki?curid=894589" title="Aniruddha">
Aniruddha

Aniruddha – filozof indyjski piszący w sanskrycie, żyjący ok. 1500, autor "Aniruddhavritti" - komentarza do filozofii sankhji.

</doc>
<doc id="894594" url="https://pl.wikipedia.org/wiki?curid=894594" title="Andreas Görlitz">
Andreas Görlitz

Andreas Görlitz (ur. 31 stycznia 1982 w Weilheim in Oberbayern) – niemiecki piłkarz grający na pozycji obrońcy.
Kariera.
Görlitz jest wychowankiem klubu TSV Rott/Lech, do którego przyszedł w 1989 roku. Siedem lat później zawodnik przeszedł do TSV 1860 Monachium. Na swój debiut w pierwszym składzie czekał do 10 lutego 2002 roku, kiedy to jego drużyna wygrała z 1. FC Nürnberg 2:1. W sezonie 2003/2004 piłkarz stał się podstawowym graczem zespołu i rozegrał 31 spotkań ligowych, jednak jego drużyna spadła do drugiej ligi. W 2004 roku Görlitz został sprzedany do odwiecznego rywala TSV – Bayernu Monachium, gdzie zadebiutował 7 sierpnia w meczu przeciwko HSV. W tym samym sezonie – 3 listopada 2004 roku – rozegrał swój pierwszy mecz w Lidze Mistrzów. Wystąpił wówczas w spotkaniu z Juventusem. Słabe występy w drużynie z Monachium spowodowały, że w sezonie 2005/2006 gracz został przesunięty do rezerw. Latem 2007 roku został wypożyczony do Karlsruher SC. Swój pierwszy mecz w drużynie beniaminka Bundesligi rozegrał 12 sierpnia 2007 roku w wygranym spotkaniu z 1. FC Nürnberg.

</doc>
<doc id="894602" url="https://pl.wikipedia.org/wiki?curid=894602" title="Stanisław Janusz">
Stanisław Janusz

Stanisław Janusz (ur. 25 kwietnia 1890 w Mokrej Stronie, zm. 15 października 1970 w Warszawie) – polski rolnik, polityk, działacz Stronnictwa Chłopskiego i Stronnictwa Ludowego, wojewoda w Rzeszowie (1944), poseł w latach 1928–1930 i 1944–1952.
Życiorys.
Stanisław Janusz był synem Mateusza i Katarzyny (z domu Kapusta), urodził się 25 kwietnia 1890 w Mokrej Stronie (późniejszej dzielnicy Przeworska). Ukończył szkołę powszechną w Przeworsku, przez rok uczęszczał także do gimnazjum w Jarosławiu. Podczas I wojny światowej służył w armii austriackiej, a od 1915 przebywał w niewoli rosyjskiej. Do kraju powrócił w 1918.
Od młodych lat był związany z radykalnym ruchem chłopskim, w 1927 przystąpił do Stronnictwa Chłopskiego. W latach 1928–1930 był posłem na Sejm RP II kadencji. W 1931 wraz z SCh przystąpił do Stronnictwa Ludowego, gdzie w latach 1933–1935 był członkiem Rady Naczelnej. Wykluczony został z partii za radykalizm. Współorganizował strajki chłopskie w powiecie przeworskim, przez co w 1933 był więziony przez sanację. W czasie II wojny światowej współpracował z Batalionami Chłopskimi, Armią Ludową i działaczami PPR, w związku z czym był więziony przez Gestapo.
Od 22 września 1944 do 22 października 1944 był wojewodą lwowskim z siedzibą w Rzeszowie. Od 1944 działał w prokomunistycznym Stronnictwie Ludowym, z ramienia którego w latach 1944–1947 był posłem do Krajowej Rady Narodowej. W latach 1944–1947 był także prezesem Zarządu Głównego Związku „Samopomocy Chłopskiej”, następnie honorowym prezesem. Od 9 października 1944 do 31 grudnia 1944 był wiceprzewodniczącym PKWN, a następnie – do 28 czerwca 1945 – był II wicepremierem w Rządzie Tymczasowym Edwarda Osóbki-Morawskiego. W latach 1947–1952 był posłem na Sejm Ustawodawczy, następnie od 1952 posłem na Sejm PRL I kadencji.
We wrześniu 1944 współtworzył Stronnictwo Ludowe, zostając jego wiceprezesem, którym był przez dwa miesiące. Od marca 1945 do stycznia 1946 przewodniczył radzie naczelnej tej partii. W listopadzie 1949 przystąpił wraz z nią do Zjednoczonego Stronnictwa Ludowego, gdzie zasiadał we władzach krajowych (m.in. do 1959 w NKW). Był członkiem zarządu głównego Ligi Przyjaciół Żołnierza oraz Towarzystwa Przyjaźni Polsko-Radzieckiej.
Zmarł 15 października 1970 w Warszawie. Został pochowany na Cmentarzu Wojskowym na Powązkach w Warszawie (kwatera A2-tuje-7).

</doc>
<doc id="894605" url="https://pl.wikipedia.org/wiki?curid=894605" title="Polski Skarb Wojskowy">
Polski Skarb Wojskowy

Polski Skarb Wojskowy – polska organizacja niepodległościowa powołana 25 sierpnia 1912 w Zakopanem na tzw. zjeździe irredentystów polskich (zwolenników walki czynnej).
Powstała z inicjatywy Józefa Piłsudskiego, na czele organizacji stanął polityk PPS Bolesław Limanowski.
W założeniu miał się zająć gromadzeniem funduszy na działalność polskich organizacji paramilitarnych w Galicji (Związek Strzelecki "Strzelec", Polskie Drużyny Strzeleckie, Drużyny Bartoszowe). W razie wybuchu wojny fundusze te miały być później użyte dla stworzenia kadr wojska polskiego.
W grudniu 1912 podporządkował się Wydziałowi Wojskowemu Komisji Tymczasowej Skonfederowanych Stronnictw Niepodległościowych.

</doc>
<doc id="894607" url="https://pl.wikipedia.org/wiki?curid=894607" title="Otwarty kolektor">
Otwarty kolektor

Otwarty kolektor – rodzaj wyjścia układów elektronicznych zrealizowany najczęściej jako wyprowadzenie kolektora tranzystora wewnętrznego stopnia wyjściowego na końcówkę układu. 
Jeśli urządzeniem wyjścia jest tranzystor MOSFET układ nazywany bywa otwarty dren i funkcjonuje w podobny sposób.
Zaletą tego wyjścia (dwustanowego) jest to, że działa jak styki przekaźnika: tzn. pin jest zwarty do masy lub innego wspólnego bieguna albo jest w stanie wysokiej impedancji, tym samym będąc w stanie wysokiej impedancji nie zakłóca innych podłączonych do linii układów. Emiter tranzystora najczęściej znajduje się na masie.
Układ umożliwia prostą realizację sterowania układami o innym napięciu niż napięcie panujące w układzie. 
Zaletą układu jest możliwość podłączenia więcej niż jednego wyjścia otwarty kolektor do jednej linii. Przyjmując, że stanem nieaktywnym jest stan wysokiej impedancji, przejście któregokolwiek z układów w stan zwarcia zmienia stan sterowanej linii. Dlatego często by umożliwić uaktywnienie układów przez wiele źródeł sygnału przyjmuje się, że stanem aktywującym jest stan niski (zwarcia do masy) umożliwiając tym samym sterowanie ich z wyjść otwarty kolektor. 

</doc>
<doc id="894610" url="https://pl.wikipedia.org/wiki?curid=894610" title="Sureśwara">
Sureśwara

Sureśwara (VIII-IX wiek) – filozof hinduistyczny, uczeń Śankary i bezpośredni kontynuator jego nauk adwajtawedanty. Przypisuje mu się autorstwo dzieła polemizującego ze szkołą mimansy - "Najskarmjasiddhi".

</doc>
<doc id="894612" url="https://pl.wikipedia.org/wiki?curid=894612" title="Biały Dunajec (stacja kolejowa)">
Biały Dunajec (stacja kolejowa)

Biały Dunajec – stacja kolejowa w Białym Dunajcu, w województwie małopolskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="894615" url="https://pl.wikipedia.org/wiki?curid=894615" title="CD Everest">
CD Everest

Círculo Deportivo Everest – ekwadorski klub piłkarski z siedzibą w mieście Guayaquil.
Historia.
Klub Everest założony został 2 lutego 1931 roku. W 1951 roku zainaugurowano mistrzostwa miasta Guayaquil. Pomimo tego, że w 1957 roku powołano ligę dla całego Ekwadoru (w której Everest grał od pierwszego sezonu), rozgrywki ligi Guayaquil trwały do roku 1967. Everest w rozgrywkach tej ligi zdobył po jednym razie tytuł wicemistrza i mistrza. Wychowankiem klubu był najsłynniejszy w dziejach Ekwadoru piłkarz Alberto Spencer, który w 1960 roku przeszedł do klubu CA Peñarol. Wraz ze swym nowym klubem sięgał po najwyższe światowe trofea i do dziś jest najlepszym strzelcem w historii Copa Libertadores. W dwa lata później, choć bez Spencera, Everest osiągnął największy w swych dziejach sukces – mistrzostwo Ekwadoru. Jedyny start w Copa Libertadores zakończył się masakrą w dwumeczu z CA Peñarol. Z nieznanych przyczyn Everest nie grał w pierwszej lidze w 1963 roku i w latach następnych. Ponownie w pierwszej lidze pojawił się w 1968 roku. W dwa lata później klub spadł do drugiej ligi. Do pierwszej ligi powrócił dopiero po 10 latach, jednak nie na długo, bo w 1983 roku spadł ponownie. Obecnie Everest gra w trzeciej lidze ekwadorskiej o nazwie Segunda Categoría.

</doc>
<doc id="894617" url="https://pl.wikipedia.org/wiki?curid=894617" title="Círculo Deportivo Everest">
Círculo Deportivo Everest



</doc>
<doc id="894618" url="https://pl.wikipedia.org/wiki?curid=894618" title="Kayah i Bregović">
Kayah i Bregović

Kayah i Bregović – album Kayah i Gorana Bregovicia, wydany 12 kwietnia 1999 roku. Muzycznie zawiera połączenie współczesnego popu i folkloru bałkańskiego z rodzimą tradycją ludową. Płyta zawiera muzykę góralską, cygańską, śpiewy biesiadne, a nawet echa kolędy „Bóg się rodzi”. Materiał na album został zarejestrowany w kilku europejskich studiach nagraniowych w Atenach, Belgradzie, Gołkowie, Serbii i Warszawie.
O albumie.
Kayah napisała słowa wszystkich piosenek i je zaśpiewała. Goran Bregović jest autorem ich muzyki, aranżerem i producentem. Na płycie znajdują się m.in. piosenki wykonywane kiedyś przez Bijelo dugme i utwory znane z filmowych płyt Bregovicia, takich jak: "Underground", "Arizona Dream", "Królowa Margot" i "Czas Cyganów". Udziela się tu jego słynna cygańska orkiestra weselno-pogrzebowa. Z polskich muzyków pojawił się pięcioosobowy góralski zespół wokalny z Zakopanego (obecny Zakopower).
Album sprzedał się w nakładzie ponad 700 tysięcy egzemplarzy w Polsce i zdobył status diamentowej płyty, stając się jednym z największych sukcesów artystyczno-komercyjnych lat 90. Triumfem okazał się występ na Sopot Festival oraz wspólny koncert Kayah i Bregovića 10 września 1999 roku na warszawskim Służewcu, dla ponad 50 tysięcy osób. Sukces płyty w Polsce doprowadził do jej wydania w jedenastu krajach europejskich w roku 2000, m.in. we Włoszech, Hiszpanii, Francji, Turcji, Grecji, Czechach, Słowenii i Chorwacji, a także w Izraelu. We Włoszech, gdzie płyta w pierwszych dwóch tygodniach sprzedaży uplasowała się na 7. miejscu, osiągnęła tam rekordowy poza Polską nakład. Promocja płyty wiązała się z wyjazdem na press-tour do Włoch, a w następnej kolejności do Francji.
W 2000 roku Kayah zdobyła 3 Nagrody Muzyczne Fryderyk w następujących kategoriach: wokalistka roku, album roku pop ("Kayah i Bregović") oraz wideoklip roku („Prawy do lewego”). Była również nominowana do piosenki roku („Prawy do lewego”) i jako autor roku (w sumie pięć nominacji). W tym samym roku Kayah zdobyła również 4 Superjedynki, będąc najlepszą wokalistką roku, oraz nagrywając przebój roku („Śpij kochanie, śpij”), najlepszy teledysk („Prawy do lewego”) i najlepszą płytę pop ("Kayah i Bregović"). Album nagrodzono również Machinerem '99 w kategorii płyta masowa. Artystka wygrała 4 Playboxy '99 w kategoriach: wokalistka roku, dwa razy za przebój roku („Śpij kochanie, śpij”, „Prawy do lewego”) oraz Playbox publiczności. Pozostałe nagrody to: Trofea "Elle" '99 - nagroda w kategorii: najbardziej stylowa gwiazda pop, koncert Kayah i Bregovića uznano imprezą roku 1999 przez "Życie na Gorąco", nagroda miesięcznika "Pani" – brązowe Jabłka dla pary roku, Złoty Królik - nagroda przyznawana przez "Playboya" największym osobowościom polskich mediów, As Empiku za najlepszą sprzedaż "Kayah i Bregović" oraz Brązowe Otto za wokalistkę roku od czytelników "Bravo". Kayah otrzymała również Wiktora '99.
Lista utworów.
Kayah i Bregović (edycja winylowa).
Reedycja płyty została wydana na winylu w 10 marca 2015.
Strona A
Strona B
Kayah i Bregović (edycja specjalna).
Osiemnaście lat po premierze płyty, z okazji obejmującej siedem miast w Polsce trasy koncertowej, która rozpoczęła się we wrześniu 2017 roku, ukazała się nowa edycja albumu. Dwupłytowe wydawnictwo zawierało oryginalny, zremasterowany album oraz drugi krążek, na którym znalazło się osiem współczesnych miksów wyłonionych w ogólnopolskim konkursie na platformie 2track.pro oraz dwa remiksy, które powstały przy premierze płyty w 1999 roku: Smolika i DJ 600 Volt, jak również dwa utwory koncertowe tego niezwykłego duetu. Jednym z nich jest piosenka „Miłość ci wszystko wybaczy”, która nie była częścią płyty artystów.

</doc>
<doc id="894620" url="https://pl.wikipedia.org/wiki?curid=894620" title="Waćaspati Miśra">
Waćaspati Miśra

Waćaspati Miśra (sanskryt वाचस्पति मिश्र) – filozof hinduski z Mithili ze szkoły njaja, działający około 850 roku n.e. Bramin z grupy Smarta. Jest autorem licznych komentarzy do głównych nurtów filozofii indyjskiej.

</doc>
<doc id="894621" url="https://pl.wikipedia.org/wiki?curid=894621" title="AEG">
AEG



</doc>
<doc id="894622" url="https://pl.wikipedia.org/wiki?curid=894622" title="Peugeot 406 Coupé">
Peugeot 406 Coupé

Peugeot 406 Coupé – samochód osobowy marki Peugeot produkowany w latach 1997–2004 w zakładzie firmy Pininfarina w San Giorgio Canavese, w pobliżu Turynu.
Wyprodukowano 107 631 egz. 406 Coupé ze wstępnej umowy na 70 000 pojazdów Peugeota z Pininfariną.
Historia.
Model jest następcą Peugeot'a 504 Coupé, a jego sukcesor to Peugeot 407 Coupé, zaprojektowany przez Gérarda Weltera z Centrum Stylu Peugeot. Coupé 406 zostało po raz pierwszy zaprezentowane publicznie na Międzynarodowym Salonie Samochodowym w Paryżu w 1996 roku. Samochód otrzymał tytuł najpiękniejszego Coupé na świecie 1997 "The Most Beautiful Coupé of the World 1997".
Opis modelu.
Z zewnątrz samochód prezentuje się oryginalnie i stylowo, co jest zasługą włoskiego mistrza stylu, Pininfariny, słynącego z projektowania takich aut jak Ferrari Testarossa.
Wewnątrz auto może rozczarować użytkowników ze sportowym zacięciem, gdyż wygląda podobnie jak zwykła 406-tka - deska rozdzielcza nie ma sportowych "dodatków", lecz fotele i miejsce za kierownicą, jak i pasażera są bardzo komfortowe i dobrze trzymają na zakrętach. Dla wielu jednak w samochodach typu coupé najważniejsza jest przyjemność z prowadzenia i sportowe osiągi, czego w tym Peugeocie nie brakuje.
Auto jest 4-osobowe. Pasażerowie podróżujący na przednich siedzeniach mogą podróżować wygodnie, ale pasażerowie tylnej kanapy już mniej.
Samochód cechuje wysoki poziom bezpieczeństwa. W wyposażeniu standardowym znajduje się między innymi układ ESP (z wyjątkiem wersji 2.0), system wspomagania hamowania awaryjnego, tempomat (niedostępne w wersji 2.0), układ kierowniczy ze zmiennym wspomaganiem, a także poduszki powietrzne czołowe i boczne oraz pasy bezpieczeństwa z napinaczami i ogranicznikami napięcia.
Silniki.
Samochód był produkowany głównie z silnikami benzynowymi, jednak producent miał w ofercie silniki wysokoprężne o pojemności 2.2 HDI i mocy 133 KM z filtrem cząstek stałych. Peugeoty 406 coupé z tymi właśnie silnikami są rzadziej spotykane na rynku wtórnym, niż silniki benzynowe. Są one droższe i były montowane w nowszych rocznikach tego modelu.

</doc>
<doc id="894623" url="https://pl.wikipedia.org/wiki?curid=894623" title="Gębarzewko">
Gębarzewko

Gębarzewko – kolonia w Polsce położona w województwie wielkopolskim, w powiecie gnieźnieńskim, w gminie Czerniejewo.
W latach 1975–1998 miejscowość należała administracyjnie do województwa poznańskiego.
Obecnie Gębarzewko należy do sołectwa Gębarzewo.

</doc>
<doc id="894626" url="https://pl.wikipedia.org/wiki?curid=894626" title="Rachel Smith">
Rachel Smith

Rachel Renee Smith (ur. 18 kwietnia 1985 w Panamie) – amerykańska uczestniczka konkursów piękności z Clarksville w stanie Tennessee. Zdobywczyni tytułu "Miss USA 2007".
Od 2006 roku studiowała dziennikarstwo na Belmont University.

</doc>
<doc id="894633" url="https://pl.wikipedia.org/wiki?curid=894633" title="Madhusudana Saraswati">
Madhusudana Saraswati

Madhusudana Saraswati (hi. मधुसूदन सरस्वती) – filozof hinduski żyjący w XV - XVI wieku. Pisał w sanskrycie. Autor licznych traktatów z filozofii wedanty, np. "Prasthanabheda", "Siddhantabindu", komentarza do "Bhagawad Gity" i innych.

</doc>
<doc id="894635" url="https://pl.wikipedia.org/wiki?curid=894635" title="Novak Djoković">
Novak Djoković



</doc>
<doc id="894649" url="https://pl.wikipedia.org/wiki?curid=894649" title="Astra I">
Astra I



</doc>
<doc id="894650" url="https://pl.wikipedia.org/wiki?curid=894650" title="Mario Barrett">
Mario Barrett



</doc>
<doc id="894652" url="https://pl.wikipedia.org/wiki?curid=894652" title="Rusko-Ukraińska Partia Radykalna">
Rusko-Ukraińska Partia Radykalna



</doc>
<doc id="894656" url="https://pl.wikipedia.org/wiki?curid=894656" title="Baruch (imię)">
Baruch (imię)

Baruch, imię męskie pochodzenia hebrajskiego (ברוך), oznaczające "błogosławiony".

</doc>
<doc id="894657" url="https://pl.wikipedia.org/wiki?curid=894657" title="Baruch (postać biblijna)">
Baruch (postać biblijna)

Baruch (, „błogosławiony”) – postać biblijna. Przypisuje się mu autorstwo deuterokanonicznej Księgi Barucha uważanej przez chrześcijan katolickich, prawosławnych i koptyjskich za prorocką i zaliczaną do kanonu Biblii.
Prorok Baruch był sekretarzem i przyjacielem proroka Jeremiasza, o czym wspomina Jr 45,1:
Towarzyszył mu także, gdy mimo sprzeciwu zostali siłą zabrani do Egiptu:
Księga Barucha.
Księga Barucha ma prorocki charakter. Nie należy do Biblii Hebrajskiej. Znajdowała się natomiast w niektórych kodeksach Septuaginty i w Wulgacie. Znane są jedynie greckie tłumaczenia tekstu księgi, lecz ze względu na charakter użytego języka przypuszcza się, że oryginalnym językiem był aramejski, lub hebrajski. Czas powstania księgi nie jest dokładnie znany.

</doc>
<doc id="894662" url="https://pl.wikipedia.org/wiki?curid=894662" title="Liga Bezbożników">
Liga Bezbożników



</doc>
<doc id="894663" url="https://pl.wikipedia.org/wiki?curid=894663" title="Cyprinus">
Cyprinus

Cyprinus – rodzaj ryb z rodziny karpiowatych (Cyprinidae).
Rodzaj występujący pierwotnie w Azji, w średniowieczu aklimatyzowany w Europie, a następnie na innych kontynentach.
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus carpio".

</doc>
<doc id="894665" url="https://pl.wikipedia.org/wiki?curid=894665" title="Polska Organizacja Narodowa">
Polska Organizacja Narodowa

Polska Organizacja Narodowa (PON) – organizacja lewicy niepodległościowej działająca w 1914 roku na okupowanej przez państwa centralne części Królestwa Polskiego.
Polska Organizacja Narodowa została utworzona 5 września 1914 w Kielcach przez Józefa Piłsudskiego, dążącego do utrzymania niezależnej od NKN (stojącego na gruncie rozwiązania austro-polskiego) organizacji politycznej w Królestwie. Kontynuowała działalność zlikwidowanych przez Austriaków komisariatów Rządu Narodowego. Jej charakter określono w jej deklaracji ideowej:"Obok organizacji wojskowej i niezależnie od niej, lecz w ścisłym z nią zjednoczeniu zamiarów, powstała na gruncie Królestwa Polskiego organizacja cywilna jako oparcie dla naszej akcji zbrojnej, a zarazem zawiązek samoistnego ustroju polskiego narodu" Jak z tego widać głównym zadaniem PON pozostawała akcja werbunkowa do oddziałów Piłsudskiego i powiązana z nią akcja agitacyjna i propagandowa. Dzięki poparciu 9 armii niemieckiej z którą zawarto umowę – PON mogła prowadzić działalność na terenach okupowanych przez Niemców. W propagandzie NKN i PON identyczny był negatywny punkt widzenia – Rosja, rządy carskie, moskalofile królewiacka organizacja nie popierała jednak programu austro-polskiego. Stąd zarówno w prasie jak i drukach ulotnych PON jako stały element występowało podkreślanie konieczności utrzymania samodzielności politycznej i niezależności od zaborców.
Wobec stwierdzonej w pierwszych miesiącach wojny słabości wpływów ugrupowań irredenty antyrosyjskiej PON jako główne zadanie traktowała stworzenie własnej bazy politycznej. W intencjach organizatorów PON miała stanowić królewiacki odpowiednik NKN. W praktyce grupowała jednak działaczy w okresie przedwojennym związanych już z ugrupowaniami irredenty antyrosyjskiej, przede wszystkim PPS i NZR. Na okupowanych przez państwa centralne terenach Królestwa stworzono sieć komisariatów. Na czele organizacji stała początkowo Komisja Organizacyjna PON przekształcona w Komendę Naczelną PON na której czele stanął Michał Sokolnicki jako Komisarz Główny PON. Praca Komendy została podzielona na trzy działy: organizacyjny kierowany przez Sekretarza PON Ksawerego Praussa, agitacyjny na czele z Leonem Wasilewskim i finansowy z Aleksandrem Malinowskim. Jednocześnie utworzono Radę PON do której weszli: Michał Sokolnicki, Wacław Tokarz, Ksawery Prauss, Leon Wasilewski, Aleksander Malinowski, Feliks Perl, Jan Wigura, Witold Jodko-Narkiewicz, Iza Moszczeńska, Stanisław Siedlecki, Marian Głuchowski, Karol Wodzinowski, Piotr Górecki i Zygmunt Szymanowski. Komendzie Naczelnej PON podlegały komisariaty miast i powiatów. Zaplecze kadrowe stanowiło 45 Komisarzy PON i 300 członków organizacji wspieranych przez około 500 sympatyków. Organy prasowe stanowiły pisma: "Ruch", "Legionista Polski", "Wici" i "Do Broni".
Po niepowodzeniach wojsk państw centralnych późną jesienią nastąpiło przez nie oddanie wojskom rosyjskim większości zdobytych latem terenów Królestwa Polskiego. W rezultacie PON zmuszona była do ewakuacji z Kongresówki. W ostatnim okresie działalności agendy Komisariatu Naczelnego w który przekształciła się Komenda Naczelna znalazły się we Frysztacie na Śląsku Cieszyński. Zajmowały się one głównie organizowaniem pomocy dla członków organizacji ewakuowanych z Królestwa. Ostatecznie na zjeździe PON w Wiedniu (29-30 XI 1914) postanowiono wobec niemożności kontynuowanie poprzedniej działalności na wejście do Naczelnego Komitetu Narodowego. Większość działaczy PON działała następnie w ramach prowadzonej od początku 1915 na terenach Kongresówki przez Departament Wojskowy NKN akcji werbunkowej do Legionów Polskich.

</doc>
<doc id="894667" url="https://pl.wikipedia.org/wiki?curid=894667" title="Marek Fritzhand">
Marek Fritzhand

Marek Fritzhand (ur. 12 października 1913 w Buczaczu, zm. 2 grudnia 1992 w Warszawie) – polski filozof marksistowski i etyk, profesor zwyczajny Uniwersytetu Warszawskiego.
Życiorys.
Ukończył studia filozoficzne na Uniwersytecie Jana Kazimierza we Lwowie, gdzie jego nauczycielami byli m.in. Kazimierz Ajdukiewicz i Roman Ingarden. W 1936 uzyskał tytuł magistra na podstawie napisanej pod kierunkiem R. Ingardena pracy pt. "Pojęcie dobra i zła u Schelera i Hartmanna". Następnie podjął pracę nauczyciela.
Po zajęciu wschodnich terenów RP przez ZSRR wcielono go do Armii Czerwonej. W 1943 został żołnierzem Ludowego Wojska Polskiego. W 1944 należał do korpusu oficerów polityczno-wychowawczych 1. Dywizji Piechoty im. Tadeusza Kościuszki. W wojsku pozostawał do 1948.
W 1950 podjął pracę w Uniwersytecie Warszawskim w kierowanej przez Adama Schaffa Katedrze Filozofii. W 1951 na podstawie przygotowanej pod kierunkiem Tadeusza Kotarbińskiego rozprawy pt. "O powinnościach i normach moralnych" otrzymał w UW stopień naukowy doktora. W 1954 został w Uniwersytecie Warszawskim profesorem nadzwyczajnym, a w 1965 profesorem zwyczajnym. W 1962 objął kierownictwo Katedry Etyki UW.
W 1952 został członkiem korespondentem, a w 1961 członkiem rzeczywistym PAN. W latach 1972–1980 był przewodniczącym Komitetu Nauk Filozoficznych Polskiej Akademii Nauk.
Od 1944 należał do PPR, a od 1948 do PZPR.
Był założycielem drugiego, po amerykańskiej „Ethics”, czasopisma naukowego specjalnie poświęconego teoretycznym i normatywnym zagadnieniom etyki „Etyka”. Wychowawca kilku pokoleń adeptów i profesorów etyki w Polsce. Przyjmuje się, że do jego uczniów należą m.in.: 
Henryk Jankowski, Stanisław Soldenhoff, Jacek Hołówka i Zbigniew Szawarski.
Jego działalność naukowa przyczyniła się do rozwoju i utrwalenia w Polsce (ale nie tylko, jako że jego prace były tłumaczone na wiele języków świata) zainteresowań etyką marksistowską. Jako jeden z pierwszych wprowadził w Polsce na szerszą skalę problematykę metaetyki (wówczas odrzucaną przez oficjalny marksizm).

</doc>
<doc id="894673" url="https://pl.wikipedia.org/wiki?curid=894673" title="Yang Zhu">
Yang Zhu

Yang Zhu (IV wiek p.n.e.) – starożytny chiński filozof, naturalista, zwolennik skrajnego indywidualizmu i egoizmu etycznego.
Nie pozostawił po sobie żadnych prac i jego poglądy znane są jedynie z przykładów przytoczonych w dziełach późniejszych filozofów, być może w wielu miejscach znacznie zniekształconych i ubarwionych. Mencjusz, skądinąd zaciekły krytyk Yang Zhu, scharakteryzował jego filozofię pisząc, że gdyby dla ocalenia ludzkości miał poświęcić się wyrywając sobie tylko jeden włos, nie zrobiłby tego. Mencjusz określił filozofię Yanga terminem "weiwo" (为我), czyli „dla mnie”. Poświęcony Yang Zhu rozdział w traktacie "Liezi" przedstawia go jako bezwzględnego hedonistę.
Filozofia Yang Zhu uważana jest za wcześniejszą od taoizmu i zdaniem niektórych badaczy (m.in. Feng Youlana) wywarła nań znaczny wpływ.

</doc>
<doc id="894674" url="https://pl.wikipedia.org/wiki?curid=894674" title="Gautama Akszapada">
Gautama Akszapada

Akszapada Gautama (dewanagari अक्षपाद गोतम, trl. Akṣapāda Gautama, ang. Akshapada Gautama) – filozof indyjski żyjący w IV wieku. Twórca systemu njaja. Autor Njajasutr.

</doc>
<doc id="894675" url="https://pl.wikipedia.org/wiki?curid=894675" title="Mechanika gry">
Mechanika gry



</doc>
<doc id="894677" url="https://pl.wikipedia.org/wiki?curid=894677" title="Topper Headon">
Topper Headon

Topper Headon (właśc. Nicholas Bowen Headon) (ur. 30 maja 1955 w Bromley w hrabstwie Kent) – brytyjski muzyk, perkusista zespołu punk rockowego The Clash do którego dołączył w 1977 roku po odejściu Terry’ego Chimesa.
Zaśpiewał partie wokalne w utworze "Ivan Meets G. I. Joe" z albumu „Sandinista!” oraz jest autorem muzyki utworu "Rock the Casbah" z płyty „Combat Rock” w którym nagrał perkusję, bas i klawisze.
W 1981 wzrosło napięcie pomiędzy nim a pozostałymi członkami zespołu. Powodem było jego
uzależnienie od heroiny, które zaczęło odciskać piętno na grze. Dostał ultimatum: albo przestanie brać, albo zostanie wyrzucony. Topper nie poradził sobie z nałogiem i sam odszedł od zespołu w 1982 roku na początku tournée, które zespół dokończył angażując dawnego perkusistę Terry’ego Chimesa. W tamtym czasie oficjalnie podano do mediów, że Topper odszedł z The Clash z powodu różnic poglądów politycznych.
Później Mick Jones zaproponował mu granie w swoim zespole – Big Audio Dynamite, ale nic z tego nie wyszło z powodu ciągłego uzależnienia narkotykowego.
Headon w 1985 roku zarejestrował solowy album "Waking Up" (Mercury 1986), który przeszedł niezauważony. W tym czasie poddał się leczeniu i wyszedł z nałogu pozostając do dziś czysty.
W 2007 roku muzyk został sklasyfikowany na 7. miejscu listy 50 najlepszych perkusistów rockowych według Stylus Magazine.

</doc>
<doc id="894682" url="https://pl.wikipedia.org/wiki?curid=894682" title="Udajana">
Udajana

Udajana () – indyjski filozof z X wieku n.e. Pochodził z Mithili (północny Bihar). Przedstawiciel szkoły njaja i autor wielu sanskryckich dzieł, w których krytykował doktryny ateistyczne mimansy, buddystów i dżinistów. Jego główne dzieła to:
Poza tym był autorem komentarzy: "Njajawarttikatatparjaparisiudhi" („Wyjaśnienie prawdziwego sensu Njajawarttiki”), "Kiranawali" („Krąg płomieni”) i in..

</doc>
<doc id="894683" url="https://pl.wikipedia.org/wiki?curid=894683" title="Silas Weir Mitchell (aktor)">
Silas Weir Mitchell (aktor)

Silas Weir Mitchell (ur. 30 września 1969 w Filadelfii) – amerykański aktor.
Występował głównie w amerykańskich serialach emitowanych w porze największej oglądalności: "24 godziny" (jako Eli Stram), "Na imię mi Earl" (jako Donny Jones) oraz "Skazany na śmierć" (jako Charles „Haywire” Patoshik). Występował także w remake’u "Wyścigu Szczurów" oraz w jednym z odcinków serialu "". W latach 2011–2017 grał jedną z głównych ról w serialu "Grimm".
W dwóch popularnych serialach produkcji USA "My name is Earl" oraz "Prison Break" gra rolę chorych umysłowo więźniów.
Na wzbogaconej o wywiady z aktorami płycie DVD "Prison Break" aktor przyznał, że początkowo brał udział w castingu na rolę T-Baga, którego w ostateczności zagrał Robert Knepper.
W latach 2011–2017 występował w jednej z głównych ról w serialu "Grimm" (jako Monroe).

</doc>
<doc id="894684" url="https://pl.wikipedia.org/wiki?curid=894684" title="Opel Blitz">
Opel Blitz

Opel Blitz – seria lekkich i średnich samochodów ciężarowych produkowanych przez niemiecką firmę Adam Opel AG w latach 1930 –1973. Na jego podwoziu i pod taką samą nazwą produkowano również w latach 1939–1944 autobusy.
Ciężarówka.
Opel Blitz – lekki lub średni samochód ciężarowy produkowany przez niemiecką firmę Adam Opel AG w latach 1930–1973. Po roku 1973 jego następca produkowany już przez firmę Bedford Vehicles z Luton był sprzedawany pod nazwą "Bedford Blitz" (lub "Opel Bedford Blitz") aż do 1987 roku. W wersji 3-tonowej ciężarówki pojazd był powszechnie używany przez Wehrmacht w czasie II wojny światowej. Montowano na nim działka przeciwlotnicze przewożono żołnierzy i zaopatrzenie oraz używano jako ruchome centrum dowodzenia albo sanitarkę.
Kolejne generacje samochodu wytwarzano w latach:
Na bazie samochodu ciężarowego zbudowano także autobus.
Pierwsza generacja.
Opel Blitz 1,5 t.
Nie jest tak znany jak 3-tonowy Blitz, lecz również był produkowany. Chociaż miał dobrą opinię, wyprodukowano zaledwie 5767 tych ciężarówek, głównie dla niemieckiej armii. Ich produkcję zakończono w 1942 roku. Jako ciężarówka taktyczna montowano na niej - oprócz zwykłych wersji z otwartą skrzynią ładunkową - całą gamę nadwozi, łącznie z wersjami strażackimi i ambulansami. Był produkowany w wersji z napędem na jedną, tylną oś.
W pełni sprawny egzemplarz znajduje się w Muzeum Techniki Wojskowej GRYF w Żukowie
Opel Blitz 3 t.
Ta wersja Opla Blitza w obu wersjach napędu: na dwa i na cztery koła, była podstawą niemieckiego transportu kołowego w czasie II wojny światowej. Model ten zaczęto produkować w 1937 roku. Produkcja tej ciężarówki w odmianie napędowej na dwa koła: 1940: 17605; 1941: 15947; 1942: 18262; 1943: 23232; 1944: 16146. Dodatkowo wyprodukowano ok. 20000 sztuk pojazdów z napędem na cztery koła. Razem zatem powstało około 110000 trzytonowych Blitzów. Instalowano na tej ciężarówce szeroką gamę nadwozi. Najbardziej poszukiwaną wersją były pojazdy z napędem na wszystkie koła. W związku z niedostateczną produkcją tych modeli ograniczono się tylko do budowy pojazdów wymagających według wojska najlepszych właściwości jezdnych tj.: ambulansów polowych, wozów łączności i kuchni polowych. Zapotrzebowanie na te pojazdy było tak duże, że w lipcu 1944 roku w zakładach Daimler-Benz uruchomiono produkcję licencyjną, co dało kolejne 3500 sztuk. Trzytonowe Blitze produkowane dla wojska można rozpoznać po ośmiu otworach ulgowych w feldze każdego koła. Przed 1939 rokiem produkowany na rynek cywilny Opel Blitz miał w feldze każdego koła jedynie sześć otworów ulgowych. Jednakże później do wojska trafiły również pojazdy cywilne.
Na bazie samochodu opracowano półgąsienicową wersję Maultier (Sd.Kfz. 3a).
Autobus.
Opel Blitz – autobus miejski, produkowany przez niemiecką firmę Opel. Pojazd był zbudowany na ramie podwoziowej z ciężarówki. Wewnątrz mieściło się ok. 29 pasażerów. Przed wojną Wehrmacht, który zakupił sporą liczbę tych pojazdów, wykorzystywał je do szybkiego transportu żołnierzy, jako polowe centra dowodzenia, sanitarki oraz wozy propagandowe.

</doc>
<doc id="894687" url="https://pl.wikipedia.org/wiki?curid=894687" title="Theodor von Steinheil">
Theodor von Steinheil

Theodor Freiherr von Steinheil, ukr. Фе́дір Ште́йнгель, "Fedir Sztejnhel" (ur. 9 grudnia 1870 w Gródku - zm. 11 lutego 1946 pod Dreznem) – ukraiński działacz społeczny i kulturalny, dyplomata.
Pochodził z rodziny szlacheckiej (baron) osiadłej w Gródku
. Studiował na Uniwersytecie Kijowskim i rosyjskim Uniwersytecie Warszawskim. W 1902 założył w Gródku muzeum z cennymi zbiorami z zakresu archeologii, sztuki i etnografii.
Od 1906 poseł I Dumy Państwowej, należał do ukraińskiej frakcji parlamentarnej. Członek TUP. Za czasów Hetmanatu ambasador Państwa Ukraińskiego w Berlinie.
W okresie międzywojennym mieszkał w swym majątku na Wołyniu. Po agresji ZSRR na Polskę zbiegł w chłopskim przebraniu wraz z rodziną do Niemiec, uchodząc przed NKWD. Od 1940 mieszkał w Dreźnie.

</doc>
<doc id="894700" url="https://pl.wikipedia.org/wiki?curid=894700" title="Gangeśa Kaśjapa">
Gangeśa Kaśjapa

Gangeśa Kaśjapa (znany także jako Gangeśwara) (XII–XIII w.) – filozof indyjski. Pochodził z Jesauru. Jest twórcą systemu filozoficznego znanego jako nowa njaja. Swoje poglądy wyłożył w sanskryckim dziele "Tattvacintamani".

</doc>
<doc id="894703" url="https://pl.wikipedia.org/wiki?curid=894703" title="Dodge T110">
Dodge T110

Dodge T110 – autobus miejski, produkowany przez amerykańską firmę Dodge. Pojazd ten został zbudowany na nadwoziu pojazdu Opel Blitz.

</doc>
<doc id="894710" url="https://pl.wikipedia.org/wiki?curid=894710" title="Elżbieta Urbańczyk">
Elżbieta Urbańczyk

Elżbieta Maria Urbańczyk-Baumann (ur. 26 kwietnia 1971 w Nowym Dworze Mazowieckim) – polska kajakarka, mistrzyni świata (1994) w konkurencji K-2 500 m. Wielokrotna medalistka mistrzostw świata i Europy. Wielokrotna mistrzyni Polski.
Zawodniczka Świtu Nowy Dwór Mazowiecki (1983-1989) i KS Posnania (od 1990), wychowanka trenera Olgierda Światowiaka. Czterokrotna olimpijka (1988, 1992, 1996, 2000). W Plebiscycie Przeglądu Sportowego na najlepszego sportowca 1994 zajęła 4. miejsce, a w 1997 wygrała Plebiscyt na najlepszego sportowca Wielkopolski (wspólnie z Izabelą Dylewską).
Była żoną kajakarza Pawła Baumanna.
Kariera sportowa.
Mistrzostwa świata.
W 1994 została mistrzynią świata w konkurencji K-2 500 m (z Barbarą Hajcel), Trzykrotnie zdobywała wicemistrzostwo świata: 1995 – w konkurencji K-2 500 m (z Izabelą Dylewską-Światowiak), 1997 – w konkurencji K-2 200 m (z Izabelą Dylewską-Światowiak), 2001 – w konkurencji K-1 200 m. Również trzykrotnie zdobywała brązowy medal mistrzostw świata: 1994 – w konkurencji K-2 200 m (z Barbarą Hajcel), 1997 – w konkurencji K-2 1000 m (z Izabelą Dylewską), 2002 – w konkurencji K-1 200 m.
Mistrzostwa Europy.
Była dwukrotnie mistrzynią Europy (1997 w konkurencjach K-2 200 m i K-2 1000 m – z Izabelą Dylewską-Światowiak). Ponadto zdobyła jeden srebrny medal mistrzostw Europy (2001 w konkurencji K-1 200 m) i pięć medali brązowych (1999 w konkurencjach K-1 500 m i K-1 1000 m, 2000 w konkurencjach K-1 200 m i K-1 500 m, 2002 w konkurencji K-1 500 m
Igrzyska Dobrej Woli.
W 1994 zdobyła dwa medale Igrzysk Dobrej Woli: srebro (K-2 500 m z Barbarą Hajcel) i brąz (K-1 500 m).
Igrzyska Olimpijskie.
W igrzyskach Olimpijskich zajmowała miejsca: 8 w 1988 w konkurencji K-4 500 m (z Bożeną Ksiązek, Jolantą Łukaszewicz i Katarzyną Weiss), 6 w 1992 w konkurencji K-2 500 m (z Izabelą Dylewską), 7 w 1996 w konkurencji K-2 500 m (z Izabelą Dylewską), 5 w 2000 w konkurencji K-1 500 m.
Mistrzostwa Polski.
Była mistrzynią Polski w konkurencjach:
Doping.
W 1990 została po zawodach w Sewilli zdyskwalifikowana na dwa lata za stosowanie dopingu i nie wystartowała na mistrzostwach świata w Poznaniu.

</doc>
<doc id="894711" url="https://pl.wikipedia.org/wiki?curid=894711" title="Yamaha T135">
Yamaha T135

Yamaha T135 – japoński motorower, oferowany także jako "Yamaha Sniper 135" na Filipinach, "Yamaha Spark 135" w Tajlandii, "Yamaha Exciter" w Wietnamie oraz "Yamaha Jupiter MX" w Indonezji i Singapurze.
Yamaha T135 jest produkowana przez Yamaha Motor Company. Napędzany jest przez czterosuwowy silnik o pojemności 135cm³ chłodzony cieczą, Yamaha T135 została zaprojektowana w Japonii z myślą o rynku południowoazjatyckim.

</doc>
<doc id="894712" url="https://pl.wikipedia.org/wiki?curid=894712" title="Wyniszczenie przez pracę">
Wyniszczenie przez pracę

Wyniszczenie przez pracę () – zasada stosowana w narodowo-socjalistycznym systemie pracy przymusowej w niemieckich obozach koncentracyjnych i obozach pracy w czasie II wojny światowej.
Historia.
Wiosną 1942 roku zapadła decyzja o zaangażowaniu na wielką skalę więźniów obozów koncentracyjnych jako robotników przymusowych w przemyśle zbrojeniowym wykorzystywanym na potrzeby wojny. W obozach koncentracyjnych powstawały warsztaty zbrojeniowe, przede wszystkim jednak zaczęto otwierać ich podobozy i tworzyć zewnętrzne komanda robocze. Takie działania miały ostatecznie pokryć niedobór siły roboczej spowodowany działaniami wojennymi. Warunki życia i pracy powodowały, że wielu więźniów zginęło. Po ataku na Związek Radziecki i fiasku niemieckiej strategii blitzkriegu jesienią 1942 roku podjęto decyzję o całkowitym wykorzystaniu więźniów do produkcji broni. Coraz więcej osób było deportowanych do obozów koncentracyjnych, zwłaszcza z Europy Wschodniej, w celu zwiększenia produkcji wojennej w brutalnych warunkach pracy. Tylko w ciągu pierwszych ośmiu miesięcy 1943 roku około 60 tysięcy z 220 tysięcy więźniów zmarło w wyniku pracy przymusowej, niedożywienia i epidemii. Podobozy znajdowały się głównie w pobliżu państwowych i prywatnych zakładów produkcyjnych, które były ważne dla działań wojennych. Od jesieni 1942 roku Więźniowie obozów koncentracyjnych są również rozmieszczani w oddziałach zewnętrznych na oczach ludności, która jedynie w wyjątkowych przypadkach pomagała wycieńczonym więźniom w pracach budowlanych i porządkowych po nalotach. Więźniów niezdolnych do pracy z powodu choroby wykorzystywano do eksperymentów medycznych, mordowano lub pozostawiano samych sobie na wydzielonych terenach obozowych.

</doc>
<doc id="894713" url="https://pl.wikipedia.org/wiki?curid=894713" title="Tirschenreuth">
Tirschenreuth

Tirschenreuth (baw. "Tirschenreith", "Dirschnrad") – miasto powiatowe w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, siedziba powiatu Tirschenreuth. Leży w Lesie Czeskim, około 200 km na północny wschód od Monachium i 110 na zachód od Pragi, nad rzeką Waldnaab, przy drodze B15 i linii kolejowej Bärnau - Wiesau).
Współpraca.
Miejscowości partnerskie:

</doc>
<doc id="894714" url="https://pl.wikipedia.org/wiki?curid=894714" title="Mercedes-Benz L3000">
Mercedes-Benz L3000

Mercedes-Benz L3000 – samochód ciężarowy, produkowany przez niemiecką firmę Mercedes-Benz. Nadwozie pojazdu zaopatrzone było między innymi w panoramiczne szyby narożnikowe oraz "opływowy", ścięty tył. Podłoga przestrzeni ładunkowej w przeważającej części przebiegała na stosunkowo niskiej wysokości, unosząc się jedynie w przedniej części. Był używany na wszystkich frontach razem z Oplem Blitz i okazał się nawet bardziej przydatny w terenie. Najwięcej używany był w Afrika Korps. Od 1938 do 1944 wyprodukowano więcej niż 27,700 pojazdów, co sprawia, że jest produkowanym w największych ilościach podczas II wojny światowej samochodem Mercedesa.

</doc>
<doc id="894715" url="https://pl.wikipedia.org/wiki?curid=894715" title="Uddjotakara Bharadwadźa">
Uddjotakara Bharadwadźa

Uddjotakara (znany także jako Uddjotakara Bharawadźa i Paśupataćarja) – filozof i logik hinduski z VII wieku ze szkoły njaja. Poglądy jego zawierają elementy teistyczne. W swoich dziełach ironicznie krytykował filozofów buddyjskich. Jego główne dzieło to "Njajawarttika" ("Uzupełniający komentarz do systemu njaji").

</doc>
<doc id="894718" url="https://pl.wikipedia.org/wiki?curid=894718" title="Bärnau (Bawaria)">
Bärnau (Bawaria)

Bärnau – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży w Lesie Czeskim, około 10 km na południowy wschód od Tirschenreuth, nad rzeką Waldnaab, przy granicy z Czechami.

</doc>
<doc id="894721" url="https://pl.wikipedia.org/wiki?curid=894721" title="Dziedziczki">
Dziedziczki

Dziedziczki – powieść fantastyczna dla młodzieży autorstwa Andrzeja Pilipiuka; trzecia część cyklu opowiadającego o losach kuzynek Kruszewskich, Moniki Stiepankowic i mistrza Sędziwoja. Pierwsze wydanie: Fabryka Słów, 2005 rok. Pozostałe części to "Kuzynki" (2003), "Księżniczka" (2004) i "Zaginiona" (2014).

</doc>
<doc id="894723" url="https://pl.wikipedia.org/wiki?curid=894723" title="The Girl Can Rock">
The Girl Can Rock



</doc>
<doc id="894725" url="https://pl.wikipedia.org/wiki?curid=894725" title="Patańdżali">
Patańdżali



</doc>
<doc id="894730" url="https://pl.wikipedia.org/wiki?curid=894730" title="Paulinów (województwo łódzkie)">
Paulinów (województwo łódzkie)

Paulinów – wieś w Polsce położona w województwie łódzkim, w powiecie tomaszowskim, w gminie Czerniewice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="894733" url="https://pl.wikipedia.org/wiki?curid=894733" title="Patanjali">
Patanjali



</doc>
<doc id="894737" url="https://pl.wikipedia.org/wiki?curid=894737" title="Büssing D38">
Büssing D38

Büssing D38 to piętrowy autobus miejski, produkowany przez niemiecką firmę Büssing. Z przodu pojazd posiadał drzwi przesuwne, natomiast z tyłu znajdował się "pomost" stanowiący także wejście na schody prowadzące na górny pokład. Na tymże pokładzie znajdowały się w zasadzie wyłącznie miejsca siedzące. Stanie uniemożliwiał nisko umieszczony sufit.

</doc>
<doc id="894738" url="https://pl.wikipedia.org/wiki?curid=894738" title="Wojna amerykańsko meksykańska">
Wojna amerykańsko meksykańska



</doc>
<doc id="894739" url="https://pl.wikipedia.org/wiki?curid=894739" title="Wojna meksykańsko amerykańska">
Wojna meksykańsko amerykańska



</doc>
<doc id="894740" url="https://pl.wikipedia.org/wiki?curid=894740" title="Ukraińska Partia Ludowa (1902)">
Ukraińska Partia Ludowa (1902)

Ukraińska Partia Ludowa (UNP) – ukraińska partia polityczna, działająca w latach 1902–1907.
Została założona m.in. przez Mykołę Michnowśkiego. Jej programem było hasło "Ukraina dla Ukraińców", niepodległa republika ukraińska, poszanowanie ukraińskiego języka i tradycji.
W 1905 UNP wydrukowała w "Samostijnej Ukrainie" projekt ukraińskiej konstytucji, autorstwa Michnowskiego. W 1907 działalność UNP osłabła, następnie została wstrzymana.
Wśród liderów UNP byli: M. Szemet, Serhij Szemet, W. Szewczenko, H. Szewczenko, O. Makarenko, S. Makarenko, Ołeksandr Stepanenko.
W 1917 dawni działacze UNP utworzyli Ukraińską Partię Socjalistów-Niepodległościowców (UPSS).

</doc>
<doc id="894743" url="https://pl.wikipedia.org/wiki?curid=894743" title="Helenów (gmina Czerniewice)">
Helenów (gmina Czerniewice)

Helenów – kolonia w Polsce położona w województwie łódzkim, w powiecie tomaszowskim, w gminie Czerniewice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="894751" url="https://pl.wikipedia.org/wiki?curid=894751" title="Wiktor Pasulko">
Wiktor Pasulko

Wiktor Wasylowycz Pasulko, ukr. Віктор Васильович Пасулько, ros. Виктор Васильевич Пасулько, "Wiktor Wasiljewicz Pasulko" (ur. 1 stycznia 1961 w Ilnyci, w obwodzie zakarpackim) – piłkarz pochodzenia mołdawskiego i ukraińskiego, grający na pozycji napastnika lub ofensywnego pomocnika, trener piłkarski.
Kariera klubowa.
Pasulko to wychowanek Szkoły Piłkarskiej w Irszawie. Pierwszy trener Isztwan Szandor. W 1978 rozpoczął karierę piłkarską w klubie Howerła Użhorod. W 1980 przeszedł najpierw do Spartaka Iwano-Frankowsk, a potem do SKA Lwów, w którym "odbywał" służbę wojskową. Potem wrócił do trzecioligowego Użhorodu. W 1982 roku grał w Bukowinie Czerniowce, a w 1983 roku został zawodnikiem pierwszoligowego Czornomorca Odessa. Z czasem wywalczył w nim miejsce w podstawowym składzie, a w 1986 roku udało mu się nawet strzelić 11 goli w lidze. W końcu 1986 przeszedł do Spartaka Moskwa i w pierwszym swoim spartakowskim sezonie został z nim mistrzem kraju. Sukces ten Pasulko powtórzył ze Spartakiem w 1989 roku, a zimą 1990 wyjechał z ZSRR.
Pasulko trafił do Niemiec i został piłkarzem drugoligowej Fortuny Kolonia. W lidze niemieckiej zadebiutował 24 lutego 1990 w zremisowanm 1:1 wyjazdowym meczu z Hannoverem 96. W Fortunie grał przez 3 lata grając jako pomocnik, aż w 1993 przeniósł się do Eintrachtu Brunszwik, z którym spadł do Regionalligi. W 3. lidze Niemiec Pasulko grał do lata 1996 i wtedy przeszedł do grającego w Oberlidze małego zespołu ASV Durlach. W rundzie wiosennej sezonu 1997/98 grał jeszcze w Bonner SC, a w latach 1998–2000 w amatorskim zespole FC Junkersdorf, pełniąc w nim również funkcje trenerskie, po czym zakończył piłkarską karierę w wieku 39 lat.
Kariera reprezentacyjna.
W reprezentacji ZSRR Pasulko zadebiutował w 1988 roku. Wtedy też został powołany przez Walerego Łobanowskiego na Euro 88. Zagrał tam w dwóch meczach: grupowym wygranym 3:1 z Anglią, w którym w 72. minucie zdobył gola na 3:1 oraz finałowym z Holandią, w którym pojawił się w 71. minucie za Olega Protasowa, ale ZSRR przegrało 0:2 i zostało wicemistrzem Europy. W tym samym roku Pasulko zakończył karierę reprezentacyjną. W kadrze ZSRR zagrał w 8 meczach i zdobył 1 gola.
Kariera trenerska.
W styczniu 2002 Pasulko został selekcjonerem reprezentacji Mołdawii zastępując na stanowisku Aleksandra Spirydona. Mołdawię prowadził w eliminacjach do Euro 2004 oraz MŚ 2006. Po eliminacjach do tych drugich zrezygnował z posady. Potem do 2006 trenował azerski klub Xəzər Lenkoran. W lipcu 2008 otrzymał propozycję prowadzić uzbecki Sho'rtan G'uzor. W 2010 do sierpnia trenował kazachski FK Atyrau. Obecnie mieszka w Niemczech. W 2011 już w czasie trwania sezonu objął prowadzenie klubu Ordabasy Szymkent, z którym pracował do marca 2014. W lipcu 2014 stał na czele klubu włoskiej Serie D NFC Orlandina ASD.

</doc>
<doc id="894752" url="https://pl.wikipedia.org/wiki?curid=894752" title="Super Black Market Clash">
Super Black Market Clash

Super Black Market Clash – tytuł albumu brytyjskiego, punkrockowego zespołu The Clash wydany 26 października 1993 roku. Jest to składanka prezentująca utwory z lat 1977-1982, które nie weszły wcześniej na płyty bądź ukazały się na stronach „B” singli winylowych (rozszerzone wydanie albumu "Black Market Clash" z 1980 roku).
Black Market Clash.
Black Market Clash – album brytyjskiego, punkrockowego zespołu The Clash wydany w październiku 1980 roku. Jest to składanka prezentująca utwory z lat 1977-1980, które nie weszły wcześniej na płyty bądź ukazały się na stronach „B” singli winylowych.

</doc>
<doc id="894755" url="https://pl.wikipedia.org/wiki?curid=894755" title="Dźajmini">
Dźajmini

Dźajmini (dewanagari जैमिनि, trl. Jaimini, ang. Jaimini) – starożytny mędrzec (ryszi) indyjski, któremu tradycja hinduska przypisuje stworzenie filozoficznego systemu mimansa. Nazywany także Talawakara. Był uczniem Wjasy. Założył szkołę w której prowadzono studia nad Wedami traktując je jako nieomylne i wieczne. Zgodnie z tą szkołą, recytowanie hymnów wedyjskich jest formą oddawania czci Bóstwu. Tradycyjnie od swego mistrza otrzymał wiedzę głównie o "Samawedzie". Przypisuje mu się liczne teksty między innymi: "Jaiminiya-upanishad", "Jaiminiya-brahmana", "Jaiminiya-samhita".

</doc>
<doc id="894756" url="https://pl.wikipedia.org/wiki?curid=894756" title="Feliks Zalewski">
Feliks Zalewski

Feliks Zalewski (ur. 14 stycznia 1888 w Mławie, zm. 15 maja 1966 w Krakowie) – inżynier górnictwa, profesor zwyczajny Akademii Górniczo-Hutniczej w Krakowie, prekursor zabezpieczania podziemi miast polskich i wytyczania podziemnych tras turystycznych.
Życiorys.
W latach 1906–1914 studiował w Instytucie Górniczym w Petersburgu. 27 marca 1922 Feliks Zalewski, jako jeden z dwu pierwszych absolwentów krakowskiej Akademii Górniczej, uzyskał tytuł inżyniera górniczego i otrzymał dyplom nr 2. Od 1930 roku związany z Akademią Górniczą gdzie prowadził wykłady z górnictwa. W latach 1934–1936 był dziekanem, a w latach 1936–1938 prodziekanem Wydziału Górniczego, od 1936 roku profesor zwyczajny. W 1938 roku objął funkcję kierownika Warsztatu Mechanicznego Akademii Górniczej.
Aresztowany w 6 listopada 1939 w Sonderaktion Krakau trafił do obozu w Sachsenhausen, skąd zwolniono go 8 lutego 1940. Po powrocie z obozu w Sachsenhausen podjął pracę zawodową jako sztygar w kopalni „Jerzy” w Konopiskach. Równocześnie, dzięki staraniom byłego rektora Akademii Górniczej prof. Walerego Goetla, został nauczycielem w utworzonej przez Niemców Państwowej Szkole Technicznej Górniczo-Hutniczo-Mierniczej na Krzemionkach, biorąc jednocześnie czynny udział w konspiracyjnym nauczaniu w Akademii Górniczej. Po wojnie powrócił do pracy dydaktycznej na AGH. Jego uczniem był m.in. prof. Zbigniew Strzelecki. Od 1 października 1960 przeszedł na emeryturę.
Pochowany na Cmentarzu Rakowickim w Krakowie (kwatera LXVIII-7-15).

</doc>
<doc id="894760" url="https://pl.wikipedia.org/wiki?curid=894760" title="Nimbarka">
Nimbarka



</doc>
<doc id="894761" url="https://pl.wikipedia.org/wiki?curid=894761" title="Sokola Góra">
Sokola Góra



</doc>
<doc id="894763" url="https://pl.wikipedia.org/wiki?curid=894763" title="Ralph Hartley">
Ralph Hartley

Ralph Vinton Lyon Hartley (ur. 30 listopada 1888, zm. 1 maja 1970) – amerykański elektronik i wynalazca.
W 1928 opracował podstawy teorii informacji.
Wynalazł generator drgań oparty na lampach elektronowych, znany jako generator Hartleya. Jest on używany do dziś, jednak obecnie rolę wzmacniaczy pełnią w nim tranzystory.
Literatura.
Hartley R.V.L.: "Transmission of Information". Bell System Technical Journal, lipiec 1928.

</doc>
<doc id="894767" url="https://pl.wikipedia.org/wiki?curid=894767" title="Danny Gabbidon">
Danny Gabbidon

Daniel Leon "Danny" Gabbidon (ur. 8 sierpnia 1979 w Cwmbran) - walijski piłkarz występujący na pozycji obrońcy.
Kariera klubowa.
Gabbidon swoją karierę piłkarską rozpoczął w roku 1996 w szkółce juniorów West Bromwich Albion. Dwa lata później został włączony do pierwszej drużyny tego klubu. Zadebiutował w niej 20 marca 1999 roku, kiedy to wystąpił w przegranym 0:1 ligowym spotkaniu z Ipswich Town. W debiutanckim sezonie Walijczyk zagrał jeszcze w pojedynku z Sunderlandem AFC. W następnych rozgrywkach wystąpił już w 18 ligowych spotkaniach, po czym, 10 sierpnia 2000 roku został wypożyczony do występującego wówczas w League Two Cardiff City.
W nowej drużynie pierwszy występ zaliczył 19 sierpnia, kiedy to zagrał w zremisowanym 1:1 spotkaniu z Blackpool FC. Gabbidon wystąpił jeszcze w ośmiu spotkaniach, po czym, 21 września został wykupiony od West Bromwich Albion za kwotę 175 tysięcy funtów. 17 lutego 2001 roku w wygranym 3:0 pojedynku z Scunthorpe United zdobył dwie bramki. Debiutancki sezon w ekipie Cardiff City zakończył z 43 ligowymi występami, sześcioma pucharowymi oraz trzema bramkami. W następnym sezonie również był jednym z podstawowych piłkarzy angielskiego klubu, zaliczając 49 występów we wszystkich rozgrywkach. Rok później zagrał w 27 meczach League One i pomógł awansować swojej drużynie po pla-offach do League Championship. W kwietniu 2004 roku został wybrany przez BBC Sport do najlepszej jedenastki ligi, zaś sezon 2003/04 zakończył z 41 występami oraz trzema zdobytymi bramkami. W następnych rozgrywkach zagrał również w ponad 40 spotkaniach, zaś w letnim okienku transferowym do występującego Premier League West Hamu United. Łącznie w ekipie Cardiff City zagrał w 190 ligowych meczach, zdobywając w nich 10 goli.
W nowej drużynie swój debiut zaliczył 13 sierpnia, kiedy to zagrał w wygranym 3:1 spotkaniu z Blackburn Rovers. W październiku został także wybrany najlepszym walijskim piłkarzem roku. Swój debiutancki sezon w drużynie z Londynu zakończył z 32 ligowymi występami oraz został wybrany najlepszym piłkarzem drużyny. Jego klub dotarł także do finału Pucharu Anglii. Przegrała jednak w nim po rzutach karnych z Liverpoolem FC a on sam zagrał przez całe to spotkanie. Przez następne dwa sezony Gabbidon coraz mniej występował w swoim zespole, grając kolejno w 18 i 10 meczach w sezonie. W sezonie 2008/2009 nie zagrał w ani jednym ligowym spotkaniu.
25 lipca 2011 roku przeszedł do Queens Park Rangers. Dla QPR Gabbidon rozegrał 17 meczów w Premier League.
18 września 2012 roku podpisał obowiązujący do końca sezonu 2012/2013 kontrakt z Crystal Palace. 15 grudnia 2012 roku zadebiutował w barwach Palace w zremisowanym 2-2 wyjazdowym spotkaniu z Birmingham City.
Kariera reprezentacyjna.
W sezonie 1997/98 zagrał w trzech meczach reprezentacji Walii U-18, później zaliczył także 17 występów w kadrze do lat 21. Do pierwszej reprezentacji po raz pierwszy został powołany w lutym 2002 roku na towarzyskie spotkanie z Argentyną. Zadebiutował jednak w niej w marcu tego samego roku w zremisowanym 0:0 meczu z Czechami. Od tego czasu jest jednym z podstawowych piłkarzy reprezentacji Walii, zaliczył w niej już 40 występów.

</doc>
<doc id="894768" url="https://pl.wikipedia.org/wiki?curid=894768" title="Scoop – Gorący temat">
Scoop – Gorący temat

Scoop – Gorący temat (ang. "Scoop") – amerykańsko-brytyjska komedia kryminalna z 2006 roku w reżyserii Woody’ego Allena.
Scenariusz filmu został napisany specjalnie dla Scarlett Johansson, która zachwyciła Allena w jego poprzednim filmie "Wszystko gra".
Opis fabuły.
Energiczna, amerykańska studentka dziennikarstwa – Sondra, gapowaty magik Sid i czarujący arystokrata Peter. Ich drogi splatają się za sprawą ducha dziennikarza próbującego zza grobu rozwiązać sprawę zagadkowych morderstw w Londynie. Gdy Sondra zakochała się w przedmiocie swojego śledztwa, wszystko staje się jeszcze bardziej skomplikowane.

</doc>
<doc id="894769" url="https://pl.wikipedia.org/wiki?curid=894769" title="Kunoy (gmina)">
Kunoy (gmina)

Kunoy (far. "Kunoyar kommuna") - jedna z trzydziestu gmin archipelagu Wysp Owczych, duńskiego terytorium zależnego na Oceanie Atlantyckim. Nie graniczy z żadną gminą, a jej centrum administracyjnym jest Kunoy.
Gmina w całości obejmuje wyspę Kunoy, leżącą w północno-wschodniej części Wysp Owczych. Zajmuje ona 35,2 km².
Według danych na 1 stycznia 2014 roku zamieszkiwało ją 127 osób.
Historia.
Tereny gminy od roku 1872 wchodziły w skład Norðoya Prestagjalds kommuna. Jednostkę tę zlikwidowano w 1908 roku wprowadzając na jej miejsce trzy mniejsze gminy, w tym Kunoyar, Mikladals og Húsa kommuna. Dwadzieścia trzy lata później nastąpił kolejny podział, w wyniku którego gmina Kunoy, podobnie, jak Mikladalur oraz Húsar, stały się odrębnymi jednostkami.
Populacja.
Liczba ludności gminy Kunoy wynosi 127 osób. Współczynnik feminizacji w tej jednostce administracyjnej jest nieco mniejszy niż 87 (na 59 kobiet przypada 68 mężczyzn). Osoby powyżej sześćdziesiątego roku życia stanowią ok. 24% ludności gminy, podczas gdy osoby młodsze niż lat 20 ok. 21%. Stosunkowo dużą grupą są osoby w wieku 30-39 lat (15,75%).
Najstarsze ogólnodostępne dane odnośnie do historycznej liczby ludności gminy pochodzą z roku 1960. Populacja wynosiła wówczas 151 osób, jednak w kolejnych latach znacząco się zmniejszyła (144 osoby w roku 1966, 101 w 1977, 94 w 1983). Po tym okresie liczba mieszkańców zaczęła jednak stosunkowo szybko wzrastać, nawet w okresie kryzysu gospodarczego na Wyspach Owczych, jaki miał miejsce w połowie lat 90. XX wieku. W 2010 roku osiągnięto liczbę 152 mieszkańców, jednak od tamtej pory populacja gminy znów zaczęła maleć.
Polityka.
Od 2012 roku burmistrzem gminy Kunoy jest pochodząca z Partii Ludowej Meiken S. Michaelsen. Podobnie, jak czworo pozostałych radnych została wybrana w wyborach samorządowych, które odbywały się wówczas na Wyspach Owczych. Ich wyniki w Kunoyar kommuna były następujące:
Frekwencja wyniosła 80,20% (głos oddały 83 osoby ze 101 uprawnionych). Oddano dwie czyste karty i ani jednej wypełnionej błędnie.

</doc>
<doc id="894770" url="https://pl.wikipedia.org/wiki?curid=894770" title="Birgit Fischer">
Birgit Fischer

 
Birgit Fischer (ur. 25 lutego 1962 w Brandenburgu nad Hawelą) – kajakarka niemiecka.
Fischer jest najbardziej utytułowaną kajakarką w historii. Wystąpiła w sześciu igrzyskach - od Moskwy w 1980 roku do Aten w 2004 - z każdych przywoziła co najmniej jeden medal. Była również wielokrotną mistrzynią świata. Reprezentowała NRD, a później zjednoczone Niemcy. W latach 1983-94 była żoną niemieckiego kajakarza Jörgena Schmidta i używała nazwiska męża. Była zarazem najmłodszą (18 lat) jak i najstarszą (42 lata) mistrzynią olimpijską w kajakarstwie.

</doc>
<doc id="894772" url="https://pl.wikipedia.org/wiki?curid=894772" title="Kaulifloria">
Kaulifloria

Kaulifloria (gr. "kaulos" – łodyga, "flos, floris" – kwiat) – wyrastanie kwiatów z pąków śpiących (spoczynkowych) z pni i gałęzi. Termin bywa też wąsko ujmowany jako wyrastanie kwiatów tylko z pni, podczas gdy wyrastanie ich z gałęzi określane jest odrębnie jako ramifloria. Zjawisko jest nierzadkie zwłaszcza w strefie tropikalnej, gdzie jest wynikiem adaptacji do zapylania kwiatów przez zwierzęta, które mają utrudniony dostęp do nich jeśli rozwijają się ukryte w gęstwinie liści w koronie drzewa. Dotyczy to zwłaszcza kwiatów zapylanych przez ptaki (ornitogamia), nietoperze (chiropterogamia), ale też odwiedzanych przez drobne zwierzęta wędrujące po pniach i konarach (np. gryzonie). Mające miejsce w następstwie rozwijanie się owoców na pniach zwane jest kaulikarpią i także skutkuje ułatwieniem dostępu do nich niektórych zwierząt (np. małp).
Kaulikarpia jest rzadko spotykana wśród drzew rosnących w umiarkowanym klimacie – występuje np. u wawrzynka wilczełyko, judaszowca.
Do przykładów licznych rodzajów i gatunków tropikalnych, u których kaulifloria ma miejsce należą: kakaowiec, chlebowiec, dzbaniwo kalebasowe.

</doc>
<doc id="894774" url="https://pl.wikipedia.org/wiki?curid=894774" title="Here And Now (singel)">
Here And Now (singel)



</doc>
<doc id="894775" url="https://pl.wikipedia.org/wiki?curid=894775" title="Lemat Goursata">
Lemat Goursata

Lemat Goursata – twierdzenie teorii grup charakteryzujące podgrupy iloczynu prostego dwóch grup.
Pierwszy raz pojawiło się ono w pracy Édouarda Goursata pt. "Sur les substitutions orthogonales et les divisions régulières de l’espace" („O podstawieniach ortogonalnych i podziałach regularnych przestrzeni”) z 1889 roku. W osobnej sekcji pokazane zostanie, w jaki sposób można udowodnić za jego pomocą lemat Zassenhausa.
Wprowadzenie.
W teorii grup dostępne są trzy standardowe sposoby konstruowania nowych grup z istniejących:
Dla każdej z tych konstrukcji można zapytać: jak wyglądają podgrupy uzyskanej grupy? W dwóch pierwszych przypadkach odpowiedź jest prosta: podgrupa formula_8 w formula_1 jest po prostu podgrupą formula_8 w formula_11 zawartą w formula_1 (podgrupą podgrupy jest podgrupą), a z wniosku z twierdzenia o odpowiedniości wynika, że podgrupy formula_3 mają postać formula_14 gdzie formula_15 jest podgrupą w formula_2 dla której formula_17 (co więcej, formula_18 wtedy i tylko wtedy, gdy formula_19). Odpowiedź na trzecie pytanie jest nieco bardziej złożona i jest treścią niniejszego artykułu: mając dane grupy formula_6 oraz formula_21 znaleźć wszystkie podgrupy (normalne) w formula_22
Iloczyn prosty formula_5 danych grup formula_6 i formula_21 to grupa, której nośnikiem są pary uporządkowane formula_26 z mnożeniem określonym po współrzędnych: formula_27 elementem neutralnym jest formula_28 a element odwrotny to formula_29 Jeśli formula_30 jest podgrupą w formula_31 to formula_32 jest podgrupą w formula_5 nazywaną dalej "podiloczynem"; więcej formula_32 jest normalna w formula_5 wtedy i tylko wtedy, gdy każda formula_36.
Jako wprowadzenie przedstawione zostanie rozwiązanie następującego problemu:
Odpowiedź daje następujące
wykorzystujące poniższy
Twierdzenie.
Niech formula_50 będą grupami.
Wnioski.
W literaturze spotyka się również następujące sformułowanie lematu Goursata:
Lemat Zassenhausa.
Niech formula_11 będzie grupą, a formula_85 oraz formula_86 będą jej podgrupami. Wówczas formula_87 formula_88 a grupy ilorazowe formula_89 oraz formula_90 są izomorficzne.
Zbiór formula_91 jest podgrupą w formula_92. Zgodnie z notacją z lematu Goursata jest formula_93 oraz formula_94 (co pokazuje, że są one grupami w formula_11), ponadto formula_96 i podobnie formula_97 Zatem skoro formula_59 to formula_99 jest podgrupą normalną w formula_100 formula_101 jest podgrupą normalną w formula_102 i stąd formula_103 oraz formula_104 są izomorficzne, co kończy dowód.

</doc>
<doc id="894779" url="https://pl.wikipedia.org/wiki?curid=894779" title="Rock And Roll Machine (singel)">
Rock And Roll Machine (singel)



</doc>
<doc id="894781" url="https://pl.wikipedia.org/wiki?curid=894781" title="Kumarila Bhatta">
Kumarila Bhatta

Kumarila (dewanagari कुमारिल भट्ट. transliteracja Kumārila Bhaṭṭa, ang. Kumarila Bhatta, znany też jako Bhatta lub Tutata) (VII-VIII wiek) – filozof indyjski. Twórca kierunku w filozofii hinduskiej w ramach szkoły mimansa. Był zagorzałym przeciwnikiem buddyzmu. 
Swoje poglądy wyłożył w "Mimamsasutrach" oraz w dziele "Sabarabhasya". Zakończył życie samospaleniem w obecności Adi Śankaraćarii. Według tradycji hinduistycznej Kumarila uważany jest za wcielenie Kumary (przywódcy dewów).

</doc>
<doc id="894790" url="https://pl.wikipedia.org/wiki?curid=894790" title="Hold On">
Hold On



</doc>
<doc id="894792" url="https://pl.wikipedia.org/wiki?curid=894792" title="Nat (informacja)">
Nat (informacja)



</doc>
<doc id="894793" url="https://pl.wikipedia.org/wiki?curid=894793" title="Repatriacja ludności ukraińskiej 1944-1946">
Repatriacja ludności ukraińskiej 1944-1946



</doc>
<doc id="894795" url="https://pl.wikipedia.org/wiki?curid=894795" title="Sokola Góra (powiat zgierski)">
Sokola Góra (powiat zgierski)

Sokola Góra – wieś w Polsce położona w województwie łódzkim, w powiecie zgierskim, w gminie Parzęczew, w sołectwie Mariampol.
W latach 1975–1998 miejscowość administracyjnie należała do ówczesnego województwa łódzkiego.
Zobacz też: Sokola Góra, Sokola, Sokola Dąbrowa, Sokolany

</doc>
<doc id="894797" url="https://pl.wikipedia.org/wiki?curid=894797" title="Dave Gahan">
Dave Gahan



</doc>
<doc id="894799" url="https://pl.wikipedia.org/wiki?curid=894799" title="Rubryki">
Rubryki



</doc>
<doc id="894800" url="https://pl.wikipedia.org/wiki?curid=894800" title="Hartley (jednostka)">
Hartley (jednostka)



</doc>
<doc id="894805" url="https://pl.wikipedia.org/wiki?curid=894805" title="USS Lafayette">
USS Lafayette

Okręty US Navy o nazwie USS "Lafayette", pochodzącej od markiza La Fayette:

</doc>
<doc id="894807" url="https://pl.wikipedia.org/wiki?curid=894807" title="Hartlej">
Hartlej



</doc>
<doc id="894808" url="https://pl.wikipedia.org/wiki?curid=894808" title="Ẋ">
Ẋ

Ẋ ẋ – litera łacińskiej wersji alfabetu czeczeńskiego, oznaczająca dźwięk []. W zapisie cyrylicą, używaną znacznie częściej, litera ta przybiera postać znaku хъ.

</doc>
<doc id="894809" url="https://pl.wikipedia.org/wiki?curid=894809" title="Pederasta">
Pederasta



</doc>
<doc id="894811" url="https://pl.wikipedia.org/wiki?curid=894811" title="Deportacja Ukraińców z RP do ZSRR 1944-1946">
Deportacja Ukraińców z RP do ZSRR 1944-1946



</doc>
<doc id="894813" url="https://pl.wikipedia.org/wiki?curid=894813" title="Leonard Życki">
Leonard Życki

Leonard Życki, właściwie Leonard Życki-Małachowski (ur. 7 listopada 1898 w Różach koło Płocka, zm. 6 sierpnia 1978 w Warszawie) – polski pisarz, dziennikarz, podróżnik, uczestnik walk o niepodległość Polski 1915-1921 (III powstanie śląskie).
Życiorys.
Od wczesnej młodości brał udział brał czynny udział w pracy konspiracyjnej w szeregach POW pod pseudonimem Gryf, za co został później odznaczony Krzyżem Niepodległości z mieczami. Dokumentował losy Śląska i zrywy powstańcze w 1921 roku, których był uczestnikiem. Był politycznie związany z PPS.
Ukończył studia na Wydziale Filozoficznym Uniwersytetu Poznańskiego, pracował jako nauczyciel w szkolnictwie na poziomie średnim jako nauczyciel języka polskiego.
Debiutował w 1925 jako dziennikarz, współpracował głównie z prasą młodzieżową, m.in. z Płomykiem. Jako pisarz debiutował w 1936 zbiorem reportaży pt. "Burza nad Afryką", będących efektem jego podróży do Afryki oraz Ameryki Południowej. Jest autorem licznych publikacji dla dzieci i młodzieży, w tym dwóch opowiadań SF pt. "Tajemnica Hoggaru" (1937) oraz "Zdobywcy przestworzy" (ok. 1938).
W 1990 r. pojawiło się jego opowiadanie pt. "Skradzione oczy" w antologii "Fantastyka '50"

</doc>
<doc id="894817" url="https://pl.wikipedia.org/wiki?curid=894817" title="Reprise">
Reprise



</doc>
<doc id="894822" url="https://pl.wikipedia.org/wiki?curid=894822" title="Nora (Harry Potter)">
Nora (Harry Potter)



</doc>
<doc id="894823" url="https://pl.wikipedia.org/wiki?curid=894823" title="Olimpia Mancini">
Olimpia Mancini

Olimpia Mancini, Hrabina de Soissons fr. Olympe Mancini (ur. 11 lipca 1638, zm. 9 października 1708) – druga z pięciu sióstr Mancini (siostrzenic kardynała Jules’a Mazarina), matka generała francuskiego – Eugeniusza Sabaudzkiego i ciotka jego największego oponenta – Ludwika Józefa de Vendôme.
Olimpia wychowała się w Rzymie. Jej ojcem był baron Michele Lorenzo Mancini. Po jego śmierci w 1650, jej matka – Geronima Mazarini przeniosła się z córkami do Paryża. Miała nadzieję, że jej wpływowy brat – kardynał, pomoże dziewczynkom w znalezieniu dobrze urodzonych mężów. Ich kuzynki – Martinozzi również przeniosły się do Francji w tym samym czasie, również aby zawrzeć świetne małżeństwa. Wszystkie te panny nazywano na dworze "Mazarinettes":
Jej braćmi byli: Paweł, Filip i Alfons.
Małżeństwo.
21 lutego 1657 Olimpia Mancini poślubiła księcia Eugeniusza Maurycego (1633-1673), syna Tomasza Franciszka, księcia Carignano i Marii Burbon-Soissons. Miała z nim 8 dzieci:
Olimpia Mancini przyjaźniła się z Henriettą Anną, księżną Orleanu, bratową i kochanką Ludwika XIV. To również ona poznała króla z Ludwiką de la Vallière, ale kiedy ta została następną kochanką króla, Olimpia odwróciła się od niej i znowu zaprzyjaźniła z odrzuconą Henriettą Anną.
Wygnanie z dworu.
W 1679 Olimpia została oskarżona w tzw. "Aferze Trucizn", że razem z trucicielką La Voisin, próbowała otruć Ludwikę de la Vallière. Podejrzewano ją również o to, że otruła własnego męża i Marię Ludwikę Orleańską – królową Hiszpanii i bratanicę Ludwika XIV. 23 stycznia 1680 została poproszona o opuszczenie dworu. Przeniosła się do Brukseli, upierając się przy swojej niewinności. Później podróżowała do Hiszpanii i do Anglii ze swoimi siostrami Marią i Hortensją. W Brukseli wspierała muzyków Pietro Antonio Fiocco i Henri Desmarets. Zmarła w Brukseli.

</doc>
<doc id="894830" url="https://pl.wikipedia.org/wiki?curid=894830" title="Jürgen Rosenthal">
Jürgen Rosenthal

Jürgen Rosenthal (ur. 28 lipca 1949) – niemiecki perkusista rockowy, który swoją karierę rozpoczął w 1973 roku w zespole Dawn Road, którego liderem i gitarzystą był Uli Jon Roth, basistą Francis Buchholz i klawiszowcem Achim Kirschining. W 1974 roku wraz z Rothem i Buchholzem dołączył do grupy Scorpions i nagrali album "Fly to the Rainbow".
Po nagraniu płyty musiał jednak odejść, gdyż został powołany do służby wojskowej. W 1976 roku dołączył do innej słynnej niemieckiej grupy Eloy. Grał w niej do 1979 roku.

</doc>
<doc id="894833" url="https://pl.wikipedia.org/wiki?curid=894833" title="Scoop">
Scoop



</doc>
<doc id="894838" url="https://pl.wikipedia.org/wiki?curid=894838" title="C/2007 E2 (Lovejoy)">
C/2007 E2 (Lovejoy)

C/2007 E2 (Lovejoy) – kometa długookresowa odkryta 15 marca 2007 roku przez Australijczyka Terry’ego Lovejoya. Pierwsza w historii kometa odkryta wyłącznie przy użyciu cyfrowego aparatu fotograficznego.
Odkrycie.
Odkrywca od 2005 prowadził poszukiwania komet. W trakcie jednej z sesji fotograficznych zauważył zielonkawy obiekt w gwiazdozbiorze Indianina. Znajdował się na 16 zdjęciach o czasach naświetlania po 90 sekund każde. Do odkrycia komety nie używał teleskopu, a jedynie cyfrowego aparatu fotograficznego Canon EOS 350D z zamontowanym obiektywem o ogniskowej 200 mm.
Odkrycie zostało potwierdzone 16 marca 2007 przez Johna Drummonda z Obserwatorium Nowozelandzkiego. Obserwacje pozwoliły zmierzyć jasność (ok. 9,5) i wymiary obserwowane komety (2,6') oraz ustalić niektóre elementy jej orbity.
Orbita i właściwości fizyczne komety.
C/2007 E2 (Lovejoy) jest kometą długookresową, której jeden obieg wokół Słońca trwa około 48 tysięcy lat. Nachylenie jej orbity względem ekliptyki to 95,9°, a mimośród ma wartość 0,9992. Kometa pochodzi z Obłoku Oorta i w styczniu 2015 roku w drodze ku Słońcu minęła Ziemię. W obłoku otaczającym kometę odnaleziono cząsteczki etanolu i najprostszej wersji cukru, aldehydu glicerynowego. Dotychczas takie substancje udało się wykryć tylko w przestrzeni kosmicznej oraz w pobliżu rodzących się gwiazd.

</doc>
<doc id="894840" url="https://pl.wikipedia.org/wiki?curid=894840" title="C/2007 E2">
C/2007 E2



</doc>
<doc id="894841" url="https://pl.wikipedia.org/wiki?curid=894841" title="Alfre Woodard">
Alfre Woodard

Alfre Ette Woodard (wym. , ur. 8 listopada 1952 w Tulsa w USA) – amerykańska aktorka filmowa i telewizyjna. W Polsce znana przede wszystkim jako Betty Applewhite z serialu "Gotowe na wszystko".

</doc>
<doc id="894848" url="https://pl.wikipedia.org/wiki?curid=894848" title="WORD (stacja radiowa)">
WORD (stacja radiowa)

WORD – stacja radiowa Towarzystwa Strażnica działająca w okolicach Batavii na przedmieściach Chicago w Stanach Zjednoczonych w latach 20. XX wieku. Istniała w celu emisji programów i wykładów o tematyce biblijnej. Obok Radia WBBR należała do najintensywniej wykorzystywanych stacji radiowych należących do Badaczy Pisma Świętego, lepiej znanych obecnie jako Świadkowie Jehowy. Formalnie należała do People's Pulpit Association ("Stowarzyszenie Kazalnica Ludowa") – obecnie znane jako Watchtower Bible and Tract Society of New York, Inc. („Zarejestrowane Nowojorskie Towarzystwo Biblijne i Traktatowe – Strażnica”).
Konstrukcję stacji nadawczej stanowiły dwa maszty o wysokości 200 stóp (ok. 60 metrów).
Pierwsza audycja została wyemitowana 28 grudnia 1924; nadajnik miał wówczas moc 500 wat. W 1926 roku zainstalowano 5000-watowy nadajnik, umożliwiający odbiór sygnału stacji w nocy w całej Ameryce Północnej, który był tak silny, że utrudniał odbieranie w pobliżu niektórych innych programów radiowych.
Początkowo programy były realizowane na farmie Maxa Melhorna w Batavii. W 1929 roku studio rozgłośni przeniesiono z farmy do nowej siedziby w Hotelu Webster w Chicago. Pomimo posiadania dużych możliwości technicznych z biegiem czasu stacji przydzielano coraz gorszą częstotliwość fal radiowych do emisji programu. W 1931 roku stację zamknięto (jeden z masztów stacji istniał jeszcze do 1969 roku).

</doc>
<doc id="894849" url="https://pl.wikipedia.org/wiki?curid=894849" title="Hipolit Śliwiński">
Hipolit Śliwiński

Hipolit Śliwiński (ur. 8 sierpnia 1866 w Gródku, zm. 11 czerwca 1932 we Lwowie) – polski architekt, polityk i działacz niepodległościowy, poseł na Sejm Ustawodawczy oraz na Sejm I kadencji w II RP, członek Wydziału Zjednoczenia Stanu Średniego w 1928 roku, członek tymczasowego zarządu Polskiego Skarbu Wojskowego w 1912 roku, wolnomularz we Lwowie w okresie zaborów.
Życiorys.
Jeden z organizatorów ruchu niepodległościowego w Galicji przed wybuchem I wojny światowej. Był członkiem Związku Walki Czynnej i Związku Strzeleckiego. Był także wydawcą i przewodniczącym spółki wydającej od 1901 lwowski dziennik „Wiek Nowy”.
W 1911 był współzałożycielem Stronnictwa Postępowo-Demokratycznego. Z jego ramienia wszedł w 1914 w skład Komisji Tymczasowej Skonfederowanych Stronnictw Niepodległościowych i Naczelnego Komitetu Narodowego. W 1914 roku był członkiem sekcji wschodniej Naczelnego Komitetu Narodowego. W jego kamienicy przy ulicy Kadeckiej 6, w latach 1908–1914, mieszkał i pracował podczas pobytu we Lwowie komendant główny Związku Walki Czynnej i Związku Strzeleckiego Józef Piłsudski wraz ze swoim sztabem.
W latach 1919–1927 był posłem na Sejm – początkowo z listy PSL Lewicy, następnie z ramienia PSL „Wyzwolenie”.
Został pochowany na Cmentarzu Łyczakowskim we Lwowie.

</doc>
<doc id="894852" url="https://pl.wikipedia.org/wiki?curid=894852" title="Hip Hop Is Dead">
Hip Hop Is Dead

Hip Hop Is Dead – ósmy solowy album Nasa wydany 19 grudnia 2006 roku. Gościnnie pojawili się m.in. Kanye West, will.i.am, Snoop Dogg, Jay-Z i The Game. Pierwszym singlem był utwór "Hip Hop Is Dead", do którego powstał teledysk.

</doc>
<doc id="894855" url="https://pl.wikipedia.org/wiki?curid=894855" title="AdWords">
AdWords



</doc>
<doc id="894858" url="https://pl.wikipedia.org/wiki?curid=894858" title="Trójkąt rozwartokątny">
Trójkąt rozwartokątny



</doc>
<doc id="894860" url="https://pl.wikipedia.org/wiki?curid=894860" title="I Am...">
I Am...

I Am... – trzeci studyjny album rapera Nasa wydany w 1999 roku.

</doc>
<doc id="894862" url="https://pl.wikipedia.org/wiki?curid=894862" title="Mononoke">
Mononoke



</doc>
<doc id="894863" url="https://pl.wikipedia.org/wiki?curid=894863" title="Nauka o gównie">
Nauka o gównie



</doc>
<doc id="894864" url="https://pl.wikipedia.org/wiki?curid=894864" title="Mylof-Zapora">
Mylof-Zapora



</doc>
<doc id="894865" url="https://pl.wikipedia.org/wiki?curid=894865" title="Herb Charkowa">
Herb Charkowa

Herb Charkowa – jeden z oficjalnych symboli Charkowa.
Wygląd i symbolika.
Herb ustanowiony został uchwałą Charkowskiej Rady Miejskiej z dnia 14 września 1995 r. Ustęp drugi dodatku do niniejszej uchwały opisuje wygląd herbu:
Historia.
Symbolika Charkowa była kilkukrotnie zmieniana w trakcie dziejów miasta.
Opis pierwszego herbu Charkowa spotykany jest w źródłach z lat 60. XVIII w.:
W 1780 roku utworzono Namiestnictwo Charkowskie, składające się z 15 powiatów. 21 września 1781 roku na Katarzyna II zatwierdziła herby miast znajdujących się w granicach tej jednostki administracyjnej, w tym centrum administracyjnego tej jednostki – Charkowa. Większość herbów stanowiły nowe projekty, niezwiązane z wcześniejszą symboliką poszczególnych miejscowości. Od tego momentu na herbie Charkowa widniały róg obfitości i kaduceusz w zielonym polu tarczy. Herb ten stał się równocześnie symbolem Namiestnictwa Charkowskiego. W późniejszych latach tę jednostkę administracyjną przemianowywano na gubernię ukraińsko-słobodzką (od 1796) oraz gubernię charkowską (od 1835). Motyw kaduceusza i rogu obfitości skrzyżowanych na kształt litery Х (od pierwszej litery w nazwie miasta) stał się również elementem herbów innych miejscowości tego regionu.
Na mocy ukazu Aleksandra II z dnia 5 lipca 1878 r. dotychczasowy herb guberni charkowskiej (a jednocześnie Charkowa jako stolicy tej guberni) został zastąpiony nowym projektem autorstwa barona Bernharda von Köhne. Przedstawiał on tarczę herbową dwudzielną w pas. W dolnym srebrnym polu tarczy oderwany koński łeb z czerwonymi oczyma i jęzorem, symbolizujący znamienite stadniny guberni. W węższym górnym czerwonym polu – pomiędzy dwiema bizantyjskimi monetami, oznaczającymi handel i bogactwo – złota sześciopromienna gwiazda, symbolizująca znajdujący się w mieście uniwersytet. Tarcza herbowa otoczona była przez liście dębowe przewiązane błękitną wstążką Orderu św. Andrzeja Pierwszego Powołania i uwieńczona koroną imperatorską. Herb miasta – zgodnie z ówczesną rosyjską praktyką heraldyczną – był tożsamy z herbem guberni, z drobną modyfikacją w postaci zwieńczenia go koroną miejską, zamiast imperatorskiej.
Nowy projekt nie został zaakceptowany przez mieszkańców. Na prośbę kręgów szlacheckich Charkowa 21 maja 1887 r. przywrócono poprzedni herb miasta i guberni, pozostawiając jednak przy nim dotychczasowe ozdoby i koronę imperatorską. Herb ten przetrwał aż do czasów radzieckich.
W latach 1917-1968 ani Charków, ani obwód charkowski nie miały własnej symboliki.
W 1968 roku symbolem Charkowa stał się nowy herb na tarczy trójdzielnej w pas. Na najszerszym dolnym białym polu widniał złoty kłos (symbol dostatku i urodzajności pól regionu) na tle orbit elektronu (symbol nauki i nawiązanie do faktu, iż to właśnie w Charkowie po raz pierwszy w ZSRR dokonano rozszczepienia jądra atomowego). Na środkowym niebieskim polu umieszczono nazwę miasta w języku rosyjskim. Na górnym czerwonym polu widniało koło zębate, symbol przemysłu. Wszystko to wedle pomysłu autora (Jewhena Jehorowa) symbolizować miało „wysokorozwinięty przemysł i rolnictwo, naukę i kulturę Charkowszczyzny”. Zastosowany na herbie biały kolor symbolizować miał pokój, połączenie koloru czerwonego i niebieskiego nawiązywać miało do kolorystyki flagi Ukraińskiej SRR.
14 września 1995 w Charkowie przywrócono historyczny herb sprzed czasów radzieckich. Po raz trzeci w historii symbolem miasta stała się tarcza z kaduceuszem i rogiem obfitości.
Nawiązania do herbu.
Nawiązania do herbu Charkowa znajdują się również w herbach szeregu innych miejscowości i rejonów położonych w obwodzie charkowskim. Jest on również elementem flagi Charkowa oraz herbu obwodu charkowskiego.

</doc>
<doc id="894869" url="https://pl.wikipedia.org/wiki?curid=894869" title="Franciszek Ryx">
Franciszek Ryx

Franciszek Ryx herbu Pierścień (ur. 1732 zapewne we Flandrii, zm. 16 września 1799) – kamerdyner króla Stanisława Augusta, starosta piaseczyński, odegrał znaczną rolę jako zaufany króla, jego powiernik i doradca, członek konfederacji targowickiej. 
Pochodził z rodziny flandryjskiej, która być może osiedliła się już wcześniej na terenie Polski. Początkowo pracował jako fryzjer na dworze podkanclerza litewskiego Michała Antoniego Sapiehy, od 1763 kamerdyner wówczas stolnika litewskiego Stanisława Augusta Poniatowskiego. Nobilitowany 13 maja 1768, otrzymał w nadaniu królewskim majątek Prażmów znajdujący się w pół drogi między Piasecznem a Grójcem (obecnie powiat piaseczyński), a także honorowy tytuł starosty piaseczyńskiego (nie było wówczas takiego powiatu). W 1776 nabył przywilej na prowadzenie teatrów warszawskich. Był żonaty z Ludwiką Meline, zmarł bezpotomnie. Został pochowany w katakumbach na cmentarzu Powązkowskim (rząd 31-5).
Dziedziczył po nim jego synowiec (według niektórych przekazów naturalny syn) Franciszek herbu Ryx. Niektóre źródła sugerują nawet, że Franciszek Ryx młodszy był naturalnym synem Stanisława Augusta. Jako dziecko był paziem króla i miał z nim bliski kontakt, później służył jako major w regimencie piątym wojska Wielkiego Księstwa Litewskiego. Żonaty z Ludwiką de Collignon.

</doc>
<doc id="894877" url="https://pl.wikipedia.org/wiki?curid=894877" title="The End">
The End

Film.
The End – film polski z 2021

</doc>
<doc id="894878" url="https://pl.wikipedia.org/wiki?curid=894878" title="Aleja Niepodległości w Olsztynie">
Aleja Niepodległości w Olsztynie

Aleja Niepodległości – ulica w Olsztynie, na osiedlu Kościuszki łącząca ulicę Wincentego Pstrowskiego z placem Roosevelta.
Historia.
W czasach Prus Wschodnich aleja Niepodległości nosiła nazwę "Warschauer Straße" (ulica Warszawska). W 1933 roku, po dojściu Adolfa Hitlera do władzy, aleja, wraz z dzisiejszą ulicą Mochnackiego, zmieniła nazwę na "Straße der SA" (ulica Sturmabteilungu – oddziałów szturmowych). Część alei Niepodległości, od dzisiejszego placu Roosevelta do alei Sikorskiego, nosiła nazwę "Jommendorfer-Straße" (ulica Jarocka, od wsi Jaroty niem.Jommendorf). Przy alei Niepodległości znajdowała się fabryka spółki Beyer i Thiel.
W latach 70. XX wieku, z okazji dożynek centralnych i przyjazdu byłego I Sekretarza KC PZPR Edwarda Gierka, aleja została podwyższona i poszerzona o dodatkową jezdnię. Przy poszerzaniu alei i budowie mostu Mariackiego, nurt rzeki Łyny został przeniesiony. Przed otwarciem alei Obrońców Tobruku, aleja Niepodległości była częścią drogi tranzytowej przez Olsztyn.
Dane alei.
Aleja Niepodległości jest ulicą dwujezdniową, posiadającą po dwa pasy dla ruchu ogólnego i po jednym pasie przeznaczonym dla autobusów w każdym kierunku,
W ciągu alei znajdują się następujące sygnalizacje świetlne:
W ciągu alei znajduje się Most Mariacki, umożliwiający przejazd nad rzeką Łyną
Obiekty i pomniki.
Wzdłuż alei Niepodległości znajdują się:
oraz pomniki:
Komunikacja.
Do 31 lipca 1971 roku, aleją Niepodległości jeździły trolejbusy linii 4 na trasie ulica Limanowskiego – Osiedle Mazurskie. Dziś zastąpiły je linie autobusowe.

</doc>
<doc id="894879" url="https://pl.wikipedia.org/wiki?curid=894879" title="Mazda MX-5">
Mazda MX-5

Mazda MX-5 – samochód osobowy typu roadster produkowany przez japońską markę Mazda od 1989 roku. W USA pojazd występował pod nazwą Miata, a w Japonii jako Eunos Roadster. Od 2015 roku produkowana jest czwarta generacja modelu.
Historia.
MX-5 została wprowadzona, gdy produkcja małych roadsterów praktycznie dobiegała końca. Alfa Romeo Spider była wtedy jedynym porównywalnym modelem dostępnym w sprzedaży – podczas gdy dekadę wcześniej dostępna była cała gama samochodów tego typu – jak MG B, Triumph TR7, Triumph Spitfire czy Fiat Spider.
Nadwozie jest konwencjonalną, choć stosunkowo lekką, samonośną konstrukcją, z demontowalną przednią i tylną ramą dodatkową. MX-5 wyposażono także we wspornik o nazwie marketingowej Powerplant Frame (PPF), który łączy silnik z dyferencjałem, ograniczając naprężenia i przekładając się na dobrze reagujące prowadzenie. Niektóre MX-5 są wyposażone w szperę oraz ABS. System kontroli trakcji jest opcjonalnie dostępny w modelu NC. Wcześniejsze wersje ważyły niewiele ponad tonę, z silnikami o mocy rzędu 116 KM; późniejsze miały większą masę oraz mocniejsze jednostki napędowe.
Dzięki balansowi wagi przód/tył bliskiemu 50:50, samochód ma niemal neutralne prowadzenie. Wprowadzanie samochodu w nadsterowność jest proste i łatwe do opanowania, co czyni MX-5 popularnym wyborem do amatorskich i fabrycznych wyścigów.
MX-5 zdobyła wiele nagród, takich jak Samochód Roku 1989 oraz 2005 magazynu "Wheels Magazine"; "najlepszy samochód sportowy lat 90." i "jeden z dziesięciu najlepszych samochodów sportowych wszech czasów" od "Sports Car International".
W 2009 roku, dziennikarz motoryzacyjny Jeremy Clarkson napisał: 
Od pomysłu do produkcji.
W roku 1976 Bob Hall, dziennikarz "Motor Trend", ekspert od samochodów japońskich oraz biegły w tym języku, spotkał się z Kenichi Yamamoto i Gai Arai, szefami Research and Development Mazdy. Yamamoto i Gai Arai zapytali Halla, jaki rodzaj samochodu Mazda powinna skonstruować w przyszłości:
W 1981, Hall został zatrudniony na stanowisku planowania produktu w Mazda US i ponownie spotkał się z Yamamoto, teraz prezesem Mazda Motors, który pamiętając o ich konwersacji na temat roadstera, dał mu w 1982 roku zielone światło do dalszego badania tego pomysłu. W tym czasie Hall zatrudnił projektanta Marka Jordana w nowo powstałym studiu projektowym Mazdy w Południowej Kalifornii. Tam, Hall i Jordan współpracowali nad parametrami, proporcjami i wizualizacją konceptu lekkiego sportowego samochodu. W 1983 roku, został zaakceptowany w ramach programu "Offline 55", wewnętrznej inicjatywy Mazdy poszukującej sposobu na zmiany w opracowywaniu nowych modeli. Spowodowało to konkurencję pomiędzy zespołami projektowymi Mazdy w Tokio i Kalifornii.
Zespół kalifornijski zaproponował układ silnik z przodu, tylny napęd, nazwany Duo 101, w duchu dawnych roadsterów brytyjskich, podczas gdy Japończycy preferowali popularniejsze układy silnik z przodu, przedni napęd lub silnik centralny, tylny napęd.
Pierwszy etap oceniania konkurujących projektów został przeprowadzony w kwietniu 1984. Na tym etapie, projekty były prezentowane wyłącznie na papierze. Samochód z silnikiem centralnym wydawał się najlepszy, mimo iż już wtedy wiadomo było, że przy takim układzie samochód mógłby mieć problem ze spełnieniem przewidzianych norm hałasu i wibracji. Dopiero w drugiej turze, w sierpniu 1984, gdy zaprezentowane zostały pełnowymiarowe gliniane modele, Duo 101 zwyciężył i został wybrany jako baza dla nowego lekkiego sportowego samochodu Mazdy.
Duo 101, nazwany tak ponieważ mógł być wyposażony zarówno w miękki jak i twardy dach, miał wiele stylistycznych elementów zainspirowanych Lotusem Elanem, roadsterem z lat 60. International Automotive Design (IAD) w Worthing, w Anglii, zostało zatrudnione do opracowania jeżdżącego prototypu, nazwanego V705. Wyposażony został w nadwozie z włókna szklanego, silnik o pojemności 1,4 l z samochodu Mazda 323 i komponenty z różnych wczesnych modeli Mazdy. V705 został ukończony w sierpniu 1985 roku i zabrany do USA, gdzie został objeżdżony na drogach w pobliżu miasta Santa Barbara i otrzymał pozytywne oceny.
Projekt został ostatecznie zatwierdzony 18 stycznia 1986. Nazwa kodowa została zmieniona na P729 przy wprowadzeniu w fazę produkcji, pod nadzorem Toshihiko Hirai. Zadanie skonstruowania pięciu bardziej zaawansowanych prototypów zostało ponownie przekazane IAD, które przeprowadziło także pierwsze czołowe i tylne testy zderzeniowe na P729. Kiedy Tom Matano, Mark Jordan, Wu Huang Chin, Norman Garrett i Koichi Hayashi pracowali nad ostatecznym projektem, został on przesunięty do Japonii dla dopracowania inżynieryjnych i produkcyjnych szczegółów.
Do roku 1989, z wybraną już ostateczną nazwą modelu, MX-5 (od "Mazda Experiment", projekt numer 5) była gotowa do zaprezentowania światu jako prawdziwy lekki sportowy samochód, ważąc jedynie 940 kg.
Jinba ittai.
Mottem używanym przez Mazdę przy opracowywaniu wszystkich generacji modelu MX-5 była fraza Jinba ittai, którą można przetłumaczyć jako "jedność konia i jeźdźca".
Przy pierwszej generacji samochodu, fraza ta została rozbita na pięć kluczowych założeń projektu:
Pierwsza generacja.
10 lutego 1989 roku Mazda MX-5 oznaczona symbolem NA została zaprezentowana na Chicago Auto Show. Model o kodzie produkcyjnym NA, trafił do sprzedaży na całym świecie w następujących datach: marzec 1989 roku w Japonii, maj 1989 roku (już jako model z roku 1990) w USA i w Kanadzie; oraz w roku 1990 w Europie. Opcjonalny twardy dach, wykonany z kompozytu SMC, został udostępniony w tym samym czasie. Popyt początkowo przerósł produkcję, napędzany optymistycznymi recenzjami.
W Japonii, samochód nie występował jako Mazda, gdyż firma ta eksperymentowała z tworzeniem osobnej marki dla luksusowych modeli, podobnie do Infiniti Nissana i Lexusa Toyoty (obie te marki powstały w tym samym czasie co MX-5). Dlatego Mazda MX-5 była sprzedawana jako Eunos Roadster na tym rynku.
Karoseria NA wykonana była ze stali, z lekką aluminiową maską. Współczynnik oporu powietrza wynosił 0,38. Zastosowano niezależne dwuwahaczowe zawieszenie na wszystkich czterech kołach, ze stabilizatorem poprzecznym na obu osiach. Cztery hamulce tarczowe, wentylowane z przodu, zamocowane zostały za aluminiowymi felgami z oponami 185/60H R14. Model podstawowy wyposażony był w felgi stalowe z modelu 323/Protege.
Oryginalna MX-5 napędzana była przez silnik o pojemności 1,6 l, z podwójnym wałkiem rozrządu, o czterech rzędowo umieszczonych cylindrach, produkujący 117 KM (86 kW) mocy przy 6800 obr./min i 136 Nm momentu obrotowego przy 5500 obr/min. Silnik wyposażony jest w elektroniczny wtrysk paliwa z przepływomierzem oraz elektroniczny system zapłonu z czujnikiem położenia wału korbowego zamiast aparatu zapłonowego. Silnik ten, o nazwie kodowej B6ZE(RS), został specjalnie zaprojektowany dla MX-5 i charakteryzował się odelżonym wałem korbowym, kołem zamachowym, i aluminiowym filtrem z żeberkami chłodzącymi.
Standardowa skrzynia biegów to 5-biegowa przekładnia manualna. W Japonii i USA, była oferowana opcjonalna automatyczna skrzynia biegów. Japońska i amerykańska wersja otrzymała także opcjonalną szperę, jednak tylko dla samochodów wyposażonych w ręczną skrzynię biegów. Aby utrzymać niską cenę początkową, standardowa wersja była mocno podstawowa. Na jej wyposażeniu były m.in.: stalowe felgi, ręcznie otwierane szyby, nie montowano wspomagania kierownicy, radia ani klimatyzacji. Wspomaganie kierownicy, klimatyzacja, i radio zostały dodane do standardowego wyposażenia w latach późniejszych.
MX-5 NA osiągała 100 km/h w 7,9 s oraz prędkość maksymalną 210 km/h. W roku 1991 wydana została edycja specjalna, w kolorze British Racing Green z kremowym wnętrzem.
Samochody 1500 LE (Limited Edition) były produkowane w 1993 roku. Model ten wyróżniał się czerwoną skórzaną tapicerką, ulepszonym stereo, gałką zmiany biegów Nardi, skórzaną kierownicą, tempomatem, szperą, elektrycznymi szybami i lusterkami, wspomaganiem kierownicy, klimatyzacją, felgami BBS, amortyzatorami Bilstein, przednim i tylnym spojlerem, systemem ABS, i nierdzewnymi nakładkami na progi. Wszystkie samochody 1993 LE były oferowane w kolorze czarnym.
Z rokiem produkcyjnym 1994, pierwsza generacja MX-5 została odświeżona przez wprowadzenie mocniejszych silników BP-ZE o pojemności 1,8 l, dwóch poduszek powietrznych, oraz na niektórych rynkach – szpery. Konstrukcja została wzmocniona celem spełnienia nowych standardów bezpieczeństwa przy uderzeniu z boku, najbardziej widocznie przez dodanie rozpórki za fotelami, ale także do przedniej i tylnej ramy dodatkowej. Ponadto lata 1994 oraz 1995 były jedynymi, w których Mazda oferowała MX-5 w kolorze jasny niebieski metalik (Laguna Blue Mica), czyniąc je rzadkimi okazami dla kolekcjonerów. W 1994 roku wprowadzono także wersję "R", sportowo nacechowany pakiet z amortyzatorami Bilstein i subtelnymi dokładkami zderzaków, dodatkowo usuwający niepotrzebne na torze elementy, jak wspomaganie kierownicy. Nadwozie nie zostało wizualnie zmienione w żaden sposób.
Nowy silnik 1.8 produkował 133 KM (98 kW) mocy, zwiększonej do 135 KM (99 kW) dla modeli z roku 1996. Masa własna wzrosła do 990 kg. Wydajność nieco się zwiększyła, gdyż dodatkowa moc została częściowo zniwelowana przez dodatkową masę. Na niektórych rynkach, m.in. w Europie, silnik 1,6 l pozostał w sprzedaży jako wariant niskobudżetowy, o mocy zmniejszonej do 90 KM (66 kW). Model ten nie otrzymał dodatkowych wzmocnień z wersji 1.8. Japońskie i amerykańskie samochody były wyposażane opcjonalnie w szperę typu TorSen, dużo bardziej wytrzymałą od montowanej poprzednio.
Liczba wersji wyposażeniowych i edycji limitowanych była uzależniona od lokalnych rynków sprzedaży. W Stanach, wersja podstawowa była sprzedawana za 13 995 USD na początku i wyposażona była w ręcznie otwierane szyby, stalowe felgi, brak klimatyzacji i wspomagania kierownicy. "Pakiet A" dodawał wspomaganie kierownicy, skórzaną kierownicę, felgi ze stopów lekkich i kasetowe radio. "Pakiet B" dodawał elektryczne szyby, tempomat i głośniki w zagłówkach, a "Pakiet C" dodatkowo zawierał kremową tapicerkę i dach oraz skórzane fotele. "Pakiet R" był przeznaczony na tor, a wersje specjalne były określane jako "Edycje M". Zawierały one wszystkie opcje pakietu C, a także specjalny kolor nadwozia, czasem także nieoryginalne felgi. W Wielkiej Brytanii, aby uczcić zwycięstwo zespołu Mazdy w 24h Le Mans, Mazda wypuściła specjalną edycję MX-5, w kolorze karoserii zwycięskiego samochodu, oraz wyposażoną w turbosprężarkę BBR; są to jedne z najbardziej poszukiwanych limitowanych edycji MX-5.
Pierwsza generacja MX-5 została wycofana w 1997 roku produkcyjnym (z wyjątkiem 400 samochodów edycji limitowanej Berkeley sprzedawanej wyłącznie w Wielkiej Brytanii w roku 1998 jako końcówka modelu NA), 1500 ostatnich NA wyprodukowanych zostało na rynek amerykański z oznaczeniem "STO" (Special Touring Option).
Specjalne edycje M2.
Mała liczba sztuk MX-5 została zmontowana przez M2 Incorporated. Założona w listopadzie 1991 spółka M2, znana także jako "Mazda Two", była odnogą Mazdy zajmującą się planowaniem, badaniem nisz rynkowych we wczesnych latach 90. Pracownicy M2 mieli godne intencje — tworzenie bardziej niszowych samochodów wywodzących się z szeroko dostępnych produktów Mazdy. Mimo że działania M2 skupiały się na dopracowywaniu aspektów stylowych, aby stworzyć warianty skierowane do bardziej konkretnych klientów, zmiany w samochodach wykraczały daleko poza czystą kosmetykę.
Operację M2 prowadził Masakatsu Kato, ojciec MX-5 (a właściwie Eunosa Roadster) w Japonii, a także kreator wielu pojazdów koncepcyjnych Mazdy. Asystował mu Hirotaka Tachibana, inżynier rozwojowy odpowiedzialny za wyjątkową dynamikę modeli FC (RX-7 drugiej generacji) oraz NA (MX-5). M2 było zlokalizowane w Tokio w Japonii. M2 było w 100% posiadane przez Mazdę, i zostało zamknięte w 1995 roku. Mazda kontynuowała podobny program samochodami spod znaku Mazdaspeed, po czym w późnych latach 90. Mazdaspeed została wciągnięta do Mazdy jako spółka zależna. Stworzono wiele pojazdów pod znakiem M2 w latach 1991-1995, poczynając od 1001, do 1031 Cafe Racer (Dec-91).
M2-1001 Cafe Roadster (Dec-91) Limited 1/300
M2 wypuściła model M2-1001 Roadster w grudniu 1991. Był to specjalny limitowany wariant, o produkcji wynoszącej zaledwie 300 sztuk, w specjalnym niebiesko/czarnym malowaniu (Blue/Black Mica Paint) i z ceną wynoszącą 26 000 USD. Potencjalni nabywcy musieli stawić się we własnej osobie w siedzibie M2 w Tokio, aby zarejestrować się w losowaniu celem nabycia tego rzadkiego Roadstera.
Ta ekskluzywna wersja MX-5 była pierwszym samochodem M2 fabrycznie gotowym na tor. Wprowadzone zmiany to przede wszystkim: funkcjonalny przedni wlot powietrza ze zintegrowanymi światłami przeciwmgielnymi, klasyczne opływowe lusterka, czteropunktowa klatka bezpieczeństwa, klasyczny zestaw wskaźników, fotele kubełkowe, trójramienna kierownica, sztywniejszy pakiet zawieszenia M2, rozpórka z polerowanego aluminium, ulepszony wydech HKS, układ dolotowy, silnik 1.6 z nowymi tłokami, ulepszonym rozrządem, lekkim kołem zamachowym, układ chłodzenia mechanizmu różnicowego o ograniczonym poślizgu, brak wspomagania kierownicy, ręcznie otwierane szyby (klimatyzacja w opcji), wyścigowe pedały, aluminiowy korek wlewu paliwa, agresywniejszy pakiet felg i kół (15" x 6" felgi Panasport), i tylny spojler (który został standardem dla pakietu R). Zmiany w wydajności poczynione w Roadsterze zwiększały moc do 132 KM przy 7000 obr./min i 148 Nm momentu obrotowego przy 5500 obr./min. Po zaprezentowaniu okazał się tak popularny, że chętni skłonni byli zapłacić za niego nawet 35 000 USD.
M2-1002 Vintage Roadster (Nov-92) Limited 1/300
M2 zaprezentowała swojego drugiego Roadstera pod koniec 1992 roku, z nieco zmienionym przednim zderzakiem, a resztą identyczną z modelem 1001 Roadster. Nie sprzedawał się on tak dobrze jak 1001.
M2-1028 Street Competition Roadster (Feb-94) Limited 1/300
M2 zaprezentowała trzeciego Roadstera na początku 1994 roku, bazując na oryginalnym koncepcie "Jinba Ittai" Toshihiko Hirai. Zapowiedziany został jako gotowy na tor Roadster (w USA rozprowadzana była wtedy tańsza wersja, znana jako Pakiet R). Oferowany wyłącznie w kolorach białym (Chaste White) lub czarnym (Brilliant Black), samochód ten korzystał z nowej jednostki 1.8 z ulepszonymi tłokami, rozrządem, i innymi podobnymi udogodnieniami jak poprzednie 1001 i 1002. Roadster ten charakteryzował się mocą około 150 KM, oraz wyposażony został w felgi 14" Eunos Factory Rims w unikalnym kolorze gunmetal z polerowanym rantem. Głębsze zmiany to zestaw lekkich lusterek bocznych, kierownica MOMO, wyścigowe fotele, wyścigowy hak holowniczy, zestaw spojlerów z Pakietu R, oraz nowo zaprojektowana pokrywa bagażnika ze zintegrowanym spojlerem. Pokrywa ta była wykonana z aluminium i ważyła tylko 3,5 kg, dla porównania oryginalna pokrywa ma masę 7 kg. Dołączona była także sześciopunktowa klatka bezpieczeństwa, lecz bez miękkiego dachu, za to z plandeką rozciąganą nad klatką. Z opcjonalnym twardym dachem FRP z tylną szybą z pleksiglasu spadek wagi wynosił jedynie 8,6 kg.
2011 BBR MX-5 Turbo.
W 2011 roku Brodie Britain Racing (BBR) z Brackley oferuje gotowy pakiet odnawiający starą pierwszą generację MX-5, wyposażając go w turbosprężarkę, zwiększającą moc do 220 KM i moment obrotowy do 237 Nm. Prędkość maksymalna wynosi przy tym 230 km/h, a przyśpieszenie 0-100 osiągane jest w 5,5 s. Użyta turbosprężarka to Garrett GT25, a pakiet zawiera także intercooler, oraz cyfrowy ECU. W pakiecie odnawiającym zawiera się także odrdzewienie, malowanie, nowe fotele, koła, i inne drobiazgi. Na styczeń 2011, koszt 'odświeżonej' BBR MX-5 Turbo wynosi 7500 funtów.
Druga generacja.
W 1998 roku Mazda zaprezentowała MX-5 drugiej generacji o kodzie produkcyjnym NB, na rok produkcyjny 1999. NB charakteryzuje się mocniejszym silnikiem i zewnętrznymi elementami stylistycznymi zapożyczonymi z trzeciej generacji modelu RX-7. 
Pomimo że wiele części wnętrza oraz nadwozia zostało zmienionych, najwidoczniejszymi zmianami były lampy przednie: otwierane reflektory z pierwszej generacji nie zdawały już testów bezpieczeństwa dla przechodniów, i zostały zastąpione umieszczonymi na stałe. Nowy samochód urósł nieco w szerokości, w porównaniu do poprzedniego modelu. Nowa generacja była także bardziej aerodynamiczna niż oryginał, ze współczynnikiem oporu powietrza równym 0,36.
NB ciągle wykorzystywała niezależne zawieszenie wszystkich kół, z powiększonymi stabilizatorami poprzecznymi z przodu i z tyłu, za to felgi, opony i hamulce zostały znacząco ulepszone: ABS był oferowany w opcji; aluminiowe felgi miał teraz 14 lub 15 cali średnicy i 6 cali szerokości, zależnie od wersji wyposażenia; sportowe modele były wyposażone w większe koła i opony 195/50V R15.
Mazdowski silnik BP-4W pozostał przy pojemności 1,8 l, lecz otrzymał szereg pomniejszych usprawnień. Stopień sprężania został podniesiony z 9,0:1 do 9,5:1 przez dodanie nieco wypukłych tłoków, zmieniono także konstrukcję wałka rozrządu sterującego zaworami ssącymi, a kolektor dolotowy został zamontowany wyżej. Wprowadzony został system VICS, czyli kolektor dolotowy o zmiennej długości, co dawało długi dolot przy niskich obrotach silnika, poprawiający charakterystykę momentu obrotowego oraz krótki dolot przy wysokich obrotach, poprawiający charakterystykę mocy. Moc nowego motoru wynosiła 144 KM (106 kW), osiągany był moment obrotowy 157 Nm.
Silnik B6ZE(RS) 1,6 l pozostał dostępny w Europie i Japonii. Podstawowy model NB 1,8 l osiągał 100 km/h w 7,5 s i prędkość maksymalną 210 km/h.
MX-5 10th Anniversary Model (1999).
W 1999 roku Mazda obchodziła 10-lecie modelu MX-5, wydając 10th Anniversary Model, limitowaną edycję, charakteryzującą się – wtedy unikalnym – wyposażeniem; 6-stopniowa skrzynia biegów i amortyzatory Bilstein. Posiadacze i pasjonaci zwykli nazywać samochody z tej serii 10AM lub 10AE (za "10th Anniversary Edition"). Nadwozie malowane było na unikatowy szafirowo-niebieski (zwany innocent blue w Japonii) kolor, wewnątrz zaś montowano dwukolorowe – czarna skóra i niebieska alcantara – fotele. Dodanie szóstego biegu zmieniło osiągi – przyspieszenie 0–100 km/h w 7,4 s, 0,1 s szybciej niż standardowa wersja – dzięki krótszym przełożeniom. Jednakże, 10AM była cięższa, przez co prędkość maksymalna spadła z 205 do 203 km/h. Przeciętne zużycie paliwa wynosiło 8,8 zamiast 8,5 l/100 km.
Każdy samochód ma własny numer seryjny, znajdujący się na przednim nadkolu po stronie kierowcy. Wraz z samochodem właściciel otrzymywał "Certifikat Autentyczności" z tym samym numerem co samochód, podpisany przez prezesa Mazdy Jamesa E. Millera, z datą 10 stycznia 1999. Na pewnych rynkach dołączany był także zestaw upominkowy, zawierający metalowy model samochodu w skali 1:24, dwa zegarki marki Seiko (dla niej i dla niego) z dopasowanym niebieskim cyferblatem i logiem MX-5, oraz metalowy brelok w formie logo MX-5, wszystko to w eleganckim, niebieskim, aksamitnym pudełku. Mimo rozgłosu, jaki Mazda dała temu modelowi, ponad rok zajęła sprzedaż wszystkich 7500 egzemplarzy, ściągając krytykę wnioskującą, że podaż była zbyt duża (innym czynnikiem była wysoka cena – 26 875 USD, około 6500 więcej niż standard). Dla porównania, produkcja wyniosła 3500 sztuk dla limitowanej startowej edycji NC w 2005 roku, a przeciętnie limitowane edycje produkowane corocznie zwykle nie przekraczały liczby 1500 sztuk na region. Polerowane felgi były znane z korodowania po uszkodzeniach cienkiej warstwy lakieru. Mazda wymieniła tysiące kompletów na gwarancji. Istniały niewielkie różnice w specyfikacji zależnie od rynku, takie jak brak sportowego pakietu (przednie/na progi/tylne dokładki, tylne skrzydło) lub klimatyzacji dla Europy.
Z 7500 samochodów, 3700 trafiło do Europy, 3000 do USA, 500 do Japonii, 150 do Kanady i 150 do Australii. Samochód o numerze 7500 został sprzedany w Wielkiej Brytanii.
Facelifting.
W roku produkcyjnym 2001 druga generacja MX-5 została zaprezentowana w zmienionej wersji, którą nieformalnie nazywa się NBFL. Zaszły niewielkie zmiany w wyglądzie zewnętrznym, które określono jako "dające jeszcze bardziej sportowy i energiczny wygląd". Zmienione zostały także niektóre elementy wnętrza, np. wskaźniki na desce rozdzielczej otrzymały białe tło i czerwoną numerację. Ulepszone zostały także fotele, mając teraz wyższe zagłówki i zapewniając teraz lepsze trzymanie boczne. Najlepiej wyposażone modele (zwane 'Sport' w Wielkiej Brytanii) miały 16-calowe obręcze z niskoprofilowymi oponami 205/45V R16, większe hamulce z przodu i z tyłu, dodatkowe usztywnienia, szperę, 6-stopniową manualną skrzynię biegów, oraz skórzane, podgrzewane fotele. Lepsze opony i zawieszenie pozwoliły nowemu modelowi osiągnąć 0,88 g w teście przeciążenia poprzecznego przeprowadzonego przez magazyn Car and Driver. Wzmocnienia dodały 16% odporności na zginanie i 22% na skręcanie. Z minimalnym wyposażeniem, model NBFL ważył 1065 kg.
Silnik BP-Z3 1,8 l został zmodyfikowany, otrzymał zmienne fazy rozrządu dla wałka zaworów dolotowych. Zmodyfikowane zostały także dolot i wydech. Zmiany zaowocowały mocą 146 KM (107 kW) – w Japonii, Wielkiej Brytanii i Australii lub 136 KM (100 kW) – Stany Zjednoczone. W Stanach Zjednoczonych, Mazda omyłkowo podawała wartość mocy dla modeli japońskich/brytyjskich we wczesnych katalogach. Magazyn Car and Driver jak i wielu właścicieli potwierdzili fakt brakującej mocy – Mazda zaoferowała posiadaczom odkupienie samochodów z roku 2001 lub rekompensatę w postaci darmowego serwisowania przez cały okres gwarancji.
W 2002 roku wypuszczona została MX-5 SP. Model ten został opracowany i był sprzedawany w Australii, a jego turbodoładowany silnik produkował 213 KM (157 kW) mocy przy 6800 obr/min. Tylko 100 takich samochodów zostało zbudowanych. SP była bardzo kosztowna w porównaniu do standardowej MX-5, oferując jednak niesamowite osiągi.
W roku 2003 Mazda zaczęła kampanię mającą na celu grupę młodszych kierowców i wprowadziła MX-5 Shinsen Version (SV). Shinsen (z japońskiego "świeży, nowy") był krokiem pośrednim pomiędzy podstawowym modelem i droższą wersją LS. Wyposażony był w większość standardowych funkcji LS, jak tempomat i aluminiowe wykończenia. Charakteryzował się także odwróconym motywem kolorystycznym ze Specjalnej Edycji tego roku – tytanowo-srebrnym lakierem i ciemnoniebieskim dachem i wnętrzem.
W roku produkcyjnym 2004, oddział Mazdy w Japonii wyprodukował Roadstera Coupé, wersję ze stałym twardym dachem. Struktura nadwozia została przerobiona,aby uwzględnić dach dla lepszej sztywności nadwozia. Waga wzrosłą przy tym jedynie o 10 kg. Produkcja ograniczyła się do 350 sztuk tylko w Japonii.
Mazdaspeed MX-5 (2004).
Rok produkcyjny 2004 to także wprowadzenie oficjalnej turbodoładowanej wersji Mazdaspeed MX-5, Roadster Turbo w Japonii. Wyposażony w turbosprężarkę IHI RHF5 VJ35 silnik BP-4W produkował 180 KM (132 kW) przy 6000 obr/min, z zamontowanym z przodu intercoolerem. Mazdaspeed przyśpieszała do 100 km/h w 6,4 s i osiągała prędkość maksymalną 203 km/h. Inne cechy zawierały specjalne zawieszenie, ulepszoną 6-stopniową skrzynię i sprzęgło, ulepszone elementy przeniesienia napędu, 17-calowe aluminiowe felgi Racing Hart i specjalne wykończenie wnętrza. Prawdopodobnie najmniej wyróżniającym się detalem w ulepszonej przez MazdaSpeed Maździe MX-5 był nowy, lekki bagnet oleju. Mazdaspeed MX-5 z 2004 roku była dostępna tylko w kolorze czerwonym (Velocity Red Mica) i srebrnym (Titanium Gray Metallic), podczas gdy model 2005 był dostępny także w kolorach pomarańczowym (Lava Orange Mica) i czarnym (Black Mica). Z 5428 Mazdaspeed MX-5 wyprodukowanych w latach produkcyjnych 2004 i 2005, 4000 zostało zbudowanych w 2004; produkcja z roku 2005 skończyła się przez pożar fabryki na 1428 sztukach.
Trzecia generacja.
Produkcja trzeciej generacji MX-5 oznaczona kodem NC, rozpoczęła się 17 maja 2005, z celem rozpoczęcia rozprowadzania w sierpniu. Zostało to częściowo spowodowane zmniejszającą się sprzedażą drugiej generacji MX-5.
Zewnętrznie samochód przypomina wcześniejsze wersje, jednak w przeciwieństwie do zmiany z NA na NB, gdzie zmieniły się tylko przód, tył i wnętrze, NC nie dzieli żadnych części z NB, z wyjątkiem bocznych kierunkowskazów w modelach spoza USA.
Zawieszenie zostało zmienione z dwuwahaczowego na wszystkich kołach, na przednie wahaczowe/tylne niezależne. Technologie takie jak system kontroli trakcji i ESP zostały dodane dla polepszenia właściwości jezdnych.
W USA, silnik to nowy model MZR, 16-zaworowa rzędowa czwórka o pojemności 2,0 l, dający moc 170 KM (125 kW) i moment obrotowy 190 Nm, połączony z 5- lub 6-stopniową manualną skrzynią biegów, także w wersji 158-konnej (116 kW) z opcjonalną 6-biegową skrzynią automatyczną. Przy 6 przełożeniach występuje także szpera. W wersji na rynek australijski silnik generuje moc 160 KM (118 kW) i moment obrotowy 188 Nm, a 6-biegowa skrzynia i szpera są standardem. W Europie oferowane są dwa silniki: 2,0 l MZR o mocy 158 KM (116 kW) i momencie 188 Nm, sprzężony z 6-biegową manualną skrzynią; oraz nowy 1,8 l MZR, o mocy 126 KM (93 kW) i momencie 167 Nm, z 5-biegową manualną skrzynią biegów.
Opcjonalnie dostępna była 6-biegowa automatyczna skrzynia biegów z łopatkami do zmiany biegów za kierownicą. Test magazynu "Car and Driver" wykazał przyśpieszenie 0–60 mph (96 km/h) w czasie 7s dla wersji automatycznej, w porównaniu do 6,5s dla manualnej NC 2.0. Osiągi według producenta dla wersji europejskich to: 0–100 km/h w 9,4 s dla silnika 1.8; oraz 7,9 s dla 2.0.
Razem z NC wypuszczona została edycja specjalna nazwana "3rd Generation Limited", wyróżniająca się chromowanymi akcentami i oryginalnymi kołami. Wyprodukowano 3500 sztuk na całym świecie (w tym 300 w Wielkiej Brytanii, 750 w USA, 150 w Kanadzie), dostarczonych na rynek przed modelami standardowymi.
NC charakteryzuje się szerszym wyborem akcesoriów niż wcześniejsze generacje. Miękki dach, teraz materiałowy zamiast winylowy, może być teraz w więcej niż dwóch kolorach: czarny i kremowy jak poprzednio, ale także szary, piaskowy, niebieski i zielony; ponadto wnętrze może zostać dobrane do koloru lakieru.
W lipcu 2006 roku Mazda zaprezentowała wersję coupé modelu NC z automatycznym trzyczęściowym składanym dachem, nazwaną "MX-5 Roadster Coupe" w Europie, "Roadster Power Retractable Hard Top" w Japonii, i "MX-5 Miata Power Retractable Hard Top" w Kanadzie i USA. Dodając 36 kg do masy samochodu w porównaniu z miękkim dachem, twardy dach składa się i otwiera w 12 s i nie zabiera przestrzeni bagażnika w złożonym stanie. Pierwsze sztuki zostały dostarczone klientom pod koniec sierpnia, za cenę niższą niż gdyby dokupić twardy dach oddzielnie. Przyśpieszenie 0–100 km/h zostało nieco zmniejszone przez dodatkową masę, do 9,6 s (1.8) oraz 8,2 s (2.0), za to prędkość maksymalna wzrosła ze 196 do 200 km/h (1.8) oraz z 210 do 215 km/h (2.0) dla modelu europejskiego.
Na rok 2008 Mazda wypuściła specjalną edycję MX-5 w niebieskim kolorze (Icy Blue), z unikatowym ciemnobrązowym dachem, dopasowaną skórzaną kierownicą, fotelami i dźwignią hamulca ręcznego z niebieskimi szwami. Specjalna edycja dodawała także srebrno-akcentowaną gałkę zmiany biegów, ciemno-srebrne wykończenie deski rozdzielczej z chromowymi akcentami, specjalne 17-calowe aluminiowe felgi, nakładki na progi MX-5 ze stali nierdzewnej, i chromowane obrzeża lamp przednich, oraz grilla i świateł przeciwmgielnych. Edycja specjalna 2008 została ograniczona do 105 sztuk z twardym dachem w Kanadzie oraz 750 z miękkim dachem w USA.
W 2006 roku model zajął w konkursie na Światowy Samochód Roku 2. pozycję (za BMW E90).
Facelifting.
W 2009 roku odświeżona wersja MX-5 (nieformalnie NCFL) zadebiutowała na "2008 Paris Motor Show". Zmiany to na przykład przemodelowany przód, bardziej zbliżony do nowych modeli Mazdy, z większym grillem i nowymi reflektorami. Kolejnymi zmienionymi elementami są progi, tylny zderzak oraz tylne lampy. Modele Touring i Grand Touring z miękkim dachem wyposażone były w siatkowy grill z chromowanym obramowaniem. Roadster Coupe z twardym dachem także otrzymał chromowany grill i przednie lampy oraz klamki.
Deska rozdzielcza została przyciemniona, zmieniony został układ graficzny wskaźników. Aby zapewnić więcej miejsca na nogi, występy w kieszeniach drzwiowych zostały usunięte.
Dwulitrowy silnik osiągał 167 KM (123 kW) przy 7200 obr./min i 190 Nm przy 5000 obr./min dla manualnej, oraz 158 KM (116 kW) przy 6700 obr./min i 190 Nm przy 5000 obr./min dla automatycznej skrzyni biegów. Czerwona strefa obrotomierza została podniesiona o 500 obr./min – do 7200 obr./min w modelu ze skrzynią ręczną. Zawieszenie i skrzynia biegów zostały dostrojone; zmiany biegów stały się płynniejsze, a automatyczna skrzynia została wprowadzona do Europy po raz pierwszy.
Wersje.
MX-5 Superlight (2009).
MX-5 Superlight to samochód koncepcyjny na 20. rocznicę MX-5, zaprojektowany w studiu Mazdy we Frankfurcie. Został wykonany z lekkich materiałów aby zwiększyć osiągi, ulepszyć prowadzenie, zmniejszyć spalanie paliwa i emisję dwutlenku węgla. Charakteryzuje się on brakiem szyby przedniej.
Model ten został zaprezentowany w 2009 roku na "Frankfurt Motor Show".
Samochód wyposażony jest w benzynowy silnik MZR 1.8 o mocy 126 KM (93 kW) przy 6500 obr./min i momencie obrotowym 167 Nm przy 4500 obr/min, 5-biegową manualną skrzynię biegów, dwuwahaczowe przednie i niezależne tylne zawieszenie, amortyzatory Bilstein, opony 205/45-R17, 300 mm wentylowane przednie tarcze hamulcowe oraz 280 mm tarcze tylne. "Superlight" waży 1000 kg, czyli około 45 kilogramów więcej niż oryginalna MX-5 NA.
MX-5 20th Anniversary Edition (2010).
Na 20. urodziny MX-5 w 2010 roku Mazda przygotowała limitowaną edycję "20th Anniversary Model". Wypuszczona tylko w Europie, była dostępna w trzech oryginalnych kolorach z roku 1990 – czerwonym, niebieskim i białym, i została wyprodukowana w nakładzie 2000 sztuk. Bazując na roadsterze 1,8 l z miękkim dachem, każdy samochód miał własny numer, specjalny bodykit z chromowanym grillem, klamkami, lampami przednimi i światłami przeciwmgielnymi, a do tego unikalne 17-calowe aluminiowe koła.
MX-5 Spring (2012).
Samochód w limitowanej wersji pojawił się w polskich salonach w kwietniu 2012 roku. Wyposażony został w benzynowy silnik o pojemności 1,8l i mocy 126KM. Jest on połączony z 5-biegową manualną skrzynią biegów. Wersja Spring jest także wyposażona w automatycznie składany (w ciągu zaledwie 12 sekund), twardy dach. Samochód można zamówić w czterech kolorach nadwozia, w tym z jednym, specjalnie utworzonym dla wersji Spring o nazwie Radiant Ebony. Samochód ma wiele chromowanych elementów oraz skórzane fotele "Havana Brown" z pięciostopniowym ogrzewaniem. MX-5 Spring wyposażony został też w pierwszy w samochodach Mazdy system nawigacji – oparty na technologii firmy TomTom.
MX-5 Summer Edition.
Wersja letnia auta opiera się na wersji Sport z dodanymi kilkoma motywami stylizacyjnymi. Wewnątrz pojawiła się dwukolorowa skóra z kontrastowym czerwonym przeszyciem na fotelach. Auto jest dość bogato wyposażone: cztery poduszki powietrzne, automatyczna klimatyzacja, reflektory ksenonowe, system audio firmy BOSE z wejściem AUX i zmieniarką płyt CD, tempomat, ABS, ESP, ASR, elektrycznie regulowane i podgrzewane lusterka boczne to tylko niektóre pozycje na długiej liście wyposażenia Mazdy MX-5 Summer Edition. Pod maską pracuje 2-litrowa benzynowa jednostka MZR generująca moc 160 KM. Do przeniesienia napędu służy 6-biegowa skrzynia manualna, a Mazda MX-5 Summer Edition jest dodatkowo wyposażona w mechanizm różnicowy o zwiększonym tarciu wewnętrznym (LSD).
MX-5 Special Edition.
Mazda MX-5 Special Edition jest wyposażona m.in. w elektrycznie składany, sztywny dach i 17-calowe obręcze ze stopów lekkich. Wnętrze Miaty wykończono czarnymi wstawkami wypolerowanymi na fortepianową czerń. Są również czarne, skórzane i podgrzewane fotele, a na pedałach aluminiowe nakładki.
Do napędu MX-5 Special Edition służy 2-litrowy, 167-konny silnik benzynowy, który współpracuje z 6-biegową skrzynią manualną lub 6-stopniowym automatem. Inne elementy wyróżniające Mazdę to mechanizm różnicowy o ograniczonym poślizgu i sportowe zawieszenie. Produkcja Mazdy MX-5 Special Edition będzie ograniczona do 450 sztuk.
MX-5 Sport.
Auto dostępne wyłącznie w wersji Roadster Coupe wyposażone jest m.in. w elektrycznie składany w 12 sekund sztywny dach, sportowe zawieszenie, ksenonowe reflektory przednie z systemem automatyczne regulacji wysokości, przednie światła przeciwmgielne, automatyczną klimatyzację, 7-głośnikowy system nagłośnieniowy Bose, tempomat.
MX-5 Yusho.
Japończycy zaczęli od obniżenia zawieszenia, zamontowania amortyzatorów firmy Bilstein, sprężyn, za które odpowiada Eibach oraz wytrzymalszych stabilizatorów. O przyczepność dbają także opony Toyo Proxes R888 o wymiarach 215/45, w które wciśnięto 17-calowe aluminiowe obręcze. Na pokrywie bagażnika pojawił się delikatny spojler, a pod zderzakiem zamontowano imitację dyfuzora z dwiema końcówkami układu wydechowego, które w przeciwieństwie do seryjnej wersji, umieszczono na środku, pod tablicą rejestracyjną. We wnętrzu jedyną nowością jest koło kierownicy obszyte Alcantarą, która pojawiła się także na siedziskach foteli przygotowanych przez Recaro. Pojazd napędza zmodyfikowany silnik 2.0 MZR o mocy 241 KM o momencie obrotowym 274 Nm.
MX-5 Karai.
Wersja limitowana Karai w liczbie 165 sztuk w niemal całości została przeznaczona na niemiecki rynek motoryzacyjny. Karai to Mazda MX-5 ze składanym, twardym dachem w nowej opcji kolorystycznej. Nadwozie japońskiego roadstera zostało pokryte jaskrawo-zielonym lakierem (o nazwie Metal Green Metallic), który kontrastuje z czarną, lśniącą farbą użytą do pomalowania m.in. dachu i obudów lusterek bocznych. Czarny jest także opcjonalny podłużny pas w dolnej części pojazdu oraz 17-calowe felgi aluminiowe. W środku zainstalowano sportowe siedzenia Recaro pokryte skórą i alcantarą, a wykończono je kontrastującym białym szwem. Podobny zabieg zastosowano w przypadku skórzanej kierownicy. Kierowca bez problemu zauważy także aluminiowe pedały oraz lśniące, czarne akcenty wewnątrz kabiny. Dla wybrednych japoński koncern przygotował także pakiet modyfikujący układ wydechowy i obniżający zawieszenie, a do każdego ze 165 egzemplarzy w komplecie dodawany jest pasujący kolorystycznie do Karai zegarek marki Sinn.
MX-5 Senshu.
MX-5 Senshu bazuje na standardowym modelu z miękkim dachem, a więc pod maską znajduje się 2,0-litrowa, 4-cylindrowa jednostka napędowa generująca 160 KM i 188 Nm momentu obrotowego. Napęd na tylną oś przekazywany jest za pomocą 6-biegowej, manualnej skrzyni biegów. Edycja specjalna Senshu dostępna jest w 3 kolorach lakieru: czerwonym, czarnym i białym. Każdy model jest także wyposażony w grafikę na końcówkach zderzaka przedniego i po bokach samochodu. W oczy rzucają się także 17-calowe felgi aluminiowe w kolorze czarnym oraz dwie chromowane końcówki wydechu. We wnętrzu styliści japońskiego producenta zdecydowali się na dwukolorową, skórzaną tapicerkę, aluminiowe pedały, czerwone szwy oraz czerwone obramowania nawiewów. Na liście wyposażenia standardowego znalazły się także: reflektory ksenonowe, sportowe zawieszenie firmy Bilstein, automatyczna klimatyzacja, system kontroli trakcji oraz wysokiej jakości system audio firmy Bose. Edycja specjalna przeznaczona jest na rynek niemiecki.
MX-5 '55 Le Mans' Limited Edition.
Aby uczcić swoje pamiętne zwycięstwo w wyścigu Le Mans w 1991 roku, Mazda wypuściła w Szwajcarii specjalną edycję modelu MX-5. Mazda MX-5 '55 Le Mans' nosi nazwę Mazdy 787B No.55, która wygrała w 1991 roku 24-godzinny wyścig Le Mans. MX-5 '55 Le Mans' wyposażony jest w specjalny mechanizm różnicowy (LSD), sportowe zawieszenie Bilstein i 10-ramienne, aluminiowe felgi. Samochód ten dostępny jest w czterech kolorach (białym, czerwonym, czarnym i srebrnym), z kontrastującymi paskami, które rozciągają się od przedniego do tylnego zderzaka. Każdy model będzie posiadał unikalną plakietkę z numerem, która odróżni go od standardowego modelu. 
MX-5 Icon.
Mazda MX-5 w standardzie posiada: skórzaną kierownicę, dźwignie zmiany biegów i hamulca ręcznego, 6-głośnikowy zestaw audio, elektrycznie sterowane szyby i 16-calowe felgi ze stopów lekkich. Wersja Icon to dodatkowo: klimatyzacja, skórzana tapicerka, dywaniki ze znaczkami wersji limitowanej i przy okazji bardzo limitowany wybór kolorów: niebieski, biały, czerwony – czyli barwy brytyjskiej flagi.
Czwarta generacja.
Mazda MX-5 IV została po raz pierwszy zaprezentowana 4 września 2014 roku w Barcelonie. Premiera pojazdu miała miejsce jednocześnie w Hiszpanii, Japonii oraz Stanach Zjednoczonych. Samochód po raz pierwszy dzieli wiele elementów z nowym modelem włoskiego koncernu FIAT.
Auto zostało zbudowane podobnie jak obecnie produkowane modele marki zgodnie z nowym językiem stylistycznym marki "KODO". Pojazd w przeciwieństwie do poprzednich generacji nie jest ich ewolucją lecz zupełnie nową konstrukcją. Samochód jest 100 kg lżejszy od poprzednika oraz sztywniejszy i odporniejszy na uderzenia. Samochód wykorzystuje podobnie jak obecnie produkowane przez koncern Mazda modele technologię SkyActive. Samochód charakteryzuje się idealnym rozkładem masy – na każdą z osi przypada równo po 50 procent. W aucie zastosowano przednie zawieszenie z podwójnymi wahaczami, na tylnej osi pracuje układ wielowahaczowy. W przeciwieństwie do poprzedniej generacji nowa MX-5 ma klasyczny, materiałowy dach.
W październiku 2015 roku Mazda MX-5 zdobyła cztery (na pięć) gwiazdki w testach zderzeniowych Euro NCAP.
Wersje wyposażeniowe (na polskim rynku).
Samochód standardowo wyposażony jest m.in. w elektryczne wspomaganie kierownicy (po raz pierwszy w modelu), reflektory diodowe, mechanizm różnicowy o ograniczonym poślizgu z silnikiem 2.0, komputer pokładowy, tempomat, radio z AUX i USB oraz 7-calowy wyświetlacz systemu multimedialnego i klimatyzację. 
Opcjonalnie pojazd doposażyć można m.in. w system adaptacyjnego doświetlania zakrętów (AFS), system monitorowania martwego pola (BSM), system monitorowania ruchu poprzecznego przy cofaniu, system odzyskiwania energii w trakcie hamowania (i-ELOOP), tapicerkę z Alcantary, fotele Recaro oraz zawieszenie Bilstein i system nagłośnienia Bose z głośnikami w zagłówkach.
Dostępne kolory nadwozia (na polskim rynku).
46V SOUL RED CRYSTAL
46G MACHINE GRAY
41W JET BLACK
45B ETERNAL BLUE
47A CERAMIC METALLIC
25D SNOWFLAKE WHITE
A4D ARCTIC WHITE
34K CRYSTAL WHITE PEARLSCENT
42A METEOR GRAY MICA
42B BLUE REFLEX MICA
41V SOUL RED METALLIC
A8X RACING ORANGE (tylko dla wersji "30th Anniversary Edition")

</doc>
<doc id="894882" url="https://pl.wikipedia.org/wiki?curid=894882" title="VIII LO w Poznaniu">
VIII LO w Poznaniu



</doc>
<doc id="894883" url="https://pl.wikipedia.org/wiki?curid=894883" title="Laura Mancini">
Laura Mancini

Laura Wiktoria Mancini, Księżna Mercœur i Vendôme, fr. "Laure Mancini" (ur. 6 maja 1636 w Rzymie - zm. 8 lutego 1657 w Paryżu) – najstarsza z pięciu sióstr Mancini (siostrzenic kardynała Jules'a Mazarina), matka słynnego generała – Ludwika Józefa de Vendôme i ciotka jego największego oponenta – Eugeniusza Sabaudzkiego.
Rodzina.
Kiedy w 1650 zmarł ojciec Laury – baron Michele Lorenzo Mancini, matka Laury – Geronima Mazarini przeniosła się z córkami z Rzymu do Paryża. Miała nadzieję, że jej wpływowy brat kardynał pomoże dziewczynkom w znalezieniu dobrze urodzonych mężów. Ich kuzynki Martinozzi, również przeniosły się do Francji w tym samym czasie – również aby zawrzeć świetne małżeństwa. Ich uroda i zainteresowanie samego króla Ludwika XIV szybko spowodowały, że znalazły się one w centrum zainteresowania całego dworu. Wszystkie te panny nazywano na dworze "Mazarinettes":
Jej braćmi byli: Paweł, Filip i Alfons.
Małżeństwo.
Sama Laura poślubiła Ludwika II de Vendôme, syna Cezara Burbona – księcia Vendôme. Mieli oni 3 dzieci:
Laura zmarła na skutek komplikacji po urodzeniu swojego trzeciego dziecka, w wieku 21 lat. Jej syn – Juliusz Cezar zmarł 3 lata później. Mąż Laury nigdy nie ożenił się ponownie – wstąpił do zakonu i został kardynałem. Dwóch starszych synów wychowała siostra Laury – Maria Anna Mancini, która była tylko kilka lat starsza od nich.

</doc>
<doc id="894887" url="https://pl.wikipedia.org/wiki?curid=894887" title="Tomasz Szałek">
Tomasz Szałek

Tomasz Szałek – polski prawnik, prokurator.
Życiorys.
Były zastępca prokuratora apelacyjnego w Katowicach. Zastępca prokuratora generalnego RP od 26 lutego 2007 do 14 maja 2007 i od 15 maja 2007 do 3 grudnia 2007. Pełnił obowiązki prokuratora krajowego od 4 kwietnia 2007 do 14 maja 2007. Od 15 maja 2007 do 3 grudnia 2007 naczelny prokurator wojskowy. Był pierwszym cywilem na tym stanowisku.

</doc>
<doc id="894890" url="https://pl.wikipedia.org/wiki?curid=894890" title="Szkolne Koła Oporu Społecznego">
Szkolne Koła Oporu Społecznego

Szkolne Koła Oporu Społecznego – młodzieżowy ruch oporu powstały 13 marca 1982 w Poznaniu, w wyniku sprzeciwu wobec wprowadzenia stanu wojennego. Skierowany był na uczniów szkół średnich. W różnej skali działał w większości szkół średnich Poznania.
Założyciele.
W 1982 trójka założycieli była poznaniakami i uczęszczała do trzecich klas tamtejszych szkół średnich:

</doc>
<doc id="894898" url="https://pl.wikipedia.org/wiki?curid=894898" title="Terry Lovejoy">
Terry Lovejoy

Terry Lovejoy (ur. 20 listopada 1966) – australijski astronom amator, odkrywca pięciu komet.
Lovejoy od 2005 roku prowadził poszukiwania komet. W trakcie jednej z sesji fotograficznych zauważył zielonkawy obiekt w gwiazdozbiorze Indianina. Znajdował się na 16 zdjęciach o czasach naświetlania po 90 sekund każde. Do odkrycia komety nie używał teleskopu, a jedynie cyfrowego aparatu fotograficznego Canon EOS 350D z zamontowanym obiektywem o ogniskowej 200 mm. Jest to pierwszy taki przypadek w historii astronomii. Odkrycie zostało potwierdzone 16 marca 2007 przez Johna Drummonda z nowozelandzkiego obserwatorium, kometa została oznaczona C/2007 E2 (Lovejoy).
Na jego cześć nazwano planetoidę (61342) Lovejoy.

</doc>
<doc id="894906" url="https://pl.wikipedia.org/wiki?curid=894906" title="A Cinderella Story">
A Cinderella Story



</doc>
<doc id="894907" url="https://pl.wikipedia.org/wiki?curid=894907" title="Shonda Rhimes">
Shonda Rhimes

Shonda Rhimes (ur. 13 stycznia 1970 w Chicago) – amerykańska scenarzystka, producentka filmowa oraz reżyserka. Jest pomysłodawczynią i twórcą seriali telewizyjnych "Chirurdzy", "Prywatna praktyka," "Skandal" oraz "Sposób na morderstwo".

</doc>
<doc id="894912" url="https://pl.wikipedia.org/wiki?curid=894912" title="Geoff Duke">
Geoff Duke

Geoffrey Ernest (Geoff) Duke (ur. 29 marca 1923 w St Helens w hrabstwie Lancashire, zm. 1 maja 2015 w Douglas) – brytyjski wielokrotny mistrz motocyklowych Grand Prix. Jego nazwisko do dziś jest symbolem zwycięstwa w sportach motocyklowych. Swoją dominację motocyklową rozpoczął w 1950 r., od tego czasu sześciokrotnie sięgał po tytuł mistrza świata i pięciokrotnie zwyciężał w Isle of Man TT Tourist Trophy.
Stał się pierwszą powojenną supergwiazdą sportów motocyklowych. W środowisku motocyklowym nazywany był po prostu "The Duke". W zespole Nortona podczas TT w 1950 finiszował jako drugi w klasie Junior i pobił rekord okrążenia i wyścigu w klasie Senior.
Po trzykrotnym zdobyciu tytułu mistrzowskiego na Nortonie, Geoff Duke zaskoczył wszystkich przenosząc się w 1953 za granicę, by reprezentować włoską Gilerę. Z Gilerą trzy razy zdobywał mistrzostwo w klasie 500 cm³. Za swoje poparcie dla strajkujących kierowców, domagających się większej liczby płatnych startów, został zawieszony przez FIM na 6 miesięcy. Rozwiało to jego marzenia na czwarty tytuł z rzędu. W 1955 zadeklarował, że będzie pierwszym kierowcą, który podczas okrążenia w The Isle Man TT osiągnie 100 mph. Jego planowany rekord poprawiono później na 99,97 mph. Oficjalnie zawodnikiem, który jako pierwszy osiągnął 100 mph na torze, uznawany jest Bob McIntyre, również na Gilerze, ale w 1957.
Duke przerwał starty z powodu kontuzji. Jego ostatni wyścig odbył się w roku 1959, kiedy to finiszował jako czwarty zawodnik na Nortonie. W 1963 utworzył zespół Scuderia Duke wraz z Gilerą. W roku 1957 Gilery ponownie przekształciły się w MV Agusty.
Duke stworzył charakterystyczną postawę podczas wyścigu i był pierwszym kierowcą, który ścigał się w jednoczęściowym kombinezonie (uszytym na specjalne zamówienie).
Został wybrany sportowcem roku w 1951 r. (nagrodziło go RAC Sagrave Trophy) i w dowód uznania za jego zasługi dla brytyjskiej motoryzacji został odznaczony Orderem Imperium Brytyjskiego. Został wielokrotnie uhonorowany przez Isle of Man podczas bicia kolejnych rekordów jazdy. Jeden z górskich szlaków został nazwany jego imieniem. Trzy ostre zakręty na Autostradzie nr 32 w Milestone niegdyś Brandywell i Windy Corner teraz noszą nazwę zakrętów Duke'a. FIM wybrało go "Legendą" Grand Prix w 2002 r.
Po zakończeniu kariery Geoff Duke z powodzeniem został biznesmenem.
Był trzykrotnie żonaty, miał dwóch synów.

</doc>
<doc id="894927" url="https://pl.wikipedia.org/wiki?curid=894927" title="Metalofony">
Metalofony

Metalofony – instrumenty muzyczne, w których dźwięk wydobywany jest poprzez uderzenie w strojoną płytkę wykonaną z metalu (najbardziej popularnym jest brąz, ale płytki wykonuje się również z żelaza i miedzi). Metalofony oryginalnie pochodzą z Indonezji, gdzie wykorzystywane są jako melorytmiczna podstawa orkiestr Gamelan. W kulturze zachodniej znanymi metalofonami są wibrafon, dzwonki orkiestrowe (glockenspiel) i celesta.

</doc>
<doc id="894928" url="https://pl.wikipedia.org/wiki?curid=894928" title="Józef Kisielewski (pisarz)">
Józef Kisielewski (pisarz)

Józef Kisielewski (ur. 26 lutego 1905 w Mościskach, zm. 20 lipca 1966 w Bandon w Irlandii) – pisarz polski, dziennikarz, członek Stronnictwa Narodowego. 
Życiorys.
Urodził się w Mościskach koło Przemyśla, w rodzinie inteligenckiej, jego ojciec był z zawodu prawnikiem. Po zakończeniu I wojny światowej mieszkał w Krakowie. Około 1921 rodzina przeniosła się na Pomorze do Grudziądza, gdzie uczęszczał do Państwowego Gimnazjum Klasycznego. Jako harcerz należał do I Grudziądzkiej Drużyny im. Zawiszy Czarnego.
Jeszcze jako uczeń gimnazjum nawiązał kontakty z redakcją „Głosu Pomorskiego”, stając się wkrótce znaczącym współpracownikiem pisma. Po zdaniu matury w 1924 podjął w niej pracę jako redaktor. W tym samym czasie rozpoczął też działalność na niwie społecznej, nawiązując kontakty z Towarzystwem Czytelni Ludowych.
W 1925 wyjechał do Poznania, gdzie objął stanowisko redaktora organu TCL „Przeglądu Oświatowego” i rozpoczął studia polonistyczne na Wydziale Filologicznym Uniwersytetu Poznańskiego. W 1926 był współpracownikiem „Mównicy Publicznej”. Po studiach był sekretarzem w tygodniku Przewodnik Katolicki. W 1931 przejął redakcję miesięcznika „Tęcza”. Publikował także na łamach radykalno-narodowego tygodnika „Prosto z Mostu”. 
Działalność społeczna.
W przeddzień II wojny światowej napisał książkę „Ziemia gromadzi prochy” (wydaną w 1938), będącą serią reportaży autora z podróży, jaką odbył po nazistowskich Niemczech w 1937. W 1941 wydano ją trzykrotnie w Londynie, Edynburgu i Glasgow. W wersji skróconej opublikowanej konspiracyjnie w Warszawie w 1943, gdzie stała się jednym z podstawowych źródeł edukacji w podziemiu młodego pokolenia dziennikarzy. Za jej posiadanie Niemcy wysyłali do obozu koncentracyjnego, a sam autor oraz osoby współpracujące przy jej powstawaniu znalazły się na liście wrogów Rzeszy i tropiło ich Gestapo. W gronie tych osób był m.in. nestor polskiej archeologii i odkrywca Biskupina – Józef Kostrzewski, Gerard Labuda oraz odpowiedzialny za opracowanie graficzne książki Kirył Sosnowski. 
Po 1939 Józef Kisielewski uciekł na Zachód przez Rumunię. 
W latach 1946-1949 wydawał na emigracji tygodnik „Przegląd Polski”. W 1949 objął kierownictwo Katolickiego Ośrodka Wydawniczego „Veritas” i wydał w nim prawie trzysta książek. W latach 1955-1959 redagował pismo literacko-społeczne „Życie”. Od 1957 roku był współredaktorem kwartalnika "Poland and Germany" (wspólnie z Antonim Dargasem). W 1960 redagował „Wiadomości Katolickie”, organ Polskiej Misji Katolickiej. 
Zmarł na zawał serca 20 lipca 1966 w Bandon w Irlandii.
Rodzina.
Od 25 października 1928 r. pozostawał w związku małżeńskim z Marią Stanisławą z d. Lisiecką (ur. 7.05.1891), I voto Szmańda.

</doc>
<doc id="894931" url="https://pl.wikipedia.org/wiki?curid=894931" title="Rob D">
Rob D



</doc>
<doc id="894936" url="https://pl.wikipedia.org/wiki?curid=894936" title="Hermann Balck">
Hermann Balck

Hermann Balck (ur. 7 grudnia 1893 w Gdańsku-Wrzeszczu, zm. 29 listopada 1982 w Asperg) – niemiecki wojskowy, generał wojsk pancernych, żołnierz obu wojen światowych. 
Życiorys.
Do armii wstąpił 10 kwietnia 1913 roku, uzyskując przydział do 10. batalionu strzelców w Goslar. Wziął udział w I wojnie światowej, dowodząc pod jej koniec kompanią karabinów maszynowych. Wraz ze swą jednostką został przyjęty do Reichswehry. W okresie międzywojennym kontynuował karierę wojskową, 1 lutego 1938 roku mianowany podpułkownikiem. W listopadzie tego roku przeniesiony do inspektoratu wojsk szybkich ("Inspektion der Schnellen Truppen"). 
Po kampanii wrześniowej w październiku 1939 roku przejął dowodzenie 1 Pułku Strzelców. Wraz ze swą jednostką brał udział w kampanii francuskiej, walcząc nad Mozą, pod Sedanem i Dunkierką. W czerwcu 1940 roku odznaczony Krzyżem Rycerskim. Pod koniec roku, już w stopniu pułkownika, objął posadę dowódcy 3 Pułku Pancernego, z którym walczył w Grecji. W maju 1941 roku dowodził 2 Brygadą Pancerną.
1 listopada 1941 roku mianowany generałem wojsk szybkich, pół roku później został dowódcą 11 Dywizji Pancernej, wchodzącej w skład Grupy Armii Południe. W sierpniu 1942 roku awansowany do stopnia generała majora, 1 stycznia 1943 roku do stopnia generała porucznika. W międzyczasie otrzymał Liście Dębu i Miecze do swojego Krzyża Rycerskiego. W marcu 1943 roku przeniesiony do rezerwy, ale podczas powrotu do Niemiec przyznano mu dowództwo nad Dywizją Großdeutschland. We wrześniu 1943 roku objął dowodzenie nad XIV Korpusem Pancernym pod Salerno.
Z początkiem listopada 1943 roku został mianowany generałem wojsk pancernych i wyjechał na front wschodni, gdzie przejął XXXXVIII Korpus Pancerny. W sierpniu dowodził 4 Armią Pancerną, w tym samym miesiącu udekorowany Brylantami do Krzyża Rycerskiego. Miesiąc później został dowódcą Grupy Armii G na zachodzie. Po odwrocie części swych oddziałów przerzucony do Budapesztu, gdzie objął dowodzenie nad 6 Armią. Armia ta, wraz z 1 i 3 Armiami węgierskimi, zwana jest też Grupą Armijną Balck. Po zakończeniu walk armii tej udało wycofać się do Styrii i oddać Amerykanom w niewolę. 
Po wojnie w 1948 roku został skazany na 3 lata więzienia, odsiedział połowę wyroku.

</doc>
<doc id="894938" url="https://pl.wikipedia.org/wiki?curid=894938" title="Obszary Natura 2000 w Polsce">
Obszary Natura 2000 w Polsce

Obszary Natura 2000 w Polsce – obszary chroniące przyrodę w Polsce, utworzone w ramach europejskiego programu Natura 2000. Zajmują one łącznie około 20% powierzchni lądowej kraju (przy średniej europejskiej wynoszącej 18%), ale do powierzchni tej zalicza się kilkaset tys. ha wód Bałtyku (niemal cały pas przybrzeżny), w tym obszary niebędące wodami terytorialnymi Polski.
Na terenie Polski istnieje obecnie 145 obszarów specjalnej ochrony ptaków (OSO) o łącznej powierzchni 5,6 mln ha (w tym 648,5 tys. ha obszarów morskich). Powstawały one w latach 2004, 2007, 2008, 2011, najmłodszy zaś utworzono w roku 2012. Obszary te oznaczane są kodami, które składają się z liter „PLB” („PL” to kod Polski, a „B” to skrót od angielskiego słowa "birds" – ptaki) oraz sześciu cyfr.
W Polsce utworzono do tej pory 849 obszarów mających znaczenie dla Wspólnoty (projektowanych specjalnych obszarów ochrony siedlisk – SOO) o łącznej powierzchni 3,9 mln ha (w tym 359,7 tys. ha obszarów morskich). Zostały one zatwierdzone decyzjami Komisji Europejskiej z dnia 13 listopada 2007, 25 stycznia 2008, 12 grudnia 2008, 10 stycznia 2011, 7 listopada 2013 oraz 26 listopada 2015. Część tych obszarów została już formalnie zatwierdzona rozporządzeniami Ministra Środowiska jako specjalne obszary ochrony siedlisk, pozostałe staną się nimi w przyszłości. Obszary te oznaczane są kodami, które składają się z liter „PLH” („PL” to kod Polski, a „H” to skrót od ang. "habitat", czyli siedlisko) oraz sześciu cyfr.
Istnieje 7 obszarów oznaczonych kodem „PLC” – są to posiadające wspólne granice obszar ptasi oraz siedliskowy.

</doc>
<doc id="894943" url="https://pl.wikipedia.org/wiki?curid=894943" title="Adam Romer">
Adam Romer

Adam hr. Feliks Maria Romer (ur. 5 stycznia 1892 w Neutitschein, zm. 14 sierpnia 1965 w Londynie) – rotmistrz kawalerii Wojska Polskiego, publicysta, polityk.
Życiorys.
Pochodził z rodziny ziemiańskiej. Był synem Adama (1856–1938, wieloletniego starosty powiatowego na Morawach) i Elżbiety z domu (1859–1936). Jego rodzeństwem byli Maria, Karol (1885–1938, także dyplomata) i Rodryg (ur. 1903, ziemianin, porucznik kawalerii Wojska Polskiego).
Studiował na Uniwersytecie Wiedeńskim i Warszawskim. Podczas I wojny światowej służył w armii austriackiej. Został wzięty do niewoli rosyjskiej, a w obozie bołchowskim stanął na czele Polskiej Organizacji Wojskowej. Po rewolucji lutowej i obaleniu caratu w Rosji pracował w Radzie Polskiego Zjednoczenia Międzypartyjnego i w komisji jeńców Naczelnego Polskiego Komitetu Wojskowego (Naczpolu).
Po powrocie do ojczyzny został przyjęty do Wojska Polskiego. Służył na placówkach w Belgii i w Finlandii, uczestniczył w rokowaniach z Litwinami. W Wojsku Polskim został awansowany do stopnia rotmistrza kawalerii ze starszeństwem z dniem 1 czerwca 1919. W 1923 jako oficer nadetatowy 5 pułku ułanów z Ostrołęki był przydzielony do służby w Oddziale II Sztabu Generalnego Wojska Polskiego. Następnie zweryfikowany jako rotmistrz rezerwy kawalerii ze starszeństwem z dniem 1 czerwca 1919 i w 1924 jako były oficer służby stałej był rezerwowym 5 pułku ułanów. W 1934 jako rotmistrz rezerwy kawalerii był przydzielony do Oficerskiej Kadry Okręgowej nr I jako "oficer po ukończeniu 40. roku życia" i pozostawał wówczas w ewidencji Powiatowej Komendy Uzupełnień Warszawa Miasto III.
Do 1924 był referentem biura prasowego Prezydium Rady Ministrów. Publikował na łamach czasopism polskich: „Polska Zbrojna”, „Czas”, „Słowo”, „Dziennik Poznański”, „Dzień Polski”, „Ilustrowany Kurier Codzienny”, „Prąd”, „Drogi Polskie”, „Przegląd Powszechny” oraz w prasie zagranicznej. Od 1926 był działaczem Stronnictwa Prawicy Narodowej. W latach 1939–1944 był dyrektorem Biura Prezydium Rady Ministrów przy rządach Władysława Sikorskiego i Stanisława Mikołajczyka.
Pochowany na Gunnersbury Cemetery (Sq. FA gr. 18).

</doc>
<doc id="894944" url="https://pl.wikipedia.org/wiki?curid=894944" title="Duff">
Duff

Osoby:

</doc>
<doc id="894946" url="https://pl.wikipedia.org/wiki?curid=894946" title="Bitwa pod Kalnikiem">
Bitwa pod Kalnikiem

Bitwa pod Kalnikiem miała miejsce 21 października 1671 roku podczas wojny polsko-kozacko-tatarskiej 1666-1671.
Hetman wielki koronny Jan Sobieski uderzył i rozgromił wojska kozacko-tatarskie, które szły na odsiecz obleganemu przez Polaków Kalnikowi. W walkach na pobliskiej grobli spośród 2000 Tatarów zginęło w walce lub potonęło w głębokim stawie około 500. Pomimo świetnego zwycięstwa Sobieski nie zdołał zdobyć Kalnika i wycofał się do Bracławia.

</doc>
<doc id="894951" url="https://pl.wikipedia.org/wiki?curid=894951" title="NHL (1923/1924)">
NHL (1923/1924)

Sezon NHL 1923-1924 był siódmym sezonem ligi National Hockey League. 4 drużyny rozegrały po 24 mecze. Mistrzostwo NHL czyli Prince of Wales Trophy zdobyła drużyna Montreal Canadiens, a Puchar Stanleya zdobyła również drużyna Montreal Canadiens.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w minutach
Playoffs.
Prince of Wales Trophy.
Montreal Canadiens vs. Ottawa Senators
"Montreal wygrał bramkami 5-2 i zdobył Prince of Wales Trophy"
Finał Pucharu Stanleya.
Vancouver Maroons vs. Montreal Canadiens
"Montreal wygrał 2-0"
Calgary Tigers vs. Montreal Canadiens
"Montreal wygrał 2-0 i zdobył Puchar Stanleya"

</doc>
<doc id="894956" url="https://pl.wikipedia.org/wiki?curid=894956" title="Józef Maślanka (minister)">
Józef Maślanka (minister)

Józef Maślanka (ur. 20 maja 1883 w Przyborowie, zm. 7 października 1968 w Warszawie) – polski żołnierz, polityk ruchu ludowego, poseł do Krajowej Rady Narodowej oraz na Sejm Ustawodawczy.
Życiorys.
Urodził się w Przyborowie w powiecie brzeskim, w rodzinie chłopskiej jako syn Franciszka i Marianny z Chamielców. Skończył 6 klas gimnazjum. W 1910 w poszukiwaniu pracy emigrował do Niemiec i w Westfalii pracował w kolejnictwie. W czasie I wojny światowej był żołnierzem II Brygady Legionów Polskich. Następnie był działaczem Polskiego Stronnictwa Ludowego „Piast” i ZMW RP „Wici”. Był gorącym zwolennikiem zjednoczenia ruchu chłopskiego i organizatorem Stronnictwa Ludowego (SL) w powiecie stopnickim. W latach 1931–1934 wchodził w skład Zarządu Powiatowego (ZP) SL, był też członkiem Wojewódzkiej Komisji Rewizyjnej. W sierpniu 1934 podpisał odezwę frakcyjną grupy „Polska Ludowa”, skupiającej większość czołowych działaczy byłego Stronnictwa Chłopskiego, którzy w 1935 dokonali rozłamu w SL. Na tym tle oraz w wyniku osobistych animozji ZP SL, opanowany przez byłych działaczy PSL „Wyzwolenie”, zawiesił go 14 sierpnia 1934 w prawach członkowskich, a 29 stycznia 1935 Naczelny Komitet Wykonawczy (NKW) SL zatwierdził jego decyzję i wykluczył Józefa Maślankę z SL. Po rozłamach w SL w 1935, kiedy jego antagoniści przeszli do sanacji lub usunęli się z pracy w stronnictwie, NKW SL przywrócił mu prawa członkowskie.
Był żywiołowym działaczem, skłonnym do krańcowych i radykalnych czynów. Policja odnotowała wiele jego ostrych wystąpień antyrządowych, antyklerykalnych, wzywających do strajków, i posądzała go o komunizowanie i współpracę z komunistami, co nie było bezpodstawne. W 1937 był organizatorem strajku chłopskiego. Za swe bojowe i opozycyjne wystąpienia był dwukrotnie aresztowany: 6 maja 1938 i w listopadzie 1938. W 1938 i 1939 wybrano go do 9-osobowego Zarządu Wojewódzkiego SL w Kielcach.
W czasie okupacji już od końca października 1939 brał udział w organizowaniu konspiracyjnego zespołu ludowców w Kielcach, u niego też odbywały się narady konspiracyjne, którymi kierował. Wszedł w skład Wojewódzkiego Kierownictwa Ruchu Ludowego i trójki politycznej SL „Roch” w Stopnicy. W pierwszej połowie 1943 odszedł wskutek nieporozumień na tle spraw personalnych i organizacyjnych i zaczął działać na własną rękę, co przyszło mu łatwo, gdyż znano go w całej okolicy.
Od czerwca 1944 był dowódcą oddziału partyzanckiego Batalionów Chłopskich na Kielecczyźnie, z którym przyłączył się do Armii Ludowej, wchodząc w skład 1 Brygady AL Ziemi Krakowskiej, na zasadach autonomicznych.
Za swoje radykalne poglądy był prześladowany przez Narodowe Siły Zbrojne. Pod jego nieobecność, jego oddział kwaterujący w okolicach Skrobaczowa 17 lipca 1944 został zaatakowany przez 204. Pułk NSZ Ziemi Kieleckiej. W czasie bratobójczej walki zginęło 5 ludzi, a 8 odniosło rany. W czasie swej działalności używał pseudonimów: „Mścisław”, „Górka” i „Dziadek”.
Od 31 grudnia 1944 do 1 kwietnia 1945 pełnił funkcję ministra administracji publicznej w Rządzie Tymczasowym RP. Od 1944 do 1947 był posłem do Krajowej Rady Narodowej, w latach 1946–1947 członkiem NKW SL, a od 1947 do 1952 posłem na Sejm Ustawodawczy. Pełnił również różne funkcje w satelickim wobec Polskiej Partii Robotniczej Stronnictwie Ludowym (od 23 listopada 1944 do 26 marca 1945 był prezesem NKW stronnictwa). Od 1949 należał do Zjednoczonego Stronnictwa Ludowego. Był także członkiem Rady Naczelnej ZBoWiD i otrzymał stopień pułkownika rezerwy WP.
Pochowany w Alei Zasłużonych na Cmentarzu Wojskowym na Powązkach (kwatera A2-tuje-20).

</doc>
<doc id="894958" url="https://pl.wikipedia.org/wiki?curid=894958" title="Stomil">
Stomil



</doc>
<doc id="894963" url="https://pl.wikipedia.org/wiki?curid=894963" title="Nowa Juńcza">
Nowa Juńcza

Nowa Juńcza – wieś w Polsce, województwa pomorskiego, w powiecie chojnickim, w gminie Czersk. 
Wieś borowiacka w południowej części województwa, wchodzi w skład sołectwa Gotelp. 
W latach 1975–1998 miejscowość administracyjnie należała do województwa bydgoskiego.

</doc>
<doc id="894965" url="https://pl.wikipedia.org/wiki?curid=894965" title="Stara Juńcza">
Stara Juńcza

Stara Juńcza - wieś w południowej części województwa pomorskiego, w powiecie chojnickim, w gminie Czersk. 
Miejscowość wchodzi w skład sołectwa Gotelp.
W latach 1975–1998 miejscowość administracyjnie należała do województwa bydgoskiego.

</doc>
<doc id="894970" url="https://pl.wikipedia.org/wiki?curid=894970" title="Nowe Prusy">
Nowe Prusy

Nowe Prusy (niem. "Neu Prussy") - wieś w województwie pomorskim, w powiecie chojnickim, w gminie Czersk. 
Wieś borowiacka położona w południowej części województwa pomorskiego, wchodzi w skład sołectwa Gotelp.
W latach 1975–1998 miejscowość administracyjnie należała do województwa bydgoskiego.

</doc>
<doc id="894973" url="https://pl.wikipedia.org/wiki?curid=894973" title="Przyjaźnia">
Przyjaźnia

Przyjaźnia - wieś w Polsce w województwie pomorskim, w powiecie chojnickim, w gminie Czersk. 
Miejscowość położona w południowej części województwa, wchodzi w skład sołectwa Gotelp.
W latach 1975–1998 miejscowość administracyjnie należała do województwa bydgoskiego.

</doc>
<doc id="894974" url="https://pl.wikipedia.org/wiki?curid=894974" title="Jaga Hupało">
Jaga Hupało

Jaga Hupało, właściwie Janina Teresa Hupało (ur. 1966 w Nowej Rudzie) – polska fryzjerka, kreatorka fryzur.
Życiorys.
Pierwszy etap edukacji zdobyła u mistrza fryzjerstwa Edwarda Szymańskiego w Kłodzku. Następnie brała udział w międzynarodowych seminariach i szkoleniach. Swój pierwszy salon otworzyła w Nowej Rudzie. Następnie przeniosła się do Warszawy, gdzie od 2000 roku prowadzi własny salon fryzjerski "Jaga Hupało&amp;Thomas Wolff Hair Studio". W styczniu 2007 roku zdobył on rekomendację miesięcznika "Uroda" jako salon „wyróżniający się profesjonalizmem oraz wysoką jakością usług”. Wraz z Thomasem Wolffem stworzyła linię luksusowych kosmetyków do pielęgnacji włosów "J&amp;T Hair System". Produkty te wyróżnione zostały nagrodą miesięcznika "Uroda" – „Najlepsze dla urody 2006”.Od 1997 roku stale współpracuje z magazynami "Elle, Twój Styl, Cosmopolitan" i "Gala". Stylizuje fryzury znanych osobistości, takich jak Małgorzata Kożuchowska, Katarzyna Figura i Piotr Rubik. Projektowała peruki do oper "Eugeniusz Oniegin", "Madame Butterfly", "Król Roger" i "Otello" w reżyserii Mariusza Trelińskiego.
Była twarzą kampanii reklamowej ugrupowania o nazwie Partia Kobiet założonego przez Manuelę Gretkowską. Jest autorką fryzur do musicali "Koty" i "Taniec wampirów" wystawianych w Teatrze Muzycznym Roma.
Uzyskała wiele międzynarodowych wyróżnień i tytułów, takich jak: "Projektant roku 2002" i "Osobowość roku 2002". Jej nazwisko znalazło się na liście stu najbardziej wpływowych Polek magazynu "Elle". Autorka felietonów dotyczących estetyki "Rzeczpospolita-Mozaika" oraz bajki dla dzieci "O grzebyku co uczesał czas".
W 2009 roku rozstała się ze swoim mężem, Thomasem Wolffem.

</doc>
<doc id="894982" url="https://pl.wikipedia.org/wiki?curid=894982" title="Polana (Pustki)">
Polana (Pustki)

Polana – część wsi Pustki w Polsce, położona w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Gotelp.
W latach 1975–1998 miejscowość administracyjnie należała do województwa bydgoskiego.

</doc>
<doc id="894983" url="https://pl.wikipedia.org/wiki?curid=894983" title="Iskra Odincowo">
Iskra Odincowo

Iskra Odincowo (ros. "ВK «Искра» Одинцово") – męski klub siatkarski z Rosji powstały w 1979 roku z siedzibą w Odincowie. 
19 grudnia 2007 zespół ten został wyeliminowamy z pucharu CEV przez polską drużynę Wkręt-Met Domex AZS Częstochowa. 12 marca 2009 zespół pokonał PGE Skrę Bełchatów w drugiej fazie play-off Ligi Mistrzów.
Bilans sezon po sezonie.
Poziom rozgrywek:

</doc>
<doc id="894984" url="https://pl.wikipedia.org/wiki?curid=894984" title="Kurkowo">
Kurkowo

2 miejscowości w Polsce:

</doc>
<doc id="894986" url="https://pl.wikipedia.org/wiki?curid=894986" title="Kurkowo (województwo pomorskie)">
Kurkowo (województwo pomorskie)

Kurkowo (do 1951 r. "Szyndorf", kasz. "Kùrkowò", niem. "Schöndorf") – wieś w Polsce, w województwie pomorskim, w powiecie chojnickim, w gminie Czersk.
Nazwa.
29 stycznia 1951 r. zmieniono nazwę miejscowości z Szyndorf na Kurkowo.
Administracja.
W latach 1975–1998 miejscowość należała administracyjnie do województwa bydgoskiego.
Miejscowość wchodzi w skład sołectwa Gutowiec

</doc>
<doc id="894994" url="https://pl.wikipedia.org/wiki?curid=894994" title="Struga (powiat chojnicki)">
Struga (powiat chojnicki)

Struga – wieś w województwie pomorskim, w powiecie chojnickim, w gminie Czersk
Miejscowość wchodzi w skład sołectwa Klaskawa.
W latach 1975–1998 miejscowość administracyjnie należała do województwa bydgoskiego.

</doc>
<doc id="894995" url="https://pl.wikipedia.org/wiki?curid=894995" title="Ars poetica">
Ars poetica



</doc>
<doc id="894996" url="https://pl.wikipedia.org/wiki?curid=894996" title="Bielawy (powiat chojnicki)">
Bielawy (powiat chojnicki)

Bielawy - wieś w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Krzyż.
W latach 1975–1998 miejscowość administracyjnie należała do województwa bydgoskiego.
Wierni kościoła rzymskokatolickiego należą do parafii w Czersku.

</doc>
<doc id="895004" url="https://pl.wikipedia.org/wiki?curid=895004" title="Kłodnia (powiat chojnicki)">
Kłodnia (powiat chojnicki)

Kłodnia () – wieś borowiacka w województwie pomorskim, w powiecie chojnickim, w gminie Czersk. Miejscowość wchodzi w skład sołectwa Krzyż.
W latach 1975–1998 miejscowość administracyjnie należała do województwa bydgoskiego.

</doc>
<doc id="895005" url="https://pl.wikipedia.org/wiki?curid=895005" title="Tucydydes">
Tucydydes



</doc>
<doc id="895007" url="https://pl.wikipedia.org/wiki?curid=895007" title="Dzwonki">
Dzwonki

Dzwonki (orkiestrowe) (wł. "campanelli", skrót: "cmpl".) – instrument muzyczny z rodziny idiofonów, znany również jako Glockenspiel (z niem. "gra dzwonków").
Dzwonki bywają mylnie nazywane cymbałkami (cymbały to instrument strunowy, a nie idiofon).
Dźwięk wydobywa się przez uderzanie metalowych płytek zwykle pałką o twardej, metalowej zwykle główce. Rozłożenie płytek przypomina układ klawiszy fortepianu, całość wyglądem zbliżona jest do zminiaturyzowanego wibrafonu, różni się jednak od niego brakiem rur rezonujących oraz wyższym zasięgiem skali chromatycznej (g" – c""'). Brzmieniem przypomina klarowność i dynamikę trójkąta o krótkim ataku dźwięku i długim wybrzmiewaniu. Dzwonki mogą być również tłumione dłonią lub tłumikiem filcowym, położonym i pokrywającym jednocześnie dwa rzędy płytek. Stosowane są również techniki rozszerzone jak np. gra smyczkiem dla uzyskania przeciągłych, wysoko brzmiących częstotliwości lub efekt vibrato osiągnięty przez wertykalne ruchy dłonią bezpośrednio nad uderzoną płytką.
W orkiestrze symfonicznej wykorzystywane są często "dzwonki klawiszowe" – instrument podobny do celesty, nie posiadający jednak oddzielnych rezonatorów pod płytkami a płytki uderzane są twardymi (a nie filcowymi jak w celeście) pałeczkami.
Jedna z odmian instrumentu to "lira dzwonkowa", czyli dzwonki ułożone na korpusie w kształcie liry. Instrument ten trzymany jest w pozycji pionowej i wykorzystywany jest w orkiestrach dętych i orkiestrach wojskowych.
Według Klasyfikacji Hornbostela-Sachsa dzwonki orkiestrowe to 111.143.
Wykorzystanie w muzyce popularnej.
Instrument odgrywa bardzo ważną rolę w muzyce filmowej, zwłaszcza w filmach animowanych, pełniąc funkcję ilustracyjną. W muzyce rockowej dźwięk dzwonków bywa zastępowany odpowiednią barwą syntezatora lub samplem. Dzwonki najczęściej wykorzystywane są do podkreślenia melodii czy tematu muzycznego jak np. w utworze Jimiego Hendrixa "Little Wing" czy tytułowy utwór z albumu "Tubular Bells" Mike'a Oldfielda. Barwa tego instrumentu użyta jest przez keyboardzistę Shmotza z zespołu Mushroomhead w utworze "Solitaire Unraveling".
Wykorzystanie w muzyce poważnej XVIII-XX wieku.
W muzyce kompozytorów XVIII wieku sporadycznie wykorzystywano dźwięk dzwonów, w obecnych wykonaniach grany na dzwonkach orkiestrowych. Händel użył ich w oratorium Saul z 1739 r. Ich dźwięk występuje również w operze Czarodziejski flet Mozarta grany na scenie przez Papagena, we współczesnych wykonaniach grany przez małą pozytywkę.
Dzwonki orkiestrowe pojawiły się w muzyce orkiestrowej XIX wieku zwłaszcza w ilustracyjnej muzyce kompozytorów rosyjskich Czajkowskiego, Rimski-Korsakowa i Glinki, często w roli instrumentu solowego, grającego wyrazisty temat na tle orkiestry. W drugiej połowie XIX w zainteresowali się brzmieniem dzwonków francuscy impresjoniści Debussy, Ravel i Polenc, nadając im bardziej rolę wypełnienia szerokiego tła muzycznego.
W XX wieku dzwonki pojawiają się w wielu utworach symfonicznych kompozytorów takich, jak Prokofiew, Szostakowicz, Messiaen, Orff ("Catulli Carmina"), Hindemith, Honegger, Britten, Penderecki, Serocki, Lutosławski (III i IV Symfonia) i wielu innych.
Jednym z najbardziej popularnych utworów wykorzystujących dzwonki orkiestrowe jest kompozycja "Drumming" Steve'a Reicha z 1974.

</doc>
<doc id="895009" url="https://pl.wikipedia.org/wiki?curid=895009" title="Nieżurawa">
Nieżurawa

Nieżurawa - kolonia w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Krzyż.
W latach 1975–1998 miejscowość administracyjnie należała do województwa bydgoskiego.

</doc>
<doc id="895011" url="https://pl.wikipedia.org/wiki?curid=895011" title="Fakieł Nowy Urengoj">
Fakieł Nowy Urengoj

Fakieł Nowy Urengoj (ros. "ВK «Факел» Новый Уренгой") — męski klub siatkarski z Rosji powstały w roku 1996 z siedzibą w Nowym Urengoju.
W sezonie 2014/15 zespół występuje w rozgrywkach Superligi.
Sukcesy.
Puchar Rosji:
Puchar CEV:
Mistrzostwa Rosji:
Puchar Challenge:
Klubowe Mistrzostwa Świata:
Historia.
W 2004 roku Fakieł Nowy Urengoj awansował do Superligi, zajął wówczas 11 miejsce.
W sezonie 2005/2006 Fakieł zajął 4 miejsce w walce o Mistrzostwo Rosji, które dało mu możliwość reprezentowania Rosji w europejskich pucharach. W tym samym sezonie drużyna przegrała w finale o puchar Rosji z Lokomotiwem Biełgorod.
W sezonie 2006/2007 drużyna z Nowego Urengoju po raz kolejny przegrała w finale o puchar Rosji, tym razem z zespołem Dynama Moskwy, zdobyła Puchar Konfederacji (CEV) i zajęła 4. miejsce w rozgrywkach Superligi.
Bilans sezon po sezonie.
Poziom rozgrywek:

</doc>
<doc id="895015" url="https://pl.wikipedia.org/wiki?curid=895015" title="Szerokopasmowy dostęp do internetu">
Szerokopasmowy dostęp do internetu

Szerokopasmowy dostęp do internetu – usługa polegająca na łączeniu z internetem za pomocą szybkiego łącza lub medium o dużej przepustowości. Połączenie wykorzystuje szerokie pasmo częstotliwości wytwarzane przez modem. Najczęściej do tego celu wykorzystuje się technologie z rodziny DSL (xDSL), WiMAX, PON, DOCSIS lub inne podobne. 
Szerokopasmowy dostęp jest przeciwieństwem dostępu wąskopasmowego, na przykład wdzwanianego z wykorzystaniem modemu telefonicznego, które ma przepływność ograniczoną do 56 Kb/s (V.92) i wymaga pełnego wykorzystania pasma telefonicznego PSTN, , podczas gdy dostęp szerokopasmowy, przez zwiększenie używanych częstotliwości i podzielenie pasma na kanały, pozwala na równoległe przesyłanie danych cyfrowych łącznie z analogową lub cyfrową komunikacją głosową. W technice DSL, w której analogowa komunikacja głosowa zajmuje pasmo do 4000 Hz, a komunikacja cyfrowa od 10 kHz do 1,1 MHz, jest to dobrze widoczne.
Istnieje wiele definicji, w zależności od trendów panujących na rynku, minimalnej prędkości dostępu szerokopasmowego: od 64 Kb/s do 2 Mb/s (dla porównania można skorzystać z raportów KE i OECD). Z punktu widzenia techniki wyznacznikiem jest 128 Kb/s, jako minimalna prędkość osiągana z wykorzystaniem dwóch kanałów cząstkowych łącza E1 (n*E0) po 64 Kb/s (BRI). Za przykład może posłużyć ISDN jako najwolniejszy dostęp szerokopasmowy, gdzie w podstawowej wersji stosuje się dwa kanały B po 64 Kb/s dla danych oraz kanał sygnalizacyjny D o przepływności 16 Kb/s.

</doc>
<doc id="895017" url="https://pl.wikipedia.org/wiki?curid=895017" title="Nadieżda Kosincewa">
Nadieżda Kosincewa

Nadieżda Kosincewa, ros. Надежда Косинцева (ur. 14 stycznia 1985 w Archangielsku) – rosyjska szachistka, arcymistrzyni od 2002, posiadaczka męskiego tytułu arcymistrza od 2011 roku.
Kariera szachowa.
Jest wielokrotną medalistką mistrzostw świata i Europy juniorek w różnych kategoriach wiekowych:
W 2004 wystąpiła na rozegranych w Eliście mistrzostwach świata systemem pucharowym, awansując do II rundy (w której uległa Natalii Żukowej). Zdobyła również brązowy medal w indywidualnych mistrzostwach Rosji kobiet. W 2005 osiągnęła kolejny znaczący sukces, zdobywając w Kiszyniowie tytuł wicemistrzyni Europy. W 2006 zajęła III miejsce w silnie obsadzonym turnieju "North Urals Cup" w Krasnoturińsku. W 2007 zdobyła w Dreźnie brązowy medal indywidualnych mistrzostw Europy. W 2008 r. wystąpiła w rozegranym w Nalczyku pucharowym turnieju o mistrzostwo świata (awans do III rundy, w której przegrała z Shen Yang) oraz zwyciężyła w rozegranych w Moskwie mistrzostwach Rosji. W kolejnych mistrzostwach (Moskwa 2009) zdobyła tytuł wicemistrzowski. W 2010 r. podzieliła I m. w otwartym turnieju w Biel (wspólnie z m.in. Aleksandrem Riazancewem).
Wielokrotnie reprezentowała Rosję w rozgrywkach drużynowych, m.in.:
Najwyższy ranking w dotychczasowej karierze osiągnęła 1 listopada 2010 r., z wynikiem 2576 punktów zajmowała wówczas 5. miejsce na światowej liście FIDE, jednocześnie zajmując 2. miejsce (za Tatjaną Kosincewą) wśród rosyjskich szachistek).
Życie prywatne.
Siostra Nadieżdy Kosincewej, Tatjana, jest również arcymistrzynią i należy do ścisłej czołówki rosyjskich szachistek.

</doc>
<doc id="895021" url="https://pl.wikipedia.org/wiki?curid=895021" title="Stare Miasto (Królewiec)">
Stare Miasto (Królewiec)

Stare Miasto (niem. "Altstadt") - część Królewca, pierwotnie samodzielne miasto. 
Stare Miasto jako samodzielny organizm administracyjny kształtowało się nad Pregołą w latach 1255-1724 u stóp zamku będącego rezydencją władców Prus Zakonnych i później księcia Prus. Centrum Starego Miasta stanowił Rynek Staromiejski, mający wydłużony kształt, podobnie jak Długi Targ w Gdańsku. Kościół parafialny nosił wezwanie św. Mikołaja. W 1724 r. zostało połączone w jeden organizm miejski wraz z Lipnikiem i Knipawą. Po 1900 r. gęsta zabudowa dzielnicy nabrała charakteru wielkomiejskiego. W wyniku nalotów alianckich w 1944 i walk podczas oblężenia miasta w 1945 r., Stare Miasto zostało niemal doszczętnie zniszczone, następnie ruiny rozebrano, zacierając wszelkie ślady historycznej siatki urbanistycznej.
Dzisiaj znajduje się na tym terenie częściowo prospekt Lenina (wcześniej Steindamm), tzw. "Plac centralny" (na miejscu zamku) i tereny zielone rozciągające się wzdłuż rzeki.

</doc>
<doc id="895025" url="https://pl.wikipedia.org/wiki?curid=895025" title="Sienica">
Sienica

2 miejscowości w Polsce:
2 cieki wodne w Polsce:

</doc>
<doc id="895032" url="https://pl.wikipedia.org/wiki?curid=895032" title="Sienica (województwo pomorskie)">
Sienica (województwo pomorskie)

Sienica (kasz. "Senica") – kolonia w Polsce w województwie pomorskim, w powiecie chojnickim, w gminie Czersk. 
Kolonia borowiacka, wchodzi w skład sołectwa Krzyż.
W latach 1975–1998 miejscowość administracyjnie należała do województwa bydgoskiego.
Historia.
W wieku XIX kolonia stanowiła folwark w ówczesnych dobrach Klodnia

</doc>
<doc id="895035" url="https://pl.wikipedia.org/wiki?curid=895035" title="Stodółki (województwo pomorskie)">
Stodółki (województwo pomorskie)

Stodółki – wieś w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Krzyż.
W latach 1975–1998 miejscowość administracyjnie należała do województwa bydgoskiego.
Przed 2023 r. miejscowość była częścią wsi Krzyż.

</doc>
<doc id="895037" url="https://pl.wikipedia.org/wiki?curid=895037" title="Kanada Uluka">
Kanada Uluka



</doc>
<doc id="895039" url="https://pl.wikipedia.org/wiki?curid=895039" title="Szklary-Huta">
Szklary-Huta

Szklary-Huta – osada w Polsce położona w województwie dolnośląskim, w powiecie ząbkowickim, w gminie Ząbkowice Śląskie. 
Znajduje się tutaj nieczynna kopalnia niklu, chryzoprazu i opalu, która jest atrakcją turystyczną.
W latach 1975–1998 miejscowość należała administracyjnie do województwa wałbrzyskiego.

</doc>
<doc id="895043" url="https://pl.wikipedia.org/wiki?curid=895043" title="Głazowo">
Głazowo

Głazowo (dawniej niem. "Glassowen", od 1833 r. "Neu Grabowen", 1938–1945 "Neu Grabenhof") – osada w województwie warmińsko-mazurskim, w powiecie mrągowskim, w gminie Mrągowo. Miejscowość wchodzi w skład sołectwa Grabowo. W latach 1975–1998 miejscowość administracyjnie należała do województwa olsztyńskiego.
Historia.
Osada na prawie chełmińskim powstała około 1800 r. Majątek folwarczny został założony na gruntach Grabowa przez niejakiego "Glassa" (od jego nazwiska osada wzięła pierwszą nazwę Glassowen). W 1833 r. zmieniono nazwę wsi z "Glassowen" na "Neu Grabowen". W 1870 r. w osadzie było 24 mieszkańców, a miejscowość określano jako wybudowanie Grabowa. W 1907 r. osada posiadała obszar liczący 128 ha i mieścił się tam folwark, specjalizujący się w hodowli bydła mlecznego, z własną mleczarnią. W tym czasie właścicielem folwarku w Głazowie był "August Kahle". W urzędowym spisie miejscowości z 1928 r. osadę określano jako "majątek, wybudowanie", liczące 14 mieszkańców. W 1938 r. ówczesne władze niemieckie, w ramach akcji germanizacyjnej, zmieniły urzędową nazwę wsi "Neu Grabowen" na "Neu Grabenhof".
W 1973 r. Głazowo należało do sołectwa Grabowo.

</doc>
<doc id="895044" url="https://pl.wikipedia.org/wiki?curid=895044" title="Kanada Kaśjapa">
Kanada Kaśjapa

Kanada Kaśjapa zwany też Uluka ("Sowa") (II-III w.) – filozof indyjski. Według hinduskiej tradycji twórca atomistycznego systemu wajsiesziki. Autor "Vaisesika-sutry".

</doc>
<doc id="895046" url="https://pl.wikipedia.org/wiki?curid=895046" title="Dobroszewo">
Dobroszewo

Dobroszewo (dawniej Frejnowo, niem. "Freynowen", 1938–1945 "Freihof") – osada w Polsce położona w województwie warmińsko-mazurskim, w powiecie mrągowskim, w gminie Mrągowo. Miejscowość wchodzi w skład sołectwa Grabowo. W latach 1975–1998 miejscowość administracyjnie należała do województwa olsztyńskiego.
Historia.
Osada powstała w 1823 r. jako wybudowanie, założone przez niejakiego Frejnego. Od jego nazwiska wzięła nazwę osada. Był to niewielki majątek folwarczny założony w pobliżu niewielkiego jeziora Karwik, z nazwą uznaną urzędowo w 1825 roku. Majątek uległ likwidacji między 1907 a 1913 r., w 1928 r. było to pojedyncze gospodarstwo chłopskie, przynależne terytorialne do obszaru Grabowa. W 1938 r. ówczesne władze niemieckie, w ramach akcji germanizacyjnej, zmieniły urzędową nazwę wsi "Freynowen" na "Freihof". 
W latach 1945–1949 osada nosiła nazwę Frejnowo. W 1973 r. przysiółek Dobroszewo należał do sołectwa Grabowo.

</doc>
<doc id="895047" url="https://pl.wikipedia.org/wiki?curid=895047" title="Bagna (powiat chojnicki)">
Bagna (powiat chojnicki)

Bagna – wieś w województwie pomorskim, w powiecie chojnickim, w gminie Czersk. Miejscowość wchodzi w skład sołectwa Kurcze.
W latach 1975–1998 miejscowość administracyjnie należała do województwa bydgoskiego.

</doc>
<doc id="895049" url="https://pl.wikipedia.org/wiki?curid=895049" title="Rodowo (powiat mrągowski)">
Rodowo (powiat mrągowski)

Rodowo (niem. "Rodowen", od 1938 do 1945 "Abbau Heinrichsdorf") – wieś w Polsce, położona w województwie warmińsko-mazurskim, w powiecie mrągowskim, w gminie Sorkwity.
Rodowo wchodzi w skład sołectwa Jędrychowo.
Rodowo w XVIII wieku pełnoło rolę folwarku należącego do Jędrychowa. W latach 1975–1998 Rodowo administracyjnie należało do województwa olsztyńskiego.
Przed 2023 r. miejscowość była częścią wsi Jędrychowo.

</doc>
<doc id="895050" url="https://pl.wikipedia.org/wiki?curid=895050" title="Filip Alzacki">
Filip Alzacki

Filip Alzacki (ur. 1143, zm. 1 sierpnia 1191) – hrabia Flandrii, najstarszy syn hrabiego Thierry'ego Alzackiego i jego drugiej żony Sybilli, córki króla Jerozolimy i hrabiego Andegawenii, Fulka.
Życiorys.
Debiut Filipa jako władcy Flandrii miał miejsce w 1157 r., kiedy wystąpił jako regent hrabstwa podczas nieobecności hrabiego Thierry'ego, który był wówczas na wyprawie do Ziemi Świętej. Walczył wówczas z sukcesami z hrabią Holandii Florisem III i ograniczył plagę piractwa. Floris III został pojmany i uwięziony w Brugii. Pozostawał tam do 1167 r., kiedy odzyskał wolność za oddanie hrabiom Flandrii zwierzchności nad Zelandią. Filip uzyskał również terytoria Waes i Quatre-Métiers.
W 1159 r. poślubił Elżbietę (1143 – 28 marca 1183), córkę Raoula I z Vermandois i Petroneli, córki Wilhelma X Świętego, księcia Akwitanii. W 1167 r. Elżbieta odziedziczyła po śmierci swoich braci ziemie Vermandois i Valois. Filip został "iure uxoris" panem tych terenów. W 1168 r. został, po śmierci swojego ojca, hrabią Flandrii, będąc już od wielu lat jej współwładcą. Dzięki swojemu małżeństwu stał się najpotężniejszym panem w północnej Francji.
Filip rządził Flandrią mądrze i roztropnie. Jego głównym doradcą był Robert d'Aire. Usprawniono działanie administracji państwowej. Filip zyskał również wielki szacunek na arenie międzynarodowej i często pełnił rolę arbitra w różnych konfliktach (np. między królem Francji Ludwikiem VII a królem Anglii Henrykiem II, czy między Henrykiem II a arcybiskupem Canterbury Thomasem Becketem). Przyczynił się również do małżeństwa swojej siostry Małgorzaty z hrabią Hainaut Baldwinem V.
Filip i Elżbieta nie mieli razem dzieci. W 1175 r. Filip odkrył, że żona go zdradza z niejakim Walterem de Fontaines. Krewki hrabia pobił kochanka żony na śmierć, ale z Elżbietą się nie rozwiódł. Uzyskał natomiast od króla Ludwika VII bezpośredni zarząd nad ziemiami swojej żony. Ponieważ jego młodsi bracia, Mateusz i Piotr, zmarli bezpotomnie, w 1177 r. Filip wyznaczył swoimi spadkobiercami siostrę Małgorzatę i jej męża Baldwina.
W tym samym roku Filip wyruszył do Królestwa Jerozolimskiego, z nadzieją na udział w wyprawie przeciwko Egiptowi, w sojuszu z Cesarstwem Bizantyjskim. Bizantyjska flota stała już w Akce, kiedy 2 sierpnia Filip przybył do Outremer. Hrabia był ciotecznym bratem króla Jerozolimy Baldwina IV (matka Filipa i ojciec Baldwina byli przyrodnim rodzeństwem). Chory na trąd Baldwin chciał przekazać Filipowi (jako swojemu najbliższemu męskiemu krewnemu) regencję nad Królestwem i dowodzenie armią chrześcijańską. Filip odmówił jednak przyjęcia tych zaszczytów, twierdząc, że jest tylko skromnym pielgrzymem.
Ostatecznie więc dowodzenie nad armią otrzymał Rejnald z Chatillon, a Filip miał być jego doradcą. Zanim ruszyła wyprawa pojawił się pomysł wyswatania Filipa z niedawno owdowiałą siostrą Baldwina, Sybillą. Sprzeciwił się temu kanclerz Królestwa Wilhelm z Tyru, hrabia Trypolisu Rajmund III i jego stronnicy z rodu Ibelinów. Kiedy Baldwin z Ibelinu publicznie obrzucił obelgami Filipa, ten w październiku opuścił Jerozolimę i udał się do księstwa Antiochii, gdzie wziął udział w bezowocnym oblężeniu Harimu.
Filip powrócił z Outremer w 1179 r. Chory król Ludwik VII wyznaczył go wówczas regentem w imieniu swojego syna, Filipa. Hrabia ożenił swojego podopiecznego ze swoją siostrzenicą, Izabellą z Hainaut, dając jej niebagatelne wiano – Artois. Kiedy jednak Ludwik zmarł w 1180 r., Filip II postarał się o zrzucenie kurateli Filipa Alzackiego. Rychło wybuchła wojna, a Pikardia i Île-de-France zostały spustoszone. Król Filip nie wydał przeciwnikowi walnej bitwy, przeciągnął natomiast na swoją stronę teścia, Baldwina z Hainaut, który opuścił stronę swojego szwagra na rzecz obrony interesów swojej córki i zięcia.
Elżbieta zmarła w 1183 r. i król Filip przekazał Vermandois jej siostrze, Eleonorze. Filip tymczasem poślubił w Brugii Teresę (ok. 1157 – 1218), córkę Alfonsa I Zdobywcy, króla Portugalii, i Matyldy, córki Amadeusza III Krzyżowca, hrabiego Sabaudii. Teresa wniosła Filipowi spore wiano, ale potomstwa mu nie dała.
Obawiając się okrążenia przez Francję i Hainaut Filip zdecydował się w końcu na podpisanie pokoju ze swoimi nieprzyjaciółmi, co nastąpiło 10 marca 1186 r. Filip zrzekał się hrabstwa Vermandois, które zostało wcielone do królewskiej domeny Kapetyngów, ale dożywotnio zachował dla siebie tytuł hrabiowski.
W 1190 r. Filip po raz kolejny przyjął krzyż i wziął udział w III wyprawie krzyżowej. Dołączył do flandryjskich oddziałów, które już wcześniej przybyły do Outremer. Niedługo po przybyciu pod oblężoną Akkę Filip zapadł na szalejącą w szeregach krzyżowców epidemię i zmarł 1 sierpnia 1191 r. Jego ciało zostało sprowadzone do Flandrii przez żonę, która występowała jako regentka podczas nieobecności męża. Filip został pochowany w opactwie Clairvaux.
Rządy Filipa zwiastowały kres pewnej epoki. Po raz pierwszy od dłuższego czasu król Francji roztoczył swoją władzę nad hrabią Flandrii. Wojna z Filipem Augustem wiele kosztowała hrabiego, ale nie zatrzymała ona dynamicznego rozwoju Flandrii, który będzie trwał jeszcze przez następne stulecia.
Filip był również mecenasem poety Chrétiena de Troyes, który właśnie na jego dworze pisał swój niedokończony poemat "Perceval". Chrétien wychwala swojego mecenasa jako ideał rycerza i władcy, który w swej mądrości pozwolił mu opowiedzieć "najlepszą historię jaką kiedykolwiek opowiadano".

</doc>
<doc id="895054" url="https://pl.wikipedia.org/wiki?curid=895054" title="Dąbki (wieś w powiecie chojnickim)">
Dąbki (wieś w powiecie chojnickim)

Dąbki (do 1951 r. "Szynwałd") – wieś w Polsce, w województwie pomorskim, w powiecie chojnickim, w gminie Czersk.
Nazwa.
29 stycznia 1951 r. zmieniono nazwę miejscowości z Szynwałd na Dąbki.
Administracja.
W latach 1975–1998 miejscowość należała administracyjnie do województwa bydgoskiego.
Miejscowość wchodzi w skład sołectwa Kurcze.

</doc>
<doc id="895056" url="https://pl.wikipedia.org/wiki?curid=895056" title="Prasastapada">
Prasastapada

Prasastapada – filozof indyjski z VI wieku. Wyznawca Śiwy. Autor sławnego komentarza do "Wajsieszikasutr" - "Padarthadharmasamgraha" ("Synteza własności kategorii").

</doc>
<doc id="895059" url="https://pl.wikipedia.org/wiki?curid=895059" title="Konewki">
Konewki

Konewki – wieś w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Kurcze.
W latach 1975–1998 miejscowość administracyjnie należała do województwa bydgoskiego.

</doc>
<doc id="895063" url="https://pl.wikipedia.org/wiki?curid=895063" title="Władcy Vermandois">
Władcy Vermandois

Lista władców Vermandois.

</doc>
<doc id="895064" url="https://pl.wikipedia.org/wiki?curid=895064" title="Gubernatorzy stanu Wirginia">
Gubernatorzy stanu Wirginia



</doc>
<doc id="895071" url="https://pl.wikipedia.org/wiki?curid=895071" title="Ostrowite (gmina Czersk)">
Ostrowite (gmina Czersk)

Ostrowite (niem. "Ostrowitte") - wieś w Polsce w województwie pomorskim, w powiecie chojnickim, w gminie Czersk. 
Wieś borowiacka położona nad jeziorem (powierzchnia ok. 41 ha) o tej samej nazwie, wchodzi w skład sołectwa Kurcze.
W latach 1975–1998 miejscowość administracyjnie należała do województwa bydgoskiego.
W Ostrowitem znajduje się Centrum Rekreacji, które ostatnio zostało zmodernizowane w 2010 roku.

</doc>
<doc id="895078" url="https://pl.wikipedia.org/wiki?curid=895078" title="Erbendorf">
Erbendorf

Erbendorf – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży w Lesie Czeskim, około 21 km na południowy zachód od Tirschenreuth, przy drodze B22 i B299.
Dzielnice.
W skład miasta wchodzą następujące dzielnice: Aschenhof, Birkenreuth, Boxdorf, Eppenhof, Frodersreuth, Glashütte, Gössenreuth, Gramlhof, Grötschenreuth, Hauxdorf, Inglashof, Napfberg, Neuenreuth, Pfaben, Plärn, Schadenreuth, Siegritz, Steinbach, Straßenschacht, Thann, Wäldern, Wetzldorf i Wildenreuth.

</doc>
<doc id="895079" url="https://pl.wikipedia.org/wiki?curid=895079" title="Twarożnica">
Twarożnica

Twarożnica – osada leśna w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Kurcze.
W latach 1975–1998 miejscowość administracyjnie należała do województwa bydgoskiego.

</doc>
<doc id="895080" url="https://pl.wikipedia.org/wiki?curid=895080" title="Droga wojewódzka nr 871">
Droga wojewódzka nr 871

Droga wojewódzka nr 871 (DW871) – droga wojewódzka w województwie podkarpackim łącząca ze wschodu na zachód Stalową Wolę z Tarnobrzegiem. Liczy ok. 37 km.
Na odcinku od centrum Tarnobrzega do węzła z drogami nr 9 (E371) i 985 jest dwujezdniowa.
Droga na całej długości posiada klasę drogi głównej ruchu przyspieszonego, co oznacza że należy do dróg wojewódzkich o najwyższej klasie w województwie podkarpackim.
3 października 2011 r. oddano do użytku obwodnicę Grębowa.
Dopuszczalny nacisk na oś.
Na całej długości drogi wojewódzkiej nr 871 dopuszczalny jest ruch pojazdów o nacisku pojedynczej osi do 10 ton.

</doc>
<doc id="895081" url="https://pl.wikipedia.org/wiki?curid=895081" title="Młot mechaniczny">
Młot mechaniczny

Młot mechaniczny – urządzenie do obróbki plastycznej i kształtowania przedmiotów metalowych.
W zależności od temperatury kształtowania materiału rozróżnia się młoty do obróbki plastycznej na gorąco oraz do obróbki na zimno. Materiały odkształcane są plastycznie pod wpływem udarów. Przy obróbce udarem odkształceniu ulegają przede wszystkim zewnętrzne warstwy materiału.
Młoty mechaniczne dzieli się na:

</doc>
<doc id="895082" url="https://pl.wikipedia.org/wiki?curid=895082" title="Ustronie (województwo pomorskie)">
Ustronie (województwo pomorskie)

Ustronie – osada leśna w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Kurcze.
W latach 1975–1998 miejscowość administracyjnie należała do województwa bydgoskiego.

</doc>
<doc id="895084" url="https://pl.wikipedia.org/wiki?curid=895084" title="Kliker">
Kliker



</doc>
<doc id="895089" url="https://pl.wikipedia.org/wiki?curid=895089" title="Songs for the deaf">
Songs for the deaf



</doc>
<doc id="895094" url="https://pl.wikipedia.org/wiki?curid=895094" title="Loxodonta africana">
Loxodonta africana



</doc>
<doc id="895096" url="https://pl.wikipedia.org/wiki?curid=895096" title="Kęsza">
Kęsza

Kęsza (kaszb. "Kãsza") - wieś Polsce w województwie pomorskim, w powiecie chojnickim, w gminie Czersk. 
Wieś borowiacka, wchodzi w skład sołectwa Lipki.
W latach 1975–1998 miejscowość administracyjnie należała do województwa bydgoskiego.

</doc>
<doc id="895098" url="https://pl.wikipedia.org/wiki?curid=895098" title="Wądoły (województwo pomorskie)">
Wądoły (województwo pomorskie)

Wądoły - wieś w Polsce w województwie pomorskim, w powiecie chojnickim, w gminie Czersk. 
Wieś borowiacka, wchodzi w skład sołectwa Lipki.
W latach 1975–1998 miejscowość administracyjnie należała do województwa bydgoskiego.

</doc>
<doc id="895099" url="https://pl.wikipedia.org/wiki?curid=895099" title="Śluzak rzekomy otrzewnej">
Śluzak rzekomy otrzewnej

Śluzak rzekomy otrzewnej (łac. "pseudomyxoma peritonei", ang. pseudomyxoma peritonei, PMP) – rzadko występujący, nietypowy nowotwór, charakteryzujący się dużą ilością śluzowej i galaretowatej treści w jamie otrzewnej.
Epidemiologia.
Śluzak rzekomy otrzewnej jest rzadkim nowotworem. Występuje 2 razy częściej u mężczyzn. W 30% przypadków stwierdza się śluzowy guz jajnika, w 10% stan przebiega razem z zapaleniem wyrostka robaczkowego.
Etiologia.
Histiogeneza PMP jest kontrowersyjna. W przeciwieństwie do większości nowotworów, śluzak rzekomy otrzewnej nie przerzutuje ani drogą naczyń krwionośnych, ani chłonnych. W około 60% przypadków PMP spotyka się pierwotny guz w wyrostku robaczkowym, a zmiany w otrzewnej następują, gdy komórki śluzotwórcze przedostaną się do jamy otrzewnej wskutek pęknięcia pierwotnego guza. Nie jest do końca wyjaśnione, czy jajnik też może być punktem wyjścia nowotworu, czy też zajęty jest wtórnie: część autorów uważa, że śluzowe guzy jajnika i wyrostka robaczkowego są niezależnymi ogniskami pierwotnymi. Śluzak rzekomy otrzewnej może też wystąpić w przebiegu śluzowych nowotworów trzustki i dróg żółciowych.
Obraz histologiczny.
Mikroskopowo stwierdza się pola śluzu z komórkami międzybłonka, zmiany włókniste, fragmenty nabłonka śluzotwórczego bez cech atypii. Najczęstszym typem histologicznym śluzaka jest "adenomucinosis peritonealis disseminata".
Objawy i przebieg.
Objawy są zróżnicowane w zależności od tego, z jaką patologią śluzak jest związany. Najczęstszymi objawami są:
Diagnostyka.
Badaniem obrazowym wskazanym w diagnostyce PMP jest tomografia komputerowa. Niezbędna jest biopsja i badanie histopatologiczne.
Leczenie.
Wyróżnia się różne metody leczenia śluzaka rzekomego otrzewnej, które stosuje się w zależności od postaci śluzaka:
Po całkowitej cytoredukcji zaleca się chemioterapię dootrzewnową w hipertermii (Hyperthermic Intraperitoneal Chemoterapy - HIPC). Bezpośrednio na otrzewną i narządy jamy brzusznej podawany jest płyn z lekami przeciwnowotworowymi (cytostatykami), podgrzany do temperatury 42 st. C. Leki przeciwnowotworowe są podawane bezpośrednio do otrzewnej, ponieważ nie potrafią przeniknąć przez barierę krew-otrzewna.

</doc>
<doc id="895100" url="https://pl.wikipedia.org/wiki?curid=895100" title="Vicky Vette">
Vicky Vette

Vicky Vette (ur. 12 czerwca 1965 w Stavanger) – kanadyjska aktorka i modelka pornograficzna pochodzenia norweskiego.
Występuje czasami pod pseudonimem "Vicky the Viking Vixen" (pol. Vicky Wikingowa Jędza), który odwołuje się do jej norweskiego wyglądu i pochodzenia. Jej oficjalny pseudonim, "Vicky Vette" (Vicky to jej prawdziwe imię, ale jej prawdziwe nazwisko nie jest znane) powstał z jej zamiłowania do samochodów Corvette, które według niej mają kształty kobiecego ciała. Zanim zaczęła karierę w przemyśle pornograficznym, wyszła za mąż w 1988 z mężczyzną znanym jedynie jako Frank, z którym brała udział w niektórych jej filmach.
Życiorys.
Wczesne lata.
Urodziła się w Stavanger w Norwegii. Gdy była dzieckiem, jej rodzina przeprowadziła się do Kanady. Kiedy miała 32 lata wyjechała do Stanów Zjednoczonych.
Od 18 do 32 roku życia prowadziła udaną pracę w kilku dużych korporacjach, najpierw jako księgowa, potem z biegiem czasu awansowała, zanim odeszła, by pracować razem ze swoim mężem przy budowaniu domów. Po udanych 5 latach w budownictwie Vicky Vette postanowiła spróbować sił jako modelka. Za zgodą jej męża zaczęła wkrótce pozować do „rozbieranych” zdjęć, co później zamieniło się w kręcenie filmów i pozowanie do zdjęć pornograficznych.
Kariera w branży porno.
W październiku 2002 Vette przesłała swoje zdjęcie do konkursu na najlepsze amatorskie zdjęcie miesiąca (nazwane "Beaver Hunt"), organizowanego przez magazyn „Hustler”, stając się tym samym najstarszą kobietą, której to się udało. Kiedy miała już na swoim koncie kilka rozbieranych sesji zdjęciowych, związała się z agencją LA Direct Models.
Debiutowała w scenie podwójnej penetracji z Dickiem Delaware i Alexem Roxx w Evil Angel "Evil Vault 1", filmie dystrybuowanym w sklepach w 2004 w reżyserii Joeya Silvera. Scena została nakręcona 31 maja 2003, prawie dwa tygodnie przed jej 38. urodzinami. W połowie 2003 wystąpiła w serii "MILF Hunter" (dystrybuowanej tylko w internecie), gdzie wystąpiła pod pseudonimem "Vickie". Wkrótce Vette została zaangażowana do trzech oddzielnych, 30-minutowych filmów z serii "MILF Seeker" (także dystrybuowanej tylko w internecie).
W grudniu 2003 i w lipcu 2004 pozowała do dwóch wydań magazynu „Hustler”. Przestała kręcić dla innych studiów latem 2006 i nagrywała wyłącznie na własną stronę, mając na świecie linię zabawek dla dorosłych o nazwie „Vicky Quickie” autorstwa Doca Johnsona. Prowadziła sieć stron dla dorosłych o nazwie VNA Network (VNA oznacza Vette Nation Army, pseudonim swojej społeczności fanów) z gwiazdami takimi jak Nikki Benz, Puma Swede, Julia Ann, Deauxma, Sara Jay i Sophie Dee.
Od połowy 2003 Vicky Vette zagrała w ponad 125 filmach pornograficznych (nie wliczając filmów dystrybuowanych tylko w internecie) dla Vivid czy VCA, a także indonezyjskim "Pacar hantu perawan" (2011) oraz pozowała do ponad 25 wydań różnych magazynów, m.in.: „Busty Beauties”, „Leg Sex”, „Gent”, „High Society” czy „Cherri”.
W 2020 była nominowana do nagrody honorowej XBIZ w kategorii „Kobieta biznesu roku”. W 2021 zdobyła nominację do XBIZ Cam Award w kategorii „Najlepsza gwiazda MILF mediów społecznościowych premium”.
Życie prywatne.
Zamieszkała w Atlancie w stanie Georgia.
30 stycznia 2006 mąż Vette został znaleziony martwy w mieszkaniu jego przyjaciela. Oficjalną przyczyną śmierci było samobójstwo.

</doc>
<doc id="895108" url="https://pl.wikipedia.org/wiki?curid=895108" title="Bukowa Góra (powiat chojnicki)">
Bukowa Góra (powiat chojnicki)

Bukowa Góra – wieś w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Łąg.
W latach 1975–1998 miejscowość administracyjnie należała do województwa bydgoskiego.

</doc>
<doc id="895109" url="https://pl.wikipedia.org/wiki?curid=895109" title="Medal św.Heleny">
Medal św.Heleny



</doc>
<doc id="895113" url="https://pl.wikipedia.org/wiki?curid=895113" title="Melchior Cibinensis">
Melchior Cibinensis

Melchior Cibinensis – węgierski ksiądz katolicki piszący w I połowie XVI wieku.
Tożsamość Melchiora ciągle jest przedmiotem dyskusji. Carl Gustav Jung uważał, że chodzi tu o Nicolasa Melchiora Szebeniego, kapłana, od 1490 roku nadwornego astrologa na dworze Władysława II, króla Czech i Węgier. Inni uważają, że był to pseudonim Nicolausa Olahisa; jeszcze inni twierdzą, że chodzi tu o Menyhérta Miklósa. Łaciński przydomek "Cibinensis" wskazuje, że chodzi tu o człowieka pochodzącego z węgierskiego miasta Nagyszeben (obecnie Sybin w Rumunii, (Siedmiogród)).
Autor alchemicznej parafrazy mszy św. opublikowanej w 1525 roku pt. "Processus sub forma missae"; przedruk w: "Theatrum Chemicum" (1602), "Symbola aureae mensae" Michaela Maiera (1617).

</doc>
<doc id="895114" url="https://pl.wikipedia.org/wiki?curid=895114" title="Szyszkowiec (województwo pomorskie)">
Szyszkowiec (województwo pomorskie)

Szyszkowiec – wieś w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Łąg.
W latach 1975–1998 miejscowość administracyjnie należała do województwa bydgoskiego.

</doc>
<doc id="895116" url="https://pl.wikipedia.org/wiki?curid=895116" title="Cibinensis Melchior">
Cibinensis Melchior



</doc>
<doc id="895117" url="https://pl.wikipedia.org/wiki?curid=895117" title="Indywidualne Mistrzostwa Świata Juniorów na Żużlu 1997">
Indywidualne Mistrzostwa Świata Juniorów na Żużlu 1997

Indywidualne Mistrzostwa Świata Juniorów na Żużlu 1997 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Duńczyk Jesper B. Jensen.

</doc>
<doc id="895118" url="https://pl.wikipedia.org/wiki?curid=895118" title="Indywidualne Mistrzostwa Świata Juniorów na Żużlu 1998">
Indywidualne Mistrzostwa Świata Juniorów na Żużlu 1998

Indywidualne Mistrzostwa Świata Juniorów na Żużlu 1998 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Polak Robert Dados. 
Finał.
Uwaga: Polak Krzysztof Słaboń z licencją kanadyjską.

</doc>
<doc id="895122" url="https://pl.wikipedia.org/wiki?curid=895122" title="Mien">
Mien

Mien, Yao (wym. "jao"; 瑶族, hanyu pinyin: "Yáo zú"; ) – lud mieszkający w Chinach i na Półwyspie Indochińskim w Wietnamie, Laosie i Tajlandii. Ich większe skupiska w Chinach to prowincje Guangdong, Hunan, Jiangxi oraz region autonomiczny Kuangsi-Czuang. Sami określają się mianem „lu Mien“. Mówią językiem yao (mien), należącym do rodziny językowej hmong-mien (miao-yao). Reprezentują najwcześniejszą warstwę etniczną ludności w południowych Chinach. Trwająca do dziś migracja Yao na południe, spowodowana wypieraniem przez Chińczyków, powoduje osiedlanie się enklawami, w górskich trudno dostępnych terenach. 
W Wietnamie żyje kilka grup etnicznych tej narodowości. Według spisu z 1999 r. przynależność do Dao (wymowa "zao" lub "jao", tak oficjalnie się ich nazywa w Wietnamie) zadeklarowało 620 538 osób.

</doc>
<doc id="895123" url="https://pl.wikipedia.org/wiki?curid=895123" title="Indywidualne Mistrzostwa Świata Juniorów na Żużlu 1999">
Indywidualne Mistrzostwa Świata Juniorów na Żużlu 1999

Indywidualne Mistrzostwa Świata Juniorów na Żużlu 1999 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Brytyjczyk Lee Richardson.
Finał.
Uwaga! Polak Krzysztof Słaboń z licencją kanadyjską

</doc>
<doc id="895125" url="https://pl.wikipedia.org/wiki?curid=895125" title="Indywidualne Mistrzostwa Świata Juniorów na Żużlu 2000">
Indywidualne Mistrzostwa Świata Juniorów na Żużlu 2000

Indywidualne Mistrzostwa Świata Juniorów na Żużlu 2000 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Szwed Andreas Jonsson.
Finał.
Uwaga: Fin Joonas Kylmäkorpi z licencją szwedzką

</doc>
<doc id="895130" url="https://pl.wikipedia.org/wiki?curid=895130" title="Indywidualne Mistrzostwa Świata Juniorów na Żużlu 2001">
Indywidualne Mistrzostwa Świata Juniorów na Żużlu 2001

Indywidualne Mistrzostwa Świata Juniorów na Żużlu 2001 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Polak Dawid Kujawa. 
Finał.
Uwaga: Polak Krzysztof Słaboń z licencją kanadyjską

</doc>
<doc id="895131" url="https://pl.wikipedia.org/wiki?curid=895131" title="Indywidualne Mistrzostwa Świata Juniorów na Żużlu 2002">
Indywidualne Mistrzostwa Świata Juniorów na Żużlu 2002

Indywidualne Mistrzostwa Świata Juniorów na Żużlu 2002 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Czech Lukas Dryml. 
Finał.
Uwaga: Polak Krzysztof Słaboń z licencją kanadyjską

</doc>
<doc id="895133" url="https://pl.wikipedia.org/wiki?curid=895133" title="Indywidualne Mistrzostwa Świata Juniorów na Żużlu 2003">
Indywidualne Mistrzostwa Świata Juniorów na Żużlu 2003

Indywidualne Mistrzostwa Świata Juniorów na Żużlu 2003 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Polak Jarosław Hampel.

</doc>
<doc id="895136" url="https://pl.wikipedia.org/wiki?curid=895136" title="Budziska (województwo pomorskie)">
Budziska (województwo pomorskie)

Budziska – wieś w Polsce w województwie pomorskim, w powiecie chojnickim, w gminie Czersk.
Wieś borowiacka, wchodzi w skład sołectwa Łąg-Kolonia.
W latach 1975–1998 miejscowość administracyjnie należała do województwa bydgoskiego.

</doc>
<doc id="895137" url="https://pl.wikipedia.org/wiki?curid=895137" title="Szebeni">
Szebeni



</doc>
<doc id="895139" url="https://pl.wikipedia.org/wiki?curid=895139" title="Olahis">
Olahis



</doc>
<doc id="895140" url="https://pl.wikipedia.org/wiki?curid=895140" title="Rotmistrz Pilecki">
Rotmistrz Pilecki



</doc>
<doc id="895141" url="https://pl.wikipedia.org/wiki?curid=895141" title="Miklós">
Miklós



</doc>
<doc id="895146" url="https://pl.wikipedia.org/wiki?curid=895146" title="Stare Prusy (województwo pomorskie)">
Stare Prusy (województwo pomorskie)

Stare Prusy (niem. "Alt Prussy") - wieś w województwie pomorskim, w powiecie chojnickim, w gminie Czersk. 
Wieś borowiacka, wchodzi w skład sołectwa Łąg-Kolonia.
W latach 1975–1998 miejscowość administracyjnie należała do województwa bydgoskiego.

</doc>
<doc id="895147" url="https://pl.wikipedia.org/wiki?curid=895147" title="Stupid Girls">
Stupid Girls

Stupid Girls – pop-rockowa piosenka i singel amerykańskiej wokalistki Pink z albumu "I'm Not Dead". Autorami tekstu są Billy Mann, Robin Mortensen Lynch oraz Pink. Sama piosenka trwa trzy minuty oraz piętnaście sekund.
Singel znalazł się na szczycie notowaniu fińskiej listy przebojów, był również hitem australijskich stacji radiowych. W zestawieniu amerykańskiego Billboardu uplasował się na miejscu trzynastym.
Zawartość singla.
Side A:
Side B:
Teledysk.
Wideoklip do tej piosenki wyreżyserował Dave Meyers. Opowiada o tzw. "głupich dziewczynach", o niewielkim potencjale inteligencji, lecz o nieprzeciętnym (aczkolwiek sztucznym) wyglądzie oraz wizerunku Barbie. Piosenka poucza, że kobiety nie mogą rezygnować z życiowych marzeń dla byle jakiej kariery (słowa: "„What happened to the dreams of a girl president? She's dancing in the video next to 50 Cent”" – "Co się stało z marzeniami kobiety-prezydenta? Tańczy w teledysku obok 50 Centa"). Piosenka ukazuje również, że sama Pink nie chce być "głupią dziewczyną" oraz poucza młodą nastolatkę, przestrzegając ją przed taką przyszłością. Piosenkarka w teledysku parodiuje m.in. Paris Hilton, Gwen Stefani, Jessicę Simpson, Nicole Richie, Lindsay Lohan, Victorię Gotti, Donatellę Vescace, Nicole Sheridan, Beyoncé, Ashley Olsen oraz Mary-Kate Olsen.

</doc>
<doc id="895150" url="https://pl.wikipedia.org/wiki?curid=895150" title="Szałamaje">
Szałamaje

Szałamaje - wieś w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Łąg-Kolonia.
W latach 1975–1998 miejscowość administracyjnie należała do województwa bydgoskiego.

</doc>
<doc id="895152" url="https://pl.wikipedia.org/wiki?curid=895152" title="Jan Stapiński">
Jan Stapiński

Jan Stapiński (ur. 21 grudnia 1867 w Jabłonicy Polskiej, zm. 17 lutego 1946 w Krośnie) – polski polityk, jeden z twórców i przywódców polskiego ruchu ludowego, publicysta, poseł do parlamentu austriackiego i na Sejm II RP.
Życiorys.
Urodził się 21 grudnia 1867 w Budzyniu we wsi Jabłonica Polska jako syn Wojciecha i Heleny z Kielarów. Pochodził z rodziny chłopskiej. Ojciec posiadał młyn i gospodarstwo rolne o powierzchni 7 morgów. 
Ukończył szkołę wiejską w Komborni, potem uczył się w szkole wydziałowej w Krośnie. Przejściowo przerwał naukę z powodu choroby oczu. Za namową ks. Szymona Zuzaka kontynuował kształcenie. Kształcił się w C. K. Gimnazjum w Przemyślu (I klasa w 1881), następnie w C. K. Gimnazjum w Sanoku (w klasach IV i V w latach 1883–1885; katechetą był tam ks. Zuzak), a potem w C. K. Gimnazjum w Jaśle (klasy VI–VIII w latach 1885–1889 i egzamin dojrzałości). Studiował przez cztery semestry na Wydziale Prawa Uniwersytetu Franciszkańskiego we Lwowie. Został członkiem założonej w czerwcu 1890 w Tarnowie tajnej organizacji szkolno-akademickiej pod nazwą Liga Narodowa (wraz z nim m.in. Stanisław Augustyński, Wacław Borzemski, Bolesław Gawiński), za co przeciw niemu było prowadzone śledztwo władz austriackich i był zagrożony aresztowaniem. Po jego uwięzieniu 24 czerwca 1891 wniesiono akt oskarżenia przed trybunałem orzekającym we Lwowie przeciw niemu i towarzyszom, czemu Jan Stapiński wraz z towarzyszami zaprzeczył.
Sekretarz pierwszego Włościańskiego Komitetu Wyborczego w Jaśle (1888), współzałożyciel Ludowego Towarzystwa Zaliczkowego i Ochrony Własności Rolnej w Wadowicach (1889), sekretarz Towarzystwa Przyjaciół Oświaty we Lwowie (1889). Był współredaktorem „Kuriera Lwowskiego” (1894–1903), wydawcą „Gazety Powszechnej” w Krakowie (1909–1910) i autorem wielu broszur. Członek korespondent Towarzystwa Muzeum Narodowego Polskiego w Rapperswilu od 1898.
Działacz ruchu ludowego w Galicji. W 1895 był jednym z założycieli Stronnictwa Ludowego, którego sekretarzem został w 1901. W latach 1908–1913 był prezesem tej partii, działającej już jako Polskie Stronnictwo Ludowe. Przed 1914 został napadnięty i pobity przez chłopów w Kielanowicach.
Od 1902 był redaktorem naczelnym pisma „Przyjaciel Ludu”. Jego osobistym sekretarzem był Fryderyk Krasicki. W latach 1898–1900 i 1907–1918 zasiadał w parlamencie austriackim w Wiedniu. Był wiceprezesem Koła Polskiego w austriackiej Radzie Państwa. W 1913 stanął na czele rozłamowego stronnictwa PSL Lewica, którym był do końca istnienia tej partii (1924). Po jej przekształceniu był do 1925 wiceprezesem, a następnie prezesem nowego ugrupowania Związek Chłopski, które w 1926 współtworzyło partię Stronnictwo Chłopskie. Jan Stapiński był jego wiceprezesem. W 1928, po opuszczeniu SCh, reaktywował ZCh jako formację prosanacyjną i ponownie stanął na jego czele. W 1931 uległa ona rozwiązaniu, tworząc chłopską frakcję w Bezpartyjnym Bloku Współpracy z Rządem.
Był zastępcą naczelnika wydziału górnictwa Polskiej Komisji Likwidacyjnej w 1918.
W latach 1919–1922 i 1928–1930 był posłem na Sejm II Rzeczypospolitej (na Sejm Ustawodawczy – wybrany został w okręgu wyborczym nr 41 obejmującym Jasło, Krosno i Sanok – oraz na Sejm II kadencji). Poparł przewrót majowy w 1926 i został zwolennikiem sanacji (w 1928 został posłem w okręgu wyborczym nr 48 z listy Związku Chłopskiego, po czym przystąpił do klubu BBWR). W 1934 wycofał się z życia politycznego.
We wrześniu 1910 otrzymał tytuł obywatelstwa honorowego miasta Łańcut. 11 listopada 1937 został odznaczony Krzyżem Oficerskim Orderu Odrodzenia Polski.
Po zakończeniu II wojny światowej, zamieszkując w Haczowie, w 1945 był nakłaniany przez małopolskich działaczy Stronnictwa Ludowego do zaangażowania się na rzecz tej partii, powtórnego wydawania „Przyjaciela Ludu” oraz do wydania apelu do mas chłopskich o poparcie SL, co nie zostało zrealizowane. Przed śmiercią nawrócił się na wiarę katolicką. Zmarł 17 lutego 1946 w Krośnie i został tam pochowany na miejscowym cmentarzu komunalnym.
Został patronem ulic w Białej Podlaskiej, Sanoku i Krośnie. Z inicjatywy Józefa Putka w 1946 z okazji pięćdziesiątej rocznicy Ruchu Ludowego, wydana została seria znaczków pocztowych, m.in. z podobizną Jana Stapińskiego.

</doc>
<doc id="895154" url="https://pl.wikipedia.org/wiki?curid=895154" title="Czerwony Ratusz w Szczecinie">
Czerwony Ratusz w Szczecinie

Czerwony Ratusz w Szczecinie, dawny ratusz miejski, zwany też "Nowym" (niem. „Neues Rathaus”). Znajduje się przy pl. Batorego.
Historia.
Wmurowanie kamienia węgielnego pod budowlę miało miejsce 2 listopada 1875 r., choć budowa Ratusza przewidziana została przez władze miejskie już w 1856 r. Prace budowlane zostały zakończone 10 stycznia 1879 r. Projekt ratusza wykonał szczeciński radca Konrad Kruhl. Nowy Ratusz nawiązał swoją formą do rozwiniętej fazy nurtu gotyckiego.
Położona na skarpie, zwieńczona licznymi sterczynami budowla została wzniesiona na planie prostokąta z dwoma ryzalitami na narożach i w środku od strony pl. S. Batorego. Zaprojektowany od strony elewacji wschodniej taras i dwubiegowe schody miały na celu podkreślenie funkcji reprezentacyjnych gmachu. Od strony zachodniej fasada uzyskała równie okazały charakter. Wejście poprzedzono arkadowym portykiem, zdobionym rzeźbami figuralnymi. Znajdujące się we wnękach nad filarami alegoryczne postacie symbolizują „Przemysł”, „Rolnictwo”, „Żeglarstwo” i „Wiedzę” – czyli cztery źródła potęgi Szczecina. Rzeźby (każda o wysokości 120 cm) zostały wykonane przez Emila Steinera w roku 1869.
Fasada budynku jest zdobiona m.in. balkonami, wieżyczkami oraz herbami Szczecina z wicią akantu znajdującymi się w zwieńczeniu otworów okiennych. Podczas adaptacji strychu na mieszkania w 1939 r. ostre sterczyny wieńczące niegdyś lizeny ścian zewnętrznych zastąpione zostały przez niewysokie słupki. Pomimo tego budowla zachowała swój lekki i wysmukły charakter.
Do wnętrza ratusza prowadzi klatka schodowa zdobiona tralkami w formie ażurowych, ostrołukowych arkadek. Korytarz i sala kawiarniana mają sklepienie krzyżowo-żebrowe. We wnętrzu klatki schodowej znajduje się herb Szczecina z 1660 r. przeniesiony ze starego ratusza i wmurowany w ścianę. Zarząd Miasta mieścił się tutaj do roku 1945.
Zniszczony w wyniku podpalenia w końcowym etapie II wojny światowej, gmach ratusza został odbudowany w latach sześćdziesiątych XX wieku.
Obecnie znajdują się w nim biura instytucji państwowych tj.: Urząd Morski, który zarządza budynkiem, Urząd Żeglugi Śródlądowej, Izba Morska przy Sądzie Wojewódzkim, Samorządowe Kolegium Odwoławcze i inne. W dolnej części gmachu mieści się m.in. Business Club. W latach 2008–2014 wszystkie elewacje budynku zostały poddane renowacji. W roku 2015 wyremontowano też główny hol z klatką schodową.

</doc>
<doc id="895156" url="https://pl.wikipedia.org/wiki?curid=895156" title="Koszary (województwo pomorskie)">
Koszary (województwo pomorskie)

Koszary (kaszb. "Kôszarë") – kolonia Polsce w województwie pomorskim, w powiecie chojnickim, w gminie Czersk. 
Kolonia borowiacka, wchodzi w skład sołectwa Łubna
W latach 1975–1998 miejscowość administracyjnie należała do województwa bydgoskiego.

</doc>
<doc id="895158" url="https://pl.wikipedia.org/wiki?curid=895158" title="Kaszary">
Kaszary

Kaszary (ros. Кашары) – wieś (słoboda) w południowo-zachodniej Rosji, w obwodzie rostowskim, położona ok. 60 km na wschód od granicy rosyjsko-ukraińskiej. W 2010 roku wieś liczyła 6039 mieszkańców.

</doc>
<doc id="895169" url="https://pl.wikipedia.org/wiki?curid=895169" title="Rówki">
Rówki

Rówki (kaszb. "Rówczi") – kolonia w Polsce w województwie pomorskim, w powiecie chojnickim, w gminie Czersk. 
Kolonia borowiacka, wchodzi w skład sołectwa Mokre.
W latach 1975–1998 miejscowość administracyjnie należała do województwa bydgoskiego.

</doc>
<doc id="895171" url="https://pl.wikipedia.org/wiki?curid=895171" title="Indywidualne Mistrzostwa Świata Juniorów na Żużlu 2006">
Indywidualne Mistrzostwa Świata Juniorów na Żużlu 2006

Indywidualne Mistrzostwa Świata Juniorów na Żużlu 2006 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Polak Karol Ząbik.
Finał.
Bieg po biegu

</doc>
<doc id="895172" url="https://pl.wikipedia.org/wiki?curid=895172" title="Listewka">
Listewka

Listewka (niem. "Elisenthal") – osada leśna w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Mokre.
W latach 1975–1998 miejscowość administracyjnie należała do województwa bydgoskiego.

</doc>
<doc id="895178" url="https://pl.wikipedia.org/wiki?curid=895178" title="Żołny">
Żołny

Żołny (Meropidae) – rodzina ptaków z rzędu kraskowych (Coraciiformes). Charakteryzują się bardzo kolorowym ubarwieniem, smukłym ciałem i wydłużonymi środkowymi sterówkami. Wszystkie mają zakrzywiony do dołu dziób i ostro zakończone skrzydła. Większość gatunków występuje w Afryce i Azji, a pozostałe w południowej i wschodniej Europie, na Madagaskarze, Nowej Gwinei, Nowej Brytanii i w Australii. 
Zachowanie.
Odżywiają się latającymi owadami, w szczególności osami i pszczołami. Zwykle wyczekują na wystającej gałęzi i po zauważeniu zdobyczy, podlatują i chwytają ją w locie. 
W 20 niezależnych badaniach nad 16 gatunkami żołn wykazano, że błonkoskrzydłe stanowią od 20 do 96% wszystkich zjadanych owadów, z tego pszczoły miodne stanowią jedną trzecią (Fry C.H., 1992). Po schwytaniu zdobyczy żołny usuwają przed zjedzeniem żądło i jad. Jeżeli owad, np. pszczoła usiądzie, nawet w bezpośrednim pobliżu żołny, ptak nie będzie próbował upolować owada. Żołny są przystosowane, aby chwytać owady wyłącznie w locie.
Żołny są towarzyskimi ptakami, gniazdują kolonijnie. Tak jak pozostałe kraskowe, wykopują tunele w piaszczystej ziemi, w których składają 2–9 (w zależności od gatunku) białych jaj. Większość gatunków jest monogamiczna, potomstwem opiekują się oboje rodzice.
Systematyka.
Rodzajem typowym jest "Merops". Do rodziny należą następujące rodzaje:

</doc>
<doc id="895179" url="https://pl.wikipedia.org/wiki?curid=895179" title="Uroża">
Uroża

Uroża – osada leśna w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Odry.
W latach 1975–1998 miejscowość administracyjnie należała do województwa bydgoskiego.

</doc>
<doc id="895186" url="https://pl.wikipedia.org/wiki?curid=895186" title="Instrumenty muzyczne">
Instrumenty muzyczne



</doc>
<doc id="895191" url="https://pl.wikipedia.org/wiki?curid=895191" title="Błota (województwo pomorskie)">
Błota (województwo pomorskie)

Błota – kolonia w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895195" url="https://pl.wikipedia.org/wiki?curid=895195" title="Kaliska (powiat chojnicki)">
Kaliska (powiat chojnicki)

Kaliska – kolonia w województwie pomorskim, w powiecie chojnickim, w gminie Czersk przy drodze krajowej nr 22. 
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895196" url="https://pl.wikipedia.org/wiki?curid=895196" title="Bazylika w Licheniu">
Bazylika w Licheniu



</doc>
<doc id="895197" url="https://pl.wikipedia.org/wiki?curid=895197" title="Mała Klonia">
Mała Klonia

2 miejscowości w Polsce:

</doc>
<doc id="895199" url="https://pl.wikipedia.org/wiki?curid=895199" title="Personal Ancestral File">
Personal Ancestral File

Personal Ancestral File – program genealogiczny udostępniany na licencji freeware przez stronę FamilySearch należącą do Kościół Jezusa Chrystusa Świętych w Dniach Ostatnich (mormoni).
Personal Ancestral File jest wersją genealogicznej bazy danych "Ancestral File" dostępnej na witrynie FamilySearch. Program umożliwia wprowadzanie własnych danych o osobach, faktach genealogicznych a także drukowanie ich w różnych formatach. Obsługuje format GEDCOM. Dostępna jest także jego polonizacja.
Program działa na platformie MS Windows.

</doc>
<doc id="895200" url="https://pl.wikipedia.org/wiki?curid=895200" title="Mała Klonia (województwo pomorskie)">
Mała Klonia (województwo pomorskie)

Mała Klonia (kasz. "Môłô Kloniô") – kolonia w Polsce w województwie pomorskim, w powiecie chojnickim, w gminie Czersk.
Miejscowość z pogranicza kaszubsko-borowiackiego, wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895202" url="https://pl.wikipedia.org/wiki?curid=895202" title="Paul Assmann">
Paul Assmann

Paul Assmann (ur. 3 stycznia 1881 w Dreźnie, zm. 10 kwietnia 1967 w Berlinie) – niemiecki geolog, badacz triasu Górnego Śląska.
Życiorys.
Po ukończeniu szkoły średniej, podjął w Dreźnie studia budowlane, które porzucił w 1902 na rzecz studiów geologicznych w Berlinie. Ukończył je w 1906, specjalizując się w paleontologii i po krótkiej pracy paleontologa, od 1908 do emerytury pracował w państwowej służbie geologicznej Niemiec. W czasie I wojny światowej walczył przeciwko Francji na froncie zachodnim, następnie w Rumunii, na Polesiu w trakcie ofensywy Brusiłowa i pod koniec wojny znów na froncie zachodnim. Dwukrotnie ciężko ranny, po kapitulacji Niemiec wziął jeszcze udział w walkach przeciwko komunistom ze Związku Spartakusa, a następnie powrócił do pracy geologicznej.
W czasie swej kariery, wykonał 31 opublikowanych map geologicznych, przede wszystkim Górnego Śląska, ale także Wielkopolski, Łużyc i Saksonii. W okresie poprzedzającym II wojnę światową i w jej trakcie wykonał liczne ekspertyzy inżynieryjne (zwłaszcza projekty budowy lub modernizacji tam wodnych i studni przemysłowych zaopatrujących w wodę) i górnicze (kopalnie węgla kamiennego, cynku i ołowiu) na Górnym Śląsku i w Beskidach polskich i czeskich. Był jednym z projektantów autostrady A4 na odcinku Wrocław - Kraków, zrealizowanej dopiero pod koniec XX wieku.
Główne zainteresowania Assmanna koncentrowały się jednak na skałach i skamieniałościach triasu górnośląskiego. Opracował obowiązujący, z małymi zmianami, do dziś podział stratygraficzny triasu śląskiego, opisał kilkaset gatunków skamieniałych bezkręgowców, z tego większość wcześniej nieznanych ze Śląska, a w przypadku 105 gatunków, były one znalezione i ustanowione pierwszy raz na świecie.

</doc>
<doc id="895203" url="https://pl.wikipedia.org/wiki?curid=895203" title="Związek Ukraińców Podlasia">
Związek Ukraińców Podlasia

Związek Ukraińców Podlasia (ukr. Союз українців Підляшшя, "Sojuz ukrajinciw Pidlaszszia") – ukraińska organizacja społeczno-kulturalna, działająca na Podlasiu.
Organizacja została założona w 1992 na bazie podlaskiego oddziału Związku Ukraińców w Polsce. Działa na terenie województw podlaskiego i lubelskiego, siedziba znajduje się w Bielsku Podlaskim.
ZUP wydaje dwumiesięcznik Nad Buhom i Narwoju.
Kontekst działalności.
Zdaniem działaczy najpierw Podlaskiego Oddziału Związku Ukraińców w Polsce, a później Związku Ukraińców Podlasia, pod względem etnicznym, kulturalnym i językowym Podlasie jest regionem ukraińskim, na dodatek jedynym we współczesnej Polsce, w którym ludność ukraińska zamieszkuje zwarcie, na swym rodzimym terytorium. Z różnych przyczyn na Podlasiu nie mogła się jednak rozbudzić ukraińska świadomość narodowa. Przeszkadzała temu przede wszystkim działalność władz państwowych: najpierw II RP, gdy państwo starało się nie dopuszczać na Podlasie ruchu ukraińskiego, a potem PRL, która – prowadząc antyukraińską politykę – postanowiła na bazie ukraińskojęzycznego terytorium między Bugiem a Narwią rozwijać ruch białoruski&lt;ref name="NBiN 1/91 4"&gt;&lt;/ref&gt;. W rezultacie doprowadziło to zdaniem działaczy ukraińskich do tego, że obszarami o najbardziej rozwiniętej białoruskiej świadomości narodowej są tereny wokół miejscowości takich jak Bielsk Podlaski, Hajnówka, Kleszczele, Orla, Siemiatycze, gdzie językiem rodzimym w czasach przed zaawansowaną polonizacją były w rzeczywistości gwary o charakterze północnoukraińskim.
Prapoczątków stricte ukraińskiej działalności kulturalnej na Podlasiu działacze ukraińscy dopatrują się w 1907, gdy we wsi Klejniki działać miał efemeryczny ludowy teatr ukraiński, który wystawiał sztukę Iwana Karpenki-Karego. Po raz kolejny ukraińska działalność kulturalna ujawniła się na Podlasiu w 2. połowie lat 50., gdy w Kleszczelach powstało najpierw koło Ukraińskiego Towarzystwa Społeczno-Kulturalnego, a później punkt nauczania języka ukraińskiego w miejscowej szkole. Działalność ta w latach 70. zanikła, możliwe że pod wpływem nacisków zewnętrznych. Poważniejszy wzrost świadomości ukraińskiej w obrębie prawosławnej społeczności Białostocczyzny obserwowany był jednak dopiero od lat 80. Zjawisko to dotyczyło zwłaszcza młodzieży, która zaczynała dostrzegać cechy łączące ich gwarę rodzinną z ukraińskim językiem literackim, a także uznawać za odpowiadające ukraińskim pewne odrębności kulturowe swojego otoczenia (folklor, kultura materialna itd.).
W 1983 odbył się pierwszy rajd „Podlasie”, który zaczął pełnić rolę integracyjną dla młodzieży odczuwającej ukraińską świadomość narodową. Do kolejnych kamieni milowych ruchu ukraińskiego na Północnym Podlasiu zaliczane jest wydanie w 1986 pierwszego śpiewnika podlaskich pieśni, których teksty zapisano w autentycznym miejscowym brzmieniu, a także pojawienie się grupy podlaskich literatów, którzy podjęli próby pisania w swojej ojczystej gwarze (Stepan Sydoruk, Jan Kiryziuk, Jerzy Hawryluk, Eugenia Żabińska, Zosia Saczko). Wybory samorządowe w maju 1990 ukazały z kolei możliwy potencjał lokalnych list ukraińskich – w różnych miejscach z takich list wybrano łącznie 34 radnych, a w radzie gminy Bielsk Podlaski ludzie z listy ukraińskiej stanowili główną siłę i objęli wszystkie najważniejsze stanowiska&lt;ref name="NBiN 1/91 5"&gt;&lt;/ref&gt;.
Wiosną 1991 ukazał się pierwszy numer ukraińskiego pisma „Nad Buhom i Narwoju”. Było to pierwsze oficjalnie wydawane czasopismo ukraińskie na obszarze Północnego Podlasia.
Powstanie organizacji.
Ruch ukraiński na Białostocczyźnie zaczął tworzyć stałą strukturę organizacyjną w 1985, gdy wznowiło działalność istniejące dawniej koło UTSK w Kleszczelach. W następnych latach powstawały koła w Czeremsze, Bielsku Podlaskim i Białymstoku (1987) oraz w Hajnówce (1989). Na początku 1990 UTSK zostało przeorganizowane w Związek Ukraińców w Polsce, w skład którego wszedł Podlaski Oddział Związku Ukraińców w Polsce, mający prowadzić ukraińską działalność społeczno-kulturalną na terenie Białostocczyzny. Struktura organizacyjna nowej, niezależnej od Związku Ukraińców w Polsce, organizacji zaczęła tworzyć się 22 marca 1992, gdy na zebraniu działaczy ruchu ukraińskiego w Bielsku Podlaskim, powołano do życia nową organizację ukraińską – Związek Ukraińców Podlasia. ZUP powstał jako już niezależny kontynuator działań Podlaskiego Oddziału Związku Ukraińców w Polsce, który w rezultacie został zlikwidowany. Pierwszym przewodniczącym nowej organizacji został Jerzy Ignatiuk, ówczesny wójt gminy Bielsk Podlaski. Wiceprzewodniczącymi zostali Jan Kiryziuk oraz Grzegorz Kuprianowicz, pełniący też ówcześnie funkcję sekretarza ukraińskiego czasopisma „Nad Buhom i Narwoju”. Organizacja została zarejestrowana 2 czerwca 1992&lt;ref name="NBiN 2/1992"&gt;&lt;/ref&gt;.
Jako przyczyna powstania nowej organizacji wymieniane było to, że ukraińskojęzyczna ludność Podlasia ma ograniczone możliwości pielęgnowania i rozwoju własnej kultury, co przyśpiesza wśród niej procesy wynaradawiania. Ustalono, że do pierwszych działań Związku należeć będzie walka o zwiększenie czasu emisji programu radiowego w języku ukraińskim nadawanego w białostockiej rozgłośni Polskiego Radia. W kręgu zainteresowań organizacji znalazło się tworzenie szkolnictwa ukraińskiego i ośrodków kultury ukraińskiej na Podlasiu, działalność wydawnicza (czasopismo „Nad Buhom i Narwoju”), współdziałanie z Ukraińcami z Ziemi Brzeskiej, zacieśnienie współpracy z Cerkwią prawosławną. Oprócz Białostocczyzny planowano działalność również na obszarze tak zwanego Podlasia Południowego, gdzie tragiczne położenie ruchu ukraińskiego zdeterminowane było powojennymi wysiedleniami i akcją „Wisła”.
Działalność.
Do głównych obszarów działalności Związku Ukraińców Podlasia należy obecnie organizacja imprezy plenerowej „Na Iwana, na Kupała” w Dubiczach Cerkiewnych, a także Festiwalu Kultury Ukraińskiej „Podlaska Jesień”, którego koncerty oraz imprezy towarzyszące odbywają się między innymi w takich miastach, jak Białystok, Bielsk Podlaski, Hajnówka oraz Siemiatycze. Ważnym elementem działalności jest wydawanie pisma „Nad Buhom i Narwoju”&lt;ref name="NBiN 2/2015"&gt;&lt;/ref&gt;.
Organizacja zajmuje się także wspieraniem nauczania języka ukraińskiego w szkołach regionu. Staraniem organizacji zajęcia z języka ukraińskiego prowadzone były w 2015 w szkole podstawowej i gimnazjum w Czeremsze, w Zespole Szkół im. A. Mickiewicza w Bielsku Podlaskim, w Przedszkolu nr 9 „Leśna Polana” w Bielsku Podlaskim, a także w Zespole Szkół Niepublicznych im. Cyryla i Metodego w Białymstoku.
Przewodniczącą organizacji od 2 października 2021 jest Maria Ryżyk. Pracą organizacji kieruje siedmioosobowy zarząd, w skład którego oprócz przewodniczącej wchodzą Andrzej Artemiuk (zastępca przewodniczącego), Łukasz Badowiec (zastępca przewodniczącego), Ludmiła Łabowicz (sekretarz), Agnieszka Tyszkiewicz (skarbnik), Mirosław Stepaniuk, Mirosław Bużyński.
W 2017 Związek Ukraińców Podlasia obchodził 25-lecie istnienia. Z tej okazji w Bielsku Podlaskim odbyło się uroczyste posiedzenie Rady Głównej organizacji, w trakcie której zaplanowano przebieg obchodów jubileuszu, między innymi organizację konferencji naukowej poświęconej ukraińskiej społeczności Podlasia.
Działalność organizacji ukraińskich na Białostocczyźnie często napotyka na opór niektórych miejscowych mieszkańców, gdyż we wschodniosłowiańskich społecznościach tego regionu brak jest, jak stwierdza M. Sajewicz, „tradycji nazwy Ukrainiec używanej na określenie miejscowej ludności prawosławnej”. Niemniej jednak w spisie powszechnym z 2002 roku narodowość ukraińską podało w województwie podlaskim 1366 osób, natomiast 1414 wskazało język ukraiński jako język używany w kontaktach domowych. Większe społeczności ukraińskie odnotowano wówczas w Białymstoku (417 osób), Bielsku Podlaskim (308 osób), gminie Czeremcha (120 osób), Hajnówce (103 osoby), gminie Kleszczele (50 osób). W spisie powszechnym z 2011 w województwie podlaskim odnotowano już 2169 członków ukraińskiej mniejszości narodowej. Wzrost o ponad 800 osób spowodował, iż Ukraińcy stali się trzecią pod względem liczby grupą mniejszościową w regionie (przy czym liczebność dwóch najliczniejszych mniejszości narodowych w województwie podlaskim, Białorusinów i Litwinów, spadła w porównaniu ze spisem z roku 2002).

</doc>
<doc id="895205" url="https://pl.wikipedia.org/wiki?curid=895205" title="Duże Wędoły">
Duże Wędoły

Duże Wędoły – kolonia w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895206" url="https://pl.wikipedia.org/wiki?curid=895206" title="Małe Wędoły">
Małe Wędoły

Małe Wędoły – kolonia w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895210" url="https://pl.wikipedia.org/wiki?curid=895210" title="Karolewo (gmina Czersk)">
Karolewo (gmina Czersk)

Karolewo – kolonia w Polsce w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895211" url="https://pl.wikipedia.org/wiki?curid=895211" title="Ulmer Münster">
Ulmer Münster

Ulmer Münster (dawniej Münster Unserer Lieben Frau in Ulm, czyli kościół Najświętszej Marii Panny w Ulm), zwyczajowo katedra w Ulm lub katedra ulmska – zabytkowy gotycki kościół parafialny w Ulm, początkowo katolicki, następnie (od reformacji) protestancki.
Od 1890 (roku zakończenia budowy) kościół w Ulm, dzięki wieży mającej 161,53 metrów, jest najwyższym kościołem na świecie (tytuł ten przejął od katedry w Kolonii); do 1901 (roku zakończenia budowy ratusza w Filadelfii) był też drugim (po Mole Antonelliana) co do wielkości budynkiem.
W przeciwieństwie do kościoła Trójcy Świętej, ocalał podczas alianckich bombardowań miasta (najcięższe, w którym zniszczono 81% śródmieścia, miało miejsce 17 grudnia 1944), prawdopodobnie z powodu swojej wartości historycznej oraz dlatego, że stanowił punkt orientacyjny dla pilotów.
Architektura.
Budowę rozpoczął Heinrich Parler w końcu XIV wieku, a kontynuował Ulrich von Ensingen (współbudowniczy katedry w Bazylei). W średniowieczu wnętrze mieściło około 20 tysięcy stojących osób (co w okresie budowy dwukrotnie przekraczało liczbę obywateli miasta); obecnie znajduje się w nim 2000 miejsc siedzących.
Wieża kościoła została zbudowana w stylu gotyckim. Projektantem był Matthäus Böblinger, który jednak nigdy nie zrealizował swojego planu z uwagi na niewłaściwy dobór materiałów budowlanych, kończący próby wzniesienia obiektu niepowodzeniem. W wiekach późniejszych konieczne było ciągłe stabilizowanie zrealizowanego dolnego odcinka. Do sprawy budowy wrócono dopiero w XIX wieku, wraz z zainteresowaniami neogotykiem. Budowa trwała więc, z przerwami, od 1377 do 1890.
Wieża jest dostępna dla zwiedzających – najwyższa platforma widokowa mieści się na samym szczycie budowli. Dostęp do niej zapewnia 768 krętych stopni. Ze szczytu widoczne są (przy dobrej pogodzie) nawet Alpy Szwajcarskie.
Najważniejsze elementy zabytkowe.
Do świątyni prowadzi pięć portali z bogato zdobionymi tympanonami. Nad drzwiami głównymi przedstawiono sceny z "Księgi Rodzaju" zrealizowane przez Mistrza Hartmanna. W pięcionawowym wnętrzu najważniejszymi dziełami sztuki są:

</doc>
<doc id="895213" url="https://pl.wikipedia.org/wiki?curid=895213" title="Konigort">
Konigort

Konigort – kolonia w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.
Historia.
Według Słownika geograficznego Królestwa Polskiego z roku 1883, „Konigart” "alias" Konigort, to dawna osada wsi Kloni w ówczesnym powiecie chojnickim. Około roku 1883 było w osadzie 10 budynków, w tym 4 domy mieszkalne, mieszkańców 38. Podległa parafii w Czersku, szkoła i poczta w niedalekim Ryltu. Według tejże noty słownika, Konigort leży nad rzeką Brdą, pół mili od stacji kolei żelaznej w Rytlu, w okolicy lesistej i piaszczystej.

</doc>
<doc id="895214" url="https://pl.wikipedia.org/wiki?curid=895214" title="Nenad Puljezević">
Nenad Puljezević

Nenad Puljezević (ur. 13 marca 1973 w Nowym Sadzie) – serbski i węgierski piłkarz ręczny, występujący na pozycji bramkarza. Jego atrybuty fizyczne to 195 cm i 111 kg. W karierze występował w klubach: RK Nowy Sad i Pick Szeged, w którym gra obecnie. Jest podstawowym bramkarzem reprezentacji Węgier, z którą wystąpił na MŚ 2007 rozgrywanych w Niemczech. Puljezević wcześniej występował w reprezentacji Jugosławii, następnie Serbii i Czarnogóry i w końcu reprezentacji Serbii, z której odszedł w roku 2005, przyjmując obywatelstwo węgierskie. Puljezević jest trzecim z kolei serbskim zawodnikiem, który odszedł z reprezentacji po Arpadzie Šterbiku i Nikoli Eklemoviciu.

</doc>
<doc id="895216" url="https://pl.wikipedia.org/wiki?curid=895216" title="Konigórtek">
Konigórtek

Konigórtek – kolonia w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.
Historia.
Konigartek a także Konigortek, tak zwano obecny Konigórtek w wieku XIX. Stanowił on wówczas osadę Kloni Wielkiej w ówczesnym powiecie chojnickim, nad rzeką Brdą. Podlegał parafii Nowa Cerkiew, najbliższa szkoła i poczta była w Rytlu. W roku 1883 było tu 7 budynków, w tym 3 mieszkalne, zasiedlone przez 23 mieszkańców. 

</doc>
<doc id="895218" url="https://pl.wikipedia.org/wiki?curid=895218" title="Nenad Puljezevic">
Nenad Puljezevic



</doc>
<doc id="895219" url="https://pl.wikipedia.org/wiki?curid=895219" title="DW416">
DW416



</doc>
<doc id="895220" url="https://pl.wikipedia.org/wiki?curid=895220" title="DW417">
DW417



</doc>
<doc id="895221" url="https://pl.wikipedia.org/wiki?curid=895221" title="DW421">
DW421



</doc>
<doc id="895223" url="https://pl.wikipedia.org/wiki?curid=895223" title="Młynki (powiat chojnicki)">
Młynki (powiat chojnicki)

Młynki - kolonia w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.
W nocy z 11 na 12 sierpnia 2017 wieś Młynki została spustoszona przez nawałnice. Okolice wsi zostały niemal całkowicie pozbawione lasów. Oddziaływania silnych wiatrów spowodowały również straty materialne, niemal we wszystkich zabudowaniach gospodarstw domowych.

</doc>
<doc id="895225" url="https://pl.wikipedia.org/wiki?curid=895225" title="DW591">
DW591



</doc>
<doc id="895226" url="https://pl.wikipedia.org/wiki?curid=895226" title="DW594">
DW594



</doc>
<doc id="895228" url="https://pl.wikipedia.org/wiki?curid=895228" title="Modrzejewo">
Modrzejewo

3 miejscowości w Polsce:

</doc>
<doc id="895229" url="https://pl.wikipedia.org/wiki?curid=895229" title="DW871">
DW871



</doc>
<doc id="895230" url="https://pl.wikipedia.org/wiki?curid=895230" title="DW915">
DW915



</doc>
<doc id="895231" url="https://pl.wikipedia.org/wiki?curid=895231" title="DW916">
DW916



</doc>
<doc id="895232" url="https://pl.wikipedia.org/wiki?curid=895232" title="DW923">
DW923



</doc>
<doc id="895235" url="https://pl.wikipedia.org/wiki?curid=895235" title="Gábor Császár">
Gábor Császár

Gábor Császár (ur. 16 kwietnia 1984 r. w Celldömölk) - węgierski piłkarz ręczny, reprezentant kraju, rozgrywający. Obecnie występuje w .

</doc>
<doc id="895236" url="https://pl.wikipedia.org/wiki?curid=895236" title="Modrzejewo (powiat chojnicki)">
Modrzejewo (powiat chojnicki)

Modrzejewo – kolonia w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895239" url="https://pl.wikipedia.org/wiki?curid=895239" title="Olszyny (wieś w województwie pomorskim)">
Olszyny (wieś w województwie pomorskim)

Olszyny – wieś w województwie pomorskim, w powiecie chojnickim, w gminie Czersk. Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895240" url="https://pl.wikipedia.org/wiki?curid=895240" title="Google Analytics">
Google Analytics

Google Analytics – internetowe narzędzie do analizy statystyk serwisów WWW, udostępniane przez firmę Google. Został stworzony na bazie systemu wykupionej przez Google firmy Urchin Software. Google udostępnił bezpłatną usługę Analytics w listopadzie 2005. Do połowy roku 2006 istniały ograniczenia co do liczby zakładanych kont i profili, obecnie system dostępny jest dla każdej osoby posiadającej konto w Google.
Usługa jest darmowa dla użytkowników, których witryny są odwiedzane miesięcznie nie więcej niż 5 milionów razy. Jeśli użytkownik korzysta z usługi Google Ads może być zwolniony z opłat bez limitu odsłon witryny.
Google Analytics może być zainstalowany na stronie www poprzez wklejenie fragmentu kodu JavaScript, chociaż inną popularną opcją jego implementacji jest skorzystanie z narzędzia Google Tag Manager.
Główne funkcjonalności Google Analytics:
W październiku 2020 roku pojawiła się nowa wersja usługi Google Analytics 4. W stosunku do swojej poprzedniej wersji zasadniczą różnicą jest inna metodologia zbierania danych - w oparciu o zdarzenia. Nowa wersja Google Analytics pozwala monitorować ruch zarówno ze stron internetowych jak i aplikacji.

</doc>
<doc id="895241" url="https://pl.wikipedia.org/wiki?curid=895241" title="Sadlno (Ząbkowice Śląskie)">
Sadlno (Ząbkowice Śląskie)

Sadlno () – część miasta Ząbkowice Śląskie dawniej wieś w Polsce położona w województwie dolnośląskim, w powiecie ząbkowickim, w gminie Ząbkowice Śląskie.
Położona wzdłuż drogi od centrum w stronę Nysy, gęsto zabudowana ulicówka.
Historia.
Sadlno po raz pierwszy w dokumentach wzmiankowane było w latach 1235–1236. Zdaniem historyków Heneliusa i Heynego wieś powstała jednak wcześniej, gdyż podają oni, iż kościół pw. św. Jadwigi został zbudowany już około 1200 roku. Według żyjącego w XVII wieku Marcina Koblitza (kronikarza z Ząbkowic Śląskich) podczas rozbiórki starego kościoła pw. św. Jadwigi, w miejsce którego później wybudowano nowy obiekt o tej samej patronce, odkryto deskę, na której miał być wycięty napis informujący o tym, iż fundatorką oryginalnego kościoła była sama Jadwiga Śląska. Ponadto w średniowieczu przez wieś prawdopodobnie przebiegał szlak handlowy z Wrocławia do Pragi.
Do połowy XIV wieku mieszkańcy Ząbkowic Śląskich korzystali z kościoła pw. św. Jadwigi w Sadlnie, gdyż w mieście do tego czasu nie istniał żaden kościół, a do 1399 roku, gdy w Ząbkowicach Śląskich założono parafię pw. św. Anny, należeli oni do mającej swoją siedzibę w Sadlnie parafii pw. św. Jadwigi. 
24 kwietnia 1858 roku Sadlno ucierpiało w wyniku Wielkiego Pożaru, jaki zniszczył znaczną część Ząbkowic Śląskich. W jego wyniku we wsi zginęły 3 osoby, spalone zostały 62 budynki, a zniszczeniom, które uniemożliwiły dalsze korzystanie z nich uległo kolejnych kilkadziesiąt budynków.
W 1883 roku we wsi zbudowano cukrownię, w której produkowano cukier żółty. Po zakończeniu II wojny światowej była ona pierwszym tak dużym zakładem uruchomionym ponownie w pobliżu Ząbkowic Śląskich – pracę wznowiła bowiem 1 października 1945 roku, a początkowo jej pracownikami byli głównie Niemcy, którym pomagała grupa polskich repatriantów ze wschodu.
W latach 1945-54 siedziba gminy Sadlno. W latach 1975–1998 miejscowość administracyjnie należała do województwa wałbrzyskiego.
Zabytki.
Do wojewódzkiego rejestru zabytków wpisany jest:

</doc>
<doc id="895243" url="https://pl.wikipedia.org/wiki?curid=895243" title="Płecno">
Płecno

Płecno – osada leśna w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895246" url="https://pl.wikipedia.org/wiki?curid=895246" title="Klauzula umowna">
Klauzula umowna

Klauzula umowna – fragment umowy ujęty zazwyczaj w odrębnej jednostce redakcyjnej tekstu umowy (artykule, paragrafie, punkcie) regulujący samoistnie wycinek praw i obowiązków umawiających się stron, kontraktowy „odpowiednik” przepisu prawnego. W węższym znaczeniu tego słowa pod pojęciem klauzuli umownej rozumie się jedynie taki fragment umowy, który ma charakter ustandaryzowany, powtarzalny i powszechnie spotykany w praktyce obrotu gospodarczego.

</doc>
<doc id="895247" url="https://pl.wikipedia.org/wiki?curid=895247" title="Uboga">
Uboga

Uboga – osada leśna w Polsce w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.
Historia.
Historia miejsca w którym osadzono Ubogą sięga wieku XVII. W roku 1648 taryfa poborowa podaje że pobór płacili poddani w wymiarze 1 florena 10 groszy (dane: Rocznik Towarzystwa Przyjaciół Nauk w Poznaniu, 1871). Lustracja z roku 1664 wykazała folwark Uboga, który płaci z żyta 28 korcy a czynszu 39 florenów, sołtys posiadał grunt i zobowiązany był doglądać stodół, poboru, barci .. etc. Z dokumentu lustracyjnego dóbr kościelnych datowanego w 1710 roku wynika że odprowadzano stąd meszne do proboszcza w Czersku w wymiarze pół korca żyta i tyleż samo owsa.
W roku 1789 były tu 4 dymy – dane według topografii Jana Fryderyka Goldbeck’a (1748 – 1812) w dziele „Kompletna topografia Królestwa Prus” str.242,
W wieku XIX Uboga, której niemiecka nazwa "Woerth" została przyjęta od roku 1871, była posiadłością jak podaje nota Słownika geograficznego Królestwa Polskiego położoną między Brdą a kanałem w ówczesnym powiecie obojnickim, Najbliższa stacja pocztowa i kolei w Rytlu, parafia rzymskokatolicka w Czersku. Posiadłość posiadała 344 ha obszaru zaś w 1885 roku były tu 3 domy 6 dymów i 37 mieszkańców (33 katolików, 4 ewangelików).

</doc>
<doc id="895249" url="https://pl.wikipedia.org/wiki?curid=895249" title="Ferenc Ilyés">
Ferenc Ilyés

Ferenc Ilyés (ur. 20 grudnia 1981 w Odorheiu Secuiesc, Rumunia), węgierski piłkarz ręczny, reprezentant kraju, lewy rozgrywający. Od sezonu 2013/2014 będzie reprezentował węgierski SC Pick Szeged.

</doc>
<doc id="895250" url="https://pl.wikipedia.org/wiki?curid=895250" title="Wędowo">
Wędowo

Wędowo ("Wandowo") - osada w Polsce w województwie pomorskim, w powiecie chojnickim, w gminie Czersk.
Miejscowość wchodzi w skład sołectwa Duża Klonia.
W latach 1975–1998 miejscowość administracyjnie należała do województwa bydgoskiego.

</doc>
<doc id="895251" url="https://pl.wikipedia.org/wiki?curid=895251" title="Gabor Csaszar">
Gabor Csaszar



</doc>
<doc id="895254" url="https://pl.wikipedia.org/wiki?curid=895254" title="Ferenc Ilyes">
Ferenc Ilyes



</doc>
<doc id="895257" url="https://pl.wikipedia.org/wiki?curid=895257" title="Jeziórko">
Jeziórko



</doc>
<doc id="895261" url="https://pl.wikipedia.org/wiki?curid=895261" title="Vuelta al País Vasco 2007">
Vuelta al País Vasco 2007

47. edycja Vuelta al País Vasco odbyła się w dniach 9 - 14 kwietnia 2007 roku. Cały wyścig składał się z 6 etapów (w tym jazda indywidualna na czas), a trasa liczyła łącznie 862,5 km.

</doc>
<doc id="895264" url="https://pl.wikipedia.org/wiki?curid=895264" title="Gasteiz">
Gasteiz



</doc>
<doc id="895265" url="https://pl.wikipedia.org/wiki?curid=895265" title="Jeziórko (województwo pomorskie)">
Jeziórko (województwo pomorskie)

Jeziórko – osada leśna w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895267" url="https://pl.wikipedia.org/wiki?curid=895267" title="Zespół Sotosa">
Zespół Sotosa

Zespół Sotosa, "gigantyzm mózgowy" (ang. Sotos syndrome, cerebral gigantism) – rzadki, genetycznie uwarunkowany zespół wad wrodzonych, charakteryzujący się przede wszystkim dużą masą urodzeniową i nadmiernym wzrostem w okresie pierwszych lat życia. Występuje zazwyczaj sporadycznie, jedynie wyjątkowo stwierdzano autosomalne dominujące dziedziczenie choroby. Chorobę opisał w 1964 roku Juan Fernandez Sotos i do dziś w piśmiennictwie przedstawiono kilkaset przypadków zespołu. W 2002 roku odkryto mutacje w genie "NSD1" będące przyczyną zespołu Sotosa u zdecydowanej większości chorych. Obecnie badania skupiają się na wyjaśnieniu nieznanych patofizjologicznych mechanizmów powodujących objawy. Ostateczne rozpoznanie choroby może być postawione na podstawie testu genetycznego, ale w praktyce stawia się je na podstawie stwierdzenia kluczowych objawów zespołu. Leczenie zespołu Sotosa powinno być multidyscyplinarne, a pacjenci z rozpoznaną chorobą powinni pozostawać pod opieką odpowiedniej poradni. W związku z rzadkim rodzinnym występowaniem choroby i niskim ryzykiem powtórnego wystąpienia choroby w rodzinie (około 1%) poradnictwo genetyczne ma ograniczone znaczenie w przypadku zespołu Sotosa.
Historia.
Zespół został opisany jako odrębna jednostka chorobowa w 1964 roku przez amerykańskiego pediatrę Juana Fernandeza Sotosa (ur. 1927) i wsp. w artykule w "New England Journal of Medicine". Termin zespołu Sotosa wszedł do użytku z końcem lat 60. XX wieku. Przypadek pacjenta z zespołem Sotosa jednak najprawdopodobniej opisał już w 1931 roku Schlesinger w artykule „Gigantism (acromegalic in type)” na łamach "Proceedings of the Royal Society of Medicine". Genetyczne podłoże zespołu Sotosa wyjaśnił zespół japońskich naukowców z Nagasaki pod kierunkiem Naohiro Kurotaki w 2002 roku dzięki wcześniejszemu wykryciu u pacjenta z zespołem Sotosa translokacji codice_1. Miejscem przerwania chromosomu okazało się być locus genu "NSD1".
Etiologia.
Zespół Sotosa spowodowany jest mutacjami lub delecją genu "NSD1" w "locus" 5q35. Gen "NSD1" koduje białko regulatorowe o aktywności metylotransferazy histonów; dowiedziono, że zmniejszenie ilości białka wskutek haploinsuficjencji genu "NSD1" jest związane z wystąpieniem objawów choroby. U pacjentów z zespołem Sotosa stwierdzano mutacje typu nonsens, missens, delecje i mikrodelecje obejmujące prążek 5q35. Mutacje wewnątrzgenowe odpowiadają za 60 do 80% przypadków zespołu Sotosa w Europie i Stanach Zjednoczonych, podczas gdy mikrodelecje 5q35 jedynie za około 10%. W Japonii przeważają mikrodelecje 5q35, stwierdzane w ponad połowie przypadków.
Patofizjologia.
Mechanizmy patofizjologiczne odpowiedzialne za wystąpienie cech fenotypowych zespołu Sotosa nie są znane.
Sekrecja hormonu wzrostu u pacjentów z zespołem Sotosa jest prawidłowa; tak samo w normie jest poziom IGF-I i kwaśnej labilnej podjednostki IGF-I. U niektórych pacjentów osoczowe poziomy IGF-II, IGFBP-3 i IGFBP-4 były w dolnych granicach normy.
Epidemiologia.
Zespół Sotosa jest rzadki; jego częstość szacuje się na około 1:15 000 żywych urodzeń. Ryzyko urodzenia drugiego chorego dziecka jest równe ryzyku populacyjnemu. Odnotowano kilkanaście przypadków dziedziczenia autosomalnego dominującego, jednak w większości za wystąpienie objawów zespołu odpowiadają mutacje "de novo". Nie stwierdzono ani jednego przypadku mozaicyzmu linii komórek germinalnych względem mutacji w genie "NSD1".
Obraz kliniczny i przebieg.
Trzy główne cechy charakteryzujące zespół Sotosa to: charakterystyczny zestaw cech dysmorficznych twarzy (ang. -niem. facial gestalt), opóźnienie umysłowe i nadmierny wzrost, objawiający się wysokim wzrostem i makrocefalią, już od chwili narodzin. Wszystkie trzy cechy występują u ponad 90% pacjentów. U ponad 15% pacjentów spotyka się mniej częste cechy: wiek kostny zaawansowany względem wieku, nieprawidłowości stwierdzane w KT albo MRI czaszki, niechęć do ssania w niemowlęctwie, żółtaczkę noworodków, hipotonię mięśniową u noworodków, drgawki, skoliozę, wady serca, wady nerek, wiotkość stawów i płaskostopie. U matek 15% pacjentów stwierdzono wcześniej stan przedrzucawkowy.
Na Gestalt (charakterystyczna, rozpoznawana przez doświadczonego dysmorfologa konstelacja cech dysmorficznych twarzy) w zespole Sotosa składają się:
Cechy dysmorficzne twarzy są w dzieciństwie wysoce charakterystyczne; w badaniu Cole’a i Hughesa fotografie pacjentów z rozpoznaniem zespołu Sotosa pokazano czterem doświadczonym genetykom klinicznym razem ze zdjęciami ich krewnych pierwszego stopnia; genetycy u 41 z 71 probandów (58%) stwierdzili typowy dla zespołu Gestalt, nie wskazując żadnego ze zdjęć krewnych pacjentów.
Nieprawidłowości stwierdzane w badaniu KT albo MRI głowy są mocno niespecyficzne i nie ma anomalii specyficznej dla pacjentów z zespołem Sotosa. Najczęstszą anomalią jest protuberancja trójkąta komory bocznej (90%), następnie protuberancja rogów bocznych (75%) i poszerzenie światła komór (wentrikulomegalia, 75%). Nadnamiotowe przestrzenie płynowe były poszerzone w 70% przypadków, przestrzenie płynowe zbiorników dołu tylnego czaszki również. W tym samym badaniu bardzo często stwierdzano nieprawidłowości budowy ciała modzelowatego; rzadko diagnozowano natomiast heterotopie istoty szarej.
W okresie noworodkowym u około 70% dzieci rozwija się żółtaczka noworodków i (lub) pojawiają się trudności w karmieniu. Niechęć do ssania może wynikać z hipotonii mięśniowej noworodka, która u dzieci z pacjentem Sotosa występuje bardzo często. Oba problemy są samoograniczające się i nie mają odległych następstw.
Wady układu sercowo-naczyniowego dotyczą 15–30% pacjentów; mogą to być proste, nie wymagające leczenia wady, jak ubytek przegrody międzyprzedsionkowej (ASD) lub ciężkie, złożone wady wymagające interwencji chirurgicznej. Najczęstszą wadą układu moczowego jest refluks pęcherzowo-moczowodowy (VUR); inne malformacje układu moczowego opisane u pacjentów z zespołem Sotosa to dodatkowa nerka, agenezja nerki, zwężenie cewki moczowej i niedrożność miedniczkowo-moczowodowa (pelvic-ureteric junction obstruction).
U mniej niż 15% pacjentów z zespołem Sotosa stwierdzano szereg innych cech:
U niewielkiej części pacjentów stwierdzano zaburzenia behawioralne.
Odnotowano przypadki szeregu różnych typów nowotworów u pacjentów z zespołem Sotosa, jednak mimo starszych doniesień szacujących ryzyko nowotworu na 7% nowsze badania pozwalają przypuszczać, że ryzyko jest rzędu 2,2 -3 -3,9%. Opisano przypadki: raka hepatocelularnego, neuroblastoma, osteochondroma, potworniaka okolicy krzyżowo-guzicznej, naczyniaków jamistych, raka żołądka, guza Wilmsa. Badanie Tatton i wsp. na podstawie setek przypadków potwierdzonego molekularnie zespołu Sotosa nie wykazało statystycznie częstszego występowania guza Wilmsa u tych pacjentów, stąd skrining w tym kierunku nie jest wymagany jak w przypadku zespołu Beckwitha-Wiedemanna.
Różnicowanie.
Znanych jest kilka zespołów wad wrodzonych, których fenotyp może przypominać zespół Sotosa. Należą do nich:
Rozpoznanie.
Zanim zidentyfikowano w 2002 roku genetyczne podłoże choroby i opracowano testy genetyczne pozwalające na wykrycie defektu molekularnego u pacjentów z zespołem Sotosa, rekomendowanymi metodami diagnostyki zespołu były ocena wieku kostnego i (lub) obrazowanie ośrodkowego układu nerwowego. Jednak wiek kostny jest prawidłowy lub opóźniony w około 20% przypadków zespołu i jest wysoce niespecyficzny; zaawansowany wiek kostny występuje w wielu jednostkach chorobowych. Podobnie niespecyficzne są nieprawidłowości w badaniach obrazowych czaszki, występujące u około 80% pacjentów z rozpoznanym zespołem Sotosa. Opracowano system punktowy oceny klinicznej pacjentów z zespołem Sotosa (zob. tabela). Metody diagnostyki molekularnej genu "NSD1" są proste, bezpieczne i specyficzne, i w zdecydowanej większości przypadków pozwalają na potwierdzenie rozpoznania. Metody diagnostyki molekularnej obejmują FISH lub, o ile jest dostępna, MLPA (Multiplex Ligation Dependent Probe Amplification), technikę pozwalającą na wykrycie mikrodelecji 5q35 i częściowych delecji genu "NSD1". Sekwencjonowanie pozwala wykryć punktowe mutacje genu. Genetyczne potwierdzenie diagnozy może nie być konieczne w przypadkach klasycznego fenotypu zespołu Sotosa, rozpoznanych przez doświadczonych genetyków klinicznych. Tatton-Brown i wsp. rekomendują potwierdzenie metodami molekularnymi mutacji w genie "NSD1" u wszystkich pacjentów u których podejrzewany jest zespół Sotosa, a następnie postępowanie według zaproponowanego algorytmu. Zaproponowano również prowadzenie według tego samego algorytmu pacjentów spełniających wszystkie trzy główne kryteria zespołu, u których nie wykazano nieprawidłowości w "locus" genu "NDS1". Autorzy rekomendacji podkreślają znaczenie potwierdzenia rozpoznania klinicznego przez doświadczonego dysmorfologa.
Leczenie.
Leczenie dziecka z zespołem Sotosa powinno być kompleksowe. W okresie noworodkowym polega głównie na leczeniu objawów żółtaczki (fototerapia), problemów z odżywianiem się i refluksu żołądkowo-przełykowego. Należy brać pod uwagę możliwość wystąpienia hipoglikemii u dziecka. W pierwszych latach życia zaleca się staranną opiekę pediatryczną mającą na celu wczesne wykrycie i leczenie możliwych komplikacji: drgawek lub skoliozy kręgosłupa. Odpowiednia opieka psychologiczna i edukacyjna połączona z terapią mowy i stymulacją ruchową odgrywa istotną rolę w rozwoju tych dzieci. Trudno oszacować ostateczny wzrost pacjentów, ale tempo wzrastania wydaje się normalizować po pokwitaniu.
Zaproponowano schemat badań zalecanych dzieciom z rozpoznanym zespołem Sotosa:

</doc>
<doc id="895269" url="https://pl.wikipedia.org/wiki?curid=895269" title="Ostrowy (województwo pomorskie)">
Ostrowy (województwo pomorskie)

Ostrowy - osada leśna w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Rytel.
W latach 1975–1998 miejscowość administracyjnie należała do województwa bydgoskiego.

</doc>
<doc id="895272" url="https://pl.wikipedia.org/wiki?curid=895272" title="Środki zabezpieczające">
Środki zabezpieczające



</doc>
<doc id="895273" url="https://pl.wikipedia.org/wiki?curid=895273" title="Ivo Díaz">
Ivo Díaz

Ivo Luis Díaz Aldazabal, (ur. 10 maja 1972 w Matanzas) – węgierski piłkarz ręczny, pochodzenia kubańskiego, występujący na pozycji rozgrywającego. Jego atrybuty fizyczne to 190 cm i 90 kg. Obecnie jest zawodnikiem hiszpańskiego JD Arrate, wcześniej grał w takich zespołach jak MKB Veszprém KC i CB Ademar León. W zespole Veszprém w 122 meczach zdobył aż 530 goli, co świadczy o jego umiejętnościach ofensywnych. W reprezentacji Węgier wystąpił 22 razy i zdobył 69 goli. Wraz z kadrą narodową uczestniczył w MŚ 2007 w Niemczech, gdzie Węgrzy wywalczyli 9 miejsce.

</doc>
<doc id="895274" url="https://pl.wikipedia.org/wiki?curid=895274" title="Ivo Diaz">
Ivo Diaz



</doc>
<doc id="895275" url="https://pl.wikipedia.org/wiki?curid=895275" title="Zawada (powiat chojnicki)">
Zawada (powiat chojnicki)

Zawada - wieś w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Wieck.
W latach 1975–1998 miejscowość administracyjnie należała do województwa bydgoskiego.
Przypisy.
&lt;/ref&gt; --&gt;

</doc>
<doc id="895276" url="https://pl.wikipedia.org/wiki?curid=895276" title="Małgorzata I Flandryjska">
Małgorzata I Flandryjska

Małgorzata I Alzacka (1145 - 15 listopada 1194) – hrabina Flandrii, córka Thierry'ego Alzackiego i Sybilli, córki króla Jerozolimy i hrabiego Andegawenii Fulka.
Życiorys.
W 1169 r. poślubiła Baldwina V, hrabiego Hainaut (1150 - 17 grudnia 1195), syna hrabiego Baldwina IV i Alicji z Namur, córki Godfryda I z Namur. Baldwin i Małgorzata mieli razem pięciu synów i trzy córki:
W 1177 r. została wyznaczona przez swojego brata, Filipa, na następczynię tronu Flandrii. W 1191 r. Filip zmarł podczas krucjaty i Małgorzata została hrabiną Flandrii. Wraz z nią rządy objął jej mąż jako Baldwin VIII. Małgorzata zmarła w 1194 r.

</doc>
<doc id="895278" url="https://pl.wikipedia.org/wiki?curid=895278" title="Gołubieński Ogród Botaniczny">
Gołubieński Ogród Botaniczny

Gołubieński Ogród Botaniczny powstał w latach 1971–1983 i jest własnością prywatną. Na obszarze 3,68 ha gromadzi ponad 6 tysięcy gatunków i odmian roślin pochodzących z różnych stref klimatycznych świata, w tym ponad 200 gatunków chronionych i zagrożonych wyginięciem. Ogród prowadzi działalność dydaktyczną i naukową, należy do Rady Krajowej Ogrodów Botanicznych oraz do Międzynarodowego Towarzystwa Ogrodów Botanicznych (BGCI).
Lokalizacja.
Ogród położony jest na obszarze Kaszubskiego Parku Krajobrazowego we wsi Gołubie w gminie Stężyca, na trasie turystycznego szlaku Wzgórz Szymbarskich.
Historia.
Ogród powstawał etapami. Na początku lat trzydziestych XX wieku wykarczowano las porastający zbocza, a teren po nim przeznaczono na grunty orne. Powierzchnia równinna była użytkowana rolniczo. Obok zabudowań gospodarskich urządzono ogród ozdobny. Taki sposób użytkowania ziemi trwał od 1935 do 1971 roku. Od 1972 roku rozpoczął się intensywny rozwój ogrodu ozdobnego. W 1982 roku jego kolekcje liczyły ok. 455 taksonów roślin zielnych i drzewiastych. Stale powiększająca się liczba taksonów i usystematyzowany układ kolekcji, doprowadziły do ukształtowania się ogrodu o charakterze botanicznym. Od 1983 roku zaczęto używać nazwy Gołubieński Ogród Botaniczny, a w 1984 roku Ogród został wprowadzony do gminnego planu zagospodarowania przestrzennego Gminy Stężyca, w powiecie kartuskim.
Prowadzi działalność naukową, dydaktyczną i społeczną. Ogród Botaniczny w Gołubiu jest członkiem Rady Ogrodów Botanicznych w Polsce. Należy do Polskiego Towarzystwa Ogrodów Botanicznych.
W 1995 roku wyróżniony został medalem im. prof. B. Hryniewieckiego za upowszechnianie wiedzy botanicznej.
Działy i Kolekcje Roślinne.
Zgromadzono tu kolekcję roślin liczącą ok. 6000 gatunków i odmian (w tym 150 gatunków prawnie chronionych). Ogród rozwija się pod patronatem Katedry Ekologii Roślin i Ochrony Przyrody Uniwersytetu Gdańskiego. 
Godziny otwarcia.
Gołubieński Ogród Botaniczny w Kaszubskim Parku Krajobrazowym jest czynny codziennie od 15 kwietnia do 31 października w godz. od 10.00 do 18.00.
Wstęp płatny.

</doc>
<doc id="895280" url="https://pl.wikipedia.org/wiki?curid=895280" title="Nowy Młyn (województwo pomorskie)">
Nowy Młyn (województwo pomorskie)

Nowy Młyn (niem. "Neumühl(e)") – kolonia Polsce w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Zapędowo.
W latach 1975–1998 miejscowość administracyjnie należała do województwa bydgoskiego.
Przypisy.
&lt;/ref&gt; --&gt;

</doc>
<doc id="895283" url="https://pl.wikipedia.org/wiki?curid=895283" title="Operacja &quot;Dunaj&quot;">
Operacja &quot;Dunaj&quot;



</doc>
<doc id="895284" url="https://pl.wikipedia.org/wiki?curid=895284" title="Pina (rzeka)">
Pina (rzeka)

Pina (biał. "Піна") – rzeka na Białorusi, lewy dopływ Prypeci, długość 40 km, obszar dorzecza 2460 km², średni przepływ roczny wynosi 8,6 m³/s.
Jest częścią Kanału Królewskiego, który w Pińsku łączy się przez Pinę z Prypecią. W czasach II Rzeczypospolitej u ujścia Piny stacjonowała polska Flotylla Rzeczna Marynarki Wojennej.

</doc>
<doc id="895286" url="https://pl.wikipedia.org/wiki?curid=895286" title="Zebra (album Kayah)">
Zebra (album Kayah)

Zebra – drugi autorski album Kayah wydany 23 marca 1997 roku. Album jest połączeniem muzyki funk, soul, pop i R&amp;B, ale także czarnego disco lat 70. w nowoczesnych aranżacjach.
O płycie.
Piosenki napisane przez Kayah zostały wyprodukowane przez artystkę i Michała Przytułę. Skład muzyków znanych z poprzedniej płyty wspomogli Kasia Stankiewicz i Mieczysław Szcześniak. Album był promowany przez dwa single: „Na językach” i „Supermenka”. Obie stały się wielkimi przebojami, szturmując listy przebojów i zyskując nominacje do licznych nagród muzycznych. Krążek zawiera również dwa covery: „Light My Fire” grupy The Doors i „Da Ya Think I'm Sexy” Roda Stewarta.
W dniu premiery albumu artystka w towarzystwie dziennikarzy odwiedziła warszawskie zoo i objęła opieką zebrę – Kaję. Zdjęcia piosenkarki i pasiastego zwierzęcia obiegły prasę i telewizję.
Album okazał się kolejnym artystycznym i komercyjnym sukcesem Kayah. W ciągu kilku dni sprzedano 100 tysięcy egzemplarzy tego krążka, który w ten sposób osiągnął status platynowej płyty. Promując "Zebrę", artystka zagrała ponad 50 koncertów. Do dziś nakład płyty przekroczył 120 tysięcy.
W 1998 roku Kayah zdobyła 4 Fryderyki w następujących kategoriach: kompozytor roku, autor roku, album roku pop ("Zebra") i wokalistka roku. Była również nominowana 2 razy w kategorii videoklip roku („Na językach”, „Supermenka”) i 2 razy za piosenkę roku (również „Na językach” oraz „Supermenka”). W sumie dało jej to rekordową liczbę nominacji – 8. Kayah została również wokalistką roku 1997 w plebiscycie wszystkich dziennikarzy radiowych Playbox. Dwa pozostałe Playboxy wręczono jej za przeboje „Na językach” i „Supermenka”. Otrzymała również Paszport „Polityki” '97, nagrodę Machinera '97 dla albumu "Zebra" i nominacje dla przebojów „Na językach” i „Supermenka” oraz teledysków do tych piosenek.
Lista utworów.
Kayah - wszystkie teksty i muzyka, z wyjątkiem „Konferencja Prasowa” (Kayak/Artur Affek), „Light My Fire” (The Doors), „Da Ya Think I'm Sexy” (Rod Stewart/Carmine Uppice).

</doc>
<doc id="895288" url="https://pl.wikipedia.org/wiki?curid=895288" title="Gartki">
Gartki

Gartki - kolonia w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Zapędowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="895292" url="https://pl.wikipedia.org/wiki?curid=895292" title="Tamás Mocsai">
Tamás Mocsai

Tamás Mocsai (ur. 9 grudnia 1978 w Budapeszcie), węgierski piłkarz ręczny, występujący na pozycji prawego rozgrywającego. Jego atrybuty fizyczne to 196 cm i 93 kg. Obecnie występuje w węgierskim MKB Veszprém KC. Wcześniej grał w takich klubach jak Dunaferr SE Dunaújváros, gdzie wywalczył mistrzostwo kraju w sezonie 2000/2001 (79 występów i 354 gole), szwajcarski TV SuhrHANDBALL (52 występy i 373 bramki), Pfadi Winterthur (22 występy i 119 goli) oraz występujące w niemieckiej Bundeslidze SG Kronau/Oestringen i TBV Lemgo. W reprezentacji Węgier zaliczył 56 meczów, w których trafił do bramki rywala 146 razy. Wraz z drużyną narodową uczestniczył w MŚ 2007 rozgrywanych w Niemczech, gdzie Węgrzy zajęli 9. miejsce.

</doc>
<doc id="895294" url="https://pl.wikipedia.org/wiki?curid=895294" title="Tamas Mocsai">
Tamas Mocsai



</doc>
<doc id="895295" url="https://pl.wikipedia.org/wiki?curid=895295" title="Ołeksandr Szapował">
Ołeksandr Szapował

Ołeksandr Andrijowycz Szapował, ukr. Олекса́ндр Андрі́йович Шапова́л (ur. 1888 we wsi Pysarszczyna, zm. 13 maja 1972 w Chicago) – ukraiński działacz wojskowy, pułkownik armii URL.
W 1917 był dowódcą 1 pułku kozackiego im. Chmielnickiego, w 1918 brał udział w powstaniu przeciw Hetmanatowi.
Za czasów Dyrektoriatu URL był dowódcą Prawobrzeżnego Frontu armii URL w walce z bolszewikami. Od 13 lutego 1919 minister obrony w rządzie Ostapenki. Należał do Ukraińskiej Partii Socjalistów-Niepodległościowców.
Od 1921 na emigracji w Pradze, kierował biblioteką Ukraińskiego Wyższego Instytutu Pedagogicznego im. Drahomanowa. Od 1930 na emigracji w USA, pochowany w Richmond (Maine).

</doc>
<doc id="895296" url="https://pl.wikipedia.org/wiki?curid=895296" title="Lutomski Most">
Lutomski Most

Lutomski Most (niem. "Luttomerbrück") – kolonia w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Zapędowo.
W latach 1975–1998 miejscowość administracyjnie należała do województwa bydgoskiego.
Historia.
Słownik geograficzny Królestwa Polskiego wymienia Lutomski Most jako włość z karczmą podległą do Zapędowa w ówczesnym powiecie chojnickim, nad rzeką Brdą. Według noty włość położona w okolicy lesistej i piaszczystej. Spis z roku 1884 pokazał tu 6 budynków w tym jeden dom mieszkalny. Szkoła oraz parafia w Czersku, poczta w Rytlu.
Przypisy.
&lt;/ref&gt; --&gt;

</doc>
<doc id="895299" url="https://pl.wikipedia.org/wiki?curid=895299" title="Cyrograf (serial telewizyjny)">
Cyrograf (serial telewizyjny)

Cyrograf (oryg. "The Collector") – kanadyjski serial paranormalny, opowiadający historię ludzi, którzy zaprzedali duszę diabłu. Składa się z 40 odcinków i był emitowany na Citytv. W Polsce można go oglądać na kanale Tele 5.
Głównym bohaterem serialu jest niejaki Morgan Pym. Mimo że wygląda na dwudziestoparoletniego mężczyznę, ma ponad 600 lat. Był XIV-wiecznym zakonnikiem, który zakochał się w pięknej dziewczynie. Niestety ukochana umarła, Morgan przeżył załamanie. Wtedy przyszedł do niego diabeł i złożył propozycję: ofiaruje dziewczynie 10 lat życia, za to zakonnik będzie mu służył na wieczność. Morgan zgodził się i gdy ukochana umarła, stał się kolekcjonerem, wysłannikiem diabła, który sprowadza dusze ludzi, którzy tak jak on podpisali cyrograf z diabłem. Po 650 latach Morgan chce wprowadzić zmiany w swojej umowie, chce zbawienia swoich "klientów". Diabeł zgadza się i Morgan dostaje 48 godzin na uratowanie osób przed piekłem.

</doc>
<doc id="895301" url="https://pl.wikipedia.org/wiki?curid=895301" title="Brda (województwo pomorskie)">
Brda (województwo pomorskie)

Brda – wieś borowiacka w województwie pomorskim, w powiecie chojnickim, w gminie Czersk, na zachodnim krańcu Tucholskiego Parku Krajobrazowego nad rzeką Brdą. Miejscowość wchodzi w skład sołectwa Zapędowo.
W latach 1975–1998 miejscowość administracyjnie należała do województwa bydgoskiego.
Zabytki.
Według rejestru zabytków NID na listę zabytków wpisany jest zespół dworski, nr rej.: A/417/1-2 z 16.08.1994:

</doc>
<doc id="895303" url="https://pl.wikipedia.org/wiki?curid=895303" title="Katedra Świętego Piotra w Trewirze">
Katedra Świętego Piotra w Trewirze

Katedra Świętego Piotra – najstarszy kościół biskupi w Niemczech.
W 1986 r. katedra została wpisana na listę dziedzictwa kulturowego UNESCO.
W Kościele Katedralnym posługują polscy zakonnicy ze Zgromadzenia Braci Serca Jezusowego.
Historia.
Według relacji o powstaniu katedry autorstwa brata Altmana von Hautvillers z Reims, cesarzowa Helena (późniejsza święta) oddała ówczesnemu biskupowi Trewiru Agritiuszowi część swojego pałacu z przeznaczeniem na siedzibę kościoła pod wezwaniem św. Piotra. Agritius na bazie podarowanego budynku, wzniósł w latach 310-320 bazylikę. Taką wersję wydarzeń zdają się potwierdzać wyniki prac archeologicznych przeprowadzonych na terenie katedry, w czasie których odkryto pozostałości późno rzymskiego domu wraz z malowidłem sufitowym z około 320.
Katedra została wzniesiona z polecenia cesarza Konstantyna, syna cesarzowej Heleny, który z okazji jubileuszu 20-lecia swoich rządów (ok. 326) podjął decyzję o budowie czterech wielkich świątyń: bazyliki św. Piotra w Rzymie, bazyliki Grobu Świętego w Jerozolimie, kościoła Narodzenia Chrystusa w Betlejem oraz Katedry w Trewirze. Katedra powstała jako północna część podwójnego kompleksu świątynnego. W części południowej stanął kościół biskupi.
Świątynia została znacznie rozbudowana za czasów biskupa Maksyminiusza (329-346) – powstały wtedy cztery bazyliki, baptysterium oraz liczne przybudówki. Z bliżej nieznanych przyczyn, cesarz Gracjan kazał zburzyć część katedry Konstantyna, wznosząc w jej miejsce tzw. "Quadratbau" o boku 40 metrów, który do dnia dzisiejszego stanowi centralną część budowli.
W burzliwym okresie wielkiej wędrówki ludów w V wieku katedra została zniszczona. "Quadratbau" oraz fragmenty kościoła północnego zostały odbudowane z polecenia biskupa Nicecjusza. Kolejna fala zniszczeń przyszła wraz z najazdem Normanów w 882. Restaurację oraz dalszą rozbudowę kościoła zapoczątkowane przez arcybiskupa Egberta w końcu X wieku, kontynuowali jego następcy: kościół został całkowicie odnowiony, dobudowano kryptę oraz fasadę zachodnią z romańskimi wieżami- majstersztyk architektury z czasów dynastii salickiej. Rozbudowę kościoła zakończono poświęceniem prezbiterium i umieszczeniem domniemanej tuniki Chrystusa (św. Szaty) w ołtarzu głównym w 1196. Uważa się, że szatę odnalazła w Jerozolimie cesarzowa Helena i podarowała kościołowi w Trewirze.
W XIII wieku w południowej części kompleksu zbudowano kościół Najświętszej Marii Panny (niem. "Liebfrauenkirche").
Po zakończeniu wojny trzydziestoletniej arcybiskup Karol Kasper Leyen rozpoczął kolejną przebudowę świątyni, ukończoną za panowania jego następcy arcybiskupa Jana Orsbecka. Do nawy wschodniej dobudowano pomieszczenie dla przechowywania relikwii św. Szaty. Pożar katedry w 1717 wymusił wiele zmian w wystroju kościoła: nowe ołtarze, płyty nagrobne, organy wykonano w dekoracyjnym stylu barokowym.
Skarbiec katedralny.
Oprócz św. Szaty, św. Helena podarowała katedrze w Trewirze wiele innych cennych relikwii: ząb św. Piotra, św. Gwóźdź oraz sandały św. Andrzeja. Relikwie przechowywane są w bogato zdobionych relikwiarzach, które znajdują się obecnie w skarbcu katedralnym (niem. "Domschatz").
By zabezpieczyć relikwiarze przed kradzieżą i pożarem, w 1200 wzniesiono w północnej części chóru skarbiec (niem. "Schatzhaus"). Szybko powiększające się zbiory skarbca wymagały nowej siedziby – ok. 1480 wybudowano w południowej części katedry tzw. " Badische Bau", które mieści archiwum oraz skarbiec katedralny.
Inwentarze (1238, 1429 oraz 1776) przekazują szczegółowe informacje na temat zbiorów skarbca katedralnego, który przetrwał nietknięty przez stulecia. Dopiero w 1792 duża część zbiorów została zużyta do sfinansowania wojny przeciwko francuskim rewolucjonistom. Przetopiono wtedy na monety 399 kg złota ze skarbca. Przetrwało jedynie 12 dzieł. W XIX-XX w. dzięki licznym darom, a także zakupom zbiory skarbca powoli odbudowywano.
Obecnie skarbiec skrywa jedną z najbardziej znaczących kolekcji sztuki sakralnej:
Ponadto w skarbcu znajduje się szereg cennych rękopisów średniowiecznych: Kodeks Św. Symeona z Trewiru, Ewangeliarz z Helmarshausen, Księga perykop biskupa Kuno II Falkelnsteina, a także szaty liturgiczne.
Domstein.
Przed głównym wejściem do katedry leży około czterometrowa granitowa kolumna, tzw. "Domstein". Według legendy do budowy świątyni podstępem zaangażowano diabła, który miał cisnąć kolumną kiedy zorientował się, że pomógł wznieść kościół. W rzeczywistości "Domstein" to jeden z czterech filarów, które podtrzymywały rzymski "Quadratbau", zniszczony w V wieku.

</doc>
<doc id="895304" url="https://pl.wikipedia.org/wiki?curid=895304" title="Czerska Struga">
Czerska Struga

Czerska Struga – kolonia w Polsce w województwie pomorskim, w powiecie chojnickim, w gminie Czersk. 
Miejscowość wchodzi w skład sołectwa Zapędowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="895307" url="https://pl.wikipedia.org/wiki?curid=895307" title="Suszek">
Suszek

Suszek – osada w województwie pomorskim, w powiecie chojnickim, w gminie Czersk. Miejscowość wchodzi w skład sołectwa Zapędowo.
W latach 1975–1998 miejscowość administracyjnie należała do województwa bydgoskiego.
W pobliżu wsi, nad jeziorem, znajduje się Hydrobiologiczna i Algologiczna Ścieżka Dydaktyczna.
W nocy z 11 na 12 sierpnia 2017 r. przez okolicę przeszła nawałnica, od ok. godziny 23, w czasie której wiatr zniszczył hektary lasu. Miejsce to było tej nocy jednym z punktów w północnej Polsce, gdzie nadzwyczaj silny wiatr spowodował ofiary śmiertelne. Zginęły wówczas dwie harcerki ze Związku Harcerstwa Rzeczypospolitej z Łodzi w wieku 13 i 14 lat. Dwudziestu innych obozowiczów zostało rannych, ponadto powalony został prawie cały las.

</doc>
<doc id="895308" url="https://pl.wikipedia.org/wiki?curid=895308" title="Kosowa Niwa">
Kosowa Niwa

Kosowa Niwa – osada w Polsce, w Polsce w województwie pomorskim, w powiecie chojnickim, w gminie Czersk.
Osada położona jest na obszarze Tucholskiego Parku Krajobrazowego, wchodzi w skład sołectwa Zapędowo.
W latach 1975–1998 miejscowość administracyjnie należała do województwa bydgoskiego.
Historia.
Słownik geograficzny Królestwa Polskiego z roku 1883 wymienia Kosowę Niwę (w niemieckim brzmieniu Kossawoniwo), od r. 1878 Friedenthal, jako królewskie leśnictwo w nadleśnictwie Woziwoda w powiecie chojnickim, nad rzeką Brdą. W leśnictwie był wówczas l dom zamieszkały przez 8 osób. Parafia rzymskokatolicka w Nowej Cerkwi, poczta Rytel.
Przypisy.
&lt;/ref&gt; --&gt;

</doc>
<doc id="895311" url="https://pl.wikipedia.org/wiki?curid=895311" title="Żukowo (powiat chojnicki)">
Żukowo (powiat chojnicki)

Żukowo – wieś w Polsce w województwie pomorskim, w powiecie chojnickim, w gminie Czersk. 
Wieś borowiacka, położona na obszarze Tucholskiego Parku Krajobrazowego, wchodzi w skład sołectwa Zapędowo.
W latach 1975–1998 miejscowość administracyjnie należała do województwa bydgoskiego.
Przypisy.
&lt;/ref&gt; --&gt;

</doc>
<doc id="895313" url="https://pl.wikipedia.org/wiki?curid=895313" title="Kemnath (Bawaria)">
Kemnath (Bawaria)

Kemnath (baw. "Kemmat") – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, siedziba wspólnoty administracyjnej Kemnath. Leży około 32 km na zachód od Tirschenreuth, przy drodze B22.

</doc>
<doc id="895314" url="https://pl.wikipedia.org/wiki?curid=895314" title="Czerwona zaraza">
Czerwona zaraza

Czerwona zaraza – ostatni wiersz Józefa Szczepańskiego, poety powstania warszawskiego, napisany 29 sierpnia 1944 w obliczu upadku Starego Miasta. Wyrażał gniew i zawód spowodowany bezczynnością Armii Czerwonej, która czekała na prawym brzegu Wisły na upadek powstania i wykrwawienie jego oddziałów.
W okresie stalinowskim w Polsce wiersz ten stał się jednym z utworów sztandarowych opozycji antykomunistycznej. 
Jego fragmenty zostały zawarte w piosence Lao Che pt. „Czerniaków”, która znalazła się na albumie "Powstanie Warszawskie". Fragmenty wiersza wykorzystał także zespół De Press na albumie "Myśmy rebelianci. Piosenki Żołnierzy Wyklętych", na który składają się piosenki oddziałów partyzanckich walczących o niepodległość Polski w latach 1944-1953. Wiersz śpiewany w wykonaniu Karoliny Cichej i Titusa można usłyszeć na płycie wawa2010.pl.

</doc>
<doc id="895316" url="https://pl.wikipedia.org/wiki?curid=895316" title="Stanisław Dąbrowski (1947–2014)">
Stanisław Dąbrowski (1947–2014)

Stanisław Zbigniew Dąbrowski (ur. 12 kwietnia 1947 w Sokołowie Podlaskim, zm. 9 stycznia 2014 w Warszawie) – polski prawnik, sędzia Sądu Najwyższego orzekający w Izbie Cywilnej, przewodniczący Krajowej Rady Sądownictwa, w latach 2010–2014 pierwszy prezes Sądu Najwyższego i z urzędu przewodniczący Trybunału Stanu, poseł na Sejm X kadencji.
Życiorys.
Syn Tadeusza i Anny, urodził się w rodzinie sędziego i nauczycielki. Ukończył liceum ogólnokształcące w rodzinnym mieście, a następnie w 1970 studia prawnicze na Wydziale Prawa i Administracji Uniwersytetu Warszawskiego. Od 1974 był sędzią kolejnych szczebli, rozpoczynając pracę w Sądzie Rejonowym w Węgrowie. Od 1980 do 1990 orzekał w Sądzie Wojewódzkim w Siedlcach. W 1980 wstąpił do Niezależnego Samorządnego Związku Zawodowego „Solidarność”, pełnił funkcję przewodniczącego Międzyzakładowej Komisji „S” dla okręgu Sądu Wojewódzkiego w Siedlcach, był również członkiem Krajowej Komisji Koordynacyjnej Pracowników Wymiaru Sprawiedliwości.
Był współzałożycielem Klubu Inteligencji Katolickiej w Siedlcach, a także jego pierwszym prezesem (1981–1985). W latach 1989–1991 sprawował mandat posła na Sejm kontraktowy, wybranego z ramienia Komitetu Obywatelskiego z okręgu garwolińskiego. W 1990 zaczął orzekać w Izbie Cywilnej Sądu Najwyższego. W 2004 został powołany na stanowisko wiceprzewodniczącego Krajowej Rady Sądownictwa, a od 27 marca 2006 do 22 marca 2010 był jej przewodniczącym. 14 października 2010 powołany przez prezydenta Bronisława Komorowskiego na pierwszego prezesa Sądu Najwyższego.
Zmarł 9 stycznia 2014 w trakcie kadencji. Uroczystości pogrzebowe odbyły się 16 stycznia 2014, został pochowany na wojskowych Powązkach (kwatera FIV-tuje-13).
Odznaczenia, upamiętnienie.
W 1978 został odznaczony Brązowym Krzyżem Zasługi. Pośmiertnie w 2014 odznaczony Krzyżem Komandorskim z Gwiazdą Orderu Odrodzenia Polski oraz Medalem „Zasłużony dla Wymiaru Sprawiedliwości – Bene Merentibus Iustitiae”. W 2016 pośmiernie odznaczony Krzyżem Wolności i Solidarności.
Imieniem Stanisława Dąbrowskiego została nazwana największa spośród sal rozpraw w siedzibie Sądu Najwyższego w Warszawie. 

</doc>
<doc id="895318" url="https://pl.wikipedia.org/wiki?curid=895318" title="Max Morlock">
Max Morlock

Maximilian Morlock (ur. 11 maja 1925 w Norymberdze, zm. 10 września 1994 tamże) – niemiecki piłkarz, który występował na pozycji napastnika. Złoty medalista Mistrzostw Świata 1954.
Treningi zaczynał w Eintrachtcie Norymberga, jednak niemal całą karierę spędził w sławniejszym klubie z rodzinnego miasta - 1. FC Nürnberg. W 1. FC grał przez niemal ćwierć wieku, w latach 1940-1964. W tym czasie w 472 ligowych meczach strzelił 294 bramki. Karierę zakończył po debiutanckim sezonie Bundesligi (21 spotkań, 8 trafień). W 1961 został wybrany niemieckim piłkarzem roku.
W reprezentacji Niemiec zadebiutował 22 listopada 1950 w meczu ze Szwajcarią. Do 1958 rozegrał w kadrze 26 spotkań i strzelił 21 goli. Podczas MŚ 54 miał pewne miejsce w podstawowym składzie i zdobył 6 bramek, w tym jedną w zwycięskim finale z Węgrami.

</doc>
<doc id="895319" url="https://pl.wikipedia.org/wiki?curid=895319" title="Mitterteich">
Mitterteich

Mitterteich (baw. "Miederdeich") – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, siedziba wspólnoty administracyjnej Mitterteich. Leży w Lesie Czeskim, około 10 km na północny wschód od Tirschenreuth, przy autostradzie A93, drodze B15, B299 i linii kolejowej do Waldsassen.
Współpraca.
Miejscowość partnerska:

</doc>
<doc id="895320" url="https://pl.wikipedia.org/wiki?curid=895320" title="Księga służb">
Księga służb

Księga służb – dokument zawierający zadania poszczególnych komórek organizacyjnych przedsiębiorstwa. Wraz ze schematem organizacyjnym i regulaminem organizacyjnym tworzy strukturę organizacyjną przedsiębiorstwa.

</doc>
<doc id="895321" url="https://pl.wikipedia.org/wiki?curid=895321" title="Gigantyzm mózgowy">
Gigantyzm mózgowy



</doc>
<doc id="895325" url="https://pl.wikipedia.org/wiki?curid=895325" title="Herb gminy Iłowo-Osada">
Herb gminy Iłowo-Osada

Herbem gminy Iłowo-Osada jest kłos w kolorze żółtym symbolizujący rolnictwo, znak lasu w kolorze zielonym oraz emblemat kolejarski w kolorze żółtym, symbolizujące tradycje kolejarskie od 1878 r. Symbole te umieszczone są na brązowym tle odzwierciedlającym kolor iłu znajdującego się w glebie. Od słowa "iłu" pochodzi nazwa miejscowości Iłowo. Całość otoczona jest czarną obwódką.
Herb został zatwierdzony uchwałą Rady Gminy z dnia 27 czerwca 2003 r.

</doc>
<doc id="895326" url="https://pl.wikipedia.org/wiki?curid=895326" title="Wsewołod Hołubowycz">
Wsewołod Hołubowycz

Wsewołod Hołubowycz, ukr. Всеволод Олександрович Голубович (ur. 1885 we wsi Mołdawka (powiat bałcki, gubernia podolska), zm. 16 maja 1939 w Jarosławlu) – ukraiński działacz polityczny, premier Ukraińskiej Republiki Ludowej.
Z zawodu inżynier, członek Komitetu Centralnego Ukraińskiej Partii Socjalistów-Rewolucjonistów (UPSR). W okresie działania Ukraińskiej Centralnej Rady generalny sekretarz transportu (od 14 lipca 1917), następnie handlu i przemysłu (od 30 października 1917). W listopadzie 1917 w demokratycznych wyborach do Konstytuanty Rosji wybrany deputowanym z okręgu Chersoń z listy ukraińskich eserowców.
W styczniu 1918 w Brześciu przewodniczył delegacji Ukraińskiej Republiki Ludowej na rozmowach z Państwami Centralnymi, których efektem było uznanie suwerenności URL i traktat pokojowy z 9 lutego 1918.
Od 30 stycznia 1918 do 29 kwietnia 1918 był premierem URL.
W 1931 oskarżony o działalność w Ukraińskim Centrum Narodowym (mistyfikacja OGPU), skazany na długoletnie więzienie.
Zmarł w więzieniu.

</doc>
<doc id="895327" url="https://pl.wikipedia.org/wiki?curid=895327" title="Plac Józefa Piłsudskiego w Warszawie">
Plac Józefa Piłsudskiego w Warszawie



</doc>
<doc id="895328" url="https://pl.wikipedia.org/wiki?curid=895328" title="Kudłaty i Scooby Doo na tropie">
Kudłaty i Scooby Doo na tropie

Kudłaty i Scooby Doo na tropie (ang. "Shaggy &amp; Scooby-Doo Get a Clue!") – amerykański serial animowany, dziesiąty z serii Scooby Doo. Wyprodukowany w studiu Warner Bros. Jest ostatnią produkcją, przy której miał udział Joseph Barbera. Od września do października 2013 roku emitowany w TV4. Później wiele razy powtarzany w TV4 od pierwszego odcinka. Od 30 lipca do 13 października 2018 roku emitowany w Super Polsat. Wersja w formacie 16:9 HDTV drugiego sezonu była emitowana od 20 września do 3 października 2020r na antenie TV6. 
Fabuła.
Kudłaty i Scooby dowiadują się o tajemniczym zniknięciu naukowca, wuja Kudłatego – Alberta. Wuj Albert pozostawił im w spadku swój dom duży jak pałac, milion dolarów i nanotechnologię. Wynalazek ten próbuje przejąć docent Phibes, lecz Kudłaty i Scooby zawsze krzyżują mu plany. Nanotechnologią są Super Scooby Chrupki, a każda z nich ma inną moc. Osoba, która zjada chrupkę, szybko dostaje daną moc, lecz równie szybko ją traci. By krzyżować Phibesowi plany, Scooby je jedną z Chrupek i go pokonuje. Tymczasem wuj Albert zawsze przysyła przyjaciołom wiadomość, jaki plan ma tym razem ich wróg i co muszą zrobić, by go powstrzymać.
Wersja polska.
Wersja polska: Master Film na zlecenie Warner Bros.
Reżyseria:
Dialogi:
Dźwięk:
Montaż:
Kierownictwo produkcji:
Teksty piosenek: Andrzej BrzeskiOpracowanie muzyczne: Piotr GogolWystąpili:
Śpiewali: Artur Bomert, Michał Rudaś, Piotr Gogol
Lektor: Paweł Bukrewicz
Odcinki.
Premiery odcinków w Polsce:
DVD.
Warner Bros. wydało w lutym płytę z 4 odcinkami serialu. Dystrybutorem w Polsce jest firma Galapagos Sp. z o.o.:
oraz inne:

</doc>
<doc id="895330" url="https://pl.wikipedia.org/wiki?curid=895330" title="PSR B1534+12">
PSR B1534+12

PSR B1534+12 – pulsar podwójny, relatywistyczny układ podwójny gwiazd neutronowych okrążających się wzajemnie z okresem ok. 10 godzin po eliptycznych orbitach nie większych niż średnica Słońca. Odkrył go w 1990 Aleksander Wolszczan za pomocą radioteleskopu Arecibo.

</doc>
<doc id="895331" url="https://pl.wikipedia.org/wiki?curid=895331" title="Kamień (album)">
Kamień (album)

Kamień – pierwszy autorski album Kayah, wydany w dniu 28. urodzin artystki, tj. 5 listopada 1995 roku. Jego reedycja – "Kamień – 20th Anniversary Edition" – ukazała się 20 lat później w formie CD i płyty analogowej, 6 listopada 2015.
O albumie.
Artystka traktuje go jako swój prawdziwy debiut. Album został napisany i wyprodukowany przez samą Kayah. Płyta, łącząca soul z jazzem i R&amp;B, została przyjęta pozytywnie, zarówno przez krytyków, jak i słuchaczy. W jej nagraniu wzięli udział m.in. Krzysztof Pszona, Filip Sojka, José Torres, Krzysztof Herdzin, Michał Urbaniak i Artur Affek. Album, głównie dzięki przebojowi „Fleciki”, sprzedał się w nakładzie ponad 60 tysięcy egzemplarzy i zdobył status złotej płyty.
Utwór „Jak liść” pojawił się już na akustycznej płycie zespołu Republika z 1993 roku o nazwie "Bez prądu". Nosił wówczas tytuł „Mówili o mnie”. W tym samym roku Kayah wykonała go, pod zmienionym już tytułem, podczas Międzynarodowego Festiwalu Piosenki w Sopocie w 1993 roku. Nagranie „Jestem kamieniem” trafiło natomiast wówczas na składankę piosenek różnych artystów "Jestem za".
Podczas Krajowego Festiwalu Piosenki Polskiej w Opolu w 1994 roku Kayah otrzymała nagrodę burmistrza miasta za piosenkę „Ja chcę ciebie”. W tym samym roku artystka zdobyła za nią II miejsce w konkursie Festiwalu Krajów Nadbałtyckich w Karlsham. W 1996 roku Kayah doczekała się uznania w postaci nagrody polskiego przemysłu fonograficznego, Fryderyka w kategorii wokalistka roku. Jej płyta "Kamień" była również nominowana w kategorii najlepszy album popowy roku.
Kompaktowa edycja albumu zawierała dodatkowo remiksy piosenek, które nie były dostępne na kasecie.

</doc>
<doc id="895332" url="https://pl.wikipedia.org/wiki?curid=895332" title="Doxygen">
Doxygen

Doxygen – generator dokumentacji dla języków C++, C, Java, Objective-C, Python, IDL, Fortran i do pewnego stopnia dla PHP, C#, D oraz ActionScript. Obsługuje następujące formaty wyjściowe: HTML, CHM, RTF, PDF, LaTeX, PostScript oraz strony man.

</doc>
<doc id="895333" url="https://pl.wikipedia.org/wiki?curid=895333" title="Waldershof">
Waldershof

Waldershof – miasto w Niemczech, w kraju związkowym Bawaria, w rejencji Górny Palatynat, w regionie Oberfranken-Ost, w powiecie Tirschenreuth. Leży około 24 km na północny zachód od Tirschenreuth, przy linii kolejowej (Monachium - Norymberga - Berlin). Jedyna miejscowość powiatu, która nie należy do regionu Oberpfalz-Nord.
Dzielnice.
W skład miasta wchodzą następujące dzielnice: Bärnest, Buchlohhäuser, Gefällmühle, Hard, Harlachberg, Harlachhammer, Harlachhof, Harlachmühle, Helmbrechts, Hohenhard, Kaltenlohe, Kössein, Lengenfeld, Masch, Neumühle, Paulusmühle, Poppenreuth bei Waldershof, Rodenzenreuth, Rosenhammer, Schafbruck, Schurbach, Silbermühle, Stemetsbach, Stieglmühle, Walbenreuth, Waldershof, Wolfersreuth.

</doc>
<doc id="895334" url="https://pl.wikipedia.org/wiki?curid=895334" title="Ulica Aleksandra Fredry w Warszawie">
Ulica Aleksandra Fredry w Warszawie

Ulica Aleksandra Fredry – ulica w śródmieściu Warszawy.
Historia.
Ulica Fredry to krótka ulica, biegnąca od ul. Wierzbowej i kończąca się ślepo w Ogrodzie Saskim.
Została wytyczona w 1876 na terenach dawnej posesji pałacu Brühla. Zwana początkowo "Brylowską", od 1879 nosiła imię hr. Pawła Kotzebue, namiestnika Królestwa Polskiego i "de facto" pierwszego generał-gubernatora warszawskiego. Obecna nazwa ulicy została nadana w październiku 1916.
Pierwszą zabudowę przypisaną numeracji ul. Fredry stanowiła kamienica Bachrachów, wzniesiona pod nr. 10 krótko po powstaniu ulicy; autorem jej projektu był Jan Kacper Heurich. Równocześnie pod nr. 12 powstał gmach Hotelu Brühlowskiego, należącego do Isera Cohena; projekt monumentalnego gmachu wykonał Witold Lanci. Elewacja frontowa hotelu wychodziła na Ogród Saski; krótsza boczna – na ul. Niecałą.
Nieparzystą stronę ulicy wypełniała elewacja ogrodowa pałacu Brühla, wzniesionego w latach 1639–1642 dla Jerzego Ossolińskiego. W latach 1885–1886 od strony ulicy Fredry pałac otrzymał nowe wejście, wiodące do biur urzędu telegraficznego. W latach 1896-1897 pod nr 6 powstał zachowany do dziś budynek Banku Zachodniego; mimo pewnych nieścisłości w odtworzeniu jego fasad, podczas remontu w 1995 przywrócono reprezentacyjny, neostylowy wystrój wnętrz.
Dokładnie w tym samym czasie, przed 1897 pod nr 8 według projektu Kazimierza Löewego powstał gmach "Banku Dyskontowego"; prace budowlane przy jego wzniesieniu prowadziło "Warszawskie Biuro Architektoniczno Budowlane Karol Kozłowski i S-ka".
Obecność banków, telegrafu, hotelu i Ogrodu Saskiego nadały ulicy Fredry ekskluzywny, wielkomiejski charakter: we wznoszonych tu kamienicach mieszkania miały najwyższy standard.
Poważną zmianę w otoczeniu ul. Fredry przyniosła dopiero adaptacja pałacu Brühla na siedzibę Ministerstwa Spraw Zagranicznych w latach 1932–1936. Do odrestaurowanego pałacu pod kierunkiem Bohdana Pniewskiego dobudowano willę, w której rezydował minister Józef Beck. Willa otrzymała też ogród, urządzony kosztem fragmentu Ogrodu Saskiego.
Krótko przed 1939 zdołano jeszcze gruntownie wyremontować Hotel Brühlowski, nadając jego wnętrzom wysoki standard, czyniąc go jednym z najbardziej ekskluzywnych hoteli w mieście.
W maju 1940 nazwa ulicy została zmieniona przez okupacyjne władze niemieckie na "Parkstrasse". W 1944 przy ul. Fredry Niemcy spalili cztery kamienice; wysadzili w powietrze pałac Brühla oraz willę ministra Becka. W latach 1945–1946 rozebrano mury hotelu Brühlowskiego oraz kamienicy Bachrachów; ocalałe kamienice nr. 2 i 4 wyburzono mimo niezłego stanu zachowania pod koniec lat czterdziestych.
Obecnie w sferze planów pozostaje odbudowa pałacu Brühla w ramach rekonstrukcji zachodniej pierzei placu marsz. J. Piłsudskiego, co zmieni także kształt ulicy Fredry.

</doc>
<doc id="895342" url="https://pl.wikipedia.org/wiki?curid=895342" title="Waldsassen">
Waldsassen

Waldsassen – miasto w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży nad Odravą na granicy Lasu Czeskiego i Smreczan, około 15 km na północ od Tirschenreuth, przy granicy z Czechami i drodze B299.
Dzielnice.
W skład miasta wchodzą następujące dzielnice: 
Współpraca.
Miejscowości partnerskie:

</doc>
<doc id="895345" url="https://pl.wikipedia.org/wiki?curid=895345" title="Kraski (ptaki)">
Kraski (ptaki)

Kraski (Coraciidae) – rodzina ptaków z rzędu kraskowych (Coraciiformes). Tak jak inne kraskowe są kolorowo ubarwione, a ich palce są zrośnięte, z tym że u krasek zrośnięte są jedynie dwa wewnętrzne palce, a dwa zewnętrzne są wolne. 
Polują na owady, które chwytają w locie. Gniazdują w rozmaitych dziuplach i innych otworach w drzewach, w których składają 2–4 jaja. 
Zasięg występowania.
Występują głównie w cieplejszych krajach, w Afryce, Eurazji, Australii i Oceanii.
Systematyka.
Rodzajem typowym jest "Coracias". Do rodziny należą następujące rodzaje:

</doc>
<doc id="895350" url="https://pl.wikipedia.org/wiki?curid=895350" title="SAMBA">
SAMBA



</doc>
<doc id="895351" url="https://pl.wikipedia.org/wiki?curid=895351" title="Kayah (album 1991)">
Kayah (album 1991)

Kayah – album Kayah, wydany w 1991 roku.
O albumie.
Jest to angielska wersja albumu z 1988 roku o tym samym tytule. Zawiera dodatkowo dwa utwory instrumentalne. Wersję angielską nagrali Neil Black i Michał Gola, a wyprodukował Black. Piosenki napisali: John Porter, Neil Black i Dave Rainger. Na fortepianie zagrał Stanisław Sojka.
Album został pierwotnie wydany na płycie winylowej i kasecie, a także na płycie kompaktowej w niewielkim nakładzie. Po ogromnym sukcesie płyty "Kayah i Bregović", 19 lipca 1999 roku ukazała się reedycja albumu "Kayah", na płycie kompaktowej, ze zmienioną okładką i bez wersji instrumentalnych. Stało się to bez zgody wokalistki, która zdecydowanie dystansuje się od swoich wczesnych nagrań i rzadko wspomina o obu płytach.

</doc>
<doc id="895354" url="https://pl.wikipedia.org/wiki?curid=895354" title="Liderzy rankingu FIDE">
Liderzy rankingu FIDE

Listy rankingowe FIDE ukazują się od 1970 roku. Pierwszym liderem listy mężczyzn był Bobby Fischer, natomiast kobiet, które sklasyfikowane po raz pierwszy zostały w dniu 1 lipca 1972 r. - Nona Gaprindaszwili.
W 1971 r. ukazały się dwie listy rankingowe, w latach 1972-1980 – po jednej, od 1981 r. Międzynarodowa Federacja Szachowa publikowała dwie listy rocznie (w styczniu i lipcu), stan ten trwał do końca 1999 roku. W połowie 2000 r. listy zaczęto publikować kwartalnie (4 w roku – w styczniu, kwietniu, lipcu i październiku), a od lipca 2009 r. – co 2 miesiące (sześciokrotnie w roku). W dniu 1 lipca 2011 r. ukazała się setna lista rankingowa FIDE.
Od 1 lipca 2012 r. listy rankingowe publikowane są w odstępach miesięcznych, również tego dnia ukazały się pierwsze listy dla szachów szybkich oraz błyskawicznych.

</doc>
<doc id="895356" url="https://pl.wikipedia.org/wiki?curid=895356" title="Kayah (album 1988)">
Kayah (album 1988)

Kayah – debiutancki album Kayah wydany w 1988 roku na winylu. Zawiera kompozycje Johna Portera i Neila Blacka. Teksty napisał Maciej Zembaty. Piosenkarka jednak dystansuje się od tego wydawnictwa i jako swój prawdziwy debiut traktuje płytę "Kamień" z 1995 roku.
Historia powstania.
W 1987 roku Antoni Roszczuk (ówczesny szef prywatnej polskiej fonografii) postanowił wydać płytę rozchwytywanej chórzystki, Brygidy Czarnoty, noszącej pseudonim artystyczny Ravel. Wynajął studio nagraniowe, kompozytorów i autorów tekstów, a nadchodzący debiut reklamowany był na łamach czasopisma "Non Stop".
Jednak choć John Porter oraz Neil Black (współpracownik Maanamu) wywiązali się ze swoich zadań, przygotowując materiał, na skutek konfliktu między Czarnotą a Roszczukiem nie można było go skończyć i wydać. Wówczas zwrócono uwagę na Kayah, która zadebiutowała w 1988 roku na Festiwalu Krajów Nadbałtyckich w Karlshamn piosenką "Córeczko", otrzymując nagrodę specjalną festiwalu oraz rozgłos w Polsce. Piosenkarka zastąpiła Czarnotę i firmowała swoim pseudonimem cały projekt. Album został nagrany, jednak wszyscy stracili dlań zainteresowanie. Taśma trafiła do Polskich Nagrań, a firma ta, unikająca promocji, doprowadziła do komercyjnej klęski albumu.
W wywiadzie z 2002 roku artystka źle wspomina ten okres: "Związałam się z nieodpowiednimi ludźmi, którzy moim kosztem chcieli zarobić jak najwięcej pieniędzy. Byłam bardzo młoda i podpisałam nieopatrznie kontrakt, który mnie ubezwłasnowolnił. Z tego powodu miałam poważne kłopoty prawne. Reperkusje ciągnęły się 10 lat. Było mi bardzo ciężko. A wszystko dlatego, że nie posłuchałam dobrych rad i wpadłam w cynicznie zastawione sidła. Nieuczciwi ludzie, którzy zawarli ten kontrakt, chcieli mnie zniszczyć. Nie udało im się, choć byli tego bliscy." Po wielu latach artystka przyznała: "Wykupiłam cały nakład i komisyjnie go zniszczyłam."
Album "Kayah" był dostępny tylko na płycie winylowej. W 1991 roku firma Rogot wydała jego anglojęzyczną wersję.
Lista utworów.
Strona A
Strona B

</doc>
<doc id="895358" url="https://pl.wikipedia.org/wiki?curid=895358" title="Falkenberg (powiat Tirschenreuth)">
Falkenberg (powiat Tirschenreuth)

Falkenberg – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, wchodzi w skład wspólnoty administracyjnej Wiesau. Leży w Lesie Czeskim, około 8 km na południowy zachód od Tirschenreuth, nad rzeką Waldnaab, przy autostradzie A93 i drodze B299.

</doc>
<doc id="895363" url="https://pl.wikipedia.org/wiki?curid=895363" title="Live at Winterland 1978">
Live at Winterland 1978

Live at Winterland 1978 – zapis dźwiękowy ostatniego koncertu zespołu Sex Pistols, który odbył się w sali koncertowej Winterland w San Francisco 14 stycznia 1978 roku. Koncert został również sfilmowany.

</doc>
<doc id="895365" url="https://pl.wikipedia.org/wiki?curid=895365" title="Wiesau (Niemcy)">
Wiesau (Niemcy)

Wiesau – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, siedziba wspólnoty administracyjnej Wiesau. Leży w Lesie Czeskim, około 12 km na północny zachód od Tirschenreuth, przy autostradzie A93, drodze B299 i linii kolejowej Monachium - Ratyzbona - Berlin.
Dzielnice.
W skład gminy wchodzą następujące dzielnice: Wiesau, Elsenmühle, Hechtmühle, Hurtingöd, Kornthan, Leugas, Muckenthal, Mühlhof, König-Otto-Bad, Schönfeld, Schönhaid, Tirschnitz, Triebendorf, Veitmühle.
Współpraca.
Miejscowość partnerska:

</doc>
<doc id="895367" url="https://pl.wikipedia.org/wiki?curid=895367" title="Toni Turek">
Toni Turek

Anton "Toni" Turek (ur. 18 stycznia 1919 w Duisburgu, zm. 11 maja 1984 w Neuss) – niemiecki piłkarz, bramkarz. Mistrz świata z 1954.
Życiorys.
Karierę juniorską rozpoczął w 1929 roku Duisburger SV, ale na profesjonalną karierę zdecydował się w 1936 roku w TuS Duisburg 48/99, w którym grał do 1941, po czym przeniósł się do TSG Ulm 1846, ale dwa lata później wrócił do swojego pierwszego profesjonalnego zespołu, w którym grał do 1946. Następne kluby w jego karierze to: Eintracht Frankfurt, TSG Ulm 1846, Fortuna Düsseldorf i Borussia Mönchengladbach, w której w 1957, w wieku 38 lat zakończył karierę piłkarską.
Już jako 17-latek, wzbudził zainteresowanie trenera kadry narodowej, Seppa Herbergera, który powołał do reprezentacji, ale względu na II wojnę światową na debiut musiał czekać aż do 22 listopada 1950, kiedy Niemcy grali swój pierwszy powojenny mecz ze Szwajcarami wygrany 1:0. Do 1954 rozegrał w kadrze 20 spotkań. Ostatni raz wystąpił 16 października 1954 w przegranym meczu z Francją 1:3.
Podczas mundialu 1954 był pierwszym bramkarzem. 4 lipca 1954, podczas meczu finałowego w Bernie z Węgrami, popisał się m.in. fantastyczną obroną strzału "„nie do obrony”" członka „Złotej jedenastki”, Zoltana Czibora. Wtedy znany niemiecki komentator radiowy Herbert Zimmermann wrzasnął do mikrofonu: "Toni, jesteś demonem! Toni, jesteś piłkarskim bogiem! (Toni du bist ein Teufelskerl, Toni du bist ein Fußballgott)". Między innymi dzięki postawie bramkarza Niemcy niepodziewanie wygrali mecz 3:2 ("„Cud w Bernie”") i zostali mistrzami świata.
Po zakończeniu kariery, pracował jako trener, nauczyciel, a nawet na kolei. od sierpnia 1973 był sparaliżowany od pasa w dół. Przeszedł również operację żołądka i zawał serca. Zmarł w szpitalu w Neuss 11 maja 1984, w wieku 65 lat.

</doc>
<doc id="895369" url="https://pl.wikipedia.org/wiki?curid=895369" title="Jan I Hyrkan">
Jan I Hyrkan



</doc>
<doc id="895371" url="https://pl.wikipedia.org/wiki?curid=895371" title="Anton Turek">
Anton Turek



</doc>
<doc id="895372" url="https://pl.wikipedia.org/wiki?curid=895372" title="RTCN Boży Dar">
RTCN Boży Dar

Radiowo-Telewizyjne Centrum Nadawcze w Bożym Darze znajduje się w miejscowości Boży Dar w powiecie lubelskim, w gminie Krzczonów, w odległości 28 km od Lublina.
Historia.
Przygotowania do budowy w Bożym Darze ośrodka nadawczego trwały od końca lat 50. XX wieku. Plany geodezyjne ukończono w maju 1958 roku, a rok później wykonano ogrodzenie wokół terenu przyszłego centrum nadawczego. Wtedy też ukończono budowę jednego z budynków, a także wykopano studnię głębinową i wybudowano drogę dojazdową do obiektu. Na początku 1960 roku ukończono budowę drugiego budynku, a także montaż masztu średniofalowego o wysokości 105 m. Kilka miesięcy później ułożono też kabel łączący Lublin z Bożym Darem. Pierwsze próby systemów radiowych przeprowadzono 5 stycznia 1961 roku. Finalne uruchomienie ośrodka miało miejsce 10 dni później. Nadano wtedy audycję okolicznościową, składającą się z przemówień I sekretarza Komitetu Wojewódzkiego Polskiej Zjednoczonej Partii Robotniczej w Lublinie, przewodniczącego Prezydium Wojewódzkiej Rady Narodowej i redaktora naczelnego lubelskiego oddziału Polskiego Radia. Za konstrukcję budynków i masztu radiowego odpowiadało Lubelskie Przedsiębiorstwo Budownictwa Ogólnego.
Uruchomienie nadawania radiowego w ośrodku spowolniło prace nad telewizją. Zmianie kilkukrotnie ulegała dokumentacja drugiego masztu, a także odwlekano z uruchomieniem podstacji energetycznej, mającej zasilać ośrodek. Ostatecznie jednak 1 maja 1962 roku nastąpiło częściowe uruchomienie nadawania sygnału telewizyjnego z nieukończonego jeszcze masztu. Zaczął on nadawać z pełną mocą dopiero w roku 1963, kiedy to zainstalowano na nim anteny UKF FM. Maszt ten jest wyższy od masztu radiowego i ma wysokość 225 m. Za jego konstrukcję odpowiadał Mostostal Zabrze.
Emisja fal średnich została zakończona w roku 1998, a nadawanie Polskiego Radia w zakresie OIRT zakończyło się w roku 2000. Z racji tego w 2014 roku maszt radiowy został zdemontowany.
Parametry techniczne i zasięg.
W zasięgu ośrodka znalazło się prawie całe ówczesne województwo lubelskie, a także wiele miast z okolicznych województw, jak chociażby Stalowa Wola.
Nadawane programy.
Programy telewizyjne analogowe:
Programy telewizyjne cyfrowe:

</doc>
<doc id="895375" url="https://pl.wikipedia.org/wiki?curid=895375" title="Student News">
Student News

Student NEWS – bezpłatny magazyn studencki ukazujący się od czerwca 2002 r. do 2007 r.
Był kolportowany w uczelniach na terenie całej Polski. Jego nakład (kontrolowany przez ZKDP) wynosił w 2006 r. 100 000 egzemplarzy.
Tematyka czasopisma obejmowała różnorodne sprawy dotyczące studentów, informacje i porady na temat studiowania, studenckiego życia, kariery, zapowiedzi kulturalne i inne.
Obecnie StudentNEWS to portal tematyczny adresowany do studentów i młodzieży. Główne działy portalu poświęcone są studiom, pracy i karierze, nauce języków, dział dla studentek, studentów, finanse, rozrywka, wiedza, nowoczesne technologie, zdrowie i turystyka.

</doc>
<doc id="895376" url="https://pl.wikipedia.org/wiki?curid=895376" title="Robert z Tarentu">
Robert z Tarentu

Robert I z Tarentu (1319–1364) – książę Tarentu w latach 1332–1346, książę Albanii 1332–1364, książę Achai 1333–1346, tytularny cesarz łaciński jako Robert II w latach 1346-1364. Był najstarszym synem cesarzowej Katarzyny II de Valois i jej męża – Filipa I z Tarentu.
Życiorys.
W 1332, na mocy porozumienia jego matki i jego wuja – Jana z Durazzo, Robert został księciem Achai. Z powodu jego młodego wieku faktyczne rządy sprawowała jednak jego matka, aż do swojej śmierci w 1346. Wtedy Robert odziedziczył również tytuł władcy Cesarstwa Łacińskiego. 9 września 1347 w Neapolu poślubił Marię de Burbon (1315–1387), córkę Ludwika I – księcia de Burbon, i jego żony – Marii d'Avesnes. Jego żona była wdową po Gwidonie de Lusignan (ok. 1316-1343), konstabla Cypru i tytularnego księcia Galilei. Małżeństwo to pozostało jednak bezdzietne. Kiedy Robert zmarł 10 października 1364, wdowa po nim próbowała zatrzymać ziemie i godności Roberta dla siebie i swojego syna z pierwszego małżeństwa (Hugona de Lusignan, zm. 1385). Ostatecznie jego następcą został jego młodszy brat – Filip II z Tarentu.

</doc>
<doc id="895377" url="https://pl.wikipedia.org/wiki?curid=895377" title="Baszta Białogłówka w Stargardzie Szczecińskim">
Baszta Białogłówka w Stargardzie Szczecińskim



</doc>
<doc id="895379" url="https://pl.wikipedia.org/wiki?curid=895379" title="Rob Thomas">
Rob Thomas

Rob Thomas, właściwie Robert Kelly Thomas (ur. 14 lutego 1972 w Landstuhl) – amerykański pop-rockowy muzyk, wokalista i autor tekstów. Był głównym tekściarzem i wokalistą zespołów Matchbox Twenty i Tabitha's Secret (1993-1995), od 2005 występuje także jako artysta solowy.
Życiorys.
Urodził się w bazie wojskowej w Zachodnich Niemczech, jako syn Mamie Cleo (Bundrick) i Williama K. „Billa” Thomasa. Jego rodzina miała pochodzenie angielskie, niemieckie, szkockie, szwajcarskie i francuskie. Dorastał w Karolinie Południowej i na Florydzie. Ukończył szkołę średnią Lake Brantley High School.
W 1996 wraz z grupą Matchbox Twenty nagrał single: „Push”, „3 A.M.”, „Real World”, „Back 2 Good”, „Bent”, „If You're Gone”, „Mad Season”, „Disease”, „Unwell”, „Bright Lights” i „How Far We've Come”.
W 2000 otrzymał trzy nagrody Grammy za napisanie i zaśpiewanie piosenki „Smooth” znajdującej się na albumie Carlosa Santany „Supernatural”.
19 kwietnia 2005 ukazał się jego pierwsza solowa płyta „…Something to Be”. Jego pierwszy singiel „Lonely No More” trafił na szóste miejsce amerykańskiej listy przebojów Billboard Hot 100.
Życie prywatne.
2 października 1999 poślubił modelkę Marisol Maldonado, która z poprzedniego związku ma syna - Maisona Avery’ego Williama Thomasa (ur. 10 lipca 1998). Zamieszkali w Beverly Hills. Marisol cierpi na toczeń rumieniowaty układowy, rzadką chorobę autoimmunologiczną.

</doc>
<doc id="895380" url="https://pl.wikipedia.org/wiki?curid=895380" title="Unia Lyońska">
Unia Lyońska



</doc>
<doc id="895381" url="https://pl.wikipedia.org/wiki?curid=895381" title="Abraham Simpson">
Abraham Simpson



</doc>
<doc id="895382" url="https://pl.wikipedia.org/wiki?curid=895382" title="John Braine">
John Braine

John Gerard Braine (ur. 13 kwietnia 1922 w Bradford, zm. 28 października 1986 w Londynie) – angielski pisarz.
Życiorys.
W roku 1938 zakończył naukę w szkole "St. Bede's Grammar School" i rozpoczął pracę w sklepie. Potem pracował w laboratorium i fabryce. Po wojnie zatrudnił się jako bibliotekarz. Był autorem kilkunastu książek, ale największą sławę przyniosła mu wydana w roku 1957 książka pod tytułem "Room at the Top", w której opisywał losy zdemobilizowanego żołnierza, który usiłuje ułożyć sobie życie w powojennej Wielkiej Brytanii. Twórczość Braine włączona została w nurt Młodych Gniewnych kontestujących skostniałe ich zdaniem formy mieszczańskiej obyczajowości Brytyjczyków. W roku 1959 powieść "Room at the Top" została zekranizowana, tytuł polski "Miejsce na górze".

</doc>
<doc id="895383" url="https://pl.wikipedia.org/wiki?curid=895383" title="System półprezydencki">
System półprezydencki



</doc>
<doc id="895384" url="https://pl.wikipedia.org/wiki?curid=895384" title="Piłka nożna na Letnich Igrzyskach Olimpijskich 1988">
Piłka nożna na Letnich Igrzyskach Olimpijskich 1988

Wyniki turnieju piłki nożnej odbywającego się na Letnich Igrzyskach Olimpijskich w roku 1988 w Seulu.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Grupa C.
Tabela końcowa.
Grupa C
Grupa D.
Tabela końcowa.
Grupa D

</doc>
<doc id="895387" url="https://pl.wikipedia.org/wiki?curid=895387" title="Heinrich Kwiatkowski">
Heinrich Kwiatkowski

Heinrich "Heinz" Kwiatkowski (ur. 16 lipca 1926 w Gelsenkirchen, zm. 23 maja 2008 w Dortmundzie) – niemiecki piłkarz, bramkarz. Mistrz świata z roku 1954.
W reprezentacji Niemiec zagrał tylko 4 razy, jednak dwa z tych spotkań miały miejsce podczas finałów mistrzostw świata. Debiutował 20 czerwca 1954 w meczu grupowym MŚ 54 z Węgrami. Niemcy zagrali wówczas w rezerwowym składzie i przegrali 3:8, a Kwiatkowski zastąpił w bramce Toniego Turka. Cztery lata później, podczas MŚ 58 zagrał w przegranym 3:6 meczu o trzecie miejsce z Francją. Był to jego ostatni występ w kadrze. Przez wiele lat związany z Borussią Dortmund. Grał też w FC Schalke 04 i Rot-Weiss Essen.

</doc>
<doc id="895388" url="https://pl.wikipedia.org/wiki?curid=895388" title="Heinz Kwiatkowski">
Heinz Kwiatkowski



</doc>
<doc id="895389" url="https://pl.wikipedia.org/wiki?curid=895389" title="Złoty Potok (dopływ Łomnicy)">
Złoty Potok (dopływ Łomnicy)

Złoty Potok (niem. ) – potok górski, lewy dopływ Łomnicy o długości około 2,2 km.
Potok płynie w Sudetach Zachodnich, w Karkonoszach, w woj. dolnośląskim na terenie Karkonoskiego Parku Narodowego. W części źródliskowej składa się z trzech strumieni, wypływających wachlarzowo, na wysokości około 1380 m n.p.m., z porośniętej kosodrzewiną środkowej części stoku Białego Jaru, które po kilkudziesięciu metrach łączą się w jeden potok. Potok w środkowym i dolnym biegu płynie stromą, V-kształtną doliną, lasem regla górnego, w kierunku Łomnicy, do której wpada na wysokości ok. 870 m n.p.m., na południowy zachód od Karpacza. Zasadniczy kierunek biegu potoku jest północno-wschodni. Jest to potok górski zbierający wody z zachodnich zboczy Kopy i wschodnich zboczy Złotego Stoku. Potok o kamienistym korycie z progami, o wartkim prądzie, w okresach wzmożonych opadów i wiosennych roztopów.

</doc>
<doc id="895390" url="https://pl.wikipedia.org/wiki?curid=895390" title="Władimir Atłasow">
Władimir Atłasow

Władimir Wasiljewicz Atłasow, niekiedy również Władimir Wasiljewicz Otłasow, ros. Владимир Васильевич Атласов (ur. 1661 (1664), zm. 1711) – rosyjski podróżnik i odkrywca, handlarz futer, z wyboru Kozak syberyjski.
W latach 1697-1699 kierował rosyjską ekspedycją na Syberię, gdzie założył osadę (później miasto) Anadyr, a następnie, na czele 65 Kozaków i 60 Jukagirów wyprawił się na nieznaną dotąd Kamczatkę. Był autorem pierwszego opisu Kamczatki, jej przyrody i ludności autochtonicznej; założył dwie osady handlarzy futer i zmusił lokalne plemiona do płacenia trybutu na rzecz carstwa. Był także pierwszym rosyjskim odkrywcą Kuryli. 
Atłasow został zamordowany przez własnych podkomendnych, którzy nie mogli znieść jego okrucieństwa w stosunku do nich jak i do miejscowej ludności. Na czele buntu stał syn polskiego zesłańca, późniejszy badacz Wysp Kurylskich Jan Kozyrewski. Imieniem Atłasowa nazwano południowy cypel Kamczatki i wulkaniczną wysepkę w łańcuchu Wysp Kurylskich (Ostrow Atłasowa).

</doc>
<doc id="895395" url="https://pl.wikipedia.org/wiki?curid=895395" title="Eryx (pocisk rakietowy)">
Eryx (pocisk rakietowy)

Eryx – przeciwpancerny pocisk kierowany krótkiego zasięgu opracowany przez europejskie konsorcjum zbrojeniowe MBDA. Pocisk został opracowany w drugiej połowie 80 a jego produkcję seryjną uruchomiono w 1992.
Opis.
Eryx jest pociskiem krótkiego zasięgu i może razić cele na dystansach od 50 do 600 metrów. Celność i skuteczność pocisku została osiągnięta dzięki sterowaniu gazodynamicznemu za pomocą dysz umieszczonych na obwodzie pocisku. Sterowanie pociskiem jest półautomatyczne, a rola operatora sprowadza się do utrzymania siatki celownika na celu. Dodatkowo wyrzutnia wyposażona jest w kamerę CCD, która śledzi źródło światła ksenonowego umieszczone w tylnej części pocisku.
Dzięki niskiej prędkości pocisku przy starcie i małej ilości gazów powstających przy strzale, możliwe jest odpalanie Eryxa z pomieszczeń zamkniętych, co czyni go szczególnie przydatnym w czasie walk w terenie zurbanizowanym. Oprócz zwalczania celów opancerzonych może być wykorzystany do niszczenia bunkrów i śmigłowców.

</doc>
<doc id="895396" url="https://pl.wikipedia.org/wiki?curid=895396" title="TMN">
TMN



</doc>
<doc id="895398" url="https://pl.wikipedia.org/wiki?curid=895398" title="Tomasz Rogalewicz">
Tomasz Rogalewicz

Tomasz Rogalewicz (ur. 1793 w Dubinie zm. ?) – oficer kawalerii, powstaniec listopadowy.
Urodził się w rodzinnym majątku na Wileńszczyźnie. Pochodził ze starego ale zubożałego rodu herbu Rogala.
Do armii Królestwa Polskiego wstąpił w 1817 i został podoficerem 1 pułku jazdy. W czasie powstania listopadowego w 1830 - 1831 początkowo służył (od grudnia) w 2 pułku jazdy mazurów, gdzie był podporucznikiem. Następnie został przeniesiony do kompanii honorowej oficerów w stopniu porucznika. 5 października 1831 r. razem z oddziałami przy generale M. Rybińskim przeszedł do Prus i tam został internowany.
Po ostatecznym upadku powstania został zdemobilizowany i zmuszony do pracy urzędniczej. Od tej pory przez długie lata (na pewno do końca lat 40.) był rewizorem dochodów konsumpcyjnych w Urzędzie Konsumpcyjnym w Warszawie. 
Rogalewicz był ożeniony z Antoniną Głuchowską, pochodzącą z warszawskiej rodziny urzędniczej. Mieli razem siedmioro dzieci: Antoniego (1822 - 1886), Benedykta (ur. 1823), Barbarę (1824 - 1825), Marię Michalinę (1828 - 1846), Franciszka Bolesława (ur. 1830), Florentynę Teklę (ur. 1836), Feliksa Kazimierza (ur. 1839).

</doc>
<doc id="895402" url="https://pl.wikipedia.org/wiki?curid=895402" title="Ronald Waterreus">
Ronald Waterreus

Ronald Waterreus (wym. ) ur. 25 sierpnia 1970 w Lemiers) – piłkarz holenderski grający na pozycji bramkarza. Nosi przydomek "Ronnie".
Kariera klubowa.
Pierwszym klubem w karierze Waterreusa był amatorski klubik RKVVM Margraten. Dopiero potem trafił do Rody JC Kerkrade i już w 1992 roku został jej pierwszym bramkarzem. W Eredivisie zadebiutował 15 sierpnia 1992 w przegranym 0:2 wyjazdowym meczu z PSV Eindhoven. W Rodzie spędził 2 lata i spisywał się na tyle dobrze, że zainteresowanie jego osobą nie uszło wśród czołowych klubów Eredivisie i latem 1994 Ronald podpisał kontrakt z PSV. W pierwszym sezonie bronił jeszcze na przemian z doświadczonym byłym reprezentantem kraju, Stanleyem Menzo, ale od 1995 roku miał już niemal nieprzerwanie pewne miejsce w podstawowej jedenastce klubu. Swój pierwszy sukces z klubem z Eindhoven Waterreus odniósł już w 1996, gdy wywalczył Puchar Holandii, a rok później po raz pierwszy został mistrzem kraju. Grając w PSV wyrósł na jednego z najlepszych bramkarzy ligi obok Edwina van der Sara oraz Eda de Goeya i przez 10 lat gry w tym klubie jeszcze trzykrotnie zdobywał z nim mistrzostwo Holandii (2000, 2001 oraz 2003) oraz grał w Lidze Mistrzów. W barwach PSV wystąpił w 225 meczach ligowych i jeszcze jedynie w sezonie 2001/2002 nie miał pewnego miejsca w składzie, gdy rywalizował z Czarnogórcem Ivicą Kraljem.
W 2004 roku Waterreus przeszedł do Manchesteru City. Tam konkurował z Davidem Jamesem i Geertem De Vliegerem, jednak wskutek kontuzji ani razu nie pojawił się na boiskach Premiership i zimą 2005 został wytransferowany do Rangers F.C. Dotychczasowy pierwszy bramkarz Stefan Klos doznał kontuzji i na jego miejsce wskoczył Waterreus, który także przez sezon 2005/2006 był pierwszym bramkarzem Rangersów. Nie zyskał jednak nigdy sympatii kibiców Rangersów, których skrytykował w jednej z holenderskich gazet.
7 czerwca 2006 Waterreusowi skończył się kontrakt z klubem z Glasgow, ale nie podpisał nowego i na zasadzie wolnego transferu w grudniu przeszedł do AZ Alkmaar. Tam zastąpił kontuzjowanych Joeya Didulicę oraz Khalida Sinouha, a w styczniu 2007 wyjechał do Stanów Zjednoczonych, gdzie został bramkarzem New York Red Bulls.
Kariera reprezentacyjna.
W reprezentacji Holandii Waterreus zadebiutował 15 sierpnia 2001 w wygranym 2:0 meczu z Anglią, po przerwie zmieniając Edwina van der Sara. Wtedy jednak nie miał szans na grę w podstawowym składzie "Oranje", gdyż van der Sar miał niepodważalne miejsce w bramce. W 2004 roku Waterreus obok Sandera Westervelda był rezerwowym bramkarzem w kadrze na Euro 2004. Na turnieju nie wystąpił w żadnym meczu, a z Holandią zajął miejsca 3.-4. Ostatni, swój siódmy mecz w kadrze rozegrał w czerwcu jeszcze przed mistrzostwami, gdy Holandia wygrała 3:0 z Wyspami Owczymi.

</doc>
<doc id="895409" url="https://pl.wikipedia.org/wiki?curid=895409" title="Diabelskie koło">
Diabelskie koło



</doc>
<doc id="895414" url="https://pl.wikipedia.org/wiki?curid=895414" title="Upaniszad">
Upaniszad



</doc>
<doc id="895415" url="https://pl.wikipedia.org/wiki?curid=895415" title="Śwetambara">
Śwetambara



</doc>
<doc id="895417" url="https://pl.wikipedia.org/wiki?curid=895417" title="Pałac Rembielińskiego w Warszawie">
Pałac Rembielińskiego w Warszawie

Pałac Rembielińskiego, także pałac Lesserów – pałac znajdujący się w Warszawie przy Alejach Ujazdowskich 6a (przy skrzyżowaniu z ul. Piękną).
Opis.
Budowę pałacu rozpoczął Aleksander Rembieliński w 1859 na gruncie nabytym od Stanisława Lessera. Projektantem był Franciszkek Maria Lanci, który nadał pałacowi formy renesansowe. Nieukończywszy prac budowlanych, Rembieliński sprzedał budynek Janowi Kurtzowi i Stanisławowi Radyńskiemu. Kurtz stał się jedynym właścicielem pałacu; w 1865 ukończył jego budowę.
W 1874 właścicielką pałacu została Maria Jankowska. W 1900 roku pałac nabyła łódzka Spółka Akcyjna Wyrobów Bawełnianych Izraela Poznańskiego. Podczas dwudziestolecia międzywojennego w pałacu mieściło się Poselstwo Danii (1923-1928). Od 1935 jego właścicielem był Abraham Sojka.
Od ok. 1935 w apartamencie znajdującym się na pierwszym piętrze od strony parku Ujazdowskiego mieszkał Tadeusz Dołęga-Mostowicz.
Budynek ucierpiał podczas II wojny światowej. Odbudowano go w 1949 pod kierunkiem Eugeniusza Wierzbickiego, Jana Mokrzyńskiego i Wacława Kłyszewskiego. Podczas odbudowy usunięto ruiny sąsiednich kamienic w wyniku czego pałac stał się budowlą wolnostojącą, z nową elewacją od ulicy Matejki. Mieściła się w nim biblioteka oraz ośrodek szkolenia Polskiej Zjednoczonej Partii Robotniczej, następnie Wydział Historii Partii KC PZPR (1955), a później szkoła muzyczna. Następnie był siedzibą Zarządu Głównego i Zarządu Okręgu Związku Bojowników o Wolność i Demokrację. Od lat 90. mieści się w nim Zarząd Główny Związku Kombatantów RP i Byłych Więźniów Politycznych. Swoją siedzibę ma tam również Press Club Polska.
Budynek jest wpisany do rejestru zabytków pod nazwą "Willa Poznańskich (d. pałac Rembelińskich, Lesserów)" nr 603 z 1 lipca 1965.

</doc>
<doc id="895418" url="https://pl.wikipedia.org/wiki?curid=895418" title="Electronic World Switch Digital">
Electronic World Switch Digital



</doc>
<doc id="895426" url="https://pl.wikipedia.org/wiki?curid=895426" title="Generalna Gubernia">
Generalna Gubernia



</doc>
<doc id="895429" url="https://pl.wikipedia.org/wiki?curid=895429" title="Call of Juarez">
Call of Juarez

Call of Juarez – gra komputerowa z gatunku FPS osadzona w westernowym klimacie Dzikiego Zachodu. Została wydana przez polskiego producenta Techland w 2006. 3 lipca 2009 został wydany prequel . 7 lutego 2011 roku ogłoszono nowy tytuł, będący sequelem, .
Opis fabuły.
Billy "Świeca" wraca do rodzinnego miasteczka, Hope, w którym roi się od złodziei i złoczyńców (powodem jego wyjazdu był fakt, iż ojczym, Thomas McCall, nie uważał Billy'ego za prawdziwego mężczyznę, wyruszył więc w poszukiwaniu słynnego złota Juarez). W rodzinnym domu, okazuje się, że zarówno jego matka, Marisa, jak i ojczym, Thomas, zostali zamordowani. Stojącego nad zwłokami zauważa jego wuj, pastor Ray McCall (brat Thomasa). Ray posądza Billy'ego o zabójstwo i zaczyna go ścigać. W grze na zmianę sterujemy Billym i Rayem.

</doc>
<doc id="895430" url="https://pl.wikipedia.org/wiki?curid=895430" title="Tunel stopowy">
Tunel stopowy

Tunel stopowy – rodzaj tunelu wykonanego pod wzniesieniem, którego wlot i wylot znajdują się w stopie góry. Jest to budowla geotechniczna o znacznej długości, wymagająca specjalnego rozwiązania problemów wentylacji oraz wzmocnienia obudowy ze względu na duży nacisk górotworu. Ważnym elementem jest zastosowanie właściwych materiałów do obudowy tunelu. Dawniej używano kamienia naturalnego, tzw. kamienia łamanego. Zaletą jego była długowieczność, wadą zaś duża przepuszczalność wody. Często stosowano materiał sztuczny, a mianowicie najwyższej jakości cegłę klinkierową. Obecnie na obudowy tuneli stosuje się materiały takie jak żelbet, stal, kompozyty gruntowo-cementowe bądź materiały kompozytowe na bazie żywic epoksydowych.

</doc>
<doc id="895441" url="https://pl.wikipedia.org/wiki?curid=895441" title="Sanktuarium Matki Bożej Fatimskiej w Szczecinie">
Sanktuarium Matki Bożej Fatimskiej w Szczecinie

Sanktuarium Matki Bożej Fatimskiej – świątynia katolicka na Osiedlu Słonecznym w Szczecinie, zbudowana w latach 1987-1988 według projektu dra hab. inż. arch. Adama Szymskiego i mgr. inż. arch. Mariana Rozwarskiego jako wotum za uratowanie życia Jana Pawła II. Według ich projektu zbudowany jest cały zespół sakralny: kościół, kaplica i budynki mieszkalno-katechetyczne. 
Historia.
Projekt kaplicy został stworzony przez dra hab. inż. arch. Adama Szymskiego i mgr. inż. arch. Mariana Rozwarskiego . Rolę kierownika budowy pełnił ksiądz Jan Cichy , który był proboszczem od 14 stycznia 1985 roku. W pierwszej fazie budowy wybudowano kaplicę dla Sanktuarium Matki Boskiej Fatimskiej, której statua została ukoronowana przez papieża Jana Pawła II w czasie pielgrzymki w Szczecinie 11 czerwca 1987 r. na Jasnych Błoniach .
Dla ukoronowania Matki Boskiej wzniesiono ołtarz i nadstawę z brązu o tematyce pięciu tajemnic różańcowych według projektu plastyka doc. arch. Czesława Dźwigaja . Uroczystego poświęcenia Sanktuarium Matki Bożej Fatimskiej dokonał biskup szczecińsko-kamieński Kazimierz Majdański 15 sierpnia 1988 roku. 
Statua Matki Bożej Fatimskiej.
W sanktuarium przedmiotem kultu jest figura Matki Bożej Fatimskiej wykonana w Fatimie. Statua z drewna (o wys. 120 cm) wraz z pozłacaną koroną jest darem ruchu maryjnego z Francji i Stanów Zjednoczonych, znanego w świecie pod nazwą Błękitna Armia Maryi. Figurę odebrano w Fatimie 11 października 1985 i w drodze do Polski, w Rzymie, 10 listopada 1985 została poświęcona podczas audiencji przez Jana Pawła II. W Szczecinie, w uroczystość Świętej Bożej Rodzicielki, 1 stycznia 1986, figurę Matki Bożej Fatimskiej intronizował ks. bp Kazimierz Majdański. To właśnie tutaj, Jan Paweł II dokonał pierwszej w Polsce koronacji figury fatimskiej. Miało to miejsce w Szczecinie, na Jasnych Błoniach, 11 czerwca 1987, podczas III pielgrzymki Jana Pawła II do Polski. Po uroczystościach, Pani Fatimska została przewieziona do bazyliki katedralnej i następnie peregrynowała po diecezji. Wreszcie w uroczystość Wniebowzięcia NMP, 15 sierpnia 1988, statua Matki Bożej Fatimskiej została na stałe wyeksponowana w swoim nowo poświęconym Sanktuarium. Autorem projektu marmurowego ołtarza, nadstawy ołtarzowej oraz mandorli wokół Madonny jest Czesław Dźwigaj z Krakowa. Witraże autorstwa szczecińskiego artysty plastyka Brunona Tode przedstawiają sceny związane z historią objawień Tajemnic fatimskich.
Wota dziękczynne podarowane przez Jana Pawła II:
Od maja do października, każdego 13. dnia miesiąca odbywają się w sanktuarium nabożeństwa fatimskie ku czci Najświętszej Marii Panny. Przy Sanktuarium jest dom pielgrzyma zapewniający zaplecze gastronomiczne i noclegowe.

</doc>
<doc id="895446" url="https://pl.wikipedia.org/wiki?curid=895446" title="Veit Harlan">
Veit Harlan

Veit Harlan (ur. 22 września 1899 w Berlinie, zm. 13 kwietnia 1964 na Capri, Włochy) – niemiecki reżyser i aktor, autor narodowosocjalistycznych filmów propagandowych.
Życiorys.
Był synem dramaturga i powieściopisarza Waltera Harlana. Jako student sztuki teatralnej uczył się od Maksa Reinhardta. Po raz pierwszy Harlan wystąpił na scenie teatralnej w 1915 roku. Po I wojnie światowej rozpoczął karierę w Berlinie. Jako aktor zagrał w 23 filmach, grając role epizodyczne. W filmach występował w latach 1927–1935.
W 1922 roku ożenił się z aktorką i śpiewaczką kabaretową pochodzenia żydowskiego Dorą Gerson. Po dwóch latach ich małżeństwo zakończyło się rozwodem. W czasie II wojny światowej Dora Gerson wraz z rodziną została zagazowana w Auschwitz. W 1929 roku Harlan ożenił się po raz drugi, tym razem z Hilde Koerber. Mieli troje dzieci: syna Thomasa i córki Marię i Kristę. Kiedy do władzy doszli naziści Harlan rozwiódł się z Koerber i poślubił Kristinę Söderbaum, niemiecką aktorkę pochodzącą ze Szwecji. Harlan wraz z Söderbaum stali się gwiazdami narodowosocjalistycznego kina. 
W 1937 roku minister propagandy Rzeszy Joseph Goebbels umieścił go w grupie najważniejszych reżyserów odpowiedzialnych za produkcję nazistowskich filmów. Najgłośniejszym filmem Harlana z okresu II wojny światowej stał się nakręcony w 1940 roku "Żyd Süss". Bohaterem filmu był Joseph Süß Oppenheimer, przedstawiony przez Harlana jako lubieżny żydowski bankier nienawidzący całego świata. W tę rolę wcielił się Ferdinand Marian, którego ucharakteryzowano na przedstawiciela narodu izraelskiego zgodnie z rasistowskimi wyobrażeniami nazistów (długi zakrzywiony nos itp.). Bardzo charakterystyczna jest finałowa scena, w której Żyd zostaje stracony za gwałt na Niemce. Harlan sugeruje widzom kogo należy zabić, aby zgodnie z propagandą oczyścić Europę z „podludzi”.
"Żyd Süss" stał się jednym z najgłośniejszych filmów antysemickich wyprodukowanych przez propagandę III Rzeszy. Po projekcji filmu w Marsylii doszło do zamieszek skierowanych przeciw Żydom. 
Po wojnie Harlan stanął przed sądem w Hamburgu oskarżony o zbrodnie przeciwko ludzkości. Sędziom tłumaczył się twierdząc, że został zmuszony przez Goebbelsa do nakręcenia "Żyda Süssa". 23 marca 1949 reżysera uwolniono od zarzutów. Po wojnie Harlan nakręcił kilka filmów. Dwa miesiące przed śmiercią przeszedł na katolicyzm.
Napisał książkę autobiograficzną "W cieniu moich filmów".

</doc>
<doc id="895453" url="https://pl.wikipedia.org/wiki?curid=895453" title="Romana Agnel">
Romana Agnel

Romana Agnel (ur. 1965) – polska tancerka, choreograf i historyk sztuki.
Życiorys.
Absolwentka Społecznej Szkoły Baletowej (klasa prof. Marty Mirockiej) w Krakowie, a następnie wydziału historii sztuki paryskiej Sorbony. W 1997 założyła profesjonalny Balet Dworski - Ardente Sole¹. W sierpniu 2000 zorganizowała (na Wawelu) pierwszy w świecie Festiwal Tańców Dworskich „Cracovia Danza”, który od tego czasu odbywa się cyklicznie. Obecnie pełni funkcję Dyrektora Naczelnego i Artystycznego Baletu Dworskiego Cracovia Danza. 
Współpracowała m.in. z krakowskim Teatrem STU, a także z Teatrem Lalki, Maski i Aktora Groteska, gdzie prezentowała indyjski taniec Bharata Natyam.
Autorka kilku publikacji dotyczących zagadnień tańca historycznego, m.in.:
1) „Istota i znaczenie gestu w operze i balecie XVII i XVIII w.” [w:] Improwizacja w muzyce baroku, red. M. Zieliński, Akademia Muzyczna im. F. Nowowiejskiego w Bydgoszczy, Bydgoszcz 2004;
2) „Podstawowe formy tańca dworskiego w okresie Baroku” [w:] W kręgu tańca barokowego, red. P. Grajter, Akademia Muzyczna im. G i K. Bacewiczów w Łodzi, Łódź 2007;
3) „Kilka uwag na temat tańca na dworze wawelskim w okresie Złotego Wieku” [w:] katalogu do wystawy zatytułowanej „Taniec w Krakowie” – podczas VIII Festiwalu Tańców Dworskich „Cracovia Danza”; Kraków 2007.
4) „The Origins and the Symbolism of the Polonaise” [w:] Vom Schäferidyll zur Revolution. Europäische Tanzkultur im 18. Jahrhundert. 2. Rothenfelster Tanzsymposion, red. U. Schlottermüller, H. Weiner, M. Richter, Freiburg 2008.
Artystka jest laureatką II Nagrody na paryskim konkursie „La scéne Française” w technice tańca charakterystycznego oraz Nagrody im. Zofii Rayzacher na IX Festiwalu Muzyki Dawnej na Zamku Królewskim w Warszawie. W 2009 r. została wyróżniona przez Ministra Kultury i Dziedzictwa Narodowego odznaką „Zasłużony dla Kultury Polskiej” oraz Medalem Komisji Edukacji Narodowej przez Małopolskiego Kuratora Oświaty. W 2010 r. odebrała odznaczenie - przyznawane przez Prezydenta Miasta Krakowa – „Honoris Gratia” - zasłużeni dla Miasta Krakowa i jego Mieszkańców.
¹ 

</doc>
<doc id="895456" url="https://pl.wikipedia.org/wiki?curid=895456" title="Grand Prix Bahrajnu 2007">
Grand Prix Bahrajnu 2007

Wyniki Grand Prix Bahrajnu, trzeciej rundy Mistrzostw Świata Formuły 1 w sezonie 2007.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="895457" url="https://pl.wikipedia.org/wiki?curid=895457" title="Bogdan Zając">
Bogdan Zając



</doc>
<doc id="895458" url="https://pl.wikipedia.org/wiki?curid=895458" title="Untermensch">
Untermensch

 
Untermensch (z niem. „podczłowiek”, mn. "Untermenschen") – rasistowskie określenie używane w propagandzie nazistowskich Niemiec w stosunku do Żydów, Cyganów, Polaków, Serbów, Rosjan i innych narodów słowiańskich, jak i do przedstawicieli innych grup etnicznych uznawanych przez nazistów za „niearyjskie” (niegermańskie), oraz do ludzi niepełnosprawnych fizycznie, bądź umysłowo.
Odebranie ziemi podludziom miało według nazistów pozwolić „nadludziom” (), czyli Niemcom, na uzyskanie "Lebensraumu" (niem. przestrzeni życiowej). W nowym „aryjskim” społeczeństwie podludzie mieli wykonywać uciążliwe prace jako niewolnicy służący „rasie panów”. Zgodnie z propagandą, „nadludzi” w stosunku do „podludzi” nie obowiązywały zasady etyczne.
Nadczłowiek.
Pierwszy raz w niemieckiej literaturze określenie „Untermensch” pojawiło się w powieści Jean Paula z roku 1795 w odniesieniu do orangutana. Filozof Fryderyk Nietzsche ukuł w niemieckiej kulturze określenie nadczłowiek, które miało się odnosić do wybitnych jednostek, a nie do przedstawicieli konkretnych grup etnicznych czy rasowych.
Podludzie według Lothropa Stoddarda.
Określenie podczłowiek pierwszy raz w kontekście etnicznym pojawiło się w książce amerykańskiego pisarza Lothropa Stoddarda z roku 1922 pod tytułem "Bunt przeciw cywilizacji: Zagrożenie ze strony podczłowieka". W publikacji nie ma wyraźnego odniesienia terminu „podczłowiek” jako przeciwieństwa nadczłowieka opisywanego przez Nietzschego. W książce pojawia się krytyczne odniesienie do dzieła niemieckiego filozofa. Nadczłowiek ("Superman") to "Nie „nadczłowiek” Nietzschego – ta genialna, ale złowroga wizja kasty panów, kwitnącej jak wspaniała, lecz pasożytnicza orchidea na gnijącym pniu służalczej degradacji, ale superrasa, samooczyszczająca się przez eliminację własnych wad i rozwijająca przez kultywowanie swych wartości"(str. 262).
Książka Stoddarda odnosiła się do rewolucji bolszewickiej w Rosji. Według autora bolszewicy byli „najbardziej zdegenerowaną” grupą, która zdobyła władzę. Według niego rewolucjoniści łączyli w sobie gorsze cechy rasowe charakterystyczne dla wszystkich Słowian z ideologią żerującą na najniższych instynktach, jak zazdrość wobec osób bardziej utalentowanych i zamożnych. Według Stoddarda znaczną część aparatu partii komunistycznej stanowili kryminaliści. Określenie „podczłowiek” amerykański rasista ukuł, aby podkreślić wszystkie negatywne cechy skupione jego zdaniem w przywódcach bolszewickiej rewolucji. Według Stoddarda wojna domowa w Rosji była początkiem zderzenia cywilizowanych narodów z „masami ze wschodu”. Aby biała rasa mogła wygrać tę konfrontację, jego zdaniem, powinna porzucić liberalne idee i zastosować zasady eugeniki.
Książka Stoddarda w roku 1925 została wydana pod niemieckim tytułem "Der Kulturumsturz: Die Drohung des Untermenschen". Przedstawiciele rodzącego się ruchu narodowosocjalistycznego znali publikację Stoddarda.
Podludzie w propagandzie nazistowskiej.
Alfred Rosenberg opublikował broszurkę "Mit XX wieku", w której stwierdził, że rosyjscy komuniści są rodzajem istoty ludzkiej, którą Lothrop Stoddard nazwał podczłowiekiem [„...den Lothrop Stoddard als ‘Untermenschen’ bezeichnete.”]. Rosenberg posługuje się definicją Stoddarda.
W latach 30. wraz z narastającą nagonką nazistów przeciw Żydom, określenie „Untermensch” stało się jednym z elementów antysemickiej propagandy. W broszurce z roku 1935 Heinrich Himmler określił Żydów jako podludzi.
W innej ulotce z roku 1936 określenie podludzie zostało przez Himmlera użyte w stosunku do przywódców bolszewickiej rewolucji.
W roku 1941, kiedy III Rzesza rozpoczęła atak na ZSRR, określenie podludzie stało się częścią wojennej propagandy. Kolejna broszurka pod tytułem „Der Untermensch” autorstwa Himmlera stanowi przykład stosowania terminu „Untermensch” wobec Słowian.
Generalny Plan Wschodni.
Uznanie Słowian za podludzi pozwalało nazistom na uzasadnienie masowych przesiedleń oraz ludobójstwa wobec sąsiadów Niemiec, których kosztem „nadludzie” mieliby zdobyć "Lebensraum" („przestrzeń życiową”). Praktyczną realizację takich założeń miał stanowić Generalny Plan Wschodni, który zakładał wymordowanie ponad 50 milionów „podludzi”. Naziści planowali eksterminację wszystkich Żydów oraz 51 mln Słowian (w tym 80–85% Polaków, 50% Czechów i Morawian, 65% Ukraińców i 75% Białorusinów, a także bliżej nieokreśloną liczbę Rosjan i Tatarów Krymskich). Plan miał zostać zrealizowany w ciągu trzydziestu lat. W praktyce eksterminacja rozpoczęła się od Żydów, których wymordowano ponad 6 mln w obozach śmierci. Największe zaplanowane mordy na Polakach miały miejsce na obszarach II RP włączonych do III Rzeszy oraz na Zamojszczyźnie, wchodzącej w skład Generalnego Gubernatorstwa.

</doc>
<doc id="895471" url="https://pl.wikipedia.org/wiki?curid=895471" title="Intel 80186">
Intel 80186

Intel 80186 to procesor opracowany w firmie Intel w 1982. Bazował na wcześniejszych procesorach Intel 8086 i Intel 8088. Podobnie jak 8086 miał 16-bitową zewnętrzną szynę danych, ale produkowano go także w wersji z 8-bitową zewnętrzną szyną danych jako Intel 80188. Procesory tego typu początkowo były dostępne w wersji taktowanej z częstotliwością 6 MHz, ale z powodu znacznie lepszej architektury wewnętrznej w porównaniu z 8086 o tej samej częstotliwości niektóre instrukcje były wykonywane 10-20 razy szybciej.
Procesor wykorzystywany był głównie w systemach wbudowanych jako mikrokontroler. Stanowił także CPU kilku komputerów początku lat 80., między innymi takich maszyn jak Mindset, Siemens PD-D, Compis, Research Machines Nimbus, Unisys ICON, HP 200LX oraz Tandy 2000.

</doc>
<doc id="895472" url="https://pl.wikipedia.org/wiki?curid=895472" title="80186">
80186



</doc>
<doc id="895477" url="https://pl.wikipedia.org/wiki?curid=895477" title="Trisha Krishnan">
Trisha Krishnan

Trisha Krishnan (ur. 4 maja 1983 w Palakkadzie w Indiach, po tamilsku த்ரிஷா கிருஷ்ணன், w języku telugu త్రిష క్రిష్ణమూర్తి) – tamilska aktorka grająca w filmach w języku telugu, zdobyła sławę rolami w filmach Saamy i Ghilli.

</doc>
<doc id="895479" url="https://pl.wikipedia.org/wiki?curid=895479" title="USS Stewart (DD-224)">
USS Stewart (DD-224)

USS Stewart (DD-224) – niszczyciel amerykański typu "Clemson" z okresu międzywojennego i II wojny światowej. Zatopiony w doku w 1942, został następnie podniesiony przez Japończyków i wcielony do Cesarskiej Marynarki Wojennej jako patrolowiec Nr 102 (P-102). Odnaleziony po rozpoczęciu okupacji Japonii w roku 1945, został ponownie wcielony na krótko do marynarki amerykańskiej (US Navy).
Pierwsze lata służby.
USS „Stewart” został zbudowany w stoczni "William Cramp &amp; Sons" w Filadelfii – stępkę położono 9 września 1919 r., zwodowany został 4 marca 1920 roku (matką chrzestną była Margaretta Stewart Stevens, prawnuczka kontradmirała Stewarta) i wcielony do US Navy 15 września 1920 roku (dowódca por. S.G. Lamb).
Po roku działań przybrzeżnych wraz z dywizją rezerwową, USS „Stewart” 12 października roku 1921 dołączył do dywizjonu niszczycieli na Atlantyku. W okresie styczeń-kwiecień 1922 r. brał udział w ćwiczeniach morskich w rejonie Karaibów, by następnie udać się na remont do stoczni w Newport, skąd 20 czerwca udał się, przez Atlantyk, Morze Śródziemne i Ocean Indyjski na Filipiny, by wejść w skład "Floty Azjatyckiej".
Rutyna działań tej floty – do czego USS „Stewart” natychmiast został wdrożony – polegała na prowadzeniu ćwiczeń w oparciu o porty chińskie w Yantai i Qingdao latem i Manilę zimą oraz na odwiedzaniu kolejnych portów w Chinach. Te powtarzające się czynności zostały na krótko przerwane w dniach 6–21 września 1923 r. przez rejs do Yokosuki w Japonii celem dostarczenia pomocy ofiarom wielkiego trzęsienia ziemi w Kantō, które nawiedziło Tokio w dniach 30 i 31 sierpnia, powodując ogromne zniszczenia. Nadto od 25 maja do 16 czerwca tego samego roku USS „Stewart” zabezpieczał trasę przelotu czterech samolotów US Army w ich rejsie naokoło świata, operując najpierw z Japonii, a następnie z Szanghaju.
Na chińskich wodach.
W latach 1924–1928 Chiny były widownią gwałtownych zamieszek skierowanych przeciwko cudzoziemcom, szczególnie w Szanghaju i Kantonie. W styczniu 1925 r. USS „Stewart” dowoził do Szanghaju żołnierzy Korpusu Marines, a w latach następnych wspomagał patrole kanonierek na rzece Jangcy i wodach przybrzeżnych w okolicach Kantonu. Był w Szanghaju 24 marca 1927 roku, kiedy to siły chińskich komunistów zaatakowały siedziby zagranicznych przedstawicielstw w Nankinie, a przez następne trzy i pół miesiąca niszczyciel stacjonował w Wuhu, Nankinie, Szanghaju i Chenglinie zapewniając ochronę amerykańskich interesów oraz swobodę żeglugi na Jangcy. Znajdował się również na chińskich wodach przybrzeżnych, gdy Japończycy dokonali bombardowania z morza i powietrza Szanghaju w końcu stycznia roku 1932 dając ochronę obywatelom amerykańskim w Shantou, Xiamenie i Szanghaju od lutego do maja tego roku.
Gdy w roku 1937 wybuchł otwarty konflikt zbrojny pomiędzy Japonią a Chinami, USS „Stewart” był ponownie częstym gościem portów chińskich, przy czym ostatni pobyt zakończył się 4 września 1939 roku. Wobec wybuchu II wojny światowej w Europie, został skierowany do służby patrolowej w rejonie Filipin, skąd 5 kwietnia 1940 r. udał się do stoczni Marynarki Wojennej w Cavite na remont kapitalny, który zakończył się 1 czerwca. Po opuszczeniu stoczni niszczyciel zabezpieczał loty wodnopłatowców zapewniających łączność pomiędzy Filipinami a Guam; w okresie od lipca do września tego roku ponownie operował na Morzu Żółtym u wybrzeży Chin. Jednak, wobec pogarszania się sytuacji międzynarodowej, były to już ostatnie misje w tym rejonie. Przez większość 1941 roku USS „Stewart” przebywał na Filipinach, a w dniu 27 listopada, wraz ze wszystkimi większymi jednostkami nawodnymi Floty Azjatyckiej, został skierowany do Holenderskich Indii Wschodnich.
Ostatnie miesiące w służbie amerykańskiej.
8 grudnia 1941 roku USS „Stewart” znajdował się wraz z innymi okrętami alianckimi na kotwicowisku Tarakan na Borneo, gdy dotarła wiadomość o japońskim ataku na Pearl Harbor i wybuchu wojny z Japonią. W ciągu ostatnich tygodni tego roku niszczyciel eskortował wiele statków wycofywanych z terenów walk do Darwin w Australii. W styczniu 1942 r. działał w osłonie konwojów pomiędzy wyspami Indonezji.
30 stycznia 1942 roku USS „Stewart” opuścił kotwicowisko Bunda wraz z lekkim krążownikiem USS „Marblehead” w celu zaatakowania japońskich sił inwazyjnych u południowego wejścia do Cieśniny Makasarskiej. Nim doszło do starcia, „Marblehead” został poważnie uszkodzony przez japońskie samoloty i niszczyciel musiał odprowadzić go do bazy w Tjilatjap na Jawie.
14 lutego USS „Stewart” dołączył do amerykańsko-brytyjsko-holendersko-australijskiego (w skr. ABDA, od ang. "American-British-Dutch-Australian") zespołu uderzeniowego pod dowództwem adm. Karela Doormana, którego zadaniem był atak na japoński konwój desantowy u północnych wybrzeży Sumatry. Podczas wychodzenia na pozycję USS „Stewart” musiał wykonać komendę „cała wstecz”, by nie zderzyć się z niszczycielem holenderskim, skutkiem czego wszedł, z nieznacznymi uszkodzeniami, na rafy w cieśninie Stolze, a następnego dnia, 15 lutego, odpierał szczęśliwie liczne ataki nieprzyjacielskiego lotnictwa w cieśninie Bangka. Jakkolwiek japońskie ataki lotnicze nie spowodowały żadnych strat, adm. Doorman uznał, że narażanie okrętów pozbawionych osłony powietrznej mija się z celem i nakazał flocie sprzymierzonych wycofanie. USS „Stewart” został odesłany celem dotankowania do zatoki Ratai na Sumatrze.
Uderzenie na Bali, jakie nastąpiło 19 lutego, zmusiło adm. Doormana do rozproszenia sił; w nocnej bitwie w cieśninie Badung z 19 na 20 lutego 1942 r. okręty alianckie atakowały Japończyków w trzech niezależnych zespołach. USS „Stewart” był okrętem prowadzącym zespół nr 2 i w krótkim, ale zaciekłym starciu znalazł się pod bardzo celnym ogniem niszczycieli japońskich, przede wszystkim „Asashio”. Zniszczone zostały łodzie ratunkowe, trafiona wyrzutnia torped i kambuz, ale najpoważniejsze uszkodzenia spowodował pocisk, który rozerwał burtę na rufie nieco poniżej linii wodnej, co spowodowało zalanie pomieszczenia maszyny sterowej. Okazało się jednak, że maszyna, mimo że dwie stopy pod wodą, jest sprawna i okręt po chwili odzyskał sterowność, po czym wziął istotny udział w uszkodzeniu niszczyciela „Michishio”, oświetlając go reflektorem.
USS „Stewart”, jako najbardziej uszkodzony okręt zespołu, miał jako pierwszy skorzystać z portowego doku pływającego rano dnia 22 lutego, jednak – z niewyjaśnionych przyczyn – podczas podnoszenia doku, gdy było w nim jeszcze ok. 4 metrów wody, nastąpiło przemieszczenie bloków dennych utrzymujących zadokowany okręt na równej stępce po osuszeniu doku i niszczyciel przewrócił się na prawą burtę, uderzając o ścianę doku. Powstały kolejne uszkodzenia, m.in. wygiął się wał jednej ze śrub, powstały dalsze rozszczelnienia kadłuba, spalił się zalany wodą agregat prądotwórczy, natomiast członkom załogi nic się nie stało.
Surabaja znajdowała się w ogniu ciągłych nalotów japońskich i w tej sytuacji uznano, że USS „Stewart” nie będzie remontowany. Jeszcze tego samego dnia po południu załoga opuściła okręt, a władze portowe nakazały zniszczenie jednostki poprzez założenie ładunków wybuchowych i zdetonowanie ich w chwili ewakuacji portu i miasta. Nastąpiło to 2 marca i okręt wraz z dokiem znalazł się pod wodą. Jeszcze kilka dni wcześniej unieruchomiony niszczyciel trafiony został w śródokręcie japońską bombą. 25 marca 1942 roku USS „Stewart” (DD 224) został skreślony z listy okrętów US Navy, a jego imię nadano nowemu niszczycielowi eskortowemu typu "Edsall", który wszedł do służby w roku 1943.
W japońskiej służbie.
W późniejszym okresie wojny piloci amerykańscy zaczęli informować władze o amerykańskim okręcie widywanym na akwenach morskich znajdujących się w rękach Japończyków. Jednostka miała wprawdzie charakterystyczny dla japońskich konstrukcji podwójny wygięty komin, ale powszechnie znana sylwetka gładkopokładowego czterokominowca mówiła, że to niszczyciel typu "Clemson". Dowódcy nie dawali pilotom wiary, bowiem według ówczesnej wiedzy żaden amerykański niszczyciel nie wpadł w ręce nieprzyjaciela. Było jednak inaczej. USS „Stewart” przeleżał wprawdzie prawie rok pod wodą, ale w lutym 1943 został przez Japończyków wydobyty, odremontowany, przezbrojony i wcielony 15 czerwca 1943 do japońskiej marynarki jako patrolowiec P Nr 102 (inaczej PB-102). Remont ukończono 20 września 1943. Jego uzbrojenie stanowiły dwa działa przeciwlotnicze 76,2 mm i początkowo 2 wkm-y 13,2 mm oraz bomby głębinowe. Operował w ramach japońskiej Floty Południowego Zachodu jako eskortowiec.
23 sierpnia 1944 r., dowodzony przez por. Tomoyoshiego Yoshimę okręt brał udział w walce, w której patrolowiec CD-22 zatopił w okolicach zatoki Dasol na Filipinach bombami głębinowymi amerykański okręt podwodny USS „Harder”, który poszedł na dno z całą załogą. W listopadzie 1944 roku został skierowany na remont do stoczni w Kure, gdzie otrzymał trójnożny maszt oraz silne uzbrojenie przeciwlotnicze – oprócz dwóch dział 76,2 mm, 16 działek przeciwlotniczych 25 mm Typ 96, ponadto miał 6 miotaczy bomb głębinowych i 72 bomb głębinowych. Po remoncie został wysłany ponownie w rejon południowego zachodu, ale zajęcie Filipin przez Amerykanów odcięło mu drogę. 28 kwietnia 1945 r. został zbombardowany i uszkodzony przez lotnictwo US Army w porcie Mokpo w Korei; 30 kwietnia został ponownie skierowany do Kure, gdzie w sierpniu został zidentyfikowany przez amerykańskie siły okupacyjne stacjonujące w pobliżu.
Odzyskany i zatopiony.
Podczas podniosłej ceremonii w Kure 29 października 1945 roku niszczyciel został ponownie wcielony do US Navy, ale poprzedniego imienia mu nie przywrócono. Oficjalnie nosił miano DD-224, ale jego nowa załoga nazywała go „RAMP-224” (z ang. "Recovered Allied Military Personnel" – odzyskana aliancka własność wojskowa). Przyszłość niszczyciela nie była jeszcze ustalona, ale skierowano go wstępnie do Stanów Zjednoczonych. Tymczasem na wysokości wyspy Guam silniki odmówiły posłuszeństwa i w rezultacie DD-224 pokonał Pacyfik na holu. Do San Francisco okręt dotarł na początku marca 1946 roku.
17 kwietnia ponownie skreślono go z listy okrętów US Navy, wykluczono z floty 23 maja, a następnego dnia zbombardowano i zatopiono jako okręt-cel na oceanie niedaleko San Francisco.
Okręt otrzymał dwa odznaczenia battle star za służbę w czasie II wojny światowej.

</doc>
<doc id="895482" url="https://pl.wikipedia.org/wiki?curid=895482" title="Fujinkai">
Fujinkai

Fujinkai – kolaboracyjna organizacja kobieca o charakterze paramilitarnym istniejąca na Malajach podczas II wojny światowej
Podobnie jak inne grupy społeczne także dziewczęta i kobiety z Malajów zostały wprzęgnięte w służbę japońskiej machiny wojennej. W sierpniu 1943 r. powstała paramilitarna organizacja kobieca pod nazwą Fujinkai. Zrzeszała ona Malajki w wieku od 15 lat wzwyż. Przechodziły one podstawowe przeszkolenie wojskowe prowadzone przez Japończyków, ale ich głównym zadaniem było prowadzenie pomocy medycznej i przygotowywanie jedzenia. Kobiety były także mobilizowane do pomocniczej służby pracy zwanej kinrohoshi z powodu służby wojskowej w armii japońskiej wielu ich mężów. Ponadto wspomagały one Japończyków w zbieraniu na potrzeby wojskowe takich rzeczy, jak kosztowności, pieniądze, żywność, ubranie itp. Istniejąca we wszystkich wioskach Fujinkai była całkowicie podporządkowana japońskim władzom okupacyjnym.
Linki zewnętrzne.
Ochotnicy indonezyjscy w służbie imperialnej Japonii (jęz. angielski)

</doc>
<doc id="895485" url="https://pl.wikipedia.org/wiki?curid=895485" title="Buczyn (województwo mazowieckie)">
Buczyn (województwo mazowieckie)

Buczyn – wieś w Polsce położona w województwie mazowieckim, w powiecie ostrołęckim, w gminie Czerwin.
Historia.
Wieś szlachecka "Buczyno" położona była w drugiej połowie XVI wieku w powiecie ostrołęckim ziemi łomżyńskiej. W latach 1921–1939 ówczesny folwark leżał w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku folwark zamieszkiwały 34 osoby w 3 budynkach mieszkalnych. Miejscowość należała do parafii rzymskokatolickiej w m. Czerwin. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Czerwin.
W okresie międzywojennym majątek ziemski był w posiadaniu Bronisława Rutkowskiego (196 mórg).
W wyniku agresji niemieckiej we wrześniu 1939 miejscowość znalazła się pod okupacją niemiecką. Od 1939 do wyzwolenia włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="895489" url="https://pl.wikipedia.org/wiki?curid=895489" title="Ludwikowo (gmina Czerwonak)">
Ludwikowo (gmina Czerwonak)

Ludwikowo – osada leśna w Polsce położona w województwie wielkopolskim, w powiecie poznańskim, w gminie Czerwonak.
Osada związana była z leśniczówką Dębogóra (obecnie nie funkcjonuje). Budynki wzniesiono na przełomie XIX i XX wieku. Na śródleśnej polanie (nieco na północ od dawnej leśniczówki) urządzono pole biwakowe. W okolicy wsi rosną: sosna (obwód około 220 cm), dąb (380 cm) i grusza (250 cm). Przez Ludwikowo przechodzi niebieski szlak turystyczny z Owińsk do Tuczna oraz zaczyna się czarny szlak turystyczny na Dziewiczą Górę.
We wsi urodził się saper, Feliks Grzyl. W latach 1975–1998 miejscowość administracyjnie należała do województwa poznańskiego.

</doc>
<doc id="895492" url="https://pl.wikipedia.org/wiki?curid=895492" title="Podludzie">
Podludzie



</doc>
<doc id="895499" url="https://pl.wikipedia.org/wiki?curid=895499" title="Budzyno">
Budzyno

Budzyno – wieś w Polsce położona w województwie mazowieckim, w powiecie makowskim, w gminie Czerwonka. Leży nad Orzycem.
W latach 1975–1998 miejscowość należała administracyjnie do województwa ostrołęckiego.

</doc>
<doc id="895508" url="https://pl.wikipedia.org/wiki?curid=895508" title="Grupa „Płomienie”">
Grupa „Płomienie”

Grupa „Płomienie” – grupa polskiej młodzieży socjalistycznej związanej z PPS działająca w latach 1940–1945 podczas okupacji niemieckiej, na terenie Warszawy.
Grupa ideologicznie i personalnie wywodziła się z międzywojennego Związku Niezależnej Młodzieży Socjalistycznej oraz Organizacji Młodzieży Socjalistycznej „Spartakus”, półlegalnej organizacji uczniów szkół średnich pod patronatem PPS. Nazwa pisma i grupy nawiązywała do pisma wydawanego w latach trzydziestych przez ZNMS oraz do tytułu powieści Stanisława Brzozowskiego.
Uczestnikami grupy byli m.in. Jan Strzelecki, Karol Lipiński, Tadeusz Sołtan, Maciej Weber, Tadeusz Wuttke, Jan Wuttke, Marcin Czerwiński, Andrzej Wojnar, Ewa Pohoska, Jan Pohoski, Mieczysław Joffe, Andrzej Nowicki, Jacek Nowicki, Krzysztof Dunin-Wąsowicz, Tadeusz Joczys, Ewa Grochowska, Krystyna Cała. Grupą kierowała nieformalna trójka: Karol Lipiński, Jan Strzelecki, Maciej Weber.
Z grupą współpracowało kilkanaście innych osób m.in.: Krzysztof Kamil Baczyński.
Grupa „Płomieni” ściśle współpracowała z grupą „Gwardia”. Deklarowała się jako organizacja opowiadająca się za jednością ruchu Polskiej Partii Socjalistycznej, choć niektórzy uczestnicy grupy (Jan Strzelecki i Karol Lipiński) brali udział w zjeździe założycielskim organizacji Polscy Socjaliści.
W lipcu 1943 r. wraz z częścią organizacji Polscy Socjaliści połączyła się z PPS-WRN w ramach akcji jedności, której patronował Zygmunt Żuławski.
W 1943 roku grupa, razem z Terenem Młodzieży Konfederacji Narodu oraz Szarymi Szeregami organizowała konspiracyjne Porozumienie Polskich Organizacji Młodzieżowych.
Grupa ta wydawała od stycznia 1942 – do czerwca 1944 pismo konspiracyjne pod nazwą „Płomienie”.
Od marca 1942 r. pismo nosiło podtytuł: „Pismo Młodzieży Socjalistycznej”, nr 6–7: „Zeszyty socjalistyczne”. Nr 1–4 powielane, nr 5–7 drukowane. Z inicjatywy członków grupy wydawano również literacie pismo „"Droga"” ukazujące się w okresie 1943 – 1944.
W styczniu 1944 zaprzestano wydawania pisma i razem z dotychczasową redakcją miesięcznika Kół Samokształceniowych Młodzieży Socjalistycznej „Światło” rozpoczęto wydawanie miesięcznika „"Młodzież Socjalistyczna"”. W skład redakcji weszli: Robert Froelich, Karol Lipiński, Jan Strzelecki, Mieczysław Joffe, Andrzej Nowicki, Andrzej Czystowski. Pismo wychodziło do maja 1944 r.
Oprócz akcji prasowej „Płomienie” prowadziły działalność ideologiczno-samokształceniową i wojskową przede wszystkim w ramach Socjalistycznej Organizacji Bojowej i w poszczególnych jednostkach Armii Krajowej.

</doc>
<doc id="895519" url="https://pl.wikipedia.org/wiki?curid=895519" title="Achtersztaksel">
Achtersztaksel

Achtersztaksel – trójkątny żagiel stawiany na achtersztagu jachtów jednomasztowych z ożaglowaniem bermudzkim.

</doc>
<doc id="895528" url="https://pl.wikipedia.org/wiki?curid=895528" title="Baldwin V z Hainaut">
Baldwin V z Hainaut

Baldwin V (ur. 1150, zm. 17 grudnia 1195) – hrabia Hainaut i Flandrii, margrabia Namur, syn hrabiego Hainaut Baldwina IV i Alicji z Namur, córki Godfryda I z Namur.
W 1169 poślubił Małgorzatę I, późniejszą hrabinę Flandrii (1145 – 15 listopada 1194), córkę hrabiego Thierry'ego Alzackiego i Sybilli, córki króla Jerozolimy i hrabiego Andegawenii Fulka. Baldwin i Małgorzata mieli razem pięciu synów i trzy córki:
Po śmierci ojca w 1171 został hrabią Hainaut jako Baldwin V. W 1177 jego szwagier, bezdzietny hrabia Flandrii, Filip Alzacki, wyznaczył Baldwina i Małgorzatę swoimi dziedzicami. Sojusz z Filipem przyniósł Baldwinowi realne korzyści, jak np. wydanie najstarszej córki za króla Francji Filipa II Augusta. Kiedy w 1180 doszło do wojny między Filipem II a Filipem Alzackim, Baldwin początkowo stanął po stronie swojego szwagra, jednak w trakcie działań wojennych przeszedł na stronę zięcia. Wojna trwała do 1186, ale nie przyniosła Baldwinowi realnych korzyści.
Filip Alzacki zmarł na wyprawie krzyżowej w 1191 i Baldwin wraz z żoną zostali władcami Flandrii jako Baldwin VIII i Małgorzata I (sam Baldwin był zresztą w prostej linii potomkiem pierwszych hrabiów Flandrii – jego pradziadek, Baldwin II z Hainaut, był młodszym synem hrabiego Baldwina VI Flandryjskiego). Wcześniej, bo w 1189 (lub 1190) został margrabią Namur jako Baldwin I. Prawa do Namur odziedziczył po swojej matce, Alicji. Tytuł przyznał mu cesarz Fryderyk I Barbarossa.
Małgorzata zmarła w 1194, ale Baldwin rządził Flandrią aż do swojej śmierci, która nastąpiła w 1195. Jego dziedzicem we Flandrii i Hainaut został jego najstarszy syn, Baldwin, późniejszy I cesarz łaciński Konstantynopola. Namur odziedziczył jego młodszy syn, Filip.

</doc>
<doc id="895535" url="https://pl.wikipedia.org/wiki?curid=895535" title="Trzęsawka">
Trzęsawka

Trzęsawka (z „ocierać się, drapać”; polskie nazwy: choroba kłusowa, kołowacizna) – pasażowalna encefalopatia gąbczasta owiec i kóz wywoływana przez priony, nieznany do niedawna patogen, wywołujący również podobną do trzęsawki chorobę u ludzi, zwaną kuru. Scrapie najprawdopodobniej nie może zostać przeniesiona bezpośrednio na człowieka, ale zaleca się unikanie kontaktu z tkankami i płynami ustrojowymi chorego zwierzęcia.
Choroba ma długi, charakterystyczny dla schorzeń wywoływanych przez priony czas inkubacji, sięgający kilku, kilkunastu lat, jej typowymi objawami są: pobudliwość, swędzenie skóry powodujące ciągłe ocieranie się zarażonych zwierząt o drzewa, krzewy itd., co prowadzi do powstawania rozległych, często głębokich ran. Ponadto zakażone osobniki charakteryzują się nadmiernym pragnieniem, osłabieniem, zaburzeniami równowagi i koordynacji ruchowej. W ostatnim stadium choroba prowadzi do całkowitego paraliżu, a następnie zgonu zwierzęcia. W mózgach padłych na trzęsawkę zwierząt wyraźnie widoczne gołym okiem są zmiany, mające postać ubytków w tkance nerwowej. 
Mózgi te wyglądem przypominają gąbkę, co potwierdza, iż wywoływane jest przez ten sam typ patogenu co gąbczasta encefalopatia bydła (BSE). Przeciwko chorobom wywoływanym przez priony nie udało się dotychczas znaleźć skutecznej szczepionki.

</doc>
<doc id="895537" url="https://pl.wikipedia.org/wiki?curid=895537" title="Samodzielna Grupa Operacyjna &quot;Polesie&quot;">
Samodzielna Grupa Operacyjna &quot;Polesie&quot;



</doc>
<doc id="895543" url="https://pl.wikipedia.org/wiki?curid=895543" title="Władcy Namur">
Władcy Namur



</doc>
<doc id="895552" url="https://pl.wikipedia.org/wiki?curid=895552" title="Christian Saba">
Christian Saba

Christian Saba (ur. 29 grudnia 1978 w Akrze) jest ghańskim piłkarzem. Przez większość kariery związany z Bayernem Monachium, gdzie grał prawie cały czas w rezerwach klubu, z nielicznymi powołaniami do pierwszego składu.

</doc>
<doc id="895553" url="https://pl.wikipedia.org/wiki?curid=895553" title="Katedra w Trewirze">
Katedra w Trewirze



</doc>
<doc id="895556" url="https://pl.wikipedia.org/wiki?curid=895556" title="Francisco Martos">
Francisco Martos

Francisco Javier Martos Espigares (ur. 4 stycznia 1984 w Alamedilla) – hiszpański piłkarz grający na pozycji prawego obrońcy lub pomocnika.
Javi Martos piłkarską karierę rozpoczynał w FC Barcelonie. W pierwszym zespole zadebiutował 20 maja 2006 roku w przegranym 1:3 meczu z Athletic Bilbao, wchodząc na boisko w 74. minucie za Orlandiego. Był to jego jedyny występ w sezonie 2005/2006, w którym kataloński klub został mistrzem Hiszpanii. Następnie został zawodnikiem CSKA Sofia, w którego barwach po raz pierwszy zagrał w europejskich pucharach – wystąpił w pojedynku z Beşiktaş JK. Kolejne półtora sezonu spędził w Girona FC i drugiej drużynie Málagi.
W 2008 roku Martos podpisał kontrakt z greckim Iraklisem Saloniki. W jego barwach występował przez kolejne dwa lata i regularnie pojawiał się na boisku w pierwszym składzie – w Super League rozegrał łącznie 44 mecze. W styczniu 2011 roku przyjechał na testy do Korony Kielce. Zagrał w sparingu ze Startem Otwock, miał wziąć udział również w zgrupowaniu w Kleszczowie, ale ze względu na zbyt duże rozbieżności finansowe nie znalazł zatrudnienia w polskim klubie.

</doc>
<doc id="895560" url="https://pl.wikipedia.org/wiki?curid=895560" title="USS Stewart">
USS Stewart

Okręty US Navy o nazwie USS "Stewart":

</doc>
<doc id="895561" url="https://pl.wikipedia.org/wiki?curid=895561" title="Synagoga w Szczytnie">
Synagoga w Szczytnie

Synagoga w Szczytnie – nieistniejąca synagoga znajdująca się w Szczytnie.
Synagoga została zbudowana w 1835 roku. Podczas nocy kryształowej z 9 na 10 listopada 1938 roku bojówki hitlerowskie spaliły synagogę. Po zakończeniu II wojny światowej synagoga nie została odbudowana.

</doc>
<doc id="895567" url="https://pl.wikipedia.org/wiki?curid=895567" title="Piełagieja Szajn">
Piełagieja Szajn

Piełagieja Fiodorowna Szajn z domu Sannikowa (; ur. w 1894, zm. 17 sierpnia 1956) – radziecka astronom, żona Grigorija Szajna, również astronoma.
Była pierwszą kobietą, która odkryła planetoidę – (1112) Polonia. Łącznie odkryła 19 planetoid w latach 1928–1953. W 1949 roku odkryła kometę 61P/Shajn-Schaldach (niezależnie odkrył ją nieco później Robert D. Schaldach, stąd nazwa komety zawiera nazwiska obojga odkrywców). Odkryła także i opisała około 150 gwiazd zmiennych.
Planetoida (1190) Pelagia została nazwana jej imieniem, z kolei nazwa planetoidy (1648) Shajna upamiętnia ją i jej męża.

</doc>
<doc id="895569" url="https://pl.wikipedia.org/wiki?curid=895569" title="Pelageja Fedorovna Shajn">
Pelageja Fedorovna Shajn



</doc>
<doc id="895579" url="https://pl.wikipedia.org/wiki?curid=895579" title="Witalij Atiuszow">
Witalij Atiuszow

Witalij Georgijewicz Atiuszow, ros. Виталий Георгиевич Атюшов (ur. 4 lipca 1979 w Permie) – rosyjski hokeista, reprezentant Rosji, trener.
Kariera zawodnicza.
Wychowanek Dizelu Penza. Przez osiem lat grał w Mietałłurgu Magnitogorsk, w tym cztery ostatnie sezony był kapitanem drużyny. Następnie rozegrał dwa sezony w Saławacie Jułajew Ufa w latach 2011-2013. Od czerwca 2013 zawodnik Atłanta Mytiszczi związany dwuletnim kontraktem. Od lipca 2014 zawodnik Traktora Czelabińsk. Od sierpnia 2015 zawodnik Amuru Chabarowsk. W jego barwach rozegrał cztery sezony, w tym przez trzy ostatnie pełnił funkcję kapitana drużyny. Latem 2019 przeszedł do Nieftiechimika Niżniekamsk.
Uczestniczył w turniejach mistrzostw świata w 2006, 2007, 2009, 2010, 2011.
Kariera trenerska.
W maju 2021 wszedł do sztab trenerskiego Sibiru Nowosybirsk.

</doc>
<doc id="895582" url="https://pl.wikipedia.org/wiki?curid=895582" title="Gonzo">
Gonzo



</doc>
<doc id="895589" url="https://pl.wikipedia.org/wiki?curid=895589" title="Jan Marek (hokeista)">
Jan Marek (hokeista)

Jan Marek (ur. 31 grudnia 1979 w Jindřichovym Hradcu, zm. 7 września 2011 w Jarosławiu) – czeski hokeista, reprezentant Czech.
Kariera.
Uczestniczył w turniejach mistrzostw świata w 2007, 2009, 2010, 2011.
Śmierć i upamiętnienie.
Miał żonę Lucie i syna Jana, który urodził się w czerwcu 2011.
Zginął 7 września 2011 w katastrofie samolotu pasażerskiego Jak-42D w pobliżu Jarosławia. Wraz z drużyną leciał do Mińska na inauguracyjny mecz ligi KHL sezonu 2011/12 z Dynama Mińsk. Został pochowany 16 września 2011 w rodzinnym Jindřichovym Hradcu. Na jego grobie umieszczono pomnik.
Po jego śmierci czeska federacja zastrzegła na zawsze dla reprezentantów seniorskiej kadry Czech numer 15, z jakim występował na koszulce (zastrzeżono także numery, z którymi występowali dwaj inni czescy hokeiści - ofiary katastrofy: Karel Rachůnek i Josef Vašíček). W klubach występował także z numerem 15, zaś przed sezonem 2011/2012 wybrał numer 51.
W sierpniu 2012 podczas turnieju Romazana w Magnitogorsku uczczono pamięć Marka poprzez wywieszenie trykotu z jego nazwiskiem i numerem 15 w hali klubu Mietałłurg, w którym Czech występował przez cztery sezony i zdobył m.in. mistrzostwo Rosji.
W 2012 jego imieniem i nazwiskiem nazwano ulicę w dzielnicy Pragi, Dolní Chabry.
3 kwietnia 2013 w jego rodzinnym mieście Jindřichův Hradec zorganizowano towarzyski mecz Czechy-Łotwa. Przed jego rozpoczęciem dokonano uroczystej zmiany nazwy lodowiska na „Zimní stadion Jana Marka”. Na ścianie budynku odsłonięto tablicę pamiątkową.
W tym samym czasie na ścianie lodowiska Sparty Praga, Tipsport Arena, odsłonięto tablicę pamiątkową z popiersiem Jana Marka (inicjatywę wsparł klub HC Lev Praga).
Pamięci hokeisty jest organizowany w Czechach międzynarodowy Memoriał Jana Marka dla drużyn klubowych do lat 18.

</doc>
<doc id="895593" url="https://pl.wikipedia.org/wiki?curid=895593" title="Gonzo (studio)">
Gonzo (studio)

 – japońskie studio zajmujące się animacją i produkcją anime z główną siedzibą w Suginami w Tokio, założone 11 września 1992.
Problemy finansowe.
W latach 2008–2009 firma osiągnęła deficyt przekraczający 30 milionów USD, co spowodowało, że 30 lipca 2009 przedsiębiorstwo zostało usunięte z Tokijskiej Giełdy Papierów Wartościowych. Decyzja zakończyła zawiadomienia inwestorów w marcu 2008 mówiące o tym, że zobowiązania finansowe studia przekroczyły jego łączne aktywa finansowe. Ponieważ studio Gonzo nie było w stanie tego odwrócić, pod koniec czerwca złożono dokumenty dotyczące usunięcia z tokijskiej giełdy. Mimo tego przedsiębiorstwo nadal funkcjonowało, a spółka macierzysta GDH przejęła w celu skonsolidowania zarządzania, dzięki czemu firma nazywa się teraz po prostu Gonzo.
W ramach restrukturyzacji spółka GDH sprzedała również spółkę zależną Gonzo Rosso zajmującą się produkcją gier komputerowych, spółkę zależną finansującą GDH Capital oraz pozostałe udziały Tablier Communications nabyte w marcu 2006. 31 marca 2009 spółka Gonzo Rosso została przejęta przez przedsiębiostwo Chushō Service Kikō Kabushiki-gaisha, będące własnością Incubator Bank of Japan.
Od tego momentu Gonzo zwiększyło zarobki dzięki wydaniu tytułów, takich jak Rosario + Vampire na platformach streamingowych takich jak Netflix. Sprzedaż tych produktów odbiorcom zachodnim przywróciła stabilność finansową firmy, a Gonzo odnotowywało wyższe niż oczekiwano marże zysku w okresie kwiecień–wrzesień 2012.

</doc>
<doc id="895596" url="https://pl.wikipedia.org/wiki?curid=895596" title="GONZO">
GONZO



</doc>
<doc id="895599" url="https://pl.wikipedia.org/wiki?curid=895599" title="Geografia Wysp Zielonego Przylądka">
Geografia Wysp Zielonego Przylądka



</doc>
<doc id="895600" url="https://pl.wikipedia.org/wiki?curid=895600" title="Joanna Flandryjska">
Joanna Flandryjska

Joanna I, zwana Joanną z Konstantynopola (1199/1200 - 5 grudnia 1244) – hrabina Flandrii i Hainaut, najstarsza córka Baldwina, cesarza łacińskiego (jako Baldwin I), hrabiego Flandrii (jako Baldwin IX) i Hainaut (jako Baldwin VI).
Życiorys.
Jej matką była Maria, córka hrabiego Szampanii Henryka I, po kądzieli wnuczka króla Francji Ludwika VII.
Kiedy Joanna miała 2 lata jej ojciec wyruszył na IV wyprawę krzyżową, w wyniku której został w 1204 r. łacińskim cesarzem Konstantynopola. Opiekę nad Joanną i jej młodszą siostrą Małgorzatą sprawowała ich matka, Maria z Szampanii. W 1204 r. ona również wyruszyła na Wschód, gdzie zmarła na zarazę. Ojciec dziewczynek dostał się w 1205 r. do bułgarskiej niewoli i zmarł w jednym z bałkańskich zamków. Joanna została więc hrabiną Flandrii i Hainaut. Regencję na czas jej małoletności sprawował stryj, margrabia Filip z Namur. Filip przekazał wkrótce prawa do opieki nad dziewczynkami królowi Francji Filipowi Augustowi, który z kolei odsprzedał je Enguerradowi III de Coucy, który miał ambicję ożenić się z Joanną.
Z jego planów nic jednak nie wyszło, gdyż młoda hrabina poślubiła w styczniu 1212 r. w Paryżu swojego odległego kuzyna, infanta Ferdynanda (24 marca 1188 - 27 lipca 1233), młodszego syna króla Portugalii Sancha I Kolonizatora i Dulce Berenguer, córki Ramona Berenguera IV, hrabiego Barcelony. Małżonkowie nie mieli razem dzieci.
Podczas ich podróży do Flandrii Ferdynand i Joanna zostali napadnięci i uwięzieni przez kuzyna hrabiny, księcia Ludwika Francuskiego, syna Filipa Augusta i jego pierwszej żony, Izabelli z Hainaut, ciotki Joanny. Ludwik domagał się zwrotu wiana swojej matki, Artois, które jego ojciec zwrócił w 1200 r. hrabiom Flandrii. Małżonkowie odzyskali wolność dopiero po spełnieniu żądań francuskiego księcia.
Po przybyciu do Flandrii Ferdynand i Joanna związali się z wrogami króla Francji - królem Anglii Janem bez Ziemi i cesarzem Ottonem IV. Ferdynand wziął udział w wojnie 1214 r. i u boku cesarza brał udział w przegranej bitwie pod Bouvines 27 lipca 1214 r., gdzie dostał się do niewoli, w której spędził 12 lat.
W tym czasie Joanna samodzielnie rządziła Flandrią. Jej rządy upłynęły pod znakiem konfliktów z młodszą siostrą Małgorzatą, doszło nawet do wojny domowej. Nieszczęść dopełniła jeszcze klęska głodu. W 1225 r. pojawił się również człowiek podający się za cesarza Baldwina. Zyskał on szerokie poparcie wśród niższych warstw społeczeństwa, a jego rebelia była na tyle groźna, że o mało co nie kosztowała Joanny utratę tronu. Niebezpieczeństwo zostało zażegnane dzięki pomocy króla Ludwika VIII.
Ferdynand powrócił z niewoli w 1226 r. Zmarł 7 lat później. W 1237 r. Joanna wyszła za mąż po raz drugi, tym razem za Tomasza II, hrabiego Piemontu (ok. 1199 - 7 lutego 1259), młodszego syna Tomasza I, hrabiego Sabaudii, i Małgorzaty, córki hrabiego Wilhelma I z Genewy. Również i to małżeństwo nie doczekało się potomstwa.
Joanna zmarła w 1244 r. Flandrię i Hainaut odziedziczyła jej młodsza siostra, Małgorzata.

</doc>
<doc id="895601" url="https://pl.wikipedia.org/wiki?curid=895601" title="Gonzo (pornografia)">
Gonzo (pornografia)

Gonzo – rodzaj filmu pornograficznego, w którym aktorzy są „świadomi” obecności operatora, często bezpośrednio zwracając się do widza. Charakterystyczną cechą produkcji tego typu jest brak fabuły oraz koncentracja na akcie seksualnym. Gonzo upatrywane jest jako znaczący czynnik w rozwoju amatorskiej pornografii.

</doc>
<doc id="895602" url="https://pl.wikipedia.org/wiki?curid=895602" title="Sao Vicente">
Sao Vicente



</doc>
<doc id="895604" url="https://pl.wikipedia.org/wiki?curid=895604" title="Pozdrowienia z Moskwy">
Pozdrowienia z Moskwy



</doc>
<doc id="895615" url="https://pl.wikipedia.org/wiki?curid=895615" title="70 mm armata batalionowa Typ 92">
70 mm armata batalionowa Typ 92

Armata batalionowa Typ 92 (w terminologii angielskiej "70-mm Battalion Gun Type 92") – japońska armata piechoty kalibru 70 milimetrów używana w okresie II wojny światowej. Każdy batalion piechoty wyposażony był w dwie armaty tego typu z czego wywodzi się jej japońska nazwa: „daitai-hō” – armata batalionowa. Jedna z najbardziej udanych broni tego typu, używana na poziomie batalionu do bezpośredniego wsparcia piechoty oraz ognia nękającego.
Pomimo raczej archaicznego wyglądu była to nowoczesna i udana broń. Wyposażone w stalowe, niepneumatyczne koła, działo było przystosowane do trakcji konnej lub mulej, choć podobnie jak w przypadku większości artylerii japońskiej miało ono bardzo dużo różnego typu uchwytów czy otworów i często było przetaczane lub przenoszone ręcznie.
Maksymalny zasięg armaty wynosił niewiele ponad 2700 metrów, a zasięg praktyczny około 1400 metrów. "Typ 92" wyposażony był w bardzo prosty układ celowniczy i haubice te były zazwyczaj używane do prowadzenia ognia bezpośredniego. Połączenie typowego dla haubic dużego maksymalnego podniesienia lufy (+50°) i używanie amunicji składanej pozwoliło na osiągnięcie bardzo małej odległości minimalnej, na którą można było strzelać z tej broni. Często była ona używana jako moździerz do strzelania na odległość około 100 metrów.
Armaty piechoty "Typ 92" używane były często do prowadzenia ognia nękającego w nocy. Obsługujący każdą armatę dziesięcioosobowy oddział żołnierzy oddawał kilka strzałów w kierunku pozycji amerykańskich i szybko ręcznie przenosił armatę na nowe stanowisko w celu oddania następnych strzałów. W czasie wojny na Pacyfiku jedna armata tego typu potrafiła postawić na nogi i nie pozwalać zasnąć dużym zgrupowaniom wojsk amerykańskich.
Ponieważ armata była zazwyczaj przenoszona ręcznie, obsługiwał ją oddział składający się z 10 żołnierzy.
Przypisy.
"Japanese Infantry weapons". Special series, No. 19. 31 December 1943. Washington, DC : Military Intelligence Division, War Department. Str 210-222.

</doc>
<doc id="895616" url="https://pl.wikipedia.org/wiki?curid=895616" title="Monte Binga">
Monte Binga



</doc>
<doc id="895619" url="https://pl.wikipedia.org/wiki?curid=895619" title="Bychowska Struga">
Bychowska Struga

Bychowska Struga (kaszb. "Bichòwina") – rzeka, lewostronny dopływ Piaśnicy (Jeziora Żarnowieckiego) o długości 21,49 km.
Wypływa z Wysoczyzny Żarnowieckiej. Połączona jest lokalnymi strugami z jeziorami Choczewskim i Salińskim. Przepływa przez Bychowo, Słuchowo i Wierzchucino. Uchodzi do Jeziora Żarnowieckiego na południowym skraju Wierzchucińskich Błot.

</doc>
<doc id="895620" url="https://pl.wikipedia.org/wiki?curid=895620" title="Anna O.">
Anna O.

Bertha Pappenheim (ur. 27 lutego 1859 w Wiedniu, zm. 28 maja 1936 w Neu-Isenburg) – znana także jako Anna O. i von Pappenheim; żydowska sufrażystka, działaczka społeczna, poetka, autorka powieści oraz dramatów.
Życie.
Bertha Pappenheim była trzecim dzieckiem handlarzy zbożem – Rechy i Zygmunta Pappenheimów. Jej dwie starsze siostry zmarły w dzieciństwie. W 1880 roku, w trakcie lipcowych wakacji w alpejskim uzdrowisku Ischl, ojciec Berthy ciężko zachorował. Od tamtego momentu wymagał stałej opieki. Choć rodzinę było stać na opłacenie pielęgniarki, tradycja wymagała, by to żona z córką zajęły się schorowanym mężczyzną. Dwudziestojednoletnia wówczas Bertha zwykła pełnić nocne dyżury przy ojcu. Twierdzi się, że to w tamtym okresie pojawiły się u niej zaburzenia psychiczne.
Leczyła się na histerię u psychoanalityka Josepha Breuera, który wiele lat później opisał ją w takich słowach: „Anna O. posiadała niebagatelną inteligencję, zdolna była do zdumiewająco skomplikowanych umysłowych kombinacji i przenikliwej intuicji; posiadała intelekt, który poradziłby sobie z solidną umysłową strawą i takiej też potrzebował, jednak po opuszczeniu szkoły już jej nie otrzymywał”.
W wieku dwudziestu dwóch lat przeprowadziła się do Frankfurtu nad Menem, gdzie zaangażowała się w działalność społeczną i polityczną. Pracowała w jadłodajni dla ubogich i w przedszkolu. Jako działaczka niemieckiego ruchu emancypacyjnego domagała się równych praw dla kobiet także w rodzinach żydowskich – chodziło jej przede wszystkim o dostęp kobiet do edukacji i o równouprawnienie w życiu zawodowym. Zakładała przedszkola, zakłady wychowawcze i instytucje oświatowe. W latach 1904–1924 była przewodniczącą powołanego do życia przez siebie oraz Sidonie Werner Związku Kobiet Żydowskich.
Pacjentka Breuera i Freuda.
Największą sławę zdobyła jako Anna O. – pacjentka Josefa Breuera. Anna O. miała duży udział własny w procesie terapii – stwierdzenie, że możliwość wypowiedzi przynosi jej poważną ulgę w cierpieniu, stało się punktem wyjścia teorii katartycznej, kładąc w ten sposób podwaliny pod ogólną teorię psychoanalizy. Freud określił ją mianem "prawdziwej twórczyni metody psychoanalitycznej".
Do Josefa Breuera trafiła po raz pierwszy w listopadzie 1880, w związku z nerwowym kaszlem, chociaż jej problemy zaczęły się już w połowie lipca 1880. Początkowo miała problemy z mową, ale z czasem jej stan się pogarszał. Josef Breuer rozpoznał u niej dwa stany świadomości. Jeden, w którym bez żadnych problemów rozpoznawała otoczenie. Była w tym stanie „humorzasta” i melancholiczna, ale nie przejawiała żadnych zaburzeń. W drugim stanie przeżywała halucynacje, miała bóle głowy, kompleksowe zaburzenie widzenia, paraliż mięśni karku oraz braki czucia w rękach i nogach. Jej problemy z mową zaczęły się rozszerzać. Początkowo powtarzała słowa, robiła długie pauzy w zdaniach. Później przestała mówić poprawnie gramatycznie, aż w końcu zaniemówiła na dwa tygodnie.
„W nocy z 17 na 18 lipca 1880 roku dwudziestojednoletnia dziewczyna z niepokojem oczekiwała na przybycie chirurga, który miał operować jej ciężko chorego ojca. Siedząc sama przy łóżku cierpiącego, z prawą rękę na oparciu krzesła, wpadła w stan nieobecności psychicznej: W tym stanie doznała halucynacji – widziała czarne węże, które wypełzały ze ścian, a jednego, który pełzł w stronę jej ojca, by go zabić. W prawej ręce straciła czucie wskutek jej położenia, a palce przekształciły się w małe węże z trupimi główkami (paznokcie).”
Jej zachowanie (m.in. pojawianie się stanów auto-hipnotycznych na przemian z nasilonym pobudzeniem) wzbudziło u lekarza podejrzenia i niemal od razu stwierdził u niej chorobę psychiczną. Choroba szybko się rozwijała i od 11 grudnia Anna O. nie wstawała z łóżka. Rozpoczęła się wtedy druga faza choroby – pojawiły się bóle głowy, zaburzenia widzenia, porażenie mięśni szyjnych oraz zaburzenia czucia. Bertha Pappenheim zaczęła skarżyć się także na rozdwojenie jaźni, gdzie jedna jest prawdziwa, a druga zmusza ją do postępowania źle.
W kwietniu 1881 roku po śmierci jej ojca Zygmunta Pappenheima wpadła w stan osłupienia. Otaczający ją ludzie mieli przypominać figury woskowe, których nie była w stanie rozróżnić. Zatraciła także całkowicie zdolność rozumienia języka niemieckiego. Breuerowi w końcu udało się przekonać pacjentkę do mówienia o swoich halucynacjach. Przez kolejne tygodnie coraz bardziej zauważalna stała się różnica między stanami jej świadomości. Stan Anny O. pogorszył się na tyle, że pojawiły się próby samobójcze, a 7 czerwca 1881 roku została przeniesiona do sanatorium Inzersdorf poza Wiedniem, gdzie przebywała do listopada.
Josef Breuer i Zygmunt Freud opisali sposób leczenia tej pacjentki. Anna O. przychodziła do Breuera na codzienne wieczorne analizy. Zdarzało się czasem, że Breuer przychodził do niej do domu rano, aby wprowadzić ją w stan hipnozy i uzyskać w ten sposób materiał do pracy na wieczorną sesję. Problemy z mową Breuer przypisał wydarzeniom związanym z jej ojcem. Po tym, gdy zmusił ją do opowiedzenia o tym, odzyskała zdolność do poprawnej i płynnej mowy. Jednak w kwietniu 1881, z powodu gruźlicy zmarł jej ojciec, którym cały czas się opiekowała. Ta śmierć wprowadziła ją w stan stuporu. Wyglądała jak figura woskowa i nie rozpoznawała osób ją odwiedzających. Straciła nie tylko zdolność mowy, ale również rozumienia języka niemieckiego. Gdy Josef Breuer prosił ją, żeby opowiadała co się z nią dzieje w czasie stuporu, powoli zaczęła mówić i dzięki temu jej stan poprawiał się. Anna O. opowiadała mu o halucynacjach przepełnionych martwymi rękami i szkieletami. Rano jednak znowu stawała się apatyczna i nieobecna. Jej stan pogarszał się coraz bardziej. Samookaleczenia zaczęły zagrażać jej życiu, przez co 7 czerwca 1881, została wbrew własnej woli odwieziona do Inzersdorf Sanatorium niedaleko Wiednia. Z Sanatorium wróciła dopiero w listopadzie. Do jej poprzednich symptomów doszła niemożność przyjmowania napojów. Mimo ogromnego pragnienia, nie mogła przełknąć nawet kropli jakiegokolwiek płynu przez sześć tygodni. Pragnienie zaspokajała więc jedząc owoce (przede wszystkim arbuzy). Po pewnym czasie opowiedziała Breuerowi jak widziała psa, który pił ze szklanki. Bardzo ją to obrzydziło. Po przypomnieniu sobie tego zdarzenia wypiła od razu pół butelki wody. Josef Breuer skończył terapię Berthy Pappenheim w 1882. Jak uznał wraz z Freudem, histeria pacjentki została wyleczona, a jej przypadek został opisany jako sukces w sprawozdaniu z 1895.
Wątpliwości.
Mimo tego stwierdzenia wydanego w 1895, Anna O. po skończonej terapii wcale nie była zdrowa. Pięć tygodni po zakończeniu terapii, 12 lipca 1882, Anna O. trafiła do sanatorium Bellevue w szwajcarskim mieście Kreuzlingen. Przebywała tam do 29 października 1882 roku. Z jej karty choroby wynika, że wiele symptomów pozostało: zaburzenia histeryczne, zaburzenia mowy czy zmiany świadomości. Mimo opuszczenia sanatorium Bellevue jej symptomy nie zniknęły. Przez następne pięć lat Anna O. wysyłana była do sanatorium Inzensdorf trzy razy (od 30 lipca 1883 do 17 stycznia 1884; od 4 marca 1885 do 2 lipca 1885 oraz od 30 marca 1887 do 18 lipca 1887). Co więcej, Otto Binswanger informował Josefa Breuera o stanie Berthy 13 stycznia 1884 co oznacza, że Breuer skłamał, pisząc o jej całkowitym wyleczeniu. Zygmunt Freud, współautor "Studien über Hysterie" ("Studia nad histerią") również wiedział o złym stanie Anny O. po skończonej terapii u Breuera. Narzeczona Freuda, Martha Bernays, znała matkę Berthy Pappenheim i od niej pozyskiwała wiedzę o jej stanie zdrowia.
To, że Anna O. nie została wyleczona przez Josefa Breuera, nie było tajemnicą. Wielu psychoanalityków dywagowało, dlaczego terapia Berthy Pappenheim nie powiodła się. Wielu z nich uznało, że nie cierpiała ona na histerię, ale na schizofrenię lub zaburzenie z pogranicza. Inni uznali, że Breuer ją wyleczył, a po skończonej terapii w szpitalach psychiatrycznych była leczona na uzależnienie od morfiny, a nie histerię. Tej ostatniej wersji nie potwierdzają jej karty choroby, w których o uzależnieniu nie ma nawet wzmianki. Z kartotek z Bellevue Sanatorium wynika, że Anna O. cierpiała na gruźlicze zapalenie opon mózgowo-rdzeniowych (łac. "tubercular meningitis"). Jego objawy są bardzo podobne do tych, które miała pacjentka Breura. Mimo tej diagnozy, późniejsze hospitalizacje w Inzersdorf Sanatorium określały chorobę Berthy jako histerię.
Malcolm Macmillan zarzuca Breuerowi błędy metodologiczne w jego terapii i późniejszym jej opisie. Według niego Josef Breuer sugerował Annie O. wszystkie wyjaśnienia, co nawet znajduje swoje potwierdzenie w "Studien über Hysterie":
"Tak jak myślałem, została urażona i zdecydowała się o tym nie mówić. Kiedy zacząłem to podejrzewać, zacząłem naciskać, żeby mi o tym opowiedziała"
Co więcej, Macmillan porównał oryginalne zapiski Breuera z sesji terapeutycznych z Anną O., z tym co zostało opisane w "Studien über Hysterie". Okazało się, że w żadnej wypowiedzi pacjentki nie ma emocjonalnych reakcji na opowiadane przez nie historie. Macmillan pokazuje w swojej książce, że emocjonalne reakcje do opisywanych historii były dodawane przez Freuda i Breuera dopiero w 1895. Tyczy się to zarówno opisów śmierci ojca, historii ze spaniem w skarpetkach jak i reakcji na picie psa ze szklanki. Z jego oryginalnych zapisków wynika, że ulgę Annie O. przynosiło omawianie problemów, a nie wyzwolenie wypartych emocji. Według Malcolm Macmillana, Josef Breuer sugerował Annie O. przyczyny jej choroby podczas porannej sesji hipnozy, a ona podczas wieczornych sesji analitycznych opowiadała mu to, co on chciał usłyszeć.
Nie ma informacji w jaki sposób w końcu udało się Annie O. pozbyć swoich objawów. Wiadomo tylko, że nastąpiło to pod koniec lat 80. XIX w., a zaraz potem rozpoczęła swoją działalność społeczną i literacką. Sama Bertha Pappenheim była dość krytycznie nastawiona do psychoanalizy, sprzeciwiała się poddawaniu terapii psychoanalitycznej młodych ludzi, którymi się opiekowała.
Działalność literacka.
Po zakończeniu leczenia w 1888 roku wyjechała wraz z matką do Frankfurtu. Pierwsze próby literackie opublikowała w roku 1890 pod pseudonimem „Paul Berthold” – opowieści, a później także artykuły i dramaty o sytuacji społecznej kobiet. W 1902 zaczęła publikować pod własnym nazwiskiem, dała się poznać jako autorka powieści i dramatów. Jest autorką wielu przekładów z jidysz na niemiecki. W swej twórczości podejmowała problematykę społeczną, zajmowała się kwestią wychodźców żydowskich oraz handlem kobietami. W 1930 opublikowała swe największe dzieło – książkę o prostytucji kobiecej w Europie Wschodniej. Wiele tekstów Berthy Pappenheim zostało opublikowane po jej śmierci, a jeszcze więcej zaginęło.
Ważnym dziełem w jej dorobku były „Modlitwy” z 1936 roku – zbiór ponad dwóch tysięcy modlitw, które autorka stworzyła przez szesnaście lat swojej działalności literackiej, by później przekazać je swojej pracownicy Hannie Karmińskiej, która jest także autorką posłowia do pierwszego wydania. Określono tam autorkę tymi słowami: „Jej dusza wciąż broniła niczym świętego Graala każdej wartości i każdego przekonania, których rozpad rysował się przed jej oczyma; do szpiku kości przesiąknięta była prawem, które niezwyciężenie stawiało opór wszelkim tym niszczycielskim siłom”.
Obraz judaizmu w „Modlitwach”.
Pappenheim charakteryzował nowatorski pogląd na judaizm jak na swoje czasy. Widać to na przykładzie modlitw jej autorstwa. Poetka nie bała się odpowiedzialności za swoje czyny, często uosabiała Boga z siłą, zaznaczając, że judaizm nie jest religią umartwiania się, lecz działania – w tym przypadku o równość kobiet.
W centrum religijnych zainteresowań stawiała także rodzinę. Kobieta była dla niej „twórczynią życia”, czym przewyższa mężczyznę. Opieka nad rodziną była dla niej tożsama z opieką nad całą społecznością. Choć sama była z wyboru niezamężna i bezdzietna. Dzięki temu mogła w pełni skupić się na pomocy innym, uznając każde dziecko za swoje i dostrzegając w nich uosobienie nadziei mesjańskiej. W jej poezji można jednak dostrzec tęsknotę za własnym potomkiem.
Dora Edinger, biografka Berthy, określiła jej działalność jako jedność „pozornych sprzeczności jej istoty, jej silnej wierności obowiązkowi i czarującemu poczuciu humoru, jej bezceremonialności i najgłębszej miłości do piękna”.
Działalność społeczna.
Od 1890 roku organizowała kuchnię dla uchodźców ze Wschodu. W 1895 przejęła kierownictwo żydowskiego sierocińca, a siedem lat później założyła ośrodek opieki nad ubogimi Weibliche Feursore.
W 1904 roku Bertha Pappenheim wraz z Sidone Werner założyła Judische Frauenbund, czyli Żydowski Związek Kobiet, którego celem było poprawienie życia i dążenie do równouprawnienia kobiet w gminach żydowskich. Sprzeciwiały się także prostytucji i walczyła z handlem żydowskimi kobietami ze wschodniej Europy, które były sprzedawane do Ameryki Południowej. W latach dwudziestych XX wieku Żydowski Związek Kobiet był jedną z największych organizacji kobiecych w Niemczech i liczył ponad pięćdziesiąt pięć tysięcy członów. Zrzeszone tam kobiety domagały się także praw wyborczych oraz równouprawnienia. Żydowski Związek Kobiet rozwinął także misje dworcowe (Bahnhofsmission), a znakiem rozpoznawczym misjonarek były szaty z Gwiazdą Dawida.
W 1907 roku założyła z Neu Isenburg koło Frankfurtu dom dla dziewcząt w trudnej sytuacji i niezamężnych matek. Pomoc otrzymało tam wiele kobiet, jednak kilka lat po śmierci Pappenheim, w 1942 roku, ośrodek został zamknięty przez nazistów. Wszystkie mieszkanki przewieziono do Oświęcimia. Ok. 1917 Bertha Pappenheim stała się jedną z najważniejszych działaczek centralnego ośrodka żydowskiej opieki społecznej w Niemczech, a na pomoc innym przeznaczyła sporą część własnego majątku.
W 1919 roku udało się Peppenheim wyegzekwować na konserwatywnym frankfurckim rabinie Nehemii Noblu oświadczenie, w ramach którego prawa wyborcze kobiet miały nie być sprzeczne z prawem żydowskim. Uznawała także, że kobiety stworzone są do służenia ludzkości, co przybliża je do Boga, a nawet jest wyrazem służby i wypełnienia jednej z micw.
Zmarła 28 maja 1936 w Neu-Isenburg. W przemowie pogrzebowej Martin Buber określił ją jako „kobiece wcielenie Mojżesza”. Swoją działalnością pokazała niemieckim Żydówkom jak znaczącą rolę odgrywają w judaistycznym świecie.

</doc>
<doc id="895624" url="https://pl.wikipedia.org/wiki?curid=895624" title="Bertha Pappenheim">
Bertha Pappenheim



</doc>
<doc id="895629" url="https://pl.wikipedia.org/wiki?curid=895629" title="Mute Math">
Mute Math

MuteMath (MUTEMATH) – amerykański zespół rockowy, powstały w 2003 roku. Wywodzi się z Nowego Orleanu. W swoich utworach grupa miesza rock, industrial, jazz, new wave, rave, rock elektroniczny i psychodeliczny z ambitnym wokalem.

</doc>
<doc id="895634" url="https://pl.wikipedia.org/wiki?curid=895634" title="Mavag TR5">
Mavag TR5

Mavag TR5 – autobus miejski, produkowany przez węgierską firmę Mavag. Po II wojnie światowej ten model zakupiła Warszawa (dla uzupełnienia stołecznego taboru, w którym używano wówczas francuskich Chausson) i inne polskie miasta.
Eksploatacja w Polsce.
W Poznaniu model ten był eksploatowany w latach 1950–1960 przez Miejskie Przedsiębiorstwo Komunikacyjne.
W Warszawie TR5 były częścią taboru Miejskich Zakładów Komunikacyjnych, jednakże stosunkowo krótko – ich użytkowanie przez MZK rozpoczęte w 1950 roku zakończyło się po zaledwie trzech latach, kiedy to zostały wymienione na Chaussony kursujące na liniach Państwowej Komunikacji Samochodowej.

</doc>
<doc id="895639" url="https://pl.wikipedia.org/wiki?curid=895639" title="Fiat 666RN">
Fiat 666RN

Fiat 666RN – autobus miejski lub międzymiastowy, produkowany w Polsce na przełomie lat 40. i 50. XX wieku w koprodukcji z włoską firmą FIAT. Miejsce kierowcy umieszczone było nietypowo, bo po prawej stronie pojazdu. Do jego napędu użyto wysokoprężnego silnika Fiat 366/45. 
Historia modelu.
Nadwozie zaprojektowane zostało jeszcze w 1948 roku przez Stanisława Panczakiewicza. 
W 1950 roku Centralny Zarząd Przemysłu Motoryzacyjnego w Warszawie zadecydował o podjęciu w fabryce wagonów Sanowag w Sanoku montażu autobusu międzymiastowego "Fiat 666RN" o długości blisko 10 metrów. Ogółem w 1950 roku zmontowano 71 sztuk tych autobusów na włoskich podwoziach z użyciem importowanych podzespołów. Rozwojowi montażu przeszkodziło nasilenie zimnej wojny.
Konstrukcja.
Do napędu pojazdu stosowano silnik rzędowy, 6 cylindrowy, wysokoprężny, 4-suwowy, typu 366/45, o pojemności skokowej 9365 cm³ i mocy maksymalnej 83 kW (113 KM), osiąganej przy 1900 obr./min. Pozwalał on autobusowi na uzyskanie prędkości maksymalnej 78 km/h. Mechaniczna skrzynia biegów typu F25.18.00, miała koła zębate 3 i 4 biegu stale zazębione. W podwoziu zastosowano podłużnicową ramę nośną, powiązaną z nadwoziem o konstrukcji szkieletowej. Zawieszenie przednie było zależne, złożone z półeliptycznych resorów piórowych i hydraulicznych amortyzatorów ramieniowych. Zawieszenie tylne składało się z półeliptycznych resorów piórowych i dodatkowych resorów pomocniczych. 
Nadwozie autobusu było konstrukcji szkieletowej, do którego montowano elementy poszycia zewnętrznego z blachy stalowej. Obicia ścian wewnątrz autobusu wykonano ze sklejki i płyt pilśniowych.

</doc>
<doc id="895640" url="https://pl.wikipedia.org/wiki?curid=895640" title="Wierzchucińskie Błota">
Wierzchucińskie Błota

Wierzchucińskie Błota (kaszb. "Wierzchùcënsczi Błota") - obszar bagienno-torfowiskowy w otulinie Nadmorskiego Parku Krajobrazowego (na skraju Wybrzeża Słowińskiego) na północ od jeziora Żarnowieckiego i na zachód od rzeki Piaśnicy, objęty częściowo rezerwatem przyrody Długosz Królewski w Wierzchucinie. Wierzchucińskie Błota są punktem etapowym dla ptactwa podczas sezonowych przelotów do Skandynawii.

</doc>
<doc id="895641" url="https://pl.wikipedia.org/wiki?curid=895641" title="Góra Kenia">
Góra Kenia



</doc>
<doc id="895642" url="https://pl.wikipedia.org/wiki?curid=895642" title="Mount Kenya">
Mount Kenya



</doc>
<doc id="895643" url="https://pl.wikipedia.org/wiki?curid=895643" title="Park Narodowy Kenia">
Park Narodowy Kenia



</doc>
<doc id="895644" url="https://pl.wikipedia.org/wiki?curid=895644" title="Park Narodowy Góry Kenia">
Park Narodowy Góry Kenia



</doc>
<doc id="895645" url="https://pl.wikipedia.org/wiki?curid=895645" title="Park Narodowy Mount Kenya">
Park Narodowy Mount Kenya



</doc>
<doc id="895647" url="https://pl.wikipedia.org/wiki?curid=895647" title="Mount Kenya National Park">
Mount Kenya National Park



</doc>
<doc id="895648" url="https://pl.wikipedia.org/wiki?curid=895648" title="Marta Moszczyńska">
Marta Moszczyńska

Marta Moszczyńska (ur. 30 stycznia 1989 w Kowalewie Pomorskim) – polska piosenkarka i aktorka.
Życiorys.
Jest absolwentką XCVI Liceum Ogólnokształcącego im. Agnieszki Osieckiej. W latach 1997–2004 śpiewała w szkolnym kole muzycznym. Dwukrotnie zwyciężyła w programie "Szansa na sukces" (w 2001 i 2004). Uczyła się śpiewu pod opieką Elżbiety Zapendowskiej.
W latach 2004–2007 była aktorką i wokalistką teatru Studio Buffo, zagrała główną rolę Julii (na zmianę z Zosią Nowakowską) w musicalu "Romeo i Julia" Janusza Józefowicza. Wystąpiła w telewizyjnej wersji musicalu, nagrywanej 12 listopada 2004 roku.
W 2007 roku zakwalifikowała się do konkursu „Debiutów” na TVP. Jest solistką Piotra Rubika. Wystąpiła w jego kantacie zatytułowanej "Zakochani w Krakowie", oratorium "Habitat, moje miejsce na ziemi" i dziele "Cantobiografia Jana Pawła II – Santo Subito".

</doc>
<doc id="895650" url="https://pl.wikipedia.org/wiki?curid=895650" title="San H01B">
San H01B

San H01B – autobus miejski, produkowany w latach 1958–1961 przez Sanocką Fabrykę Autobusów z Sanoka.
Historia modelu.
Inżynier Janusz Pawłowski pracujący w Biurze Konstrukcyjnym Przemysłu Motoryzacyjnego zaproponował użycie w autobusie nadwozia samonośnego. Prace studialne rozpoczęto w 1952 roku, zaś w 1955 roku wykonano prototyp autobusu o roboczym symbolu H01-S42-F01. Oznaczał on kolejno typ nadwozia, silnika i podwozia. Prototyp mieścił 43 pasażerów, w tym 8 na składanych siedzeniach w przejściu między fotelami. Konstrukcja bezramowa przyczyniła się do zredukowania masy własnej autobusu do 4770 kg. Projekt dalej udoskonalano. 
W 1957 roku zakończono wytwarzanie w Sanoku autobusów konstrukcji ramowej Star N52, zaś od 1958 roku wdrożono do produkcji model oznaczony San H01, występujący w odmianie międzymiastowej (A) i miejskiej (B). Ze względu na rozkład obciążeń na osie pojazdu silnik typu S42 wysunięto przed oś kół przednich, a skrzynię biegów ze Stara 21 umieszczono w jego środkowej części. Wersja miejska mogła pomieścić łącznie 50 pasażerów, w tym 33 na miejscach siedzących. Zastosowano dwie pary dwuskrzydłowych drzwi bocznych z mechanicznym systemem ich otwierania od wewnątrz, przy czym drzwi przednie obsługiwał kierowca, zaś drzwi tylne konduktor. Wręgowo-powłokową konstrukcję samonośną tego autobusu opatentowano. Charakterystyczną cechą wyróżniającą „Sany H01B” było zastosowanie aż trzech szyb w przedniej oraz tylnej ścianie nadwozia.
Łącznie wyprodukowano 800 sztuk autobusów San H01B. Do dnia dzisiejszego przetrwały prawdopodobnie tylko dwa egzemplarze z których jeden wyremontowany znajduje się w posiadaniu MPK w Krakowie, a drugi oczekuje na remont w kolekcji Kochamy Polską Motoryzację w Nowej Soli.
Cechy użytkowe.
Wobec dość małej mocy dysponowanego silnika S42 dążono do możliwie niskiej masy własnej pojazdu. Autorem koncepcji konstrukcyjnej nadwozia był prof. Zbigniew Brzoska. Konstrukcja nawiązywała do rozwiązań stosowanych w lotnictwie (tzw. kesonowa), następnie była zmieniona na wręgowo-powłokową i powłokowo-blachownicową. Wszystkie te rozwiązania nie rozwiązały problemu, jakim było pękanie nadwozi autobusów w różnych miejscach wobec stałego ich przeciążania podczas eksploatacji i złej jakości nawierzchni ulic w Polsce. Zastosowano w późniejszym okresie belki nadresorowe, które miały za zadanie korzystniej przenosić obciążenia z nadwozia na układ jezdny. Rezultaty tych poczynań były niewystarczające, trwałość nadwozi była zbyt niska. Autobus skierowano przedwcześnie do produkcji seryjnej, bez dogłębnego przebadania go w normalnych warunkach użytkowania. Owocowało to rozlicznymi problemami eksploatacyjnymi u użytkowników. Wobec zakończenia prac nad odmianą silnika S42 - silnikiem S47 o mocy zwiększonej do 105 KM zaprzestano rozwoju Sana H01, skupiając się na ramowej konstrukcji następcy, jakim był trwały San H100, którego konstrukcja była jednak technicznym krokiem wstecz.

</doc>
<doc id="895651" url="https://pl.wikipedia.org/wiki?curid=895651" title="EuroBird 10">
EuroBird 10



</doc>
<doc id="895652" url="https://pl.wikipedia.org/wiki?curid=895652" title="SEAT León">
SEAT León

SEAT León – samochód osobowy klasy kompaktowej produkowany pod hiszpańską marką SEAT od 1999 roku. Od 2020 roku produkowana jest czwarta generacja pojazdu.
Pierwsza generacja.
SEAT León I został po raz pierwszy oficjalnie zaprezentowany w listopadzie 1998 roku. 
Samochód został zbudowany na bazie płyty podłogowej na której zbudowane zostało Audi A3 oraz Volkswagen Golf IV. Szczególne podobieństwa widoczne były w środku - większość elementów deski rozdzielczej przejęto całkowicie z pierwszej generacji Audi A3. León to pierwszy klasyczny kompaktowy hatchback przedstawiony przez SEATa za czasów przynależenia do Volkswagena. Samochód powstał jako konkurent takich modeli, jak Renault Megane czy Fiat Brava.
W 2000 roku do oferty jednostek napędowych wprowadzono najmocniejszy silnik VR6 o pojemności 2.8 l i mocy 204 KM, a w 2002 roku do gamy wersji wyposażeniowych dołączyła najbardziej sportowa odmiana – Cupra R napędzana silnikiem o pojemności 1.8 l i mocy 210 lub 225 KM. Był to pierwszy, sportowy samochód hiszpańskiej marki, jaki przedstawiła.
SEAT León pierwszej generacji oferowany był de facto w dwóch wersjach nadwoziowych - odmiana sedan zyskała jednak inną, odrębną nazwę jako drugie wcielenie SEATa Toledo.
Wersje wyposażeniowe.
Samochód wyposażyć można było także m.in. w klimatyzację automatyczną oraz skórzaną tapicerkę. 
Druga generacja.
SEAT León II został po raz pierwszy zaprezentowany podczas targów motoryzacyjnych w Genewie w marcu 2005 roku.
Pojazd został zbudowany na bazie płyty podłogowej wykorzystanej do produkcji m.in. Audi A3, Škody Octavia oraz Volkswagen Golfa V. Samochód został zaprojektowany przez włoskiego projektanta samochodowego Walter'a de Silvę. Był to trzeci, po kompaktowych minivanach SEAT Altea i Toledo II, który utrzymano w nowej estetyce marki. Podobnie jak pozostałe modele, wyróżniała się owalnymi reflektorami, krągłymi tylnymi lampami, wyrazistymi przetłoczeniami na linii bocznej i okrągłej atrapie chłodnicy. W przeciwieństwie do poprzednika, Toledo nie było już wersją sedan Leóna, lecz minivanem opartym na modelu Altea.
W marcu 2009 roku auto przeszło delikatny face lifting. Przeprojektowane zostały m.in. zderzaki, atrapa chłodnicy oraz reflektory. Zmieniono także kształt tylnych lamp, na których pojawiło się charakterystyczne ścięcie nawiązujące do dopiero zaprezentowanej wówczas czwartej generacji Ibizy. Przy okazji liftingu przeprojektowano konsolę środkową pojazdu oraz zmieniono kierownicę.
Wersje wyposażeniowe.
Samochód może być wyposażony m.in. w elektryczne sterowanie szyb, elektryczne sterowanie lusterek, wielofunkcyjną kierownicę, system ABS, klimatyzację, komputer pokładowy, radioodtwarzacz, reflektory ksenonowe, alufelgi, czujniki parkowania oraz szyberdach.
Trzecia generacja.
SEAT León III został po raz pierwszy oficjalnie zaprezentowany podczas targów motoryzacyjnych w Paryżu w 2012 roku.
Samochód został zbudowany na bazie modułowej płyty podłogowej MQB na której zbudowane zostały m.in. Audi A3, Škoda Octavia, Škoda Rapid oraz Volkswagen Golf VII. W przeciwieństwie do dwóch poprzednich generacji modelu, auto produkowane jest oprócz 5-drzwiowej wersji hatchback także jako 3-drzwiowy hatchback oraz zaprezentowane podczas targów motoryzacyjnych we Frankfurcie w 2013 roku kombi.
Charakterystycznym elementem pojazdu są ostre krawędzie nadwozia z wyraźnymi przetłoczeniami, a także w pełni LEDowe przednie reflektory. 
W styczniu 2014 roku zaprezentowano sportową odmianę pojazdu – Cupra. Początkowo dostępna była jedynie w wersji 3 i 5-drzwiowej. Auto napędzane jest dwulitrowym silnikiem benzynowym o mocy 265 lub 280 KM. Samochód wyróżnia się 19-calowymi alufelgami oraz podwójnymi końcówkami układu wydechowego i tylnym dyfuzorem. Pojazd wyposażony standardowo został w układ XDS, czyli elektroniczny mechanizm różnicowy o ograniczonym poślizgu.
Pod koniec 2014 roku zaprezentowano uterenowioną odmianę wersji kombi pojazdu nazwaną X-Perience. Auto otrzymało zwiększony prześwit oraz napęd na cztery koła realizowany przez sprzęgło Haldex 5. generacji, a także plastikowe nakładki na nadwozie.
Podczas targów motoryzacyjnych we Frankfurcie w 2015 roku zaprezentowano wersję Cross Sport, która jest wariacją Leona Cupra z podwyższonym prześwitem oraz wyposażoną w plastikowe nakładki na nadwozie oraz napęd na cztery koła. Auto powstało na bazie wersji SC (3-drzwiowej) z 290-konnym silnikiem benzynowym. Wnętrze pojazdu stylistycznie nawiązuje dodatkami do koloru lakieru nadwozia. We wrześniu 2015 roku zaprezentowano mocniejszą wersję modelu Cupra. Dwulitrowy, turbodoładowany silnik benzynowy otrzymał moc 300 KM.
W 2016 roku przeprowadzono modernizację.
Silniki.
Benzynowe:
Wysokoprężne:
Wersje wyposażeniowe.
Samochód wyposażony może być m.in. 7 poduszek powietrznych, system ABS z EBD, ASR, ESC oraz TPMS, w system nawigacji satelitarnej, aktywny tempomat, system kontroli odstępu z funkcją awaryjnego hamowania, czujniki parkowania oraz system automatycznego hamowania po kolizji, a także wielofunkcyjną kierownicę, światła do jazdy dziennej, światła przeciwmgłowe z funkcją doświetlania zakrętów, klimatyzację, podgrzewanie oraz elektryczne sterowanie lusterek, ekran dotykowy, zamek centralny, komputer pokładowy, w pełni wykonane z diód LED reflektory przednie oraz światła do jazdy dziennej, dwustrefową klimatyzację automatyczną, elektryczne sterowanie szyb, Bluetooth, 6 lub 8-głośnikowy system audio z CD, MP3, WMA, USB, SD oraz AUX, alufelgi.
Czwarta generacja.
SEAT León IV został zaprezentowany oficjalnie po raz pierwszy 28 stycznia 2020 roku.
Samochód ten został oparty o płytę podłogową MQB. Dzieli on ją, podobnie jak w przypadku poprzednich generacji, z takimi autami jak Volkswagen Golf, Skoda Octavia, czy Audi A3. Jednak z samego wyglądu ten hiszpański kompakt w niczym ich nie przypomina. Jego sylwetka wydaje się być dynamiczniejsza, linia szyb jest poprowadzona wyżej, a tylne światła połączone są LED-ową listwą. W niektórych aspektach przypomina on też swojego poprzednika. Sama koncepcja projektu jest podobna, jednak została ona dostosowana do obecnie pasujących trendów. Nie można również zapomnieć o tym, że większość charakterystycznych elementów nadwozia tego pojazdu takich jak trapezowy grill, czy też strzeliste światła jest już znana z wcześniej zaprezentowanego przez hiszpańską markę modelu Tarraco.
Wersje nadwoziowe ograniczają się tylko do 5-drzwiowego hatchbacka oraz kombi. Z oferty wyparty został 3-drzwiowy hatchback, który był dostępny w przypadku poprzedniej generacji do 2018 roku.
Silniki.
Benzynowe:
Hybrydowe:
Diesel:
Cupra Leon.
W październiku 2020 roku hiszpański producent wprowadził na rynek europejski Leona pod usportowioną marką Cupra, dostępnego w 4 wariantach – hybrydowym 1.4 TSI Plug-In oraz 2.0 TSI o mocy 245, 300 lub 310 KM.
SEAT León w sportach samochodowych.
Pierwsza generacja SEATa Leóna Cupra R była bazą samochodów ścigających się w Supercopa SEAT León. Wyścigi tej serii odbywały się w Hiszpanii, Wielkiej Brytanii, Niemczech oraz Turcji od 2003 roku. Pucharowy samochód został stworzony przez SEAT Sport, a jego moc podniesiono do 250 KM. Finał "International Masters" ("Międzynarodowych Mistrzów"), w którym wzięli udział czterej najlepsi kierowcy z każdego z krajów, w których rozgrywano puchar, odbył się w październiku 2005 roku i został rozegrany jako wstęp do Hiszpańskich Mistrzostw GT w Montmeló. Wersja z silnikiem TDI wzięła także udział w ECTS, włoskiej lidze wyścigów wytrzymałościowych dla samochodów turystycznych.
W roku 2005 SEAT zaprezentował Leóna drugiej generacji w World Touring Car Championship (WTCC) jako Toledo Cupra, zastępując tym samym Toledo. W samochodzie dokonano kilku modyfikacji, m.in. zamontowano wyścigowy silnik osiągający ponad 260 KM, sekwencyjną skrzynię biegów Hewland (całkowicie różną od DSG) oraz pakiet aerodynamiczny dla zwiększenia docisku (León to hatchback, co działa na jego niekorzyść w stosunku do sedanów). Minimalna masa samochodu to 1140 kg, razem z kierowcą. SEAT Sport, wraz z Oreca, wystawia sześć samochodów do startów w WTCC. Dwa auta startują w teamie SEAT Sport UK w British Touring Car Championship (BTCC), a kolejne dwa ścigają się w Italia Superturismo Championship w barwach SEAT Sport Italia.
W roku 2006 León Supercopa został zastąpiony przez nową generację. Samochód jest potencjalnie szybszy niż wersja ścigająca się w WTCC – pod maską znajduje się turbodoładowany silnik 2.0 o mocy 300 KM, wyposażony w skrzynię DSG, lepsze ospojlerowanie (te same tylne i przednie spojlery co w WTCC plus tunel Venturiego pod samochodem zamiast płaskiego podwozia) oraz 18" felgi zamiast wymaganych przepisami WTCC 17-calowych obręczy.
W roku 2007 w ramach Mistrzostw SEATa Cupry w Wielkiej Brytanii (zawarte w TOCA) odbył się wyścig zarówno "Nowych Leónów" Cupra (300 KM) jak i Leónów Cupra Mk1 (250 KM).
Gry komputerowe.
SEAT León pojawił się w wielu grach samochodowych, m.in.:

</doc>
<doc id="895655" url="https://pl.wikipedia.org/wiki?curid=895655" title="Škoda-Karosa 706RTO">
Škoda-Karosa 706RTO



</doc>
<doc id="895658" url="https://pl.wikipedia.org/wiki?curid=895658" title="Ikarus 601">
Ikarus 601

Ikarus 601 – autobus miejski, produkowany przez węgierską firmę Ikarus. Pojazd ten był kontynuacją autobusu Mavag TR5. Ikarusy 601 były eksportowane do niektórych krajów socjalistycznych, a znaczną ich ilość zakupiły Chiny. Na ich bazie produkowano na Węgrzech także trolejbusy, autobusy międzymiastowe oraz turystyczne.

</doc>
<doc id="895659" url="https://pl.wikipedia.org/wiki?curid=895659" title="Beau Nash">
Beau Nash

Richard Nash (ur. 18 października 1674, zm. 3 lutego 1762) – lepiej znany jako "piękny Nash" (Beau Nash) – angielski dandys. Jego następcą w XIX wieku w roli arbitra elegancji był Beau Brummell.
Gdy stwierdził, że nie dla niego kariera wojskowa, zarabiał na życie grą hazardową. W 1702 r. został "mistrzem ceremonii" ("Master of Ceremonies") w angielskim kurorcie Bath. To nieoficjalne stanowisko piastował do końca życia.
Uczynił z Bath jedno z najbardziej eleganckich, najmodniejszych i najbardziej ekskluzywnych miejsc na świecie. Nie był adonisem, jednak jego czar osobisty przyniósł mu powodzenie w sprawach sercowych. Był znany ze wspaniałomyślności. Pomagał innym, a niektórym, których ograł zwracał większość należnej mu wygranej, by nie popadli w rozpacz.

</doc>
<doc id="895664" url="https://pl.wikipedia.org/wiki?curid=895664" title="Richard Nash">
Richard Nash



</doc>
<doc id="895665" url="https://pl.wikipedia.org/wiki?curid=895665" title="San H25B">
San H25B

San H25B – autobus miejski produkowany w latach 1961-1967 przez polską firmę SFA. Pojazd był kontynuacją autobusu San H01B.
Historia modelu.
W 1961 roku podczas Międzynarodowych Targów Poznańskich po raz pierwszy zaprezentowany został San H25B. Był to zmodernizowany model San H01B. W pojeździe tym zastosowano podzespoły mechaniczne z samochodu ciężarowego Star 25, przede wszystkim 6-cylindrowy, rzędowy silnik benzynowy typu S472 o mocy podwyższonej do 69,8 kW (95 KM). W układzie jezdnym wprowadzono wzmocnioną oś przednią oraz wzmocnione resory tylne. W układzie hamulcowym zastosowano pneumatyczne wspomaganie nadciśnieniowe oraz dwie pompy hamulcowe, umożliwiające zatrzymanie pojazdu w przypadku awarii jednej z nich. Nadwozie autobusu "San H25B" wyróżniało się całkowicie zmienionym wyglądem ściany przedniej. Trzy oddzielne szyby przednie zostały zastąpione dwoma większymi giętymi szybami. Poszerzono o 40 mm otwory drzwiowe, wzmocnieniu uległa struktura nośna nadwozia. Do ogrzewania wnętrza służyła nowo wprowadzona nagrzewnica typu Sirocco.
W połowie 1964 roku nastąpiła kolejna modernizacja autobusów San. Do produkcji wszedł model miejski San H27B i jego odmiana międzymiastowa San H27A. Oba modele miejskie były produkowane równolegle i zastąpione w 1967 roku modelem San H100.
Cechy użytkowe.
Pojawienie się silnika S472 o zwiększonej mocy w stosunku do bazowego S42 dało konstruktorom z Sanoka możliwość zastosowania tej udoskonalonej jednostki napędowej w autobusie San H25, który nie był konstrukcją nową, a stanowił rozwinięcie i unowocześnienie modelu H01. Niewystarczającą trwałość nadwozi poprzednika San H01B ograniczono licznymi wzmocnieniami konstrukcji. Zaowocowało to wzrostem masy własnej o 650 kg, co zniweczyło szanse na poprawę dynamiki jazdy, szczególnie w ruchu miejskim.
W założeniach konstrukcyjnych uwzględniono oszczędniejszy silnik wysokoprężny. Odmiana międzymiastowa otrzymała prototypowy silnik S53, który był konstrukcją niedopracowaną. Miał bardzo utrudnione rozruchy (świece żarowe umieszczone w kanale dolotowym nie spełniały swej roli), wcześnie wchodził w obszar dymienia, przez co jego właściwości eksploatacyjne były niezadowalające. Z tego też względu następca, San H100 był konstruowany do zastosowania w nim kolejnego silnika wysokoprężnego dość udanego S530 – jak w ciężarowym Star 28.
Poprawiono warunki pracy kierowcy poprzez urządzenia wspomagające pracę, w tym szczególnie wspomaganie układu hamulcowego. Poprawiono widoczność z miejsca kierowcy. Większe było bezpieczeństwo eksploatacji z uwagi na dwuobwodowy układ hamulcowy. Nadwozie nie było tak awaryjne (pękające) jak H01.
Przełożenia skrzyni biegów
I – 6.14
II – 3.18
III – 1.68
IV – 1.0
V – 0.78
W – 6.02
Prędkość maksymalna 80 km/h

</doc>
<doc id="895667" url="https://pl.wikipedia.org/wiki?curid=895667" title="Richard Beau Nash">
Richard Beau Nash



</doc>
<doc id="895668" url="https://pl.wikipedia.org/wiki?curid=895668" title="Sun Bin">
Sun Bin

Sun Bin – chiński strateg żyjący w Okresie Walczących Królestw w państwie Qi. Autor "Sztuki wojennej".
O życiu i pochodzeniu Sun Bina wiadomo niewiele, a większość informacji pochodzi z "Zapisków historyka" i kilku krótkich notatek przypisywanych do tego okresu. Ze względu na brak danych trudno ustalić dokładny czas życia Sun Bina, jednak przyjmując że w chwili rozpoczęcia bitwy pod Guiling (354–353 p.n.e.) miał 25 lat, można stwierdzić, że urodził się około 380 p.n.e. 
Większość dostępnych źródeł przedstawia Sun Bina jako potomka Sun Zi. Powstało nawet wiele drzew genealogicznych przedstawiających pokrewieństwo Sun Bina i Sun Zi, jednak wszystkie one budzą wątpliwości.

</doc>
<doc id="895669" url="https://pl.wikipedia.org/wiki?curid=895669" title="Peryfraza">
Peryfraza

Peryfraza (z gr. "peri" „wokół” i "phrásis" „mowa; wyrażenie, zwrot”; inaczej: omówienie, wyrażenie omowne) – figura stylistyczna, która polega na zastąpieniu określenia powszechnego wielowyrazowym opisem, charakteryzującym typowe cechy danego przedmiotu, czynności, osoby itp. Może być stosowana w celu urozmaicenia stylistycznego, wyeliminowania powtórzeń tego samego określenia lub osłabieniu jego wymowy. Może też służyć celowemu ukryciu bezpośredniego znaczenia za określeniem aluzyjnym.
Charakterystyczną peryfrazą posłużył się Mickiewicz ("Zima miejska"):
"Stambulskie gorycze" zastępują tutaj tytoń, a "z chińskich ziół ciągnione treści" – herbatę.
Takim sposobem wyrażania myśli posługiwali się często twórcy klasycyzmu, eliminując w ten sposób z języka poetyckiego wyrazy potoczne, do których odnosili się niechętnie. Peryfraza jest ponadto charakterystyczna dla stylu publicystycznego; służy tam jako środek urozmaicający zasób słowny.
Szczególną odmianą peryfrazy jest eufemizm, który służy złagodzeniu znaczenia pewnych wyrazów, np. "mijanie się z prawdą" zamiast "kłamstwo".

</doc>
<doc id="895670" url="https://pl.wikipedia.org/wiki?curid=895670" title="San H27B">
San H27B

San H27B – autobus miejski produkowany w latach 1964-1967 przez polską firmę SFA. Pojazd ten był kontynuacją autobusu San H01B i modernizacją modelu San H25B. 
Historia modelu.
Modernizacja autobusów o konstrukcji samonośnej San H25B nastąpiła w połowie 1964 roku. Uruchomiono produkcję modelu miejskiego San H27B oraz jego odmiany międzymiastowej San H27A. Wyposażono je w rzędowy, 6-cylindrowy silnik o zapłonie samoczynnym typu S53 o pojemności skokowej 5650 cm³ i mocy maksymalnej 73,6 kW (100 KM) produkowany przez FSC Star ze Starachowic. Celem tego kroku było ograniczenie kosztów eksploatacji. Niestety, silnik S53 był jednostką niedopracowaną. Miał bardzo trudne rozruchy, przedwcześnie wchodził w obszar dymienia, nie osiągał zakładanej mocy. Przysparzał wiele problemów eksploatacyjnych. W nadwoziu autobusu trzy przednie oraz tylne szyby zostały zastąpione dwoma giętymi szybami oddzielonymi od siebie słupkiem. Wprowadzono również okna boczne z szybami przesuwnymi (w miejsce uchylnych) w górnej części, łatwo wyjmowane okno bezpieczeństwa. Wentylacja wnętrza autobusu została poprawiona poprzez zastąpienie ośmiu małych dachowych otworów wentylacyjnych dwoma dużymi, które miały przezroczyste pokrywy. W celu ułatwienia obsługi i napraw pojazdu poszerzono przednią pokrywę silnika. W układzie hamulcowym zastosowano pneumatyczny nadciśnieniowy mechanizm wspomagający hamulce. 
Autobusy serii "San H25" i "H27" były produkowane równolegle w wersjach międzymiastowych i miejskich. Wadą wszystkich Sanów z samonośnymi nadwoziami była stosunkowo niska trwałość nadwozia. Było to spowodowane małą odpornością na korozję ich cienkościennej struktury nośnej. W 1967 roku zaprzestano produkcji autobusów o nadwoziach samonośnych, wprowadzając w ich następcy, modelu San H100, konstrukcję ramową.

</doc>
<doc id="895676" url="https://pl.wikipedia.org/wiki?curid=895676" title="Janusz Darocha">
Janusz Darocha

Janusz Darocha (ur. 27 czerwca 1960 w Łodzi) – polski pilot samolotowy, cywilny i sportowy, uznawany za jednego z najwybitniejszych zawodników w historii sportu samolotowego.
Syn Franciszka. Członek Aeroklubu Częstochowskiego. Szkolenie szybowcowe rozpoczął w 1977. W 1980 został absolwentem Technicznych Zakładów Naukowych w Częstochowie. Na co dzień instruktor samolotowy Aeroklubu Częstochowskiego. Pilot samolotowy od 1980. Wielokrotny medalista mistrzostw świata i Europy w lataniu precyzyjnym i rajdowo-nawigacyjnym. Wielokrotny Mistrz Polski.
W 1985 otrzymał złoty Medal za Wybitne Osiągnięcia Sportowe. W 1994 został odznaczony Złotym Krzyżem Zasługi "za zasługi w działalności na rzecz rozwoju sportu lotniczego", w 2001 otrzymał Krzyż Kawalerski Orderu Odrodzenia Polski. Czterokrotny laureat Plebiscytu Przeglądu Sportowego na 10 najlepszych sportowców Polski: 1986 – 3. miejsce, 1991 – 4. miejsce, 1993 – 10. miejsce, 1994 – 8. miejsce.
Zawodowo podjął służbę w Państwowej Straży Pożarnej.
w 2011 roku został wyróżniony Dyplomem Paula Tissandiera przez Międzynarodową Federacje Lotniczą (FAI).
Najważniejsze osiągnięcia sportowe.
Mistrzostwa świata w lataniu precyzyjnym
Mistrzostwa świata w lataniu rajdowym
Mistrzostwa Europy w lataniu precyzyjnym
Mistrzostwa Europy w lataniu rajdowym
Mistrzostwa Polski w lataniu rajdowym

</doc>
<doc id="895679" url="https://pl.wikipedia.org/wiki?curid=895679" title="Jezioro Rokickie">
Jezioro Rokickie

 
Jezioro Rokickie – jezioro w woj. pomorskim, w pow. tczewskim, w gminie Tczew na południowy zachód od Tczewa, położone między miejscowościami Rokitki i Lubiszewo Tczewskie. Jezioro leży na terenie Pojezierza Starogardzkiego.
Z jeziora wypływa rzeka Motława łącząca je z jeziorem Rokickim Małym.
Dane morfometryczne.
Powierzchnia zwierciadła wody według różnych źródeł wynosi od 18,5 ha przez 20,5 ha do 24,1 ha.
Zwierciadło wody położone jest na wysokości 16,5 m n.p.m. lub 18,5 m n.p.m.
Średnia głębokość jeziora wynosi 2,1 m, natomiast głębokość maksymalna 4,2 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Rokickie". W różnych publikacjach i na mapach topograficznych jezioro to występuje pod nazwą "Duże Rokitki" lub "Rokickie Duże".
Ze względu na położenie obok miejscowości Lubiszewo (Tczewskie), jezioro jest także czasem (np. w Google maps) nazywane jeziorem Lubiszewskim.

</doc>
<doc id="895680" url="https://pl.wikipedia.org/wiki?curid=895680" title="Compal">
Compal

Compal (Compal Electronics, Inc.) – tajwański producent komponentów do notebooków, tzw. kadłubków (ang. barebone lub whitebook) oraz PDA.
Założone w 1984 roku w Tajpej (Tajwan) przedsiębiorstwo specjalizuje się głównie w produkcji komponentów do składania notebooków oraz jest producentem kontraktowym notebooków i netbooków. Jego rozwiązania są często sprzedawane pod markami innych producentów. I tak niektóre modele Toshiby, HP, Lenovo, Zepto czy polskiej firmy California Access to modele firmy Compal.
Jednym z modeli Compala jest HEL-80, zwany też EL-80. Na polskim rynku od początku lata 2007 dostępny był jego następca, model FL90. W 2009 roku dostępny był w sprzedaży Compal Khlb2, przekątna ekranu 15,6" 16:9 LED i wydajna karta graficzna ATI 4650 DDR3 oraz ultramobilny netbook o przekątnej 13,3" Ntcu0. Następcą khlb2 jest model Nblb2, wyposażony w mobilne procesory i7 firmy Intel.
Dzięki technologii kadłubków użytkownicy domowi mogą samodzielnie skonfigurować i zmontować notebooka tańszego nawet o 15–20% od odpowiedników o podobnej konfiguracji zmontowanych przez firmy wiodące na rynku (HP, Toshiba, Dell).
15 września 2008 roku jeden z europejskich oddziałów firmy przeniósł cały serwis z Anglii (Manchester) do Łodzi. Obecnie firma w Polsce zatrudnia 200 osób. Prowadzi serwis laptopów (pod swoją marką – COMPAL) oraz płyt głównych, głównie firmy Dell. Serwis powstał głównie poprzez ukierunkowanie swojej działalności na Della oraz zmniejszenie kosztów prowadzenia firmy.
W marcu 2014 Compal przejął od Toshiby fabrykę w Biskupcach Podgórnych pod Wrocławiem.
W 2016 r. z powodu niepowodzenia na rynku europejskim (udział w rynku poniżej 10%) Compal zdecydował się sprzedać fabrykę w Biskupicach tureckiej firmie Vestel, która jest liderem elektroniki w Turcji.

</doc>
<doc id="895681" url="https://pl.wikipedia.org/wiki?curid=895681" title="Wydział Elektroniki i Technik Informacyjnych PW">
Wydział Elektroniki i Technik Informacyjnych PW



</doc>
<doc id="895691" url="https://pl.wikipedia.org/wiki?curid=895691" title="Greatest Hits (Zagubieni)">
Greatest Hits (Zagubieni)

Greatest Hits – dwudziesty pierwszy odcinek trzeciego sezonu serialu telewizyjnego Zagubieni i sześćdziesiąty ósmy całej serii. Został napisany przez współproducenta serialu Edwarda Kitsisa i Adama Horowitza oraz wyreżyserowany przez Stephena Williamsa. Odcinek został wyemitowany w USA 16 maja 2007 roku przez stację American Broadcasting Company i przez kanadyjską CTV. „Greatest Hits” obejrzało w dniu premiery przez 12 milionów Amerykanów i został on dobrze odebrany przez krytyków. Został nominowany do Golden Reel Award.
Akcja odcinka toczy się 22 grudnia 2004 roku, czyli w dziewięćdziesiątym drugim dniu pobytu rozbitków na wyspie. Flashbacki skupiają się na pięciu „najlepszych momentach” Charliego, który jednocześnie przygotowuję się do spełnienia przepowiedni Desmonda.
Treść.
Jack informuje rozbitków o swoich zamierzeniach. Chce przygotować się do walki z „Innymi”, a nie przed nimi uciekać. Proponuje zorganizować pułapkę, która ma polegać na umieszczeniu dynamitu wewnątrz oznakowanych namiotów ciężarnych kobiet.
Desmond ponownie ma wizję, według której Charlie Pace ma zginąć, ale po jego śmierci ma nadejść ekipa ratunkowa, która zabiera helikopterem Claire i Aarona. W wizji Desmonda, Charlie tonie w podwodnej stacji po wciśnięciu żółtego przycisku. Stacja wówczas ma przestać zagłuszać sygnały radiowe na wyspie.
Alex słyszy, jak Ben mówi Innym, iż zaatakują wcześniej. Dziewczyna postanawia poinformować o tym rozbitków, w tym celu wysyła do nich Karla z informacją. Chłopakowi udaje się powiadomić „mieszkańców plaży”. Jack postanawia zmienić plany. Tylko trójka rozbitków zostaje w obozie, reszta się ewakuuje.
Desmond i Charlie zaczynają się przygotowywać do wypłynięcia. Nieoczekiwanie, Hume proponuje Charliemu, iż popłynie za niego. Charlie jednak odmawia przyjacielowi.
Charlie płynie z Desmondem wzdłuż kabla do miejsca gdzie znajduje się podwodna stacja. Po ogłuszeniu Desmonda, który chciał popłynąć za niego, nurkuje i dostaje się do wewnątrz, poprzez „dok” dla łodzi podwodnej. W stacji rezydują dwie uzbrojone kobiety.
Produkcja.
Większość scen do tego odcinka było kręconych od 9 kwietnia do 12 kwietnia 2007 roku. Niektóre szczegóły fabuły zostały ujawnione zanim odcinek został wyemitowany. Nazwa stacji Dharmy w tym odcinku jest aluzją do powieści Lewisa Carolla: "Po drugiej stronie lustra". Dominic Monaghan (nurkujący do stacji) został zainspirowany przez Leonardo DiCaprio, który to w filmie Titanic nurkując utworzył na krótko usta.
Odbiór.
Odcinek był nominowany (choć nagrody nie zdobył) do Golden Reel Award w kategorii „Best Sound Editing in Television: Short Form – Dialogue and Automated Dialogue Replacement”. Odcinek został zgłoszony do nagrody Emmy w kategorii „"Outstanding Writing for a Drama Series"” i „Outstanding Directing for a Drama Series”, ale nie został ostatecznie nominowany.
Epizod wygrał nagrodę "E!" w kategorii „Biggest Tearjerker” (największy wyciskacz łez).

</doc>
<doc id="895708" url="https://pl.wikipedia.org/wiki?curid=895708" title="The Gathering (album Infected Mushroom)">
The Gathering (album Infected Mushroom)

The Gathering (ang. "gromada, zgromadzenie") jest pierwszym albumem grupy Infected Mushroom.

</doc>
<doc id="895709" url="https://pl.wikipedia.org/wiki?curid=895709" title="Konstancja Aragońska">
Konstancja Aragońska

Konstancja Aragońska (ur. 1179, zm. 23 czerwca 1222) – najpierw królowa Węgier jako żona Emeryka węgierskiego, później królowa i cesarzowa rzymska jako pierwsza żona Fryderyka II Hohenstaufa. 
Była córką Alfonsa II, króla Aragonii i Sanchy Kastylijskiej. Jej dziadkami od strony matki byli Alfons VII Imperator, król Kastylii i Leónu, oraz Ryksa śląska.
Królowa Węgier.
W 1198 Konstancja poślubiła Emeryka węgierskiego (1174–1204), syna króla Węgier Beli III i Agnieszki z Chatillon, córki księcia Antiochii Renalda z Chatillon. Para miała tylko jednego syna - Władysława III (ok. 1200 – 1205). 
Władysław został koronowany na króla jeszcze za życia swojego ojca, w 1204. Emeryk chciał w ten sposób zabezpieczyć koronę i kazał swojemu młodszemu bratu Andrzejowi przyrzec, że będzie chronił bratanka i pomagał mu w rządzeniu państwem. Emeryk zmarł jeszcze przed końcem tego roku i Władysław został pełnoprawnym królem, a Andrzej regentem. Władysław i Konstancja wkrótce stali się więźniami Andrzeja. Konstancji udało się uciec z synem do Wiednia. Znaleźli schronienie na dworze Leopolda VI, księcia Austrii. Władysław jednak zaraz zmarł. Regent Andrzej został królem Węgier jako "Andrzej II", a Konstancja pozostała na wygnaniu.
Królowa i cesarzowa Niemiec.
Konstancja pozostała wdową przez kolejne 5 lat. W 1210 ponownie wyszła za mąż, jej drugim mężem został król Sycylii Fryderyk Hohenstauf (1194–1250), syn cesarza Henryka VI i Konstancji, córki króla Sycylii Rogera II. Para miała jedynie jednego syna – Henryka (VII) (1211–1242). 
9 grudnia 1212, Fryderyk został koronowany na króla Niemiec, na przekór Ottonowi IV z Brunszwiku, cesarzowi. Początkowo Fryderyk kontrolował północne Niemcy, ale 5 lipca 1215 Otto IV został obalony. Konstancja została jedyną królową niemiecką. W imieniu męża była również regentką Sycylii.
22 listopada 1220 papież Honoriusz III koronował Fryderyka na cesarza rzymskiego. Wtedy Konstancja została cesarzową, a jej syn Henryk - nowym królem Niemiec. Zmarła jednak niecałe dwa lata później, a Fryderyk ożenił się z Jolantą Jerozolimską. Konstancja została pochowana w katedrze w Palermo.

</doc>
<doc id="895713" url="https://pl.wikipedia.org/wiki?curid=895713" title="Małgorzata II Flandryjska">
Małgorzata II Flandryjska

Małgorzata II, zwana Małgorzatą z Konstantynopola (ur. 1202, zm. 10 lutego 1280) – hrabina Flandrii i Hainaut, młodsza córka Baldwina I, cesarza łacińskiego, hrabiego Flandrii i Hainaut, oraz Marii, córki Henryka I, hrabiego Szampanii.
W 1202 r. ojciec Małgorzaty wyruszył na IV wyprawę krzyżową i został łacińskim cesarzem Konstantynopola. Podczas jego nieobecności opiekę nad Małgorzatą i jej starszą siostrą Joanną sprawowała matka. W 1204 r. ona również wyruszyła na Wschód, gdzie zmarła w wyniku zarazy. Opiekę nad dziewczynkami przejął ich stryj Filip z Namur. W 1205 r. cesarz Baldwin zmarł w bułgarskiej niewoli i Joanna została hrabiną Flandrii i Hainaut. W 1208 r. Filip z Namur przekazał kuratelę nad Joanną i Małgorzatą królowi Francji Filipowi II Augustowi.
W 1212 r. Małgorzata poślubiła swojego opiekuna i wpływowego rycerza z Hainaut Boucharda IV z Avesnes (1182 – 1244), syna Gautiera II z Avesnes i Małgorzaty córki Tybalda V Dobrego, hrabiego Blois. Bouchard i Małgorzata mieli razem trzech synów:
Małżeństwo to zostało zawarte z miłości i początkowo zyskało aprobatę Joanny. Wkrótce jednak doszło do sporu między siostrami na temat uposażenia młodszej. Joanna podjęła więc starania o unieważnienie małżeństwa Małgorzaty. Zwróciła się w tej sprawie do papieża Innocentego III, który 19 stycznia 1216 r. ekskomunikował Boucharda i Małgorzatę, ale nie unieważnił małżeństwa. Małgorzata wraz z mężem schroniła się w Luksemburgu, ale Bouchard został w 1219 r. pojmany. Wolność odzyskał w 1221 r. za cenę rozwiązania małżeństwa z Małgorzatą.
Kiedy Bouchard udał się do Rzymu, by uzyskać rozwód od papieża, Małgorzata - za radą Joanny - w 1223 r. wyszła za mąż za szampańskiego rycerza Wilhelma II z Dampierre (1196 – 3 września 1231), syna Gwidona II z Dampierre i Matyldy I z Bourbon. Wilhelm i Małgorzata mieli razem trzech synów i córkę:
Sytuacja, jaka powstała po tym małżeństwie, wywarła wpływ na dzieje Flandrii i Hainaut. Pojawiły się głosy, że drugie małżeństwo Małgorzaty jest nieważne (bigamia), a dzieci z tego małżeństwa nie mają praw do tronu wyżej wymienionych hrabstw. Konflikt zaostrzył się w 1244 r., kiedy po śmierci Joanny Małgorzata została hrabiną Flandrii i Hainaut. Od razu rozpoczęła się wojna (tzw. I wojna sukcesyjna o Flandrię i Hainaut) pomiędzy synami Małgorzaty z pierwszego i drugiego małżeństwa – Janem z Avesnes i Wilhelmem de Dampierre.
W 1246 r. w konflikt wmieszał się król Francji Ludwik IX Święty, który doprowadził do zawarcia pokoju. Na jego mocy Hainaut miało przypaść potomkom Małgorzaty z domu Avesnes, a Flandria tym z domu Dampierre. Jan z Avesnes ogłosił się hrabią Hainaut, ale zmarł w 1257 r. Jego syn Jan został hrabią Hainaut po śmierci babki w 1280 r. We Flandrii w 1247 r. Małgorzata dopuściła do współrządów Wilhelma, ale ten zmarł w 1251 r.
Ludwik IX wyruszył w 1248 r. na VI wyprawę krzyżową i przebywał na Wschodzie do 1254 r. W tym czasie Małgorzata i jej młodszy syn Gwidon chcieli zlikwidować podział dokonany przez francuskiego króla. W odpowiedzi Jan z Avesnes zawarł sojusz w hrabią Holandii i królem Niemiec Wilhelmem w obronie "status quo". Wojna została rozstrzygnięta 4 lipca 1253 r. pod Westcapelle, gdzie Jan pokonał wojska Gwidona. Podział ziem został utrzymany.
Małgorzata nie poddała się jednak i zawarła sojusz z młodszym bratem króla Francji Karolem Andegaweńskim. Karol poparł jej sprawę, ale nie udało mu się pokonać Jana, a sam ledwo uniknął śmierci. W 1254 r. powrócił król Ludwik i zmusił obie strony do respektowania swojego wyroku sprzed 8 lat.
W 1278 r. Małgorzata przekazała rządy we Flandrii Gwidonowi z Dampierre. Hrabiną Hainaut pozostała do swojej śmierci w 1280 r.

</doc>
<doc id="895714" url="https://pl.wikipedia.org/wiki?curid=895714" title="Galleria dell’Accademia">
Galleria dell’Accademia

Galleria dell’Accademia (Galeria Akademii) – włoskie muzeum we Florencji. Sąsiaduje z florencką akademią sztuk pięknych ("Accademia di Belle Arti di Firenze"), ale nie jest z nią związane.
Zbiory.
Do najcenniejszych eksponatów należą:
Muzeum posiada obrazy takich malarzy, jak:

</doc>
<doc id="895719" url="https://pl.wikipedia.org/wiki?curid=895719" title="Library &amp; Information Science Abstracts">
Library &amp; Information Science Abstracts

Library &amp; Information Science Abstracts (LISA) – miesięcznik streszczanych artykułów (abstraktów) z ok. 550 periodyków z 60 krajów z zakresu informacji naukowej, bibliotekoznawstwa i dziedzin pokrewnych. W 1950 r. zaczął ukazywać się serwis Library Science Abstracts (LSA), który w 1969 r. został przekształcony w Library &amp; Information Science Abstracts. Początkowo publikowana przez Library Association w Londynie, w końcu lat 60. współpraca z Aslib, które zobowiązało się dostarczać analizy dla piśmiennictwa z informacji naukowej, doprowadziła do integracji bibliotekoznawstwa z informacją naukową.
Klasyfikacja oparta jest na "A Classification of Library Science" (Klasyfikacja Informacji Naukowej) opublikowanej w 1965 r. przez Aslib Library.
Zawiera dwie oddzielne sekcje:
Indeksy.
Od 1969 r. wchodziły indeksy dwumiesięczne oraz roczne autorskie (Author Index) oraz przedmiotowe (Subject Index) oraz lista czasopism, z których brano artykuły i lista osób tworzących abstrakty. W roku 1979 Author Index zmienił nazwę na Name Index, który zawiera od tej pory kumulację nazwisk indywidualnych materiałów, Subject Index zmienił nazwę na Alphabetical Subjects Index.
Abstrakty.
Pierwszą i największą sekcją publikacji jest niewątpliwie abstrakt. Zawiera nagłówek wiodący (np. Proffesion), nagłówek dodatkowy (Education and Training), numer abstraktu. Poniżej znajduje się pełna notka bibliograficzna, właściwy abstrakt oraz inicjały streszczającego bądź źródło abstraktu.

</doc>
<doc id="895720" url="https://pl.wikipedia.org/wiki?curid=895720" title="Fuji TV">
Fuji TV

 – japoński nadawca telewizyjny z siedzibą na wyspie Odaiba w dzielnicy Minato, w Tokio, założony w 1957 roku. Posiada kilkanaście biur zagranicznych.
Historia.
Fuji Television Network została założona w 1957 roku, nadawanie rozpoczęła 1 marca 1959. W czerwcu tego samego roku Fuji TV utworzyła sieć z Tokai TV, Kansai TV oraz Kyushu Asahi Broadcasting. W październiku 1966 roku została utworzona Fuji News Network (FNN) – telewizja informacyjna wymieniająca wiadomości z lokalnymi stacjami.
1 kwietnia 1986 roku Fuji TV zmieniła logo firmy ze starego „Kanał 8” na „Medama” stosowanego przez grupę Fujisankei Communications Group. W 1987 roku Fuji TV współpracowało z firmą Nintendo nad stworzeniem gry "", na której bazowała późniejsza gra "Super Mario Bros. 2". 10 marca 1997 roku Fuji TV została przeniesiona ze starej siedziby w Kawada-chō (Shinjuku), do nowego budynku w Odaiba, zaprojektowanego przez Kenzō Tange.
Od 2002 roku Fuji TV jest współfinansowana przez konkurs Clarion Girl, organizowany corocznie w celu wybrania przedstawiciela do Clarion, który reprezentuje produkty Car-audio tej firmy w telewizji i kampaniach reklamowych w ciągu następnego roku.
3 marca 2006 roku do Fuji Television Network przyłączyła się stacja Nippon Broadcasting Holdings, przejęta przez Nippon Broadcasting System dwa dni wcześniej. 1 października 2008 roku była Fuji TV została certyfikowaną, transmitującą spółką holdingową Fuji Media Holdings, a nowo założona "Fuji Television Network" przejęła działalność nadawczą.
Nadajniki.
Analogowy.
JOCX-TV – 
Cyfrowy.
JOCX-DTV – 

</doc>
<doc id="895721" url="https://pl.wikipedia.org/wiki?curid=895721" title="Małżeństwo doskonałe">
Małżeństwo doskonałe

Małżeństwo doskonałe – polski telewizyjny program rozrywkowy, mający charakter turnieju, emitowany w TVP od jesieni 1967 roku. Scenarzystami byli Jacek Fedorowicz i Jerzy Gruza. Prowadzącym był Jacek Fedorowicz, a reżyserii podjął się Jerzy Gruza. Emitowany był na żywo, z sali Teatru STS.
W jednym z odcinków drugiego sezonu "Małżeństwa doskonałego", obu twórcom programu wręczone zostały uroczyście "Złote Ekrany" w uznaniu zasług w tworzeniu nowej jakości telewizyjnej rozrywki.
Pierwszy sezon.
Zasady programu.
Głównym motywem "Małżeństwa doskonałego" było współzawodnictwo trzyosobowych drużyn (małżeństwo i "ten trzeci") w pokazywaniu na migi zadanych przez prowadzącego haseł (jedna osoba pokazywała, dwie zgadują). Była to drużynowa wersja popularnej wówczas gry zwanej "ambasadorem". Czas na pokazanie hasła wynosił 4 minuty. 
Współzawodnictwo przeplatane było występami aktorów, tancerzy, piosenkami oraz innymi atrakcjami. Np. na gorąco, w trakcie programu powstawał tekst piosenki oparty na pierwszym odgadywanym haśle; w ten sposób teksty pisali m.in. Agnieszka Osiecka, Wojciech Młynarski, Roman Sadowski, w jednym z programów muzykę do piosenki od razu skomponował Janusz Sent.
Dla publiczności wprowadzono totalizatora: sala typowała zwycięzców zawodów, a stawką były rozmaite fanty (krawat, grzebień), można było "postawić" współmałżonka, w jednym z programów Jacek Fedorowicz założył się o przeniesienie "na barana".
Przebieg rozgrywek.
Zmagania oceniał czteroosobowy zespół sędziowski. W pierwszym programie z cyklu, wprowadzającym do zabawy, wystąpiły drużyny złożone ze znajomych twórców programu, w kolejnych już zwycięzcy eliminacji przeprowadzonych wśród zgłaszających się do telewizji. Pierwsza edycja "Małżeństwa doskonałego" liczyła, oprócz odcinka wprowadzającego, 5 programów. W piątym, Finale Finałów, rywalizowały 4 drużyny, które wygrały poprzednie programy. Stawką ich zmagań był Puchar Prezesa. Puchar zdobył zespół: małżeństwo Brońków i Zbigniew Zdasień (z Krakowa), pokazując hasło "Nowoczesna świekra entuzjastką fachowości" w niespełna 3 minuty. Jacek Fedorowicz wspomina, że zwycięska drużyna potrafiła "odgadnąć każde hasło złożone z najtrudniejszych słów i to w piekielnym tempie. Doszło do tego, że telewidzowie podejrzewali ich, że posługują się alfabetem głuchoniemych i musieliśmy zaprosić na program eksperta, aby zdementować te pogłoski". W Finale Finałów wskutek zamieszania na scenie okazały Puchar Prezesa został przez nieuwagę stłuczony – co było kolejnym żartem autorów programu z publiczności na sali i widzów przed telewizorami. "Dubler" Pucharu został od razu wręczony zaskoczonym jak wszyscy zwycięzcom.
Drugi sezon.
Zmiana reguł.
Jesienią 1968 roku wystartowała druga edycja "Małżeństwa doskonałego". Zmieniono reguły zabawy: zamiast "ambasadora" drużynom zaproponowano nową konkurencję sportową, tzw. Wielobój Małżeński. Na wielobój składały się konkurencje promujące zgodność charakterów, znajomość biografii i przyzwyczajeń małżonków, lub dopuszczonych do rywalizacji par narzeczeńskich. Zwycięzcy programów, w zależności od wyniku otrzymywali "Zezwolenie na ślub", "Nakaz wytrwania w małżeństwie" itp. dokumenty o żartobliwej treści.
Zmagania nadal oceniał czteroosobowy zespół sędziowski, personalnie ten sam co w pierwszej edycji. Przerywnikami zawodów były stare szlagiery w nowym opracowaniu śpiewane przez Piotra Szczepanika, piosenki Bohdana Łazuki oraz m.in. "Poradnia przedmałżeńska", w której jako eksperci zasiadali Jerzy Ofierski, Janusz Osęka, Jeremi Przybora i Marian Załucki.
Prezes.
W każdym programie walczono o inną nagrodę, zawsze mającą coś wspólnego z postacią Prezesa: Palmę Prezesa, Fotel, Nalewkę, a nawet Wycisk, bo, jak wspomina Jacek Fedorowicz, "Prezes dał nam wycisk za uprowadzenie mu fotela z mieszkania". W dziewiątym odcinku ujawniono, że mitycznym Prezesem jest ówczesny prezes telewizji Włodzimierz Sokorski. Na scenę wniesiono dzwoniący telefon, a dzięki temu że prowadzący przytknął słuchawkę telefonu do swojego mikrofonu, zawodnicy, publiczność i widzowie usłyszeli, jak Sokorski strofuje Fedorowicza słowami "Zauważyłem brak ulubionego fotela, po waszej ostatniej wizycie, kiedy we środę sprzątaliście u mnie z panem Gruzą". Nagranie było żartem, a za Sokorskiego głos podłożył aktor Andrzej Stockinger, którego talent do imitacji głosów był wykorzystywany m.in. w telewizyjnych szopkach noworocznych.
Przebieg rozgrywek.
Drugi sezon "Małżeństwa" liczył 12 odcinków. W dziesiątym programie nagrodą była Szafa Prezesa. Odcinek ten zakłóciło wejście na scenę mężczyzny twierdzącego, że ma nakaz kwaterunkowy na zajęcie szafy w charakterze M-2. Mężczyzna, przez cierpliwego prowadzącego nazwany pojednawczo Sąsiadem, przez trzy odcinki prowadził na oczach widowni swoje życie prywatne: rozmawiał przez telefon, jadł, czytał, urządził wesele (zakłócając przebieg jedenastego odcinka), a w końcu – rozwiódł się, gdy jego żona odeszła z innym. W tym żarcie role zagrali Łazuka i Barbara Młynarska, jako małżeństwo, Tadeusz Pluciński, jako ten trzeci i Jan Kociniak, jako dziecko z pierwszego małżeństwa. Rozwód pary zakończył drugi cykl "Małżeństwa".
Zakończenie programu.
Po wakacjach 1969 roku autorzy postanowili zupełnie zmienić formułę programu i w konsekwencji także tytuł – nowy program nazywał się "Kariera", brały w nim udział osoby, które chciały zmienić zawód. "Kariera" miała pomóc spełniać marzenia o zawodzie marynarza, stewardesy czy kucharza. Na scenie odbywały się konkursy badające, niekoniecznie w tonacji serio, predyspozycje zawodowe uczestników. W "Karierze" nadal brali udział aktorzy i piosenkarze, grupa taneczna i zespół muzyczny. Drugi cykl "Kariery" opierał się już głównie na prezentowanych wywiadach z osobami, które decydują o zatrudnieniu w różnych instytucjach, przedstawicielami wymarzonej przez zawodnika profesji itp.
Po "Karierze" Fedorowicz i Gruza realizowali jeszcze wspólnie program "Runda".

</doc>
<doc id="895723" url="https://pl.wikipedia.org/wiki?curid=895723" title="Pactum reservati domini">
Pactum reservati domini



</doc>
<doc id="895726" url="https://pl.wikipedia.org/wiki?curid=895726" title="Riszi">
Riszi



</doc>
<doc id="895728" url="https://pl.wikipedia.org/wiki?curid=895728" title="Zdzisław Podedworny">
Zdzisław Podedworny

Zdzisław Podedworny (ur. 13 kwietnia 1941 w Żabińcach-Kopyczyńcach) – polski trener piłkarski. Ukończył kierunek trenerski w Akademii Wychowania Fizycznego w Krakowie.
Kariera trenerska.
Poza tym pracował z polską reprezentacją olimpijską, a także był asystentem trenera pierwszej Reprezentacji Polski Wojciecha Łazarka.

</doc>
<doc id="895729" url="https://pl.wikipedia.org/wiki?curid=895729" title="Gwardyjska Dywizja Strzelców Konnych (Freikorps)">
Gwardyjska Dywizja Strzelców Konnych (Freikorps)

Gwardyjska Dywizja Strzelców Konnych – (niem. "Garde-Kavallerie-Schützen-Division, Division Heuduck des Garde-Kavallerie-Schützen-Korps") jeden z niemieckich oddziałów Freikorpsów. Utworzona w grudniu 1918 roku pod dowództwem generała porucznika Heinricha von Hofmanna. Brała udział w tłumieniu powstania Związku Spartakusa. Szef sztabu dywizji, Waldemar Pabst, przyczynił się do złapania Róży Luksemburg i Karla Liebknechta, zarządził także ich zamordowanie. W kwietniu 1919 roku utworzyła Gwardyjski Korpus Strzelców Konnych (Freikorps).

</doc>
<doc id="895732" url="https://pl.wikipedia.org/wiki?curid=895732" title="Classical Mushroom">
Classical Mushroom

Classical Mushroom (ang. "Klasyczny grzyb") jest drugim albumem grupy Infected Mushroom.

</doc>
<doc id="895737" url="https://pl.wikipedia.org/wiki?curid=895737" title="Julian Szymański">
Julian Szymański

Julian Juliusz Szymański (ur. 10 maja 1870 w Kielcach, zm. 8 czerwca 1958 w Białymstoku) – polski okulista, polityk, w latach 1928–1930 marszałek Senatu II RP.
Życiorys.
W Kijowie ukończył studia medyczne, a następnie w latach 1891–1898 był tam asystentem w klinice okulistycznej. Za udział w rewolucji w 1905, uciekając przed represjami, emigrował do USA, gdzie kontynuował pracę naukową. W latach 1916–1920 przebywał w Brazylii, gdzie został profesorem Federal University of Paraná w Kurytybie. Zorganizował też tam klinikę oczną i opublikował pierwszy w języku portugalskim podręcznik okulistyki, który ukazał się też w języku polskim "Okulistyka w skróceniu" (1920). Po powrocie do Polski, od 1922 był profesorem Uniwersytetu Stefana Batorego w Wilnie.
Prof. Julian Szymański był twórcą różnych nowatorskich metod leczenia chorób oczu, zwłaszcza jaskry. W latach 1931–1935 pełnił funkcję przewodniczącego Polskiego Towarzystwa Okulistycznego.
W latach 1928–1935 był senatorem II i III kadencji z ramienia BBWR. Jednocześnie w latach 1928–1930 był marszałkiem izby. 1 lipca 1928 został członkiem zarządu głównego założonego wówczas Związku Sybiraków. W 1929 utworzył Towarzystwo Brazylijsko-Polskie im. Rui Barbosy w Warszawie, którego prezesem był do 1939.
Podczas okupacji niemieckiej pracował w Szpitalu Maltańskim w Warszawie utworzonym w Pałacu Mniszchów. W 1949 ponownie wyemigrował wraz z rodziną do Brazylii. W 1957 powrócił do Polski. Jego wnuk Jack Szymanski, także okulista, mieszka w Cascavel, utrzymuje kontakty z Towarzystwem.

</doc>
<doc id="895739" url="https://pl.wikipedia.org/wiki?curid=895739" title="Bakterie właściwe">
Bakterie właściwe



</doc>
<doc id="895741" url="https://pl.wikipedia.org/wiki?curid=895741" title="Eugeniusz Oniegin (poemat)">
Eugeniusz Oniegin (poemat)

Eugeniusz Oniegin (ros. Евгений Онегин, do rewolucji Евгеній Онѣгинъ) – poemat dygresyjny autorstwa Aleksandra Puszkina. Puszkin rozpoczął pracę nad tym utworem w 1823 w Kiszyniowie, a ukończył w 1831 roku. Publikował go częściami od 1825 do 1832, a całość wydał w 1833.
Mimo iż poemat powstawał w długim przedziale czasu, odznacza się jednolitością stylową i logiką kompozycji. Składa się z trzech części. Przed wydaniem utworu drukiem autor naruszył nieco jego strukturę: usunął dawny VIII rozdział „Podróż Oniegina”, zmienił numerację, a lukę, która powstała, zapełnił poprzez dołączenie do ośmiu rozdziałów zasadniczych części strof usuniętych; reszta to dodatek pt. „Urywki z podróży Oniegina”. Istniał też rozdział X, który autor spalił. Pozostała tylko część wersów, w dodatku zaszyfrowana.
Poetyka utworu.
Narrator autorski ciągle ujawnia swoją obecność licznymi dygresjami. Dotyczą one m.in. jego biografii, oceny bohaterów, miejsc akcji, teatru rosyjskiego czy też gatunków win.
Poemat posiada klasyczną trójczłonową kompozycję, a każdy rozdział jest zamkniętą całością poświęconą jednemu tematowi.
Pisany jest czterostopowym jambem tzw. aleksandrynem, który był ulubionym metrum Puszkina.
Dominującą cechę utworu stanowi ironia romantyczna, wynikająca z dystansu autora wobec dzieła.
Treść utworu.
Tytułowy bohater jest człowiekiem rozczarowanym wielkim światem, w którym nie zaznał ani prawdziwej przyjaźni, ani miłości.
Zniechęcony i znudzony życiem wyjeżdża na wieś. Nadal jednak nie może odnaleźć miejsca w świecie: nie umie nawiązać kontaktu z sąsiadami i odtrąca szczerą miłość Tatiany. Gdy pojawia się powracający ze studiów w Niemczech poeta Leński, Oniegin wyśmiewa jego romantyczny idealizm. Pod wpływem kaprysu flirtuje podczas balu z narzeczoną poety, a ten obrażony wyzywa Oniegina i ginie w pojedynku. Na skutek tego Eugeniusz opuszcza wieś i udaje się w podróż po miejscach z przeszłości. Wszystkie one wydają mu się jednak tak puste, jak on sam.
Pod koniec wędrówki ponownie spotyka Tatianę i zakochuje się w niej. To pierwsze prawdziwe uczucie bohatera musi jednak umrzeć, gdyż ukochana nie jest już wiejską szlachcianką, lecz zamężną wielkomiejską damą.
Postać Eugeniusza Oniegina, wraz z pewnym zasięgiem tekstu poematu, w jednej ze swoich oper wykorzystał także Piotr Czajkowski.
Przekłady na język polski.
Oniegina na polski przełożyli:

</doc>
<doc id="895743" url="https://pl.wikipedia.org/wiki?curid=895743" title="Antoni Naguib">
Antoni Naguib

Antonios Naguib "(egy. الأنبا أنطونيوس نجي)" (ur. 18 marca 1935 w Samalut, zm. 28 marca 2022 w Kairze) – egipski duchowny, arcybiskup, w latach 2006-2013 patriarcha Koptyjskiego Kościoła Katolickiego w Aleksandrii, kardynał od 2010.
Życiorys.
Urodzony 18 marca 1935 w Samalut w Egipcie. Wstąpił do seminarium w Maddi w Kairze, a następnie studiował teologię na Uniwersytecie Urbanianum w Rzymie w latach 1953-1958. Święcenia kapłańskie przyjął 30 października 1960 i rozpoczął pracę duszpasterską w Al-Minja. Powrócił na studia do Rzymu, gdzie zdobył licencjat z teologii (1962) oraz z Pisma Świętego na Papieskim Instytucie Biblijnym (1964).
Został wykładowcą w Patriarchalnym Seminarium Koptyjskim w Maadi do czasu nominacji na biskupa Minya 26 lipca 1977 roku. Chirotonii biskupiej udzielił mu 9 września 1977 ówczesny patriarcha Antiochii, Stefan I Sidarouss. We wrześniu 2002 ze względów zdrowotnych złożył swoją rezygnację z urzędu biskupa. Natomiast 30 marca 2006 roku został mianowany na arcybiskupa patriarchatu aleksandryjskiego jako następca Stefana II kardynała Ghattasa. 7 kwietnia 2006 papież Benedykt XVI udzielił mu komunii kościelnej.
20 listopada 2010 roku papież Benedykt XVI w czasie konsystorza podniósł abpa Naguiba do godności kardynalskiej.
31 grudnia 2011 przeszedł wylew krwi do mózgu, w wyniku którego pozostawał częściowo sparaliżowany. W związku z trudnościami w kierowaniu patriarchatem, w lutym 2012 synod biskupów Kościoła koptyjskiego wybrał biskupa Kyrillosa Williama Samaana tymczasowym administratorem. 15 stycznia 2013 Synod po konsultacjach z papieżem przyjął jego rezygnację z urzędu złożoną zgodnie z kanonem 126 § 2 Kodeksu kanonów Kościołów wschodnich. Jego następcą Synod wybrał biskupa Ibrahima Isaaca Sidraka.
Brał udział w konklawe 2013, które wybrało papieża Franciszka. 18 marca 2015 w związku z ukończeniem 80 lat utracił prawo do czynnego udziału w przyszłych konklawe.

</doc>
<doc id="895745" url="https://pl.wikipedia.org/wiki?curid=895745" title="Enterostomia">
Enterostomia



</doc>
<doc id="895750" url="https://pl.wikipedia.org/wiki?curid=895750" title="Wilhelm III de Dampierre">
Wilhelm III de Dampierre

Wilhelm III de Dampierre (ur. 1226, zm. 6 czerwca 1251) – hrabia Flandrii i pan de Dampierre, najstarszy syn Wilhelma II de Dampierre i Małgorzaty II, hrabiny Flandrii, córki cesarza łacińskiego Baldwin I.
Małżeństwo rodziców Wilhelma było przez wielu uznawane za nieważne, gdyż rozwód Małgorzaty z jej pierwszym mężem, Bouchardem IV d'Avesnes nie został formalnie orzeczony. W 1231 r., po śmierci ojca, Wilhelm III został panem de Dampierre. Jego matka została w 1244 r. hrabiną Flandrii. Rozpoczęła się wówczas wojna między Wilhelmem a jego przyrodnim bratem, Janem d'Avesnes, o sukcesję we Flandrii i Hainaut. Wojna zakończyła się w 1246 r., kiedy król Francji Ludwik IX narzucił stronom kompromis polegający na przekazaniu Hainaut domowi Avesnes, a Flandrii domowi Dampierre.
W 1247 r. Wilhelm został dopuszczony przez matkę do współrządów we Flandrii. W listopadzie tego roku Wilhelm poślubił Beatrycze (1225 - 11 listopada 1288), córkę Henryka II, księcia Brabancji, i Marii Hohenstauf, córki króla Niemiec Filipa Szwabskiego. Małżeństwo to nie doczekało się potomstwa.
W latach 1248-1250 towarzyszył Ludwikowi IX na wyprawie krzyżowej. Tymczas trwała walka między Avesnesami a Dampierre'ami o Namur. Zakończyła się ona kompromisowym pokojem 19 maja 1250 r. 6 czerwca 1251 r. Wilhelm został zamordowany na turnieju w Trazegnies przez stronników domu Avesnes. Po jego śmierci rozpoczęła się kolejna wojna między zwaśnionymi domami.

</doc>
<doc id="895752" url="https://pl.wikipedia.org/wiki?curid=895752" title="Hemaczandra">
Hemaczandra

Hemaćandra (dewanagari हेमचन्द्र सूरी, transliteracja hemacandra sūrī, ang. Hemachandra, znany także jako Hemaćarja) – poeta, filozof, językoznawca, leksykograf i logik dżinijski żyjący w latach 1088 lub 1089–1172, z Gudżaratu. Syn kupca. Będąc duchownym posiadał duże wpływy na dworze władców Gudżaratu. Członek dżinijskiego odłamu śwetambarów. Napisał wiele dzieł w prakrycie. 

</doc>
<doc id="895754" url="https://pl.wikipedia.org/wiki?curid=895754" title="Germain Louis Chauvelin">
Germain Louis Chauvelin

Germain Louis Chauvelin, markiz de Grosbois (ur. 1685, zm. 1762 w Paryżu) – francuski polityk. Chauvelin był "garde des sceaux" (strażnikiem pieczęci) i secrétaire d'État aux Affaires étrangères (MSZ) Ludwika XV w latach 1727–1737.
1685–1727.
Germain Louis Chauvelin pochodził z rodziny adwokatów Parlamentu (sądu) Paryskiego, która osiedliła się w stolicy około roku 1530 niedaleko placu Maubert. W XVII wieku jedna z gałęzi rodziny skoligaciła się z kanclerzem Michelem Le Tellier, który wspierał Chavelinów w rozwoju ich karier urzędniczych. Ojcem Germaina Louisa Chauvelina był Louis III Chauvelin, który pełnił funkcję intendenta w prowincji Franche-Comté w latach 1673-1684 i w Pikardii (1684–1694). Matką była Marguerite Billard.
Dnia 1 listopada 1706 roku, Germain Louis Chauvelin został członkiem rady królewskiej, gdzie m.in. odpowiadał za korespondencję kancelarii królewskiej (grand rapporteur et correcteur des lettres de chancellerie). 31 maja roku 1711, uzyskał stanowisko maître des requêtes. Gdy jego starszy brat Louis IV Chauvelin zmarł w roku 1715, Chauvelin przejął jego stanowisko generalnego adwokata parlamentu Paryża ("avocat général parlement de Paris"), dalej w roku 1718, został "président à mortier" stając się jednym z najważniejszych prawników w królestwie. poślubił bogatą dziedziczkę Anne Cahouet de Beauvais Mieli razem kilkoro dzieci: 
marszałek d'Huxelles, który przewodniczył Radzie spraw zagranicznych ("conseil des affaires étrangères") od roku 1718, przedstawił Chauvelina kardynałowi André Hercule de Fleury. Germain został jego współpracownikiem i doradcą. Gdy Fleury w roku 1726 został pierwszym ministrem (tzw. "principal ministre"), uczynił Chauvelina garde des sceaux.
1727–1737.
Dnia 17 sierpnia roku 1727, gdy zdymisjonowano sekretarza spraw zagranicznych Charlesa de Morville, Chauvelin przejął jego stanowisko.
Jako" garde des sceaux", Chauvelin musiał dzielić swe kompetencje z ówczesnym kanclerzem, którym był Henri François d’Aguesseau. Dnia 2 września 1727 roku, król rozgraniczył kompetencje obu urzędników: d’Aguesseau zachował prezydencje rady i prawo reprezentowania króla w parlamencie, a Chauvelin dysponował pieczęcią królewską i biblioteką kancelarii. Chauvelin przejął też obowiązki cenzora. Stanowisko było lukratywne. W roku 1731 mógł kupić sobie pałac w Grosbois.
Jako secrétaire d'État aux Affaires étrangères, Chauvelin nastawiony był na konkurencję, a w razie potrzeby walkę z Austrią. Był również sceptyczny co do sensu utrzymywania aliansu z Wielką Brytanią. Fleury, pacyfista często negocjował za jego plecami ("en sous-main"), jak w roku 1735, gdy kardynał prowadził tajne rokowania pokojowe z Austrią, podczas gdy Chauvelin prowadził własne, związane z wojną z tym państwem.
Premier brytyjski Robert Walpole (1721–1742) wielokrotnie skarżył się Fleury’emu na prowokacyjne zachowanie Chauvelina. 
20 lutego 1737, Chauvelin, którego Fleury już nie potrzebował, został odesłany do swego zamku w Grosbois, niedaleko Bourges.
1737–1762.
Chauvelin próbował zyskać poparcie Ludwika XV, gdy w styczniu roku 1743 Fleury zmarł, lecz popadł tylko w jeszcze większą niełaskę. Wycofał się do Issoire, niedaleko Riom. Jean de Viguerie twierdzi, że powodem było to, że król żałował, że tak często zwierzał się Chauvelinowi.
W kwietniu roku 1746 mógł wrócić do Paryża, ponieważ wstawili się za nim René Louis de Voyer de Paulmy d’Argenson i Jean-Frédéric Phélypeaux, lecz Chauvelin nie uczestniczył już czynnie w życiu politycznym. Zmarł w roku 1762.

</doc>
<doc id="895758" url="https://pl.wikipedia.org/wiki?curid=895758" title="Konstancja Hohenstauf (królowa Aragonii)">
Konstancja Hohenstauf (królowa Aragonii)

Konstancja Hohenstauf (ur. 1249, zm. 9 kwietnia 1302) – królowa Aragonii jako żona Piotra III Wielkiego (Aragońskiego). Jedyna córka Manfreda, króla Sycylii, i jego pierwszej żony – Beatrycze Sabaudzkiej.
Dziadkami Konstancji od strony ojca byli: cesarz Fryderyk II i jego kochanka (możliwe, że żona) Bianca Lancia. Jej dziadkami od strony matki byli: Amadeusz IV Sabaudzki i jego pierwsza żona Anna Burgundzka (córka Eudesa III, księcia Burgundii, i jego drugiej żony - Alicji de Vergy).
Małżeństwo.
13 czerwca 1262 Konstancja poślubiła księcia Piotra Aragońskiego, najstarszego syna króla Jakuba I i jego drugiej żony - Jolanty Węgierskiej. Ojciec Konstancji – Manfred zginął w bitwie pod Benewentem (26 lutego 1266), podczas walk ze swoim rywalem do korony Sycylii – Karolem Andegaweńskim (pogrobowym synem Ludwika VIII, króla Francji i Blanki Kastylijskiej). Jako najstarsza córka Manfreda, Konstancja była brana pod uwagę jako następczyni tronu, ale ostatecznie projekt ten odrzucono.
Jakub I zmarł 27 lipca 1276 i Piotr został nowym królem. Konstancja została królową Aragonii. Podczas wojny o tron Sycylii (1282-1302), jej mąż i synowie zgłosili pretensje do Sycylii w imieniu Konstancji. Wojna zakończyła się ostatecznie podziałem królestwa – wyspa Sycylia dostała się w ręce jej potomków, a Królestwo Neapolu – w ręce potomków Karola Andegaweńskiego.
Piotr III zmarł 2 listopada 1285 i Konstancja do końca swojego życia pozostała wdową. Zmarła jako zakonnica w Barcelonie.
Potomstwo.
Konstancja i Piotr III mieli 6 dzieci:

</doc>
<doc id="895760" url="https://pl.wikipedia.org/wiki?curid=895760" title="Bhadrabahu">
Bhadrabahu

Bhadrabahu (ur. III w. p.n.e.) – asceta dźinijski, żył najprawdopodobniej w czasach Ćandragupty Maurji i był jego mistrzem duchowym. Na koniec okresu trwania dwudziestoletniej suszy wraz z królem i uczniami wybrał się do Karnataki, gdzie zagłodził się na śmierć. Członkowie odłamu dźinijskiego digambara uważają go za założyciela ich ruchu i przypisują mu redakcję następujących dzieł:

</doc>
<doc id="895764" url="https://pl.wikipedia.org/wiki?curid=895764" title="Uzasadnienie wyroku">
Uzasadnienie wyroku

Uzasadnienie wyroku – pisemne motywy rozstrzygnięcia sądowego sporządzane po jego wydaniu z urzędu lub na wniosek strony procesu.
Uzasadnienie wyroku w postępowaniu cywilnym.
Sąd I instancji sporządza uzasadnienie wyroku na żądanie strony zgłoszone w terminie tygodniowym od dnia jego ogłoszenia lub doręczenia, jeżeli istniał obowiązek doręczenia orzeczenia. Sąd uzasadnia także wyrok, który został zaskarżony w ustawowym terminie.
Sąd II instancji uzasadnia wyrok z urzędu, chyba że apelacja została oddalona albo zmieniono zaskarżony wyrok. Wówczas sporządzenie uzasadnienia następuje na wniosek strony. W postępowaniu uproszczonym sąd II instancji uzasadnia swoje orzeczenie tylko w razie uchylenia wyroku sądu I instancji i przekazania sprawy do ponownego rozpoznania. W innych przypadkach sporządzenie uzasadnienia następuje na wniosek strony.
Uzasadnienie powinno zawierać wskazanie podstawy faktycznej rozstrzygnięcia, a mianowicie: ustalenie faktów, które sąd uznał za udowodnione, dowodów, na których się oparł, i przyczyn, dla których innym dowodom odmówił wiarygodności i mocy dowodowej, oraz wyjaśnienie podstawy prawnej wyroku z przytoczeniem przepisów prawa.
Struktura uzasadnienia wyroku Sądu I instancji
Uzasadnienie wyroku w postępowaniu karnym.
Sąd I instancji sporządza uzasadnienie wyroku na żądanie strony zgłoszone w terminie 7 dni od daty jego ogłoszenia, a w przypadku gdy domaga się tego oskarżony pozbawiony wolności i nieposiadający obrońcy, od daty doręczenia orzeczenia.
Uzasadnienie powinno zawierać wskazanie, jakie fakty sąd uznał za udowodnione lub nieudowodnione, na jakich oparł się dowodach i dlaczego nie uznał dowodów przeciwnych, oraz wyjaśnienie podstawy prawnej wyroku. W uzasadnieniu wyroku należy ponadto przytoczyć okoliczności, które sąd miał na względzie przy wymiarze kary, a zwłaszcza przy zastosowaniu nadzwyczajnego złagodzenia kary, środków zabezpieczających, uwzględnieniu powództwa cywilnego oraz przy innych rozstrzygnięciach zawartych w wyroku.
Struktura uzasadnienia wyroku skazującego Sądu I instancji

</doc>
<doc id="895766" url="https://pl.wikipedia.org/wiki?curid=895766" title="Akalanka">
Akalanka

Akalanka, Akalanka Bhatta – mistyk i poeta dżinijski, najprawdopodobniej z końca VIII wieku (około lat 720–780). Jego imię uwiecznione jest na wielu inskrypcjach z X, XII i XV wieku. Prawdopodobnie był jednym z ministrów króla Śubhatungi z Manjakheta i jego synem. Według dżinijskiego odłamu digambara napisał wiele dzieł w tym między innymi:

</doc>
<doc id="895769" url="https://pl.wikipedia.org/wiki?curid=895769" title="Roger Ljung">
Roger Ljung

Roger Ljung (ur. 8 stycznia 1966 w Lommie) – piłkarz szwedzki grający na pozycji obrońcy.
Kariera klubowa.
Pierwszym klubem Ljunga w karierze był Lunds BK, w którym w 1983 zadebiutował w 3. lidze Szwecji. W tym małym klubie grał przez 2 lata, aż w 1985 przeszedł do pierwszoligowego Malmö FF. Zadebiutował w jego barwach w tym samym roku, jednak przez 2 lata był to jego jedyny mecz w tym klubie i dopiero w 1987 w końcu znalazł się w pierwszym składzie zespołu, który wywalczył wówczas wicemistrzostwo Szwecji. W 1988 Ljung został pierwszy i jedyny raz mistrzem kraju (20 meczów w mistrzowskim sezonie),a w 1989 oprócz wicemistrzostwa dołożył także Puchar Szwecji.
Latem 1989 Ljung wyjechał do Szwajcarii. Przez rok grał w BSC Young Boys w lidze strzelając 4 gole. W 1990 przeszedł do FC Zürich, a w 1991 wyjechał do austriackiej Admiry Wacker Wiedeń. W 1992 grał z nią w finale Pucharu Austrii, a przez 2,5 roku pobytu w Wiedniu zdobył aż 26 goli w lidze (10 w sezonie 1991/1992 oraz 16 w sezonie 1992/1993). Zimą 1994 Ljung przeszedł do Galatasaray SK. W Turcji był jedną z czołowych postaci klubu, który został mistrzem kraju, broniąc tytuł z 1993. Latem 1994 Ljung przeszedł do MSV Duisburg. W Bundeslidze zadebiutował 20 sierpnia w zremisowanym 1:1 meczu z KFC Uerdingen 05. W połowie sezonu doznał kontuzji i do gry wrócił dopiero w marcu. W całym sezonie rozegrał ledwie 13 meczów, z Duisburgiem spadł z ligi, a po sezonie dość niespodziewanie zakończył karierę w wieku 29 lat.
Kariera reprezentacyjna.
W reprezentacji Szwecji Ljung zadebiutował w 1988 roku. W 1990 roku znalazł się w kadrze na Mistrzostwa Świata we Włoszech. Zagrał tam jedynie w jednym meczu grupowym, przegranym 1:2 z Brazylią. Szwecja jednak przegrała wszystkie mecze i nie wyszła z grupy.
W 1992 roku Ljung został powołany na Euro 92. W meczach grupowych nie grał, ale wystąpił za to w półfinale z Niemcami, który Szwedzi przegrali 2:3 i zajęli miejsca 3.-4. w tym turnieju.
W 1994 roku Ljung pojechał na swoją trzecią większą imprezę – Mistrzostwa Świata w USA. Był tam podstawowym zawodnikiem zespołu. Już w pierwszym meczu Szwecji z Kamerunem (2:2) zdobył pierwszego gola w meczu. Wystąpił we wszystkich meczach Szwedów w pełnym wymiarze czasowym aż do półfinału. W meczu z Brazylią, przegranym 0:1 otrzymał żółtą kartkę, drugą na tych mistrzostwach i wyeliminowała go ona z meczu o 3. miejsce z Bułgarią, który Szwecja wygrała 4:0.
Karierę reprezentacyjną Ljung skończył w 1995 roku. W reprezentacji rozegrał łącznie 59 meczów i zdobył 3 gole.

</doc>
<doc id="895773" url="https://pl.wikipedia.org/wiki?curid=895773" title="Władysław Trzaska (księgarz)">
Władysław Trzaska (księgarz)

Władysław Trzaska (ur. 7 maja 1881 w Krubinie, zm. 31 grudnia 1964 w Warszawie) – księgarz i wydawca, założyciel księgarni i wydawnictwa "Trzaska, Evert i Michalski".
Uczył się w II Gimnazjum Filologicznym w Warszawie. Następnie kształcił się w Szkole Handlowej Zgromadzenia Kupców w Warszawie i w Szkole Nauk Politycznych na Sorbonie w Paryżu. W latach 1904–1907 pracował jako księgarz w Nicei i Paryżu, następnie (1907–1919) w firmie Gebethner i Wolff i w księgarni M. Arcta w Warszawie. W 1918 uwięziony w Cytadeli Warszawskiej za kolportaż nielegalnej prasy. 
W 1919 wraz z Ludwikiem Evertem i Janem Michalskim założył przedsiębiorstwo pod firmą Księgarnia i Dom Wydawniczy Trzaska, Evert i Michalski. Zajmował się finansami firmy oraz księgarnią otwartą przez firmę w 1920 w Hotelu Europejskim w Warszawie. Po II wojnie światowej prowadził księgarnię, a następnie antykwariat. W 1964 odznaczony Krzyżem Kawalerskim Orderu Odrodzenia Polski za całokształt działalności księgarskiej.
Pochowany na cmentarzu Powązkowskim w Warszawie (kwatera 23-3-6/7).

</doc>
<doc id="895778" url="https://pl.wikipedia.org/wiki?curid=895778" title="Runavík (gmina)">
Runavík (gmina)

Runavík (far. "Runavíkar kommuna") – gmina na Wyspach Owczych, terytorium zależnym Danii, położonym na Oceanie Atlantyckim. Sąsiaduje z sześcioma gminami: Eiðis, Eystur, Fuglafjarðar, Nes, Sjóvar oraz Sunda kommuna. Siedzibą władz gminy jest Saltangará.
Gmina położona jest w kilku obszarach wyspy Eysturoy. Jedna z jej części leży między fiordem Skálafjørður a wschodnim wybrzeżem wyspy (obszar między innymi miejscowości Runavík i Saltangará). Druga rozciąga się od północnego fragmentu zachodniego wybrzeża Skálafjørður w kierunku północno-zachodnim do zatoki Funningsfjørður (leży tam między innymi miejscowość Skáli). Ostatnim obszarem są tereny dawnej gminy Funningur w północnej części Eysturoy. Zajmuje powierzchnię 99,9 km².
Według danych na 1 stycznia 2014 roku zamieszkuje ją 3 731 ludzi.
Historia.
W 1872 roku powstała Eysturoyar Prestagjalds kommuna, obejmująca tereny całej wyspy Eysturoy, w tym także gminy Runavík. W 1912 roku oderwała się od niej gmina Nes, w której skład wchodziły wówczas tereny Runavíkar kommuna. Gminę Runavík odłączono w 1967 roku i początkowo obejmowała ona tereny między zatoką Skálafjørður a wschodnim wybrzeżem Eysturoy (ok. 29 km²). W 2005 roku w granice gminy włączono tereny trzech innych jednostek administracyjnych - Elduvíkar, Oyndarfjarðar oraz Skála kommuna. Kolejnej zmiany dokonano w roku 2009, kiedy w skład gminy weszła Funnings kommuna.
Populacja.
Gmina zamieszkiwana jest przez 3 731 osób. Współczynnik feminizacji wynosi tam 89 (na 1757 kobiet przypada 1974 mężczyzn). W społeczeństwie gminy ludzie starsi niż 60 lat stanowią 22,7% populacji, natomiast osoby poniżej dwudziestego roku życia 28,5%. Największą grupą w przedziałach dziesięcioletnich stanowią osoby w wieku 10-19 lat (14,84%), jednak dość znaczącą częścią populacji są także ludzie w wieku 40-49 lat (14,23%).
Dane dotyczące liczby ludności w gminie Runavík zbierane są od roku 1970. Jej populacja na ówcześnie zajmowanym terytorium wynosiła 1622 osoby i wzrastała (2067 w roku 1977, 2327 w 1983 i 2372 w 1985) do roku 1990, gdy osiągnęła 2488 osób. Wówczas na Wyspach Owczych panował kryzys gospodarczy, który skutkował wysokimi współczynnikami emigracji z archipelagu Wysp Owczych. Liczba ludności w 1995 roku zmalała do 2279, jednak od tamtej pory zaczęła sukcesywnie wzrastać. Szczególnie duży przyrost populacji zanotowano w 2005 roku, po włączeniu trzech innych jednostek administracyjnych. Liczba ludności wyniosła wtedy 3642 osoby i wzrosła w 2010 roku do 3795, a następnie zaczęła maleć.
Polityka.
Burmistrzem gminy jest Magnus Rasmussen, startujący z list Partii Ludowej. Prócz niego w radzie gminy zasiada dziesięć osób. Ostatnie wybory samorządowe na Wyspach Owczych miały miejsce w 2012 roku, a ich wyniki w gminie Runavík przedstawiały się następująco:
Frekwencja wyniosła 79,36% (w głosowaniu wzięło udział 2 237 osób z 2 801 uprawnionych). Oddano dziewięć kart wypełnionych błędnie oraz pięć głosów pustych.
Gminy partnerskie.
Gmina Runavík ma podpisane umowy partnerskie z czterema innymi jednostkami:

</doc>
<doc id="895780" url="https://pl.wikipedia.org/wiki?curid=895780" title="Guz chromochłonny">
Guz chromochłonny

Guz chromochłonny (barwiak, łac. "phaeochromocytoma") – zazwyczaj łagodny nowotwór wywodzący się najczęściej z komórek chromochłonnych zlokalizowanych w rdzeniu nadnerczy, wydzielających katecholaminy; najczęściej adrenalinę i noradrenalinę. Rzadziej guz chromochłonny powstaje z pozanadnerczowej tkanki chromafinowej, która nie uległa inwolucji po urodzeniu. Jest częstą przyczyną nadciśnienia wtórnego. Guzami o podobnej budowie histologicznej są przyzwojaki.
Terminologia.
Guzy chromochłonne wywodzą się z neuroektodermy grzebienia nerwowego. Komórki te występują głównie w rdzeniu nadnerczy, ale również w zwojach i splotach przedkręgowych oraz ciałkach przyzwojowych. Istotą guza chromochłonnego jest wydzielanie katecholamin. Katecholaminy ulegają reakcji z solami kwasu chromowego, stąd komórki je produkujące określa się chromochłonnymi. Natomiast w standardowym barwieniu histopatologicznym nie można odróżnić komórek wydzielających katecholaminy (rdzeń nadnerczy, neurony współczulne) od takich, które nie posiadają tej zdolności (neurony przywspółczulne). Dlatego pod względem histopatologicznym pojęcia "pheochromocytoma" (guz chromochłonny) i "paraganglioma" (nerwiak przyzwojowy) można uznać za tożsame. Guzy chromochłonne są więc czynnymi nerwiakami przyzwojowymi.
Guzy chromochłonne rozwijają się najczęściej w rdzeniu nadnerczy, ale mogą również występować w lokalizacji pozanadnerczowej (najczęściej w jamie brzusznej, rzadziej w klatce piersiowej). Nerwiaki przyzwojowe nieczynne hormonalnie (z neuronów przywspółczulnych) zlokalizowane są głównie w obrębie klatki piersiowej, do nich należą również guzy wywodzące się z kłębków pełniących funkcję chemoreceptorów – guzy takowe określa się mianem "chemodektoma".
Obecnie proponuje się, żeby stosować określenie "guz chromochłonny" tylko dla czynnych hormonalnie guzów zlokalizowanych w rdzeniu nadnerczy, natomiast w lokalizacji pozanadnerczowej – "nerwiak przyzwojowy współczulny" (czynny hormonalnie; dawniej "guz chromochłonny pozanadnerczowy") i "nerwiak przyzwojowy przywspółczulny" (nieczynny hormonalnie).
Epidemiologia.
W Stanach Zjednoczonych "pheochromocytoma" jest obserwowana u 2–8 osób na milion, co daje około 1000 przypadków diagnozowanych każdego roku.
Guz chromochłonny bywa nazywany „nowotworem 10%”:
Guzy w przebiegu zespołu rodzinnego częściej występują w młodszym wieku i mają mnogi charakter. U dzieci również częściej występuje lokalizacja pozanadnerczowa. Guza chromochłonnego rozpoznaje się wśród 5% wszystkich incydentaloma. Przypadkowe rozpoznania guza chromochłonnego mogą sięgać 30% przy lepszej dostępności do technik obrazowania.
Szacuje się, że jest przyczyną około 0,1% przypadków nadciśnienia. Występuje zwykle w 4. i 5. dekadzie życia, ale może również występować zarówno w starszym, jak i młodszym wieku.
Etiopatogeneza.
Genetyka.
Izolowany guz chromochłonny może mieć związek z mutacjami wielu genów, takich jak:
Przypadki związane z uwarunkowaniami genetycznymi występują w zespole mnogiej gruczolakowatości wewnątrzwydzielniczej typu 2A i 2B, nerwiakowłókniakowatości typu 1, zespole von Hippla-Lindaua i zespole guzów chromochłonnych i przyzwojaków (PPS).
Mutacje germinalne identyfikuje się już w około 25% guzów.
Patomorfologia.
Guz chromochłonny zbudowany jest z feochromocytów (komórki chromochłonne) prawidłowo tworzących rdzeń nadnerczy (jest to główne miejsce występowania tych komórek, ale mogą również występować pozanadnerczowo). Są one wieloboczne lub wrzecionowate, brązowo-czarne po barwieniu dwuchromianem potasu, pochodzą z grzebienia nerwowego. Pod wpływem pobudzenia współczulnego wydzielają katecholaminy. Komórki tworzą gniazda (niem. "Zellballen") w bogato unaczynionym zrębie.
Makroskopowo guz może być niewielką, otorbioną zmianą w nadnerczu lub nawet kilkukilogramowym, krwotocznym tworem zajmującym duży obszar jamy brzusznej. Zazwyczaj nie przekracza kilku centymetrów, choć opisywano guzy wielkości od kilku milimetrów do 20–30 centymetrów. Przeciętna masa wynosi ok. 100 g.
Guzy są zazwyczaj bogato unaczynione, w ich wnętrzu można stwierdzić wylewy krwi, ogniska martwicy, torbiele rzekome i niekiedy odkładanie złogów wapnia.
Niektórzy autorzy z uwagi na budowę histologiczną klasyfikują guzy chromochłonne na 3 typy:
Nawet zmiany łagodne mogą naciekać torebkę łącznotkankową i okoliczne naczynia. Na podstawie badania histopatologicznego nie można potwierdzić lub wykluczyć zmiany złośliwej. Złośliwość danej zmiany można stwierdzić tylko na podstawie obecności przerzutów (zazwyczaj do okolicznych węzłów chłonnych, wątroby, płuc, kości, mózgu).
Patofizjologia.
Istotą "pheochromocytoma" jest nadmierne wydzielanie katecholamin, które powstają w naturalnych, fizjologicznych procesach. Ich prekursorem jest tyrozyna, pobierana przez zakończenia współczulne i następnie metabolizowana pod wpływem hydroksylazy tyrozynowej do 3,4-dihydroksyfenyloalaniny (DOPA). Z Dopy przy udziale dekarboksylazy powstaje dopamina, która ulega dalszym przekształceniom do metoksydopaminy, kwasu 3,4-dihydroksyfenylooctowego (DOPAC), kwasu homowanilinowego (HVA) oraz za pomocą β-hydroksylazy do noradrenaliny (około 25% dopaminy). Pozostała część dopaminy ulega wydaleniu z moczem w postaci wolnej lub związanej. Pod wpływem "N"-metylotransferazy z noradrenaliny powstaje adrenalina. Guzy zlokalizowane nadprzeponowo nie wydzielają noradrenaliny.
Unieczynnianie noradrenaliny i adrenaliny zachodzi przy udziale monoaminooksydazy (MAO) i katecholo-O-metylotransferazy (COMT). W efekcie ich działania powstają nieaktywne metabolity (metoksykatecholaminy, kwas 3,4-dihydroksymigdałowy, 3-metoksy-hydroksyfenyloglikol, kwas wanilinomigdałowy – istotne w procesie diagnostycznym "pheochromocytoma"), które są wydalane z moczem. Niewielka część katecholamin zostaje unieczynniona poprzez związanie z kwasem glukuronowym i kwasem siarkowym, a także wychwycona zwrotnie przez zakończenia nerwowe i pozaneuronalne.
Objawy.
Głównym objawem guza chromochłonnego jest nadciśnienie tętnicze, które może mieć charakter napadowy lub utrwalony (w rzadkich przypadkach choroba może przebiegać z prawidłowym ciśnieniem). Napady trwają różnie długo (od kilku minut do paru godzin), mogą występować też z różną częstotliwością. Towarzyszą im zwykle silne bóle głowy, zlewne poty, tachykardia, bladość skóry, uczucie niepokoju, zaburzenia czucia, drżenia. U niektórych chorych może występować rozszerzenie źrenic. Po napadzie występuje zwykle znużenie i wyczerpanie.
Napady mogą być wyzwalane wysiłkiem fizycznym, stresem, uciśnięciem brzucha, posiłkiem, zmianą pozycji ciała, długotrwałym przebywaniem w pozycji stojącej, stosunkiem płciowym, defekacją, lekami (histamina, guanetydyna, glukagon, droperidol, metoklopramid, tyramina, trójcykliczne leki przeciwdepresyjne, fenotiazyna, niektóre cytostatyki). Chorzy są zwykle szczupli na skutek zwiększonego metabolizmu.
U niektórych chorych guz chromochłonny może przebiegać z hipotonią ortostatyczną. Może to być spowodowane zaburzeniem mechanizmów współczulnych odpowiedzialnych za regulacje ciśnienia tętniczego przy zmianie pozycji ciała lub zmniejszeniem objętości krwi krążącej.
U pacjentów z guzem umiejscowionym w pęcherzu moczowym może dochodzić do zaburzeń mikcji, krwinkomoczu (napady nadciśnienia mogą również być wywoływane przez oddanie moczu). Niekiedy może dojść do powstania wodonercza jako manifestacji zaburzenia odpływu moczu spowodowanego uciskiem guza.
Mogą również pojawiać się dolegliwości bólowe w jamie brzusznej, nudności, wymioty, zaparcia, ostre rozdęcie okrężnicy. Martwiczo zmieniony guz, który uległ pęknięciu, może dawać objawy ostrego brzucha. W przebiegu "pheochromocytoma" istnieje zwiększone ryzyko kamicy żółciowej.
W efekcie oddziaływania katecholamin na mięsień sercowy może dochodzić do zmian o typie kardiomiopatii i w efekcie do powiększenia sylwetki serca, tachykardii, zastoju w krążeniu płucnym. Niekiedy dominują zaburzenia rytmu serca – mogą występować ekstrasystolie nadkomorowe czy komorowe, migotanie przedsionków, napadowy częstoskurcz nadkomorowy, czy nawet migotanie komór. Guz chromochłonny związany jest ze zwiększonym ryzykiem niedokrwienia mięśnia sercowego, udaru mózgowego i uszkodzeń nerek. Istnieje również zagrożenie wystąpieniem nagłego zgonu sercowego.
Niekiedy występują zmiany naczyniowe – mrowienie i drętwienie kończyn czy objawy przypominające zespół Raynauda.
Innym objawem który można zaobserwować u chorych z guzem chromochłonnym jest gorączka. Może mieć charakter utrwalony, zwykle nie towarzyszą jej dreszcze. Jest wyrazem zwiększonego metabolizmu i zaburzonej regulacji ciepła (zmniejszona utrata ciepła przez skórę na skutek skurczu naczyń), a także zwiększonego wytwarzania przez guz interleukiny 6.
W przebiegu "pheochromocytoma" może dochodzić do zmian w obrębie układu nerwowego – od parestezji, zaburzeń widzenia, napadów drgawek aż po utratę przytomności. W rzadkich przypadkach może dochodzić do zmian psychicznych.
W podstawowych badaniach laboratoryjnych można niekiedy zaobserwować leukocytozę obojętnochłonną czy policytemię.
"Pheochromocytoma" ujawniający się w trakcie ciąży może powodować przedwczesne oddzielenie łożyska i poronienie.
Guz chromochłonny może niekiedy wydzielać inne substancje hormonalnie czynne, np. ACTH lub somatostatynę, prowadząc do objawów typowych dla nadprodukcji tych związków.
Diagnostyka.
W celu rozpoznania pheochromocytoma oznacza się wolne katecholaminy lub ich metabolity (kwas wanilinomigdałowy VMA i metoksykatecholaminy) w dobowej zbiórce moczu (metoksykatecholaminy można również oznaczać w surowicy). Największą czułością i swoistością cechuje się oznaczenie metoksykatecholamin w moczu lub surowicy. Pozostałe badania mają mniejszą przydatność diagnostyczną.
Następnym etapem jest zlokalizowanie guza za pomocą badań obrazowych. Najczęściej wykonuje się tomografię komputerową lub rezonans magnetyczny. W przypadkach wątpliwych lub w razie niewykrycia guza stosuje się scyntygrafię (z użyciem "m"-jodobenzyloguanidyny znakowanej jodem) lub PET.
Konieczny jest również dalszy monitoring pod kątem zespołów chorobowych wynikających z mutacji w obrębie genów "VHL", "RET", "SDHB", "SDHD".
Próby farmakologiczne.
Na skutek upowszechnienia się bezpiecznych prób biochemicznych próby farmakologiczne mają głównie znaczenie historyczne. Stosuje się je zazwyczaj przy niejednoznacznym obrazie klinicznym, jak również w ośrodkach, które nie mają możliwości przeprowadzenia prób biochemicznych. Istotą prób farmakologicznych jest podanie leku i obserwowanie reakcji organizmu w postaci wzrostu lub spadku ciśnienia. Obecnie stosuje się próby z fentolaminą oraz glukagonem. Dawniej używano także histaminy i tyraminy – obecnie mają one już znaczenie historyczne.
Przed wykonaniem próby konieczne jest odstawienie większości leków, zwłaszcza leków hipotensyjnych i uspokajających, które mogą zafałszować wynik testu. W trakcie badania pacjent musi być ściśle monitorowany, istnieje ryzyko gwałtownego spadku ciśnienia.
Próba polega na podaniu dożylnym 2–5 mg fentolaminy w celu zablokowania receptorów α–adrenergicznych. Mierzy się następnie ciśnienie co 30 s przez 10 min. Za dodatnią próbę przyjmuje się spadek ciśnienia skurczowego o co najmniej 35 mm Hg (4,7 kPa) i rozkurczowego o 25 mm Hg (3,3 kPa) w przeciągu 2–3 min od wstrzyknięcia. Spadek ciśnienia utrzymuje się przez około 10 min, a następnie powraca do wartości wyjściowych.
Próba jest stosunkowo bezpieczna, niemniej istnieje ryzyko niepożądanych efektów ubocznych – nadmierny spadek ciśnienia tętniczego ze wstrząsem włącznie, tachykardia, pocenie się, uderzenia gorąca, zaczerwienie skóry, biegunka, bóle brzucha.
Jest to próba prowokacyjna, po podaniu glukagonu, na skutek pobudzenia aktywności adenylocyklazy, następuje wzrost stężenia cAMP w komórkach guza i wyrzut katecholamin z gwałtownym wzrostem ciśnienia tętniczego.
Próbę wykonuje się, podając dożylnie 0,5–1 mg glukagonu, a następnie mierzy się ciśnienie co 30 sek przez 5 min, a potem co 60 s przez następne 10 min. Za dodatni wynik uważa się wzrost ciśnienia skurczowego o 60 mm Hg (8,0 kPa) i rozkurczowego o 30 mm Hg (4,0 kPa). Normalizacja ciśnienia następuje zwykle po około 5–15 min od podania glukagonu.
Tuż przed badaniem pobiera się krew i mocz na oznaczenie stężenia katecholamin, a następnie tuż po wstrzyknięciu glukagonu – krew, a 3 h po badaniu – mocz.
Diagnostyka obrazowa.
Ustalenie lokalizacji guza jest konieczne celem dobrania odpowiedniej techniki operacyjnej (operacja jest metodą leczenia z wyboru guza chromochłonnego).
Jako metodę przesiewowego badania w kierunku obecności "pheochromocytoma" poleca się USG jamy brzusznej. Jest to metoda szeroko dostępna i tania. Jednak z uwagi na stosunkowo małą czułość w wykrywaniu małych guzów oraz zlokalizowanych pozanadnerczowo nie może być metodą rozstrzygającą. Całkowitą czułość USG szacuje się na około 40–95%.
Tomografia komputerowa (TK) jest badaniem ogólnie dostępnym, charakteryzującym się dużą czułością (95–98%). Guzy chromochłonne w obrazie TK charakteryzują się zwykle jednorodną strukturą i owalnym kształtem. Niekiedy można uwidocznić zmiany torbielowate, ogniska martwicy, wylewy, zwapnienia w świetle guza. Przy złośliwych postaciach "pheochromocytoma" istotna jest również możliwość zlokalizowania potencjalnych przerzutów.
Przy trudnościach diagnostycznych, zwłaszcza w przypadku guzów zlokalizowanych pozanadnerczowo, stosuje się rezonans magnetyczny. Uważa się, że właśnie w przypadku takiej lokalizacji rezonans wykazuje większą czułość. Przydatny jest również w różnicowaniu innych zmian w nadnerczach. Minusem metody jest mniejsza dostępność i swoistość oraz wyższy koszt.
Badaniem charakteryzującym się dużą czułością (sięgającą 100%, przy swoistości 70–80%) jest scyntygrafia z użyciem "m"-jodobenzyloguanidyny znakowanej radiojodem (mIBG). Komórki o utkaniu chromochłonnym wychwytują MIBG, umożliwiając zlokalizowanie nawet bardzo małych zmian. Badanie jest szczególnie pomocne w wykrywaniu zmian pozanadnerczowych oraz przerzutów.
W rzadkich przypadkach, przy trudnościach diagnostycznych, stosuje się cewnikowanie żyły głównej dolnej, pobierając krew na oznaczenie katecholamin z różnych poziomów. Jest to badanie inwazyjne, obarczone ryzykiem powikłań, rzadko wykonywane.
W specyficznych przypadkach guza umiejscowionego w obrębie klatki piersiowej pomocne może być badanie RTG oraz badanie echokardiograficzne.
Różnicowanie.
W diagnostyce różnicowej guza chromochłonnego należy wziąć pod uwagę:
Leczenie.
Leczenie farmakologiczne.
Przed planowanym zabiegiem operacyjnym, który jest leczeniem z wyboru u pacjentów z guzem chromochłonnym, konieczne jest odpowiednie przygotowanie farmakologiczne. Ma ono na celu przywrócenie prawidłowego ciśnienia, zapobieżenie jego gwałtownym skokom podczas operacji oraz normalizację akcji serca. Zazwyczaj okres przygotowawczy wynosi około 2 tygodni, przy silniej wyrażonych objawach klinicznych, czy współistnieniu dodatkowych powikłań ze strony układu sercowo-naczyniowego może ulec on wydłużeniu.
Lekami preferowanymi są α-blokery. Stosuje je się do momentu uzyskania prawidłowego ciśnienia krwi, bez wahań w ciągu dnia. Zazwyczaj podaje się doustnie fenoksybenzaminę, zaczynając od mniejszej dawki i stopniowo ją zwiększając do uzyskania pełnego efektu terapeutycznego. Można również stosować inne α-blokery, także nowszej generacji (istnieje jednak mniej badań klinicznych potwierdzających ich skuteczność). Przeważa opinia, że leki alfa-adrenolityczne stwarzają najlepsze warunki do przeprowadzenia operacji, choć część autorów uważa, że mogą utrudnić manualne wykrycie guza podczas zabiegu operacyjnego, oraz prowadzić do nadmiernych spadków ciśnienia w okresie pooperacyjnym.
Jako leki uzupełniające stosuje się β-blokery, zwłaszcza u osób ze współistniejącą tachykardią czy zaburzeniami rytmu serca (napadowe częstoskurcze, dodatkowe pobudzenia nadkomorowe). Są one niewystarczające w monoterapii w okresie przygotowawczym, gdyż mogą sprzyjać generowaniu nadciśnienia z uwagi na zwiększone powinowactwo katecholamin do niezablokowanych receptorów α. Powinny być stosowane wyłącznie w połączeniu z α-blokerami.
Labetalol, blokujący zarówno receptory β-adrenergiczne, jak i α-adrenergiczne, nie powinien być traktowany jako lek pierwszego rzutu, gdyż stosunek blokady receptorów β do blokady receptorów α (przyjmowany doustnie) wynosi 7:1 – po jego podaniu może dojść do paradoksalnego wzrostu ciśnienia tętniczego w mechanizmie opisanym powyżej.
Niekiedy stosuje się również blokery kanałów wapniowych, w niektórych ośrodkach są one nawet preferowanym lekiem u pacjentów z guzem chromochłonnym i prawidłowym ciśnieniem tętniczym. Zazwyczaj jednak stosuje się je w terapii łączonej z α-blokerami – przy niedostatecznej kontroli ciśnienia lub w monoterapii – przy występowaniu efektów ubocznych skutkujących koniecznością odstawienia α-blokerów.
Bardzo ważnym elementem przygotowania do zabiegu jest uzupełnienie niedoborów objętości krążącej krwi, które to występują dość często u pacjentów z guzem chromochłonnym. Niekiedy istnieje konieczność przetoczenia krwi.
Leczenie chirurgiczne.
Jedyną metodą skutecznego leczenia guza chromochłonnego jest jego chirurgiczne usunięcie. Jest to metoda leczenia z wyboru w tym schorzeniu. Jedynie w nielicznych przypadkach odstępuje się od zabiegu (bezwzględne przeciwwskazania do operacji, brak zgody pacjenta, złośliwy guz z uogólnionymi przerzutami).
Zabieg polega na usunięciu guza. Najczęściej jest on zlokalizowany w nadnerczach – stosuje się wtedy adrenalektomię (usunięcie nadnercza). Ostatnio coraz większe uznanie zyskuje metoda laparoskopowa. Możliwa jest również operacja drogą laparotomii. W wybranych przypadkach możliwe jest zastosowanie adrenalektomii oszczędzającej – pozwala na zachowanie prawidłowej funkcji kory nadnerczy.
Zabieg operacyjny u pacjentów z guzem chromochłonnym wymaga modyfikacji środka znieczulającego. W premedykacji preferowane są pochodne benzodiazepin (nie działają na układ współczulny). W znieczuleniu ogólnym stosuje się podtlenek azotu, enfluran, izofluran, fentanyl i izofentanyl. Nie poleca się halotanu, który może nasilać zaburzenia rytmu serca.
W trakcie zabiegu napadowe zwyżki ciśnienia tętniczego opanowuje się dożylnym podaniem 2–3 mg fentolaminy lub nitroprusydkiem sodu (we wlewie dożylnym 0,25–10 μg/kg m.c./min) czy nitrogliceryną (5–100 μg/min). W zaburzeniach rytmu serca stosuje się dożylnie propranolol (5–10 mg), lidokainę (50–100 mg) czy esmolol (200–500 μg/kg m.c./min). Nadmierny spadek ciśnienia jest wskazaniem do wypełnienia łożyska naczyniowego (podanie krwi lub innych płynów) lub w rzadkich przypadkach zastosowania katecholamin (np. noradrenaliny). Bezpośrednio po usunięciu guza może dojść do hipoglikemii (zniesienie hamującego wpływu katecholamin na sekrecję insuliny).
Po zabiegu operacyjnym konieczne jest monitorowanie pacjenta pod kątem ciśnienia tętniczego, elektrokardiogramu i tętna. Utrzymywanie się wysokiego ciśnienia po operacji może świadczyć o obecności drugiego guza chromochłonnego lub czynnych hormonalnie przerzutów, współistnieniu nadciśnienia pierwotnego (lub występowania utrwalonych zmian naczyniowych) czy, w rzadkich przypadkach, powikłania pooperacyjnego w postaci uszkodzenia tętnicy nerkowej. W każdym przypadku należy oznaczyć stężenie katecholamin lub ich metabolitów w moczu. Niekiedy konieczna jest substytucja steroidów (przy obustronnym usunięciu nadnerczy).
Niezbędna jest długoterminowa kontrola pacjentów po usunięciu guza chromochłonnego polegająca na monitorowaniu ciśnienia tętniczego oraz okresowym oznaczaniu katecholamin i ich metabolitów w moczu.
Leczenie złośliwego guza chromochłonnego.
Nieleczony złośliwy guz chromochłonny w około 50% przypadków prowadzi do zgonu w przeciągu 5 lat. Nie ma skutecznej metody leczącej złośliwą postać guza chromochłonnego. W leczeniu chirurgicznym należy dążyć do usunięcia jak największej ilości aktywnej hormonalnie tkanki, zarówno w obrębie guza pierwotnego, jak i przerzutów. Można w ten sposób osiągnąć spowolnienie choroby i zmniejszyć nasilenie objawów klinicznych poprzez zmniejszenie objętości krążących katecholamin.
Metodami alternatywnymi do zabiegu operacyjnego są: radioterapia, krioablacja, TAE (transcatheter arterial embolization), ablacja przezskórna czy chemioterapia. W skojarzonej chemioterapii wykorzystuje się cyklofosfamid, winkrystynę i dakarbazynę. Terapia taka może prowadzić u około 50% chorych do przejściowej remisji. Stosuje się również "m"-jodobenzyloguanidynę w dawkach przekraczających te stosowane w celach diagnostycznych.
U pacjentów z wysokim poziomem krążących katecholamin skuteczna może się okazać terapia przy użyciu α-metylotyrozyny. Jest to związek podobny do 1-tyrozyny, który hamuje przekształcanie tyrozyny do dihydroksyfenyloalaniny (DOPA), a co za tym idzie powstawanie katecholamin. Stosowanie tego związku jest jednak ograniczone z powodu stosunkowo częstych efektów ubocznych.
Wśród potencjalnych leków mogących mieć zastosowanie w terapii złośliwego guza chromochłonnego wymienia się analogi somatostatyny. Część guzów neuroendokrynnych posiada na powierzchni swoich komórek różne typy receptorów somatostatynowych, wobec czego leki takie mogą okazać się skuteczną metodą terapii. Pojedyncze badania donosiły o redukcji produkcji katecholamin przez komórki guza po zastosowaniu oktreotydu, natomiast pozostałe sugerowały jego małą przydatność.
Zwiększona ekspresja białka szoku cieplnego "HSP90" w złośliwych guzach chromochłonnych sugeruje zastosowanie jego inhibitorów w terapii.
Rokowanie.
5-letni okres przeżycia w przypadku guza łagodnego wynosi 96%, natomiast przy guzie złośliwym 44%. Ryzyko nawrotu guza łagodnego sięga około 10%. U pacjentów z guzem chromochłonnym istnieje zwiększona śmiertelność związana z obecnością dodatkowego guza (innego niż "pheochromocytoma").
Śmiertelność okołooperacyjna nie przekracza 3%. U około 60% pacjentów po zabiegu operacyjnym dochodzi do normalizacji ciśnienia tętniczego. Częściej normalizacja dotyczy pacjentów z napadowym nadciśnieniem (około 80%) niż z utrwalonym (około 40%).
Historia.
W 1886 Felix Fränkel jako pierwszy opisał guza chromochłonnego u 18-letniej chorej. Paul Manasse w 1893 dokonał opisu anatomopatologicznego guza. W 1904 G. Marchetii opisał obustronny guz nadnerczy. W 1908 roku Henri Alezais i Felix Peyron wprowadzili termin "paraganglioma". Ludwig Pick w 1912 zauważył powinowactwo komórek guza do soli chromu – do nomenklatury medycznej został wprowadzony termin "pheochromocytoma". Możliwość współistnienia guza chromochłonnego z "neurofibromatosis" odkrył w 1910 S. Suzuki. W 1922 M. L’Abbé ze współpracownikami dokonał pełnego klinicznego opisu "pheochromocytoma".
W 1926 César Roux w Szwajcarii i w 1927 Charles Horace Mayo w Stanach Zjednoczonych wykonali pierwszy zabieg adrenalektomii u pacjenta z guzem chromochłonnym. Pierwszy zabieg usunięcia guza chromochłonnego rozpoznanego przedoperacyjnie przeprowadził w 1929 Maurice C. Pincoffs. W tym samym roku Coleman Berley Rabin wykazał obecność czynnika presyjnego w guzie, który w 1935 został zidentyfikowany jako adrenalina.
W 1943 A. Hyman i W.H. Mencher opisali przypadek rodzinnego występowania guza chromochłonnego. Rok 1945 to wprowadzenie testu z histaminą. A. Engel i Ulf Svante von Euler w 1950 odkryli metodę oznaczania katecholamin w moczu. W 1956 H. Weil-Malherbe odkrył w guzie chromochłonnym obecność dihydroksyfenyloalaniny (DOPA). W 1957 Marvin D. Armstrong ze współpracownikami wykazali zwiększoną zawartość kwasu wanilinomigdałowego w moczu osób chorych na pheochromocytoma, stwierdzając jednocześnie, że jest on głównym metabolitem adrenaliny i noradrenaliny.
Związek guza chromochłonnego z rakiem rdzeniastym tarczycy zauważył w 1961 John H. Sipple. W 1965 M. Lawrence wprowadził do diagnostyki test z glukagonem. Przydatność tomografii komputerowej w diagnostyce guza wykazał Stewart ze współpracownikami w 1978. W 1981 Sisson ze współpracownikami wprowadzili "m"-jodobenzyloguanidynę do diagnostyki.
W 1993 zostały opublikowane wyniki badań nad częstością występowania guza chromochłonnego w zespole MEN 2. Stały się podstawą do stwierdzenia konieczności przeprowadzania badań u pacjentów z guzem chromochłonnym pod kątem współwystępowania raka rdzeniastego tarczycy i nadczynności przytarczyc.

</doc>
<doc id="895782" url="https://pl.wikipedia.org/wiki?curid=895782" title="Podczłowiek">
Podczłowiek



</doc>
<doc id="895784" url="https://pl.wikipedia.org/wiki?curid=895784" title="Eiðis">
Eiðis



</doc>
<doc id="895785" url="https://pl.wikipedia.org/wiki?curid=895785" title="Eidis">
Eidis



</doc>
<doc id="895786" url="https://pl.wikipedia.org/wiki?curid=895786" title="Eidis kommuna">
Eidis kommuna



</doc>
<doc id="895787" url="https://pl.wikipedia.org/wiki?curid=895787" title="LXXVI Korpus Pancerny (III Rzesza)">
LXXVI Korpus Pancerny (III Rzesza)

LXXVI Korpus Pancerny () – jeden z niemieckich korpusów pancernych.
Utworzony w lipcu 1943 roku z przekształcenia LXXVI Korpusu Armijnego.
Do końca 1943 roku walczy w składzie 10 Armii w środkowych i południowych Włoszech przeciwko aliantom. Od lutego 1944 roku (już do końca wojny) podporządkowany 14. Armii (Grupa Armii C), walczy pod Nettuno, Florencją i Bolonią. Kapituluje wraz z resztą wojsk niemieckich we Włoszech z początkiem maja 1945 roku.

</doc>
<doc id="895788" url="https://pl.wikipedia.org/wiki?curid=895788" title="Gotu kommuna">
Gotu kommuna



</doc>
<doc id="895789" url="https://pl.wikipedia.org/wiki?curid=895789" title="Gotu">
Gotu



</doc>
<doc id="895790" url="https://pl.wikipedia.org/wiki?curid=895790" title="Gøtu">
Gøtu



</doc>
<doc id="895796" url="https://pl.wikipedia.org/wiki?curid=895796" title="Furious Angels">
Furious Angels

Furious Angels – debiutancki album Roba Dougana, wydany w połowie 2002 w Wielkiej Brytanii i w połowie 2003 w USA i Europie. W 2004 był nominowany do Grammy w kategorii "Best Boxed or Special Limited Edition Package" ("Najlepsze wydawnictwo w formie boxu lub specjalna edycja limitowana").
Opis albumu.
"Furious Angels" zostało wydane jako jednopłytowy album z 14 utworami w edycji światowej i 15 w edycji brytyjskiej, z utworami zawierającymi ścieżki wokalne.
Później wydano jako album dwupłytowy, z jednym dyskiem zawierającym wszystkie 15 piosenek i drugim zawierającym 10 wersji instrumentalnych piosenek z pierwszej płyty, a także 2 teledyski. Wydano także specjalną edycję z książeczką zawierającą teksty i zdjęcia .
Album został stworzony, wyprodukowany i w większości sfinansowany przez samego Roba, głównie dzięki pieniądzom zarobionym na sprzedaży utworów z niego do filmów i reklam.
"Clubbed to Death".
Podtytuł „Kurayamino mix” w japońskim oznacza „mroczny mix” (クラヤミ - "kurayami" - "mrok", ノ - "no" - sufiks nadający formę dopełniacza). Jest to mix Dougana w stylu dramatycznym, inspirowany japońskimi „mrocznymi” pisarzami takimi jak Yukio Mishima i Yasunari Kawabata.
Krótkie smyczkowe intro jest zapożyczone z "Enigma Variations" Edwarda Elgara. Z drugiej strony, wbrew plotkom, partie pianina nie są zapożyczone od Elgara, zostały skomponowane i zagrane przez Dougana. Widoczne są inspiracje Elgarem (głównie z „Tematu”, „Wariacji 1” i „Wariacji 12”). 
Klasyczna część „Clubbed to Death 2” jest zbudowana wokół „4 preludium e-moll” (opus 28) Fryderyka Chopina. „Clubbed to Death 2” zawiera linię pianina zagraną w filmie „The Amazing Mr. X” z 1948 (utwór „Chopin - Prelude in E minor, Op. 28, no. 4”).
Artysta wielokrotnie wykorzystuje wariacje tego samego motywu muzycznego. Dla przykładu pomiędzy utworami Furious Angels i Clubbed to Death można znaleźć wiele podobieństw.
Użycie piosenek z albumu.
Wiele utworów z albumu zostało sprzedanych m.in. do filmów i reklam . Uważa się, że "Furious Angels" jest drugim po "Play" Moby’ego tak bardzo wyprzedanym do celów komercyjnych albumem.

</doc>
<doc id="895800" url="https://pl.wikipedia.org/wiki?curid=895800" title="Eyes of the Insane">
Eyes of the Insane

Eyes of the Insane – singel zespołu Slayer promujący album Christ Illusion wydany w 2006 roku.
W 2007 roku singel został wyróżniony nagrodą Grammy w kategorii "Best Metal Performance".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="895809" url="https://pl.wikipedia.org/wiki?curid=895809" title="Benoît Assou-Ekotto">
Benoît Assou-Ekotto

Benoît Assou-Ekotto (wym. []; ur. 24 marca 1984 w Arras) – kameruński piłkarz, występuje na pozycji obrońcy.
Życiorys.
Swoją profesjonalną karierę rozpoczynał w RC Lens, gdzie przebojem wszedł do pierwszego składu w sezonie 2004/2005. Rozegrał 29 meczów i ten sezon mógł zaliczyć do udanych, podobnie jak kolejny, w którym swój dorobek meczowy poprawił o 5. To wystarczyło by młodego Kameruńczyka wypatrzyli działacze Tottenhamu Hotspur. Dyrektor sportowy tego klubu – Damien Comolli, który wiązał z nim duże nadzieje szybko sfinalizował transfer. W grudniu 2006 Assou-Ekotto nabawił się kontuzji i stracił miejsce na lewej obronie na rzecz Lee Young-pyo.
1 lipca 2015 Benoit Assou-Ekotto podpisał kontrakt z AS Saint-Étienne. Spędził w nim rok. Latem 2016 trafił do FC Metz. W 2018 roku odszedł z tego klubu.
Życie prywatne.
Benoît Assou-Ekotto jest spokrewniony z Mathieu Assou-Ekotto, piłkarzem Excelsior Mouscron.

</doc>
<doc id="895811" url="https://pl.wikipedia.org/wiki?curid=895811" title="Złoty Puchar CONCACAF 2005">
Złoty Puchar CONCACAF 2005

Ósma edycja międzynarodowych rozgrywek w piłce nożnej Złoty Puchar CONCACAF rozegrana w 2005 roku w USA. 
W turnieju wzięło udział dwanaście drużyn podzielonych na 3 grupy. Oprócz krajów ze strefy CONCACAF w turnieju wzięły udział zespoły Kolumbii i RPA.
Mecz o 3. miejsce.
Mecz o 3. miejsce nie został rozegrany.

</doc>
<doc id="895812" url="https://pl.wikipedia.org/wiki?curid=895812" title="Elementy dyskretne">
Elementy dyskretne



</doc>
<doc id="895814" url="https://pl.wikipedia.org/wiki?curid=895814" title="Gyula Gál">
Gyula Gál

Gyula Gál (ur. 18 sierpnia 1976 w Várpalota), węgierski piłkarz ręczny, występujący na pozycji obrotowego. Jego atrybuty fizyczne to 193 cm i 116 kg. Obecnie występuje w klubie RK Croatia Osiguranje Zagrzeb, wcześniej grał w zespole MKB Veszprém KC (w 115 występach zdobył 299 goli). Jest podstawowym obrotowym reprezentacji Węgier, z którą wystąpił na rozgrywanych w Niemczech MŚ 2007. W reprezentacji w 88 występach zdobył 144 bramki.

</doc>
<doc id="895815" url="https://pl.wikipedia.org/wiki?curid=895815" title="Gyula Gal">
Gyula Gal



</doc>
<doc id="895821" url="https://pl.wikipedia.org/wiki?curid=895821" title="Paramount Media Networks">
Paramount Media Networks

Paramount Media Networks (wcześniej: MTV Networks, Viacom Media Networks, ViacomCBS Domestic Media Networks) – korporacja mediowa należąca do amerykańskiego koncernu Paramount Global. Założona została w 1984 roku po tym, gdy Warner Communications i American Express połączyły się w Warner-Amex Satellite Entertainment. Postanowiono wtedy część poświęconą telewizji kablowej oddzielić, i wtedy utworzono Viacom Media Networks.
Viacom Media Networks odpowiedzialna jest za szereg mediowych projektów. W tym za MTV i jej liczne kanały: VH1, CMT, Comedy Central, Nickelodeon, Nick Jr. oraz Paramount Channel.
W internecie ViacomCBS Domestic Media Networks odpowiada za:

</doc>
<doc id="895823" url="https://pl.wikipedia.org/wiki?curid=895823" title="Maria Modzelewska">
Maria Modzelewska

Maria Modzelewska (ur. 15 kwietnia 1903 w Sosnowcu, zm. 25 września 1997 w Skolimowie) – polska aktorka filmowa kina niemego i dźwiękowego, która wystąpiła w wielu produkcjach z okresu międzywojennego. Jedna z najwybitniejszych aktorek teatru międzywojennego.
Życiorys.
Maria Modzelewska urodziła się w rodzinie aktorskiej. Debiutowała 18 lutego 1920 r. na scenie Teatru Bagatela w Krakowie, gdzie występowała w sezonach 1920/1921 i 1923/1924. Grała również w Teatrze im. Słowackiego (1921–1923), a od 1924 do 1939 w wielu teatrach, rewiach i kabaretach w Warszawie.
Gdy wybuchła wojna, Modzelewska wyjechała z Polski do Rumunii, a następnie do Nowego Jorku. W Ameryce pracowała najpierw jako robotnica i urzędniczka. Wkrótce włączyła się w działalność artystyczną polskiej emigracji, m.in. pełniła funkcję prezesa Koła Artystów Sceny Polskiej w Nowym Jorku i występowała w Polskim Teatrze Artystów. W latach 1955–1956 występowała w Londynie, w Teatrze Polskim ZASP. W 1994 wróciła na stałe i zamieszkała w Domu Artystów Weteranów Scen Polskich w Skolimowie.
Jej mężem był Marian Hemar, z którym rozstała się w sierpniu 1939 r. Trwałe rozdzielenie i niejasne informacje przez nią przekazywane (w listach sugerowała, że na własną rękę przeprowadziła rozwód, bądź już w ambasadzie polskiej w Rumunii, czy w USA przed tamtejszym sądem) spowodowały brak zainteresowania formalnym stanem małżeństwa ze strony małżonka. Oficjalne unieważnienie małżeństwa z Hemarem Modzelewska przeprowadziła w Nowym Jorku w 1956 r. Pochowana na Starych Powązkach (kw. 192-2-24).
Filmografia.
Źródło: Filmpolski.pl.

</doc>
<doc id="895824" url="https://pl.wikipedia.org/wiki?curid=895824" title="Attila Vadkerti">
Attila Vadkerti

Attila Vadkerti (ur. 22 lutego 1982 w Segedynie) – węgierski piłkarz ręczny, występujący na pozycji lewoskrzydłowego. Jego atrybuty fizyczne to 182 cm i 85 kg. Przez całą karierę związany jest z klubem Pick Szeged, gdzie w 56 występach zdobył 118 goli. Jest rezerwowym lewoskrzydłowym reprezentacji Węgier, rywalizację o miejsce w podstawowym w składzie przegrywa z Gergő Iváncsikiem. Wraz z drużyną narodową w której wystąpił 12 razy i zdobył 26 bramek uczestniczył w MŚ 2007 w Niemczech.

</doc>
<doc id="895825" url="https://pl.wikipedia.org/wiki?curid=895825" title="Mistress of Spices">
Mistress of Spices

Mistress of Spices (2005) – film wyreżyserowany przez Paul Mayeda Berges w oparciu o powieść . Główną rolę zagrała Aishwarya Rai. Tematem filmu jest świat przypraw i przyporządkowanych do każdej z nich namiętności, potrzeb ludzkich, życie emigrantów indyjskich w Ameryce, pragnienie zachowania swoich korzeni i cena za odcinanie się od nich, a także miłość.
Fabuła.
Tilo już jako dziecko w Indiach odkryła, że potrafi przewidywać przyszłość, że może pomóc zapobiec nieszczęściu. Ten dar i związana z nim sława stały się jej przekleństwem – przyczyniły się do śmierci jej rodziców i porwania dziewczynki. Wychowana później przez starą kobietę (Zohra Sehgal) na znawczynię świata roślin, zakłada jako emigrantka (Aishwarya Rai) w San Francisco sklepik z przyprawami. Dla swoich klientów staje się "dobrą wróżką" pomagającą poprzez przyprawy spełniać ich najskrytsze marzenia. Spokój jej świata zakłóca miłość do Amerykanina Douga (Dylan McDermott).

</doc>
<doc id="895830" url="https://pl.wikipedia.org/wiki?curid=895830" title="Niebo nade mną (album)">
Niebo nade mną (album)

Niebo nade mną – piąta płyta rockowego zespołu Harlem. Album ukazał się w 2007 roku.
Muzycy.
gościnnie

</doc>
<doc id="895836" url="https://pl.wikipedia.org/wiki?curid=895836" title="Thomas Schaaf">
Thomas Schaaf

Thomas Schaaf (ur. 30 kwietnia 1961 w Mannheimie) – niemiecki trener piłkarski i piłkarz. Ukończył szkołę wyższą i uzyskał uprawnienia trenera piłkarskiego. W 2021 tymczasowo pełnił funkcję trenera klubu Werder Brema.
Kariera piłkarska.
Jedynym klubem piłkarskim, w którym grał a którego członkiem został 1 lipca 1972 roku był Werder Brema. Do sezonu 1978/1979 grał w drużynach juniorów Werderu.
Następnie w sezonach od 1978/1979 do 1994/1995 rozegrał 262 mecze w Bundeslidze i strzelił w nich 13 goli, a także grał w 19 meczach II ligi niemieckiej, w których strzelił jedną bramkę.
W sezonie 1980/1981 awansował z Werderem do I Bundesligi. Mistrzostwo Niemiec w piłce nożnej zdobywał w latach 1988 i 1993, a w latach 1983, 1985, 1986 i 1995 zajmował z klubem drugie miejsce w tych rozgrywkach. Puchar Niemiec zdobywał w latach 1991 i 1994 a także dwukrotnie: w latach 1989 i 1990 był jego finalistą. W roku 1992 zdobył z Werderem Puchar Zdobywców Pucharów.
Kariera trenerska.
Od roku 1987 do 1995 Schaaf trenował drużyny juniorów Werderu, a następnie drużynę rezerw klubu. Trenerem pierwszego zespołu został 10 maja 1999 roku.
W roku 1999 i w 2009 poprowadził Werder do zdobycia Pucharu Niemiec a w roku 2004 do zdobycia Mistrzostwa i Pucharu Niemiec. Pod jego wodzą drużyna została w roku 2006 finalistą Pucharu i wicemistrzem Niemiec, a także zdobywcą Pucharu Ligi Niemieckiej. W latach 1999, 2004 i 2009 był z drużyną finalistą Pucharu Ligi Niemieckiej.
W roku 2004 został w Niemczech wybrany Człowiekiem Roku Niemieckiej Piłki Nożnej i Trenerem Roku, w związku ze zdobyciem dubletu. W roku 2005 hiszpańska gazeta "AS" uznała go za jednego z najlepszych trenerów przyszłości.
15 maja 2013 roku opuścił Werder po zajęciu 14. miejsca w lidze, za porozumieniem stron. 26 maja 2015 zrezygnował z funkcji trenera Eintrachtu Frankfurt po zajęciu 9. miejsca w lidze. 28 grudnia 2015 został szkoleniowcem Hannover 96, z którym podpisał półtoraroczny kontrakt.

</doc>
<doc id="895837" url="https://pl.wikipedia.org/wiki?curid=895837" title="Tamás Iváncsik">
Tamás Iváncsik

Tamás Iváncsik (ur. 3 kwietnia 1983 w Győrze), węgierski piłkarz ręczny, reprezentant kraju, prawoskrzydłowy. Jest bratem innego reprezentanta Węgier, Gergő Iváncsika.

</doc>
<doc id="895838" url="https://pl.wikipedia.org/wiki?curid=895838" title="Tamas Ivancsik">
Tamas Ivancsik



</doc>
<doc id="895840" url="https://pl.wikipedia.org/wiki?curid=895840" title="Yamaha Sniper">
Yamaha Sniper



</doc>
<doc id="895842" url="https://pl.wikipedia.org/wiki?curid=895842" title="Dávid Katzirz">
Dávid Katzirz

Dávid Katzirz (ur. 25 czerwca 1980 w Tatabányi) – węgierski piłkarz ręczny, występujący na pozycji lewego obrońcy. Jego atrybuty fizyczne to 195 cm i 100 kg. W karierze występował m.in. w takich klubach jak włoski Pallamano Secchia i ten, w którym gra obecnie czyli niemiecki SV Wilhelmshaven. Jest rezerwowym lewym obrońcą reprezentacji Węgier, rywalizację o miejsce w składzie przegrywa z Ferencem Ilyésem i Carlo Perezem. Wraz z kadrą narodową uczestniczył w rozgrywanych w Niemczech MŚ 2007.

</doc>
<doc id="895843" url="https://pl.wikipedia.org/wiki?curid=895843" title="Jetro">
Jetro

Jetro, właśc. Reuel ("Reuel", hebr. רְעוּאֵל – "Bóg jest pasterzem", "Jetro", hebr. יִתְרוֹ – tytuł grzecznościowy) – postać biblijna, kapłan madianicki i ojciec siedmiu córek. Jedna z nich, Sefora, była żoną Mojżesza.
Jetro w Biblii.
Jetro pojawia się w biblijnej Księdze Wyjścia. Mojżesz ochronił jego córki przed innymi pasterzami. W dowód wdzięczności kapłan przygarnął Mojżesza i dał mu za żonę jedną z nich, Seforę.
Do Jetry należały stada, które pasł Mojżesz, kiedy dostrzegł Krzew gorejący i otrzymał polecenie, że ma udać się do faraonai wyprowadzić Izraela z Egiptu (Wj 3,1).
Po wyjściu z Egiptu, Jetro wraz z Seforą i synami Mojżesza dołączył do obozu Izraelitów w Refidim,
gdzie dokonał ofiary całopalnej.
Doradzał także Mojżeszowi, aby ustanowił przełożonych nad Izraelem, a sam zajął się jedynie najważniejszymi sprawami (Wj 18,17-23).
Po ustaleniu przywódców Kapłan Jetro opuścił Mojżesza i udał się z powrotem do Madianu (Wj 18,24).
Jetro w Koranie.
Jetro utożsamiany jest ze wspominanym w Koranie Szoajbem (arab. شعيب, "Szu'ajb").
Według 7 i 11 Sury Koranu, został on posłany z misją do swoich rodaków, Madianitów (7:83; 11:85-88).
Madianici nie rozumieli nauk Szoajba i nie chcieli przyjąć nowej wiary (11:89-96). Dowódcy Madianitów oskarżali Szoajbę o zwodnictwo i zagrozili wypędzeniem z miasta jego i wszystkich, którzy go słuchali, jeżeli nie wrócą do starej wiary (7:86-88). Zostali za to ukarani przez Allaha śmiercią i skazaniem na odrzucenie (7:89-90; 11:87).

</doc>
<doc id="895844" url="https://pl.wikipedia.org/wiki?curid=895844" title="David Katzirz">
David Katzirz



</doc>
<doc id="895845" url="https://pl.wikipedia.org/wiki?curid=895845" title="Microsoft Windows Vienna">
Microsoft Windows Vienna



</doc>
<doc id="895851" url="https://pl.wikipedia.org/wiki?curid=895851" title="Milanówek (przystanek kolejowy)">
Milanówek (przystanek kolejowy)

Milanówek – przystanek kolejowy w Milanówku, w województwie mazowieckim, w Polsce.
Pasażerowie.
W roku 2017 wymiana pasażerska wyniosła 3–4 tys. osób dziennie.
W roku 2018 przystanek obsługiwał 2–3 tys. pasażerów na dobę.
W roku 2019 wymiana pasażerska wyniosła 3–4 tys. osób dziennie.
W roku 2020 wymiana pasażerska wyniosła 3–4 tys. osób dziennie.
W roku 2021 wymiana pasażerska wyniosła 3–4 tys. osób dziennie.
Położenie i budowa.
Przystanek leży na dwutorowej linii kolejowej nr 447, przebiegającej równolegle do również dwutorowej linii kolejowej nr 1 (Warszawa ÷ Katowice). Linia nr 447 ma charakter lokalny. Pomiędzy torami zlokalizowano peron wyspowy, na który wejście możliwe jest podziemnym tunelem.
Pozostałe dwa tory (Linia kolejowa nr 1) przeznaczone są wyłącznie dla ruchu towarowego i dalekobieżnego, m.in. pociągów PKP Intercity dojeżdżających tędy do rozpoczynającej się w Grodzisku Mazowieckim Centralnej Magistrali Kolejowej i nie ma przy nich peronów.
Po obu stronach linii zlokalizowano niewielkie, murowane budynki stanowiące wejścia do tunelu. W jednym z nich (od strony południowej) zlokalizowana jest kasa Kolei Mazowieckich oraz kiosk i bar.

</doc>
<doc id="895852" url="https://pl.wikipedia.org/wiki?curid=895852" title="Smokrzyn łojodalny">
Smokrzyn łojodalny



</doc>
<doc id="895853" url="https://pl.wikipedia.org/wiki?curid=895853" title="Maścierz łojodalna">
Maścierz łojodalna



</doc>
<doc id="895854" url="https://pl.wikipedia.org/wiki?curid=895854" title="Kasper Bøgelund">
Kasper Bøgelund

Kasper Bøgelund Nielsen (ur. 8 października 1980 w Odense) – duński piłkarz, występujący na pozycji obrońcy.
Jest wychowankiem Odense BK. Swój pierwszy profesjonalny kontrakt podpisał jednak w Holandii z PSV Eindhoven (marzec 1997). Początkowo grał w rezerwach, by po trzech latach zadebiutować w seniorskim zespole trenowanym wówczas przez Erica Geretsa. W 2003 roku został mistrzem Eredivisie. Odszedł po zdobyciu kolejnego tytułu mistrzowskiego i Pucharu Kraju, kiedy stracił miejsce w składzie na rzecz André Ooijera. Przeniósł się do Niemiec, do Borussii Mönchengladbach. 27 sierpnia 2005 roku Kasper strzelił bramkę FC Schalke 04, została ona uznana za najpiękniejsze trafienie roku w Bundeslidze. Latem 2008 po awansie Mönchengladbach do Bundesligi Kasper wrócił do Danii i został zawodnikiem ówczesnego mistrza kraju, Aalborg BK. Defensor zakończył tam karierę w roku 2012.
Przez Mortena Olsena został powołany do kadry Danii na mundial w Korei i Japonii i EURO 2004. Na obu turniejach był zmiennikiem, zagrał łącznie w trzech spotkaniach. W sumie w kadrze wystąpił siedemnastokrotnie; nie zdobył gola.

</doc>
<doc id="895855" url="https://pl.wikipedia.org/wiki?curid=895855" title="Kasper Bogelund">
Kasper Bogelund



</doc>
<doc id="895857" url="https://pl.wikipedia.org/wiki?curid=895857" title="Król szczurów (film)">
Król szczurów (film)

Król szczurów (tytuł oryginalny "King Rat") – film zrealizowany w roku 1965 na podstawie powieści Jamesa Clavella o tym samym tytule. Reżyserem filmu był Bryan Forbes, a tytułową rolę Króla zagrał George Segal. Fabuła filmu toczy się w japońskim obozie jenieckim podczas drugiej wojny światowej i ukazuje życie uwięzionych tam angielskich, australijskich i amerykańskich żołnierzy. Film był nominowany do Oscara w dwóch kategoriach: „Najlepsze zdjęcia” oraz „Najlepsza scenografia”.

</doc>
<doc id="895860" url="https://pl.wikipedia.org/wiki?curid=895860" title="Dignity">
Dignity

Dignity – czwarty album studyjny amerykańskiej piosenkarki i aktorki Hilary Duff, wydany 21 marca 2007 nakładem wytwórni Hollywood Records.
Po wydaniu trzeciego w krierze wydawnictwa pt. "Hilary Duff" w 2004, artystka przeżyła sporo w swoim życiu osobistym, w tym incydent ze stalkingiem, jej rodzice rozwiedli się i zerwała ze swoim chłopakiem Joel’em Madden’em po dwóch latach związku. W rezultacie Duff przejęła inicjatywe jako producent wykonawczy w procesie powstawiania płyty, współpisząc prawie każdy utwór na albumie wraz z długoletnią współpracowniczką Karą DioGuardi.
W przeciwieństwie do pop-rockowych motywów wcześniejszych wydawnictw Hilary, "Dignity" nabiera raczej tanecznego brzmienia, co, jak powiedziała, nie było jej zamiarem podczas tworzenia albumu. Teksty nawiązują do wydarzeń, których doświadczyła piosenkarka w latach poprzedzających wydanie krążka, utwory na "Dignity" zawierają wpływy rock and rolla i hip hopu.
Opinie krytyków były w większości pozytywne; album był chwalony za pisanie piosenek (przez Hilary) i nowy kierunek muzyczny, który obrała. Po wydaniu, "Dignity" zadebiutował na trzecim miejscu listy Billboard 200, niżej niż poprzednie albumy Duff w dniu premiery i z niższą sprzedażą, co "Billboard" przypisał utracie fanów podczas zmiany kierubku muzycznego przez piosenkarkę. Mimo to album zawiera najwyżej notowany singiel Duff na liście Billboard Hot 100, „With Love”, który osiągnął dwudziestą czwartą pozycję, oraz dwa klubowe hity numer jeden na liście US Hot Dance Club Play. Album dotarł do pierwszej dziesiątki w kilku krajach i otrzymał złoty status w Stanach Zjednoczonych przez Amerykańskie Stowarzyszenie Przemysłu Nagraniowego (RIAA). Aby promować album, Duff wyruszyła w swoją czwartą trasę koncertową, "The Dignity Tou"r, między lipcem 2007 a lutym 2008 roku.
Tło.
Poprzedni album studyjny Duff, wydany w 2004 roku i zatytułowany "Hilary Duff", otrzymał generalnie negatywne recenzje. Pomimo drugiego miejsca na liście Billboard 200, jego wyniki komercyjne były skromne: opuścił listę po 33 tygodniach i sprzedał się w 1,8 miliona egzemplarzy w Stanach Zjednoczonych.
Pomiędzy wydaniami "Hilary Duff" i "Dignity" życie osobiste Duff było obfitowało w wydarzenia. W październiku 2006 roku ona i jej ówczesny chłopak, Joel Madden z punkrockowego zespołu Good Charlotte, twierdzili, że byli śledzeni przez rosyjskiego emigranta Maksima Miakowskiego i jego współlokatora, paparazzi Davida Josepha Kleina. Pomimo zakazu zbliżania się złożonym przez Duff, Miakovsky przyjechała do Stanów Zjednoczonych wyłącznie po to, aby związać się z artystką. Został później aresztowany po tym, jak groził, że ją zabije. W listopadzie zakończyła dwuletni związek z Madden. Mniej więcej w tym samym czasie jej rodzice Robert i Susan rozstali się po 22 latach małżeństwa po romansie Roberta z inną kobietą.

</doc>
<doc id="895862" url="https://pl.wikipedia.org/wiki?curid=895862" title="Macierz główna">
Macierz główna



</doc>
<doc id="895863" url="https://pl.wikipedia.org/wiki?curid=895863" title="Macierz uzupełniona">
Macierz uzupełniona



</doc>
<doc id="895866" url="https://pl.wikipedia.org/wiki?curid=895866" title="Macierz rozszerzona">
Macierz rozszerzona



</doc>
<doc id="895869" url="https://pl.wikipedia.org/wiki?curid=895869" title="Miss USA">
Miss USA

Miss USA to amerykański konkurs piękności rozgrywany jest od 1952 roku.
Zwyciężczynie:

</doc>
<doc id="895872" url="https://pl.wikipedia.org/wiki?curid=895872" title="Medioplatonizm">
Medioplatonizm

Medioplatonizm - starożytny nurt filozofii platońskiej, rozwijający się pomiędzy I w p.n.e. a II w n.e. 
Kierunek charakteryzował się: 
W medioplatonizmie można wyróżnić dwie tendencje: 
Uważają, że bytem jest Bóg, świat niecielesny, a byt ludzki jest bardziej stawaniem się niż bytem.
Uważali, że idee są myślami Boga, łącząc dzięki tej teorii arystotelowską Myśl z platońskimi Ideami.
To co niecielesne dzielili na (najogólniej): 
Hierarchia tego co boskie - dzielono także na:
Za ostateczny cel człowieka uznawali upodobnienie się do Boga i do tego co boskie. Najwyższym dobrem jest kontemplacja najwyższego Boga. Szczęście zależy od posiadania dóbr boskich, ponieważ jedynie poprzez nie człowiek może kontemplować prawdę.
Przeciwstawiali się stoickiej apatii, twierdząc że jest nie do osiągnięcia. Twierdzili, że możliwy jest postęp na drodze ku cnocie oraz że istnieją stopnie zła.

</doc>
<doc id="895877" url="https://pl.wikipedia.org/wiki?curid=895877" title="Odwzorowanie równopolowe">
Odwzorowanie równopolowe



</doc>
<doc id="895880" url="https://pl.wikipedia.org/wiki?curid=895880" title="Ammonios Sakkas">
Ammonios Sakkas

Ammonios Sakkas, Amoniusz Sakkas (ur. ok. 175, zm. ok. 242) – założyciel neoplatońskiej szkoły filatelejczyków (miłośników prawdy). Żył w Aleksandrii. Zwany "Theodidaktos" (gr. nauczany przez Boga).
Wychował się w ubogiej rodzinie chrześcijańskiej. Odszedł jednak od Kościoła, twierdząc iż nie ma on duchowości wyższej niż dawne kulty pogańskie. Ponieważ głosił on swoje poglądy ustnie i nie zostawił po sobie dzieł filozoficznych, odtworzenie jego poglądów jest niesłychanie trudne i opiera się na źródłach pośrednich. Głównie skupiony był na praktyce i duchowej ascezie. Potrafił pogodzić teorię Platona i Arystotelesa, co umiejętnie przekazał swoim uczniom jako filozofię wolną od ducha polemiki. Twierdził, że cała rzeczywistość wywodzi się od Boga i interpretował naukę Platona w sposób kreacjonistyczny.
W kosmosie wyróżniał trzy poziomy:
Prawdopodobnie tylko w najogólniejszej formie nakreślił on zarysy neoplatońskiej filozofii. Był nauczycielem Orygenesa oraz Plotyna – założyciela neoplatońskiej szkoły w Rzymie.

</doc>
<doc id="895881" url="https://pl.wikipedia.org/wiki?curid=895881" title="Peter Løvenkrands">
Peter Løvenkrands

Peter Rosenkrands Løvenkrands (ur. 29 stycznia 1980 w Hørsholm) – duński piłkarz grający na pozycji pomocnika oraz napastnika.
Najpierw grał w amatorskim "Lillerød IF" i z niego trafił do młodzieżowej reprezentacji swojego kraju. Po kilku udanych występach po jego usługi sięgnął Akademisk Boldklub, z którym w lutym 1997 podpisał zawodowy kontrakt. Po awansie do Superligaen, jego drużyna wygrała Puchar Kraju, pokonując w finale Aalborg BK.
Dzięki dobrej dyspozycji, w letnim okienku transferowym, w 2000 roku został kupiony przez Rangers F.C. Grając na "Ibrox Park" dwukrotnie został mistrzem Scottish Premier League. Wkrótce zainteresowało się nim wiele klubów. W 2005 odrzucił ofertę Middlesbrough FC. W następnym sezonie nie był już wystawiany w roli atakującego, lecz grał na pozycji lewego pomocnika. W sezonie 2005–2006 doszedł z "The Gers" do 1/8 finału Ligi Mistrzów, gdzie jego drużyna została wyeliminowana przez Villarreal CF.
Po sześciu latach spędzonych w Szkocji piłkarz opuścił klub na zasadzie wolnego transferu (jego kontrakt z wygasł). Otrzymywał propozycje między innymi od CA Osasuna i Romy, wybrał jednak ofertę FC Schalke 04, gdzie grał jego rodak, Søren Larsen. Po dwóch sezonach gry w niemieckim zespole rozwiązał kontrakt z klubem, zaś w styczniu 2009 roku po dwutygodniowych testach podpisał kontrakt z Newcastle United. W nowej drużynie zadebiutował 28 stycznia w ligowym meczu z Manchesterem City, zaś pierwszą bramkę zdobył 7 lutego w spotkaniu z West Bromwich Albion. W "Srokach" zagrał w 85 meczach wszystkich rozgrywek (ligowych oraz pucharowych) i zdobył w nich 29 bramek.
9 lipca 2012 roku podpisał kontrakt z pierwszoligowym wówczas Birmingham City.
Znalazł się w kadrze Danii na Mundial w 2002 roku oraz EURO 2004. Obydwa te turnieje były dla podopiecznych Mortena Olsena dosyć udane, gdyż dwukrotnie udało się im wyjść poza fazę grupową. Løvenkrands na mistrzostwach globu pojawił się na boisku w 89. minucie trzeciego meczu w grupie, zaś na mistrzostwach kontynentu – w 85. ćwierćfinałowego spotkania z Czechami. Do tej pory zaliczył 22 spotkania w czerwono-białych barwach, strzelił jedną bramkę.

</doc>
<doc id="895882" url="https://pl.wikipedia.org/wiki?curid=895882" title="Peter Rosenkrands Lovenkrands">
Peter Rosenkrands Lovenkrands



</doc>
<doc id="895884" url="https://pl.wikipedia.org/wiki?curid=895884" title="Peter Lovenkrands">
Peter Lovenkrands



</doc>
<doc id="895886" url="https://pl.wikipedia.org/wiki?curid=895886" title="Universidad Laboral w Gijón">
Universidad Laboral w Gijón

Universidad Laboral w Gijón – największy budynek w Hiszpanii, o powierzchni 270 000 m², a prawdopodobnie także największy budynek uniwersytecki na świecie, usytuowany na przedmieściach Gijón, około 3 km na wschód od centrum miasta.
Został zbudowany w latach 1946–1956, choć niektóre części nie zostały ukończone do dziś (kościół, wieża, biblioteka, teatr). Jest to najważniejszy obiekt zbudowany w XX wieku w Asturii. Budynek, postawiony w czasach frankistowskich, wymieniany jest jako przykład monumentalnej architektury dyktatur (podobnie jak Pałac Kultury i Nauki w Warszawie i nieukończony szkielet hotelu Ryugyŏng w Korei Północnej). Charakteryzuje się bogactwem detali, a do budowy użyto najdroższych materiałów wykończeniowych, na przykład ręcznie malowanych kafelków (którymi wyłożono korytarze trzypiętrowej szkoły teatralnej) o wartości 30 euro każdy (rozmiar 10 × 10 cm); każdą ławkę w kościele wykonano z jednego kawałka egzotycznego drzewa "embero", pochodzącego z Gwinei Równikowej (około 1200 euro za sztukę).

</doc>
<doc id="895887" url="https://pl.wikipedia.org/wiki?curid=895887" title="Turniej na 100-lecie piłkarskiej federacji Danii 1989">
Turniej na 100-lecie piłkarskiej federacji Danii 1989

Turniej na 100-lecie piłkarskiej federacji Danii 1989 - turniej towarzyski na 100-lecie piłkarskiej federacji Danii, odbył się w 1989 roku. Wszystkie mecze rozegrano w Kopenhadze. W turnieju uczestniczyły trzy reprezentacje narodowe:drużyna gospodarzy, Brazylii i Szwecji.
Końcowa tabela.
Triumfatorem turnieju na 100-lecie duńskiej federacji piłkarskiej 1989 został zespół Danii.

</doc>
<doc id="895891" url="https://pl.wikipedia.org/wiki?curid=895891" title="OmniWeb">
OmniWeb

OmniWeb – przeglądarka internetowa stworzona dla systemu NeXTStep, od wersji 4.0 dostępna tylko dla OS X. Od początku jej istnienia używała własnego silnika renderowania, od wersji 4.5 jest oparta na silniku WebKit. tworzona przez Omni Group.

</doc>
<doc id="895893" url="https://pl.wikipedia.org/wiki?curid=895893" title="Jamblich">
Jamblich

Jamblich (, "Iamblichos") (ur. ok. 250 w Chalkis, zm. w 326) – założyciel neoplatońskiej szkoły syryjskiej. Jest on jednym z ostatnich wybitnych pogańskich filozofów późnej starożytności, starającym się nadać nową teoretyczną podbudowę pod pogański politeizm. 
Życie.
Życie Jamblicha jest słabo znane. Według "Księgi Suda" i swojego biografa Eunapiusza urodził się w zamożnej rodzinie w Chalkis (w Celesyrii pod Libanem) ok. 250 roku lub 270 roku. Pobierał nauki u biskupa Laodycei Anatola. Następnie uczył się w Rzymie u Porfiriusza. Do rodzinnej Syrii powrócił ok. 303 - założył tam własną szkołę filozoficzną, tzw. platońską szkołę syryjską. Na wielkie uznanie, którym cieszył się Jamblich, wskazywać może przydomek "najbardziej boski", którym obdarzali go jego uczniowie. Pochowany został w cylindrycznym grobowcu w Palmirze nad Tygrysem.
Pisma.
Głównym pismem Jamblicha jest "Zbiór nauk pitagorejskich" w 10 księgach, z których zachowały się cztery początkowe i siódma, pod osobnymi tytułami. Księga I, nosząca tytuł "Żywot Pitagorasa" ("Vita Pythagorae"), stanowi bezkrytyczną kompilację legend mających, jak się zdaje, na celu przeciwstawienie cudom Chrystusa "jeszcze większych" cudów pitagorejskich. Księga II "Zachęta do filozofii" ("Proptericus") składa się ze zdań wyjętych z dialogów Platona, tekstów pitagorejskich i "Propteryka" Arystotelesa, a kończy się wyjaśnieniem 39 zagadkowych zdań pitagorejskich. W księdze III zatytułowanej "Popularna nauka matematyki" ("De communi scientia mathematica") wykłada Jamblich pitagorejską symbolikę liczb, odpowiedników platońskich idei. Księga IV "O arytmetyce Nikomacha" ("In Nicomachi arithmeticum introductio") zawiera komentarz do "Arytmetyki" neopitagorejczyka Nikomacha. Zaginiona księga V dotyczyła fizyki, VI - etyki, VII - porusza zagadnienie teologicznego znaczenia liczb. W końcowych księgach zawarty był wykład muzyki, geometrii i astronomii.
Oprócz teologii pitagorejskiej Jamblich wyłożył również teologię chaldejską w obszernym, liczącym co najmniej 28 ksiąg dziele "O najdoskonalszej teologii chaldejskiej". Psychologią zajmował się w traktacie "O duszy". Zachowały się fragmenty jego listów o poszczególnych cnotach: sprawiedliwości, roztropności, umiarkowaniu, męstwie. Napisał też szereg komentarzy do dialogów Platona i pism Arystotelesa, o których mówią późniejsi komentatorzy. Zajmował się także retoryką w traktacie "O osądzaniu najlepszego stylu", w którym opowiadał się za stylem średnim, wzorowanym na Homerze, Platonie i Demostenesie, idąc w swych poglądach za popularnym wśród platoników Hermogenesem.
Jego styl biograf Eunapiusz stawia niżej od stylu Porfiriusza. Zachowane pisma Jamblicha mają miejscami zabarwienie retoryczne, na ogół są jednak pisane w sposób prosty, przeważnie jasny, choć monotonny.
Myśl.
Metafizyka.
Bronił teurgii przed krytyką i podbudował ją na podłożu teoretycznym. Mnożył neoplatońskie hipostazy w celu uzasadnienia politeizmu. Każdej hipostazie przypisani byli odpowiedni bogowie.
System hipostaz Jamblicha przedstawiał się następująco:
Teurgia.
Jamblich pojmował teurgię jako praktykę (sztukę), dzięki której za pomocą działań, symboli i formuł niezrozumiałych dla rozumu ludzkiego, ale zrozumiałych dla bogów, człowiek może się zjednoczyć z bogami i wykorzystać ich moce i wpływy (możliwości) dla siebie. Teurgiczne zjednoczenie ma charakter pozaracjonalny i wiązane jest nie z działalnością człowieka, lecz z inicjatywą samych bóstw.
Interpretacja klasycznych tekstów.
Jamblich zajmował się również interpretacją klasycznych tekstów filozoficznych (m.in. Platona czy Arystotelesa). Wskazywał, że ich złożoność wymaga stosowania się do pewnych reguł interpretacyjnych, z których dwie najważniejsze to:

</doc>
<doc id="895894" url="https://pl.wikipedia.org/wiki?curid=895894" title="Szprotka">
Szprotka



</doc>
<doc id="895895" url="https://pl.wikipedia.org/wiki?curid=895895" title="Szprotki">
Szprotki



</doc>
<doc id="895897" url="https://pl.wikipedia.org/wiki?curid=895897" title="Proklos">
Proklos

Proklos zwany Diadochem (następcą), gr. Πρόκλος ὁ Διάδοχος (Próklos ho Diádochos), znany także jako Proklos Ateńczyk, Proklos z Licji lub Proklos z Konstantynopola (ur. 412, zm. 485) – grecki filozof neoplatoński, uczeń Plutarcha z Aten i Syriana, objął po tym ostatnim kierownictwo platońskiej Akademii i kierował nią do 485 roku. Starał się stworzyć syntezę systematyzującą całe życie duchowe Greków. Jest najbardziej wpływowym filozofem późnego antyku, który odegrał istotną rolę w przekazaniu filozofii platońskiej średniowieczu.
Proklos urodził się w 412 roku w Konstantynopolu. Po studiach gramatyczno-retorycznych w ojczystej Licji i w Aleksandrii studiował filozofię u założyciela szkoły ateńskiej Plutarcha z Aten i jego następcy Syriana. Po jego śmierci w 437 roku objął kierownictwo szkoły i sprawował je do śmierci w 485 roku, przez blisko pięćdziesiąt lat. Był bardzo płodnym pisarzem. Pisał komentarze do Platona, Euklidesa i Arystotelesa, metafizyczne traktaty dotyczące wszystkich dziedzin ówczesnej filozofii (metafizyki, teologii, psychologii, fizyki, etyki, matematyki), prace egzegetyczne dotyczące pogańskiej religii na temat rytuałów orfickich i wyroczni chaldejskich oraz hymny.
Proklos miał wielki wpływ na rozwój późnego neoplatonizmu w Atenach i w Aleksandrii, gdzie jego uczeń Amoniusz Hermiasz stanął na czele tamtejszej szkoły filozoficznej. W świecie rozwijającego się chrześcijaństwa i upadającego politeizmu bronił wyższości helleńskiej religii pogańskiej. Kontynuując ruch zapoczątkowany w IV wieku przez Jamblicha i charyzmatycznego cesarza Juliana, Proklos starał się za Syrianem połączyć objawienia starej religii (mitologię Homera i Hezjoda, teogonię orficką i wyrocznie chaldejskie) i uzgodnić je z tradycją filozoficzną pitagorejską i platońską. Jego "Teologia platońska" stanowi summę pogańskiej teologii, do której najlepszym wprowadzeniem są wcześniejsze "Elementy teologii".
Życiorys.
Proklos urodził się w Konstantynopolu w 410 roku lub niedługo później. Dzieciństwo i młodość spędził w Licji, krainie w południowo-zachodniej Azji Mniejszej, skąd pochodzili jego rodzice. W Licji odbył studia gramatyczne, a następnie udał się do Aleksandrii, by studiować literaturę u Oriona i retorykę u Leonasa. Z Leonasem pojechał później do Konstantynopola. Nie obrał jednak, jak jego ojciec, zawodu prawnika. Powrócił do Aleksandrii, by słuchać wykładów matematycznych Herona i filozoficznych, dotyczących pism Arystotelesa, Olimpiodora Starszego. Dzięki fenomenalnej pamięci przyswajał sobie całe wykłady i czytane dzieła. W wieku około dwudziestu lat udał się do Aten, gdzie rozpoczął studia w szkole Plutarcha Młodszego nad traktatami "O duszy" Arystotelesa i "Fedonem" Platona. Po śmierci Plutarcha w 432 roku studiował u jego następcy, Syriana, zapoznając się z wszystkimi pracami Arystotelesa z logiki, etyki, polityki, fizyki, a także teologii. Syrianos wprowadził także Proklosa w teologię orficką i chaldejską, ponieważ jednak wkrótce potem zmarł, Proklos zgłębiał dalej przedmiot sam z pism Porfiriusza, Jamblicha i Syriana. Nie wiadomo, kiedy objął kierownictwo szkoły (śmierć Syriana datuje się na około 437 rok), wiadomo natomiast, że pozostał na jej czele do śmierci w 485. Wraz z kierownictwem szkoły Proklos objął też, należące wcześniej do Plutarcha, zabudowania szkolne. Jak wynika z prowadzonych w połowie XX wieku prac archeologicznych, mieściły się one na południowym stoku Akropolu, naprzeciw Teatru Dionizosa. Prace przy odsłanianiu budynku szkoły, nazwanego „Domem Proklosa”, zakończyły się w 1955 roku. Proklos nigdy się nie ożenił. Marinos podaje w jego biografii, że miał tylko dwie wady, był zazdrosny i pamiętliwy.
Proklos odgrywał znaczącą rolę w kręgach pogańskich, nie tylko jako przywódca platoników, ale także stając na czele ugrupowania występującego przeciw polityce Cesarstwa, przez co nie jeden raz znalazł się w kłopotach. Marinos podaje, że musiał na rok opuścić Ateny i wyjechać do Lidii, by uniknąć trudności. Nie ma wątpliwości co do jego osobistej wiary i głębokiego zaangażowania w praktyki pogańskiej religii. Przestrzegał wegetariańskiej diety, modlił się do słońca, przechodził ryty inicjacji chaldejskiej, surowo przestrzegał świąt egipskich. Wedle jego własnego świadectwa w praktykę teurgiczną wprowadziła go córka Plutarcha Asklepigenia. Mówił też o sobie, że potrafi wyczarować świecące widmo Hekate.
Twórczość.
Prace filozoficzne.
Marinos pisze, że Proklos był niezwykle twórczym autorem, cechującym się "bezgranicznym umiłowaniem pracy" ("Życie Proklosa", 22). Pisał przeważnie 700 wierszy dziennie (około 20-25 stron). Nawet jeśli informacje o jego pracowitości i liczbie zaginionych dzieł są przesadzone, nie ulega wątpliwości, że był bardzo płodnym pisarzem. Szacuje się, że ⅔ jego prac zaginęło. Jego zachowane prace są wykładami szkolnymi, opartymi na wykładach Syriana. Należy do nich 5 komentarzy platońskich (do "Alcybiadesa", "Kratyla", "Państwa", "Timajosa", "Parmenidesa"), komentarz do "Elementów" Euklidesa, "Elementy fizyki" (wykładane przy lekturze odpowiednich pism Arystotelesa) i "Elementy teologii" (wykładane przy lekturze Plotyna i Porfiriusza), praca z astronomii "Hypotoposis", trzy monografie ("Tria opuscula") na temat opatrzności, przeznaczenia, wolnej woli i pochodzenia zła oraz summa teologii Proklosa "Teologia platońska".
Trudno jest ustalić chronologię pism Proklosa. "Teologia platońska" jest generalnie uważana za jego późne dzieło. Autor powołuje się w niej bowiem na swoje komentarze do "Parmenidesa" i innych dialogów platońskich. Dzięki Marinosowi wiadomo, że komentarz do "Timajosa" napisał w 27. roku życia. Wczesną pracą jest również komentarz do "Alcybiadesa". Komentarz do "Państwa" stanowi zbiór esejów na temat różnych problemów zawartych w tym dialogu. Być może zostały one napisane w różnym czasie, a tylko zebrane później razem przez Proklosa lub kogoś innego. "Hypotoposis" zostało napisane po powrocie Proklosa z wygnania do Lidii, aczkolwiek nie wiadomo, kiedy dokładnie miało ono miejsce. "Tria opusucla" na pewno nie powstały w jednym czasie. Drugi z traktatów powstał po powrocie z Lidii. Pierwszy wykazuje silne zależności od Plutarcha z Aten i jest uważany za najwcześniejszy utwór Proklosa. Traktat "O istnieniu zła" jest natomiast niewątpliwie późnym utworem. Ze względu na swój wprowadzający charakter "Elementy fizyki" uważa się za wczesną pracę. To samo można powiedzieć o "Elementach teologii", jakkolwiek ukazują już one całą głębię filozofii Proklosa. Możliwe więc, że filozof kilkakrotnie nawet poprawiał tą swoją pracę.
Hymny.
Zachowało się siedem hymnów Proklosa. Marinos wymienia jeszcze cztery, obecnie zaginione, do bóstw w Gazie, Askalonie, Arabii i File. Pierwszy z hymnów jest skierowany "do Heliosa" i liczy 50 heksametrów. Helios jest dla poety tylko odblaskiem wszechstwórcy, ale jest jednocześnie źródłem życia, przeprowadzając jego strumień w świat materialny. Treścią hymnu jest działalność boga jako gwiazdy, źródła życia i tego, przed którym drżą demony ciemności. Pod koniec utworu autor prosi o uchronienie go od kar splamionej ciałem duszy, o oświecenie, sławę i o dostatek pochodzący z pobożności. W hymnie "do Afrodyty helleńskiej" (hymn 2), będącej duszą świata, autor prosi, "by swoimi najsprawiedliwszymi pociskami" poskromiła jego namiętności. Jako Licyjczyk zwraca się też w bardzo osobistym utworze "do Afrodyty licyjskiej" (hymn 5) o podniesienie duszy z ziemskich namiętności do prawdziwej piękności. W hymnie trzecim, "do Muz", opiewa te, które podnoszą dusze upadłe w materię i oczyszczają je poprzez wtajemniczenia płynące z "budzących umysł książek". Poeta prosi Muzy, by ustrzegły go od ludzi bezbożnych, przez których rozumie chrześcijan. Krótki hymn szósty, skierowany "do Hekaty i Janusa", został napisany na otwarcie jakiegoś lokalu, prawdopodobnie szkolnego, i zawiera modlitwę o uwolnienie z grzechu narodzin. Modlitwą szkolną jest również hymn siódmy, "do Ateny" (50 heksametrów), która jak ze źródła wyskoczyła z głowy ojca Zeusa, owej neoplatońskiej prajedni, ze szczytu łańcucha istnień, jako siła ("dynamis") najwyższego boga. Proklos wychwala ją ośmioma epiklezami (przydomkami), wspomina szereg mitów, po czym oddaje jej cześć jako patronce Aten. Na koniec prosi ją, by zaprowadziła go do królestwa niebieskiego Ojca, a jeśli zabłądził, by ochroniła go przed karami. Na koniec chór uczniów prosi o zdrowie, pomyślny wiatr w żegludze życia, żonę, dzieci, majątek, sławę, pogodę ducha, rozeznanie w przyjaźni, przewagę nad nieprzyjaciółmi i miejsce wśród pierwszych mężów dla swojego mistrza. Hymn dziewiąty zwraca się "do bogów" w ogólności, stróżów mądrości, którzy poprzez wtajemniczenia hymnów oczyszczają dusze. Poeta prosi, aby mu przez święte księgi zesłali święte światło poznania boga i człowieka i objawili misteria świętych słów.
Język hymnów Proklosa nie odbiega od słownictwa charakterystycznego dla epiki i hymnów orfickich. Metryka poprzez ograniczenia co do cezur i jakości słów zapowiada rygoryzm Nonnosa.
Poglądy.
Teoria poznania.
Proklos był przekonany, że do prawdy prowadzą trzy drogi:
Oprócz rozumu człowiek posiada również wyobraźnię, do której przemawia mit, będący przedstawieniem wyobrażeniowym. Poprzez przedstawienia zmysłowe odsyła on do tego co ponadzmysłowe. Wskazując na sprzeczności, kieruje ku temu, co przekracza rozum. Wywołuje wstrząs, który ukazuje prawdę. Najdoskonalsze poznanie daje jednak bezpośrednie zjednoczenie z Absolutem. Zapewnia je wiara bogów, która w sposób niewysłowiony jednoczy z Dobrem wszystkie rodzaje bóstw, demonów i dusz. W odróżnieniu od poznania rozumowego – jest to poznanie całościowe, jednokształtne i nieruchome. Proklos utożsamia to poznanie poprzez wiarę z mocą teurgiczną, która "przewyższa mądrość ludzką". Konsekwencją tej teorii poznania była dla Proklosa konieczność:
System hipostaz – struktura świata niecielesnego.
Proklos rozwinął do skrajnej postaci system podziału i mnożenia hipostaz, rozbudowany już przez Jamblicha i Teodora z Asine. Podobnie jak Jamblich wychodził z założenia, że pomiędzy Plotyńską Najwyższą Zasadą a hipostazami Umysłu i Duszy potrzebny jest pośrednik. Przyjmuje on w jego systemie postać szeregu Henad, utożsamianych z najwyższymi bogami. Pierwsza przyczyna jest niepoznawalna, świat nie może mieć w niej uczestnictwa. Jest nazywana Dobrem (Platon) lub Jednym (Parmenides) i jest twórczynią wszystkich bóstw i Henadą wszystkich Henad. Wychodząc z rozważań Plotyna o tym, że "Byt jest liczbą ściągniętą do Jedności", a byty są "liczbą rozwiniętą" ("Enneady" 6, 9), Proklos wypracował swoją koncepcję Henad, które nie są pierwszymi bytami, ale jednocześnie są ponad bytem, życiem i myślą. Jeżeli najwyższy byt jest Jednem, one są „Jednościami”. Nigdy przed Proklosem politeizm nie wyniósł tak wysoko swoich bogów.
Po Henadach następują hipostazy Umysłu ("Nous"), które Proklos dzieli na:
Odpowiada to trzem cechom, za pomocą których Plotyn próbował zdefiniować Umysł – bytowi, życiu i myśli. Proklos czyni z nich osobne hipostazy. Stawia Byt u początku wszystkiego, co istnieje, Życie przed wszystkim, co żyje, a Intelekt przed wszystkimi istotami poznającymi. Porządek, jaki zachodzi pomiędzy tymi trzema hipostazami, jest porządkiem uczestnictwa. Pierwszy jest Byt, jest bowiem obecny we wszystkich rzeczach obdarzonych życiem i intelektem. Drugie jest życie, wszystko bowiem, co uczestniczy w Intelekcie, żyje, ale nie każdy byt uczestniczy w Życiu. Dopiero na trzecim miejscu znajduje się Intelekt, jako że wszystko, co poznaje, musi i istnieć, i żyć. Hipostazy przenikają się wzajemnie. Pierwsza i druga dzielą się na triady, a te na kolejne triady. Trzecia ulega podziałowi na hebdomady (siódemki). Proklos tworzy całą strukturę tego systemu, wielorako wzajemnie powiązaną. Hipostazy te, podobnie jak Henady, są bogami, niektóre otrzymują imiona tradycyjnych bóstw greckich.
Po hipostazach następuje strefa Duszy, która dzieli się na dusze boskie, demoniczne i „cząstkowe”. Strefy te dzielą się dalej. Wśród bogów Proklos wyróżnia cztery triady bogów „przewodniczących”, tyleż triad bogów „pozaświatowych” i dwie klasy bogów „wewnątrzświatowych”, są to bogowie gwiazd i elementów. Spełniają oni różne funkcje i nierzadko są określani imionami bogów olimpijskich. Świat demonów dzieli się na klasy aniołów, demonów właściwych i herosów. Dusze „cząstkowe” to te, które mogą zmienić "inteligencję na głupotę". Wśród nich są dusze ludzkie.
System Proklosa dobrze obrazuje następujący schemat:
Prawa rządzące rzeczywistością.
Znaczenie Proklosa polega jednak nie na udoskonaleniu wyżej opisanego schematu, lecz na rozwinięciu doktryny praw rządzących powstawaniem rzeczywistości w ujęciu neoplatońskim. Proklos określił prawo rządzące powstawaniem wszystkich rzeczy, które pojmował jako proces kołowy, ustanowiony przez trzy momenty:
W jego systemie te trzy momenty stanowią prawo nie tylko ogólne, ale i znajdujące zastosowanie do sytuacji szczegółowych.
Jedno, jak każda inna rzeczywistość, wytwarza byty ze "swej doskonałości i nadmiaru mocy". Tworzenie jest "zwielokrotnieniem siebie samego ze strony tworzącego, dzięki jego mocy". Byt tworzący, z racji swej doskonałości, pozostaje taki, jaki jest. Pochodzenie nie jest odejściem, gdyż rzecz wytworzona nie jest oddzielną częścią. Rzecz powstająca czerpie podobieństwo od wytwórcy. Niepodobieństwo wynika z tego, że tworzący ma większą moc. Mają więc tę samą naturę, ale nie w ten sam sposób. W konsekwencji rzeczy tworzone pragną powrócić do swej przyczyny.
Proces triadyczny nie może być rozumiany jako następstwo momentów. Wszystkie trzy momenty współistnieją bowiem ze sobą. Każdy proces jest jednym wiecznym trwaniem, wychodzeniem i powrotem. Dzięki temu przyczyna trwa w przedmiocie wytworzonym, a wytwór w przyczynie. Trwanie powoduje upodabnianie się wytwórcy i wytworzonego. Każdy byt w naturalny sposób zwraca się do swej zasady. Pragnąc swej przyczyny pragnie jednocześnie dobra. Również wszelkie nawrócenie jest możliwe dzięki podobieństwu. Podobieństwo wiąże bowiem ze sobą wszystkie rzeczy. Rzecz wytworzona, wracając do tego, od kogo pochodzi, łączy koniec z początkiem, przez co ruch staje się jeden i ciągły. Byt porusza się od przyczyny początkowej ku przyczynie początkowej. W ten sposób wznosi się ku rzeczywistości wyższej od siebie, a częściowo ku Pierwszej Zasadzie, od której pochodzą wszystkie rzeczy.
Drugim fundamentalnym prawem rzeczywistości według Proklosa jest prawo „troistości”, zgodnie z którym każda rzecz jest ustanowiona przez:
W każdym porządku bytów łączą się ze sobą granica i nieskończoność, jedne pochodzą jednak bardziej od granicy, a inne od nieskończoności. Każdy byt jest więc ustanowiony przez granicę, nieskończoność i różne ich wymieszanie. Odnosi się to prawo nie tylko do wyższych hipostaz i duszy, ale również do bytów matematycznych i fizycznych, do całej rzeczywistości. Poza Jednym wszystko jest syntezą obydwu zasad. Nieskończoność odpowiada momentowi pochodzenia, a skończoność powrotu. W konsekwencji materia staje się ostatecznie nieskończonością, jest więc, wbrew Plotynowi, w pewnym sensie dobra.
W ogóle "wszystko zawarte jest we wszystkim w odpowiedni sposób". W hipostazie wyższej niższa bytuje przyczynowo, natomiast wyższa w niższej znajduje się przez partycypację, co oznacza, że niższa trwa w niej i zachowuje się podobnie do niej. Jedno jest więc w hipostazach Umysłu – w hipostazie Bytu, Życia i Intelektu, te zaś w hipostazach Duszy. Świat tego, co niecielesne, staje się dostępnym zmysłom dzięki temu, że udziela się temu, co cielesne.
Proklos porzuca w tej partii swego dzieła troskę o obronę religii pogańskiej i stworzenie metafizycznego Olimpu, by zająć się roztrząsaniem ogólnych zasad bytu. To właśnie ta część jego dzieła zapewniła mu wielkie uznanie w średniowieczu.
Psychologia.
Doktryna psychologiczna Proklosa jest kontynuacją nauczania jego szkoły, która widziała w duszy najniższy szczebel bytów niecielesnych. Szczególnie rozwija on ideę οχηματα – „wehikułów” lub ciał eterycznych, w które są wyposażone wszystkie dusze. Proklos wyróżnia trzy ich rodzaje. Dusze racjonalne wyposażone są w wehikuł świetlisty. Jest on niezniszczalny i wieczny, podobnie jak dusza jest niepodzielny, nie odczuwa doznań i nigdy nie odłącza się od duszy. Proklos za Numeniosem przyjmuje dalej, że dusza, zanim wejdzie w materialne ciało, nakłada na siebie kolejne "bardziej materialne osłony". Zrzuca je wszystkie po śmierci, z wyjątkiem ciała eterycznego. Dusze nieracjonalne posługują się wehikułem pneumatycznym. Teoria ciał eterycznych służy w psychologii neoplatońskiej wyjaśnieniu, jak dusze łączą się z ciałami, jak mogą się poruszać w przestrzeni, jak mogą być karane po śmierci i gdzie mieszczą się niektóre władze duszy takie jak wyobraźnia.
Proklos za Platonem zastanawia się, dlaczego dusze ludzkie zostały zesłane w ciało, i skłania się do platońskiej teorii transmigracji dusz, ale twierdzi, że dusze ludzkie nie mogą wchodzić w ciała zwierzęce. W duszy wyróżnia następujące władze: zmysły, wyobraźnię, sąd, myśl dyskursywną i intelekt. Zmysły i wyobraźnia należą do niższej, nieracjonalnej części duszy.
W duszy obecny jest element boski, który nie jest jej życiem czy myśleniem, ale "obecnością Jednego" lub "partycypacją w Jednym". Umożliwia ona mistyczne zjednoczenie. Stara myśl o łączeniu się podobnego z podobnym zyskuje u Proklosa nową treść. Skoro bowiem "wszystko istnieje we wszystkim", dusza zawiera w sobie wszystkie wyższe hipostazy, a więc w jakiś sposób również Jedno. Dusza jest kresem rozwijania się mocy Jednego i w świecie zmysłowym pełni podobną do niego rolę – jednoczącej więzi.
Najwyższa cnota.
W przeciwieństwie do Plotyna i Porfiriusza, którzy utrzymywali, że wyższa część duszy zawsze pozostaje w strefie inteligibilnej, w kontakcie z boskimi zasadami, Proklos za Jamblichem i Syrianem przyjmował, że dusza całkowicie schodzi w ciało, potrzeba więc specjalnych obrzędów, żeby mogła pokonać odległość między tym, co ludzkie, i tym, co boskie. Skuteczność obrzędów zapewnia według Proklosa kosmiczna sympatia ("sympatheia") przenikająca całą rzeczywistość, przyjęta od Jamblicha zasada, że "wszystko jest we wszystkim" ("panta en pasin"). W konsekwencji temu dusza zawiera w sobie "symbola", które odpowiadają boskiej rzeczywistości i jednocześnie ustanawiają tajną korespondencję ze światem zmysłowym (kamieni, roślin i zwierząt). Dzięki tym "symbola" byty znajdujące się na różnych poziomach łączą się w łańcuch ("seira") skierowany do boskiej zasady. Uczeni wyróżniają trzy rodzaje teurgii u Proklosa. Pierwszy ma na celu uzyskanie wyroczni lub objawienia i w ogóle działań związanych ze zjawiskami świata fizycznego (takimi jak zmiana pogody czy uleczenie choroby). Wymaga on stosowania licznych rytuałów, pieśni i modlitw. Drugi rodzaj czyni duszę zdolną do wstąpienia na poziom bogów i intelektu boskiego i osiąga się poprzez modlitwy i inwokacje charakterystyczne dla Proklosowych hymnów. Trzeci rodzaj umożliwia osiągnięcie łączności z pierwszymi zasadami, z Jednym. Zapewnia go najwyższa z cnót.
Na szczycie cnót proklosowej etyki stoi cnota teurgiczna, umożliwiająca złączenie się z tym, co boskie. Proklos umieścił ją ponad wszelką ludzką mądrością i utożsamił z wiarą. Aby dojść do zjednoczenia, Prokos zalecał i sam wypełniał praktyki teurgiczne. Zapewniał, że praktykując chaldejskie oczyszczenia widział bogów i demony. Marinos mówi, że Proklos miał też zdolność sprowadzania deszczu, przewidywania trzęsień ziemi i podobnych zjawisk. Proklos był przekonany, że należy do „łańcucha hermetycznego”, łańcucha egzystencji łączącego tych, którzy oddają się filozofii. Wskutek wizji, którą miał we śnie, "doszedł do przekonania, że ma w sobie duszę pitagorejczyka Nikomachosa". W etyce, tak jak wcześniej w metafizyce, z wszystkich składników typowych dla późnego neoplatonizmu Proklos wyprowadza skrajne konsekwencje, prowadzące aż po granicę zerwania.
Fizyka.
Proklos nie traktuje fizyki jako nauki o ruchu i zjawiskach naturalnych, ale o ich boskich przyczynach. Za zadanie filozofa uznaje opracowanie ogólnych zasad rządzących przyrodą, które jak matematyk musi on wyprowadzić z podstawowych aksjomatów, zanim będzie mógł przejść do zagadnień szczegółowych.
Czas i wieczność.
Bardziej niż czas, który jest miarą tego, co było wcześniej i co będzie później, interesuje Proklosa wieczność, która istnieje w całości i nie doznaje zmiany, nie ma części, niczego nie traci i niczego nie zyskuje. Wieczność jako przyczyna poprzedza i mierzy byty wieczne, które w niej uczestniczą. Podobnie od rzeczy, które trwają w czasie, Proklos odróżnia czas, który istnieje przed nimi i jest ich miarą. Podczas jednak gdy wieczność obejmuje całość trwania bytu, czas mierzy tylko nieustanne stawanie się rzeczy, ich przechodzenie z jednego stanu do drugiego. Wieczność może być postrzegana jako zapowiedź czasu, czas jako obraz wieczności. Każde odnosi się do innej sfery rzeczywistości, wieczność do inteligibilnej, czas do świata zmian.
Pomimo ostrego podziału na czas i wieczność Proklos zauważa, że "z rzeczy, które istnieją w czasie, niektóre posiadają wieczyste trwanie". Zarówno wszechświat jako całość, jak i sfery niebieskie, chociaż nigdy nie przestaną istnieć, posiadają swój byt jedynie poprzez proces zmian zachodzących w czasie. Podobnie wszystkie dusze, niezniszczalne i nieśmiertelne, stale jednak ulegają zmianom. Dlatego Proklos rozróżnia dwa rodzaje wieczności: jedną istniejącą jednocześnie w całości i drugą rozwijającą się poprzez stawanie się w czasie.
To rozróżnienie pozwala mu wystąpić przeciw poglądom Arystotelesa dotyczącymi wieczności świata. W przeciwieństwie do Arystotelesa Proklos twierdzi, że świat jest "zarówno wieczny jak i stworzony (genetos"). Będąc materialnym, świat nie może sam siebie wytworzyć i utrzymywać w istnieniu. Jego istnienie musi zależeć od najwyższej przyczyny. Świat jednak, zdaniem Proklosa (i w tym zgadza się z Arystotelesem), istnieje na wieczność. Nie posiada bowiem wprawdzie sam z siebie nieskończonej mocy bytowania, ma jednak nieskończoną moc stawania się, którą przyjmuje od pierwszej przyczyny.
Piąty element i miejsce wszechświata.
Proklos polemizuje również z Arystotelesem w kwestii materii, z której zbudowany jest świat nadksiężycowy. Zdaniem Arystotelesa ciała niebieskie ze względu na swój prosty ruch kołowy muszą być zbudowane z prostej substancji, różnej od czterech elementów, z których zbudowany jest świat podksiężycowy. Tym piątym elementem jest według Arystotelesa niezniszczalny eter. Proklos, idąc za Platonem, twierdzi, że niebo zbudowane jest z czterech elementów, z przewagą ognia. Twierdzi jednak, że "w niebiosach elementy nie są takie same jak tutaj, ale są raczej ich kwintesencje" i w tym sensie można za Arystotelesem przyjąć, że jest to łącznie nowy, piąty element.
Arystoteles określa miejsce jako "nieporuszoną granicę otaczającą ciała" ("Fizyka" IV, 4), w konsekwencji poza nią, a więc i poza wszechświatem, nie może już być niczego. Proklos twierdzi przeciwnie, że wszechświat jest w jednym miejscu. Krytykę Arystotelesowego pojęcia miejsca będą po nim rozwijać na swój sposób Damascjusz, Symplicjusz i Jan Filopon. Według Symplicjusza Proklos wypracował własną koncepcję miejsca, pojmował je jako niematerialne „ciało”, specjalny rodzaj nieruchomego światła.
Podglądy na temat astronomii i matematyki.
Proklos rozróżnia dwa rodzaje astronomii. Pierwszy, praktykowany przez większość starożytnych astronomów (Arystarcha, Hipparcha, Ptolemeusza), polega na obserwacji nieba, formułowaniu matematycznych hipotez i dokonywaniu obliczeń. Drugi, rozwinięty przez Platona w "Timajosie", potwierdzony przez tradycję chaldejską i egipską, bada przyczyny ruchu nieba. Proklos stoi na stanowisku, że nieregularne ruchy planet nie powinny być wyjaśniane za pomocą skomplikowanej teorii Ptolemeusza, ale przez odwołanie się do faktu, że planety są poruszane przez inteligentne dusze. Proklos ceni zresztą Ptolemeusza, a jego traktat stanowi jedno z najlepszych wprowadzeń do Ptolemeuszowego "Almagestu". W XVI i XVII wieku argumenty Proklosa odegrały ważną rolę w dyskusji nad teorią Ptolemeusza.
Odnosząc się do przedmiotu nauk matematycznych Proklos twierdzi, że nie można go wyprowadzić z danych zmysłowych na drodze abstrakcji. Niedoskonałe przedmioty zmysłowe nie mogą być wzorem przedmiotów tak doskonałych i precyzyjnych. Dlatego muszą one znajdować się pierwotnie w Intelekcie, a wtórnie w duszy (jako "logoi"). Wgląd w nie uzyskuje człowiek na drodze przypomnienia ("anamnesis"). Figury geometryczne, które nie są tak uniwersalne, znajdują się zdaniem Proklosa w wyobraźni ("phantasia"). Tak jak w przypadku astronomii, zadaniem geometrii nie jest badanie przedmiotów materialnych, ale prowadzenie duszy poprzez anagogię w górę, ku prawdziwym obiektom geometrycznym znajdującym się w umyśle boskim ("Komentarz do Euklidesa" 54, 14-56).
Geometria.
Proklos napisał słynne komentarze do I księgi "Elementów Euklidesa". Dzieło to wywarło znaczny wpływ na rozwój geometrii przez następne stulecia i na powstanie geometrii nieeuklidesowej w XIX wieku. Była to kompilacja tego, co Proklos znalazł w dostępnych wtedy tekstach. Omówił definicje, aksjomaty i postulaty Euklidesa oraz ich wzajemne związki, analizował kwestię, czy V postulat da się wywieść z pozostałych czterech, wyróżnił konstrukcje (problemata) i twierdzenia, analizował elementy rozumowania: wniosek, lemat, przypadek, "reductio ad absurdum", wielkość dana, analiza i synteza.
Wpływ.
Jest rzeczą symptomatyczną, że filozof, który włożył tak duży wysiłek w uzasadnienie religii pogańskiej, zagrożonej przez rozwijające się chrześcijaństwo, wywarł tak znaczny wpływ na średniowieczną myśl chrześcijańską, nie bezpośrednio zresztą, ale poprzez swoich uczniów i kontynuatorów: Damascjusza, Amoniusza Hermiasza, Symplicjusza. W XI wieku studiował jego dzieła Michał Psellos. Jednym z jego uczniów był Gruzin Jan Petritsi, który przełożył "Elementy" Proklosa na gruziński i opatrzył własnym komentarzem. W XII wieku polemizował z Proklosem Mikołaj z Metony, a Izaak Sebastokrator napisał chrześcijańską adaptację "Tria opuscula". Około 1300 roku Jerzy Pachymeres wydał Proklosowy komentarz do "Parmenidesa". Do czytelników Proklosa należał również kardynał Bessarion, który posiadał kilka jego rękopisów. To dzięki zainteresowaniu bizantyńskich uczonych prace Proklosa przetrwały przez całe średniowiecze.
Zachodnia Europa zaznajomiła się z filozofią Proklosa za pośrednictwem Pseudo-Dionizego Areopagity i "Liber de causis". Pseudo-Dionizy był chrześcijańskim autorem piszącym około 500 roku, który w oparciu o filozofię Proklosa rozwinął własną, oryginalną, chrześcijańską teologię platońską. Dzięki niemu, jak ujął to Eric Dodds, "Proklos podbił Europę w przebraniu wczesnochrześcijańskim". "Liber de causis" stanowi arabską adaptację "Elementów teologii" z IX wieku, która w XII-wiecznej Europie była rozpowszechniana pod imieniem Arystotelesa. Dopiero Tomasz z Akwinu ustalił, że w rzeczywistości praca jest wyciągiem z Proklosa. W 1268 roku jego współbrat zakonny, Wilhelm z Moerbeke, przełożył ją na łacinę. Wilhelm przełożył też obszerny komentarz do "Parmenidesa" oraz "Tria opuscula" (których grecki tekst zaginął). Prace te jednak nie były w średniowieczu czytane. W XIV wieku Bertold z Moosburga napisał komentarz do łacińskich "Elementów teologii".
W XV wieku intensywnie studiował Proklosa w łacińskich przekładach Mikołaj z Kuzy. Marsilio Ficino idzie za Proklosem w swych komentarzach do Platona i pisze chrześcijańską wersję "Teologii platońskiej" o nieśmiertelności duszy. Ponowne zainteresowanie Proklosem przypada na przełom XVIII i XIX wieku, kiedy Thomas Taylor (1758-1835) przełożył na angielski wszystkie zachowane jego dzieła i podjął próbę rekonstrukcji utraconej VII księgi "Teologii platońskiej". Próbę wydania wszystkich prac Proklosa podjął też w tym czasie Victor Cousin (1792-1867). Odnowienie zainteresowania Proklosem w XX wieku wiąże się z edycją "Elementów teologii" przez Erica Robertsona Doddsa i "Teologii platońskiej" przez Henry’ego Dominique’a Saffreya.

</doc>
<doc id="895901" url="https://pl.wikipedia.org/wiki?curid=895901" title="Cobra FS">
Cobra FS



</doc>
<doc id="895902" url="https://pl.wikipedia.org/wiki?curid=895902" title="Cobra CA">
Cobra CA



</doc>
<doc id="895903" url="https://pl.wikipedia.org/wiki?curid=895903" title="Iwan Kolew">
Iwan Kolew



</doc>
<doc id="895904" url="https://pl.wikipedia.org/wiki?curid=895904" title="Krzysztof Ciesielski">
Krzysztof Ciesielski



</doc>
<doc id="895905" url="https://pl.wikipedia.org/wiki?curid=895905" title="Płatki kukurydziane">
Płatki kukurydziane

Płatki kukurydziane – płatki produkowane w procesie ekstruzji z ziaren kukurydzy. Zaliczane do zdrowej żywności (pod warunkiem, że nie zawierają dużej ilości cukru i innych dodatków). Bardzo często spożywane z mlekiem, czasem na sucho oraz jako dodatek do innych potraw.
Produkcja.
Ugotowane do miękkości ziarna kukurydzy mielone są na papkę. Grudki papki przepuszczane są między obracające się w przeciwnych kierunkach walce. Zbyt małe sztuki są przesiewane, a większe opiekane. Podczas tego procesu kurczą się i przyjmują charakterystyczny kształt. Po czym we wnętrzu obrotowego bębna posypywane są witaminami, często też dodatkami smakowymi.
Płatki kukurydziane nie nadają się do zbyt długiego przechowywania – ze względu na wysoką zawartość tłuszczów, które łatwo jełczeją, nadając gorzki smak. Ponadto łatwo chłoną wilgoć oraz obce zapachy.
Historia.
Płatki kukurydziane zostały wynalezione pod koniec XIX wieku. Adwentyści Dnia Siódmego eksperymentowali ze zbożem w celu promocji wegetariańskiej diety. Głównie pszenicą, owsem, ryżem i jęczmieniem. W 1894 roku dr John Harvey Kellogg, dyrektor Battle Creek Sanitarium w stanie Michigan umieścił płatki na liście w menu zakładu.

</doc>
<doc id="895911" url="https://pl.wikipedia.org/wiki?curid=895911" title="Arlene Howell">
Arlene Howell

Arlene Howell (ur. 25 października 1935 w Bossier City) – amerykańska aktorka telewizyjna i Miss USA z 1958.
Howell jest pierwszą Miss Luizjany, która zwyciężyła w konkursie Miss USA. Została ukoronowana w Long Beach (California) w lipcu 1958. W tym samym roku została delegatką na Miss Universe i była 3. wicemiss.

</doc>
<doc id="895912" url="https://pl.wikipedia.org/wiki?curid=895912" title="Tomas Antonelius">
Tomas Antonelius

Tomas Antonelius, wcześniej Tomas Gustafsson (ur. 7 maja 1973 w Sztokholmie) – szwedzki piłkarz występujący na pozycji obrońcy. W 2001 zmienił nazwisko na "Antonelius", należące do swojej młodszej siostry.
Jest wychowankiem AIK Sztokholm, poza tym grał dla Brommapojkarny, Coventry City i FC København. Zaliczył również krótki epizod w kanadyjskim "Winnipeg" podczas pobytu w college'u. Swoją karierę zakończył we wrześniu 2003 z powodu kontuzji.
Znalazł się w składzie szwedzkiej kadry na EURO 2000 i mundial 2002.

</doc>
<doc id="895913" url="https://pl.wikipedia.org/wiki?curid=895913" title="NDOS">
NDOS



</doc>
<doc id="895914" url="https://pl.wikipedia.org/wiki?curid=895914" title="Tomas Gustafsson">
Tomas Gustafsson



</doc>
<doc id="895917" url="https://pl.wikipedia.org/wiki?curid=895917" title="Pheochromocytoma">
Pheochromocytoma



</doc>
<doc id="895920" url="https://pl.wikipedia.org/wiki?curid=895920" title="Fregaty rakietowe typu La Fayette">
Fregaty rakietowe typu La Fayette

Fregaty rakietowe typu La Fayette – francuskie wielozadaniowe fregaty rakietowe, które znajdują się na wyposażeniu marynarki wojennej Arabii Saudyjskiej, Francji, Singapuru i Tajwanu.
Opis.
Fregaty tego typu posiadają właściwości stealth, które osiągnięto dzięki zaprojektowaniu sylwetki okrętu o małej skutecznej powierzchni odbicia dla fal radarowych. Osiągnięto to dzięki wygładzeniu konstrukcji kadłuba i nadbudówki i unikaniu w nich kątów prostych. Właściwości stealth osiągnięto także dzięki zastosowaniu materiałów pochłaniających promieniowanie radarowe.
Okręty zostały przystosowane do przenoszenia najnowszych pocisków przeciwlotniczych Aster 15, które mogą zwalczać także pociski przeciwokrętowe.
Fregaty te, dzięki swojej nowoczesnej konstrukcji, spotkały się z dużym zainteresowaniem ekspertów i odniosły spory sukces eksportowy.
Okręty francuskie:
Zastosowanie.
Wersje przeznaczone na eksport lub produkowane na licencji znacznie różniły się od swojego francuskiego pierwowzoru. Różnice występowały w konfiguracji i doborze uzbrojenia, a także w wyposażeniu elektronicznym.
Arabia Saudyjska.
Seria okrętów dla Arabii Saudyjskiej nosi oznaczenie "Al Riyadh". Okręty są większe od pierwowzoru i mają wyporność 4700 ton. Uzbrojone są w pociski przeciwlotnicze Aster15 i przeciwokrętowe Exocet. Zbudowano trzy okręty tego typu.
Singapur.
Okręty noszą oznaczenie "Formidable". Od okrętów francuskich różnią się zastosowaniem pocisków Harpoon zamiast Exocet. Zbudowano 6 okrętów, z których pierwszy powstał we francuskiej stoczni, a 5 zbudowano na podstawie licencji w Singapurze.
Tajwan.
Seria okrętów nosi oznaczenie "Kang Ding". Okręty przystosowano głównie do zwalczania okrętów podwodnych i nawodnych. Obrona przeciwlotnicza jest zapewniona przez przestarzały system przeciwlotniczy Chaparral. Zbudowano 6 okrętów.

</doc>
<doc id="895921" url="https://pl.wikipedia.org/wiki?curid=895921" title="Glockenspiel">
Glockenspiel



</doc>
<doc id="895930" url="https://pl.wikipedia.org/wiki?curid=895930" title="Iwan Kolew (1930–2005)">
Iwan Kolew (1930–2005)

Iwan Petkow Kolew (, ur. 1 listopada 1930 w Płowdiwie, zm. 1 lipca 2005 w Sofii) – bułgarski piłkarz występujący na pozycji pomocnika lub napastnika, reprezentant Bułgarii w latach 1950–1966, brązowy medalista olimpijski, trener piłkarski.
Kariera klubowa.
Przez osiemnaście lat - od 1950 do 1968 roku - był zawodnikiem CSKA Sofia, z którym zdobył dwanaście tytułów mistrza kraju, pięć Pucharów Armii Sowieckiej oraz w sezonie 1966-1967 dotarł do półfinału Pucharu Europejskich Mistrzów Krajowych. W 1956 i 1962 roku został wybrany na najlepszego piłkarza w Bułgarii.
Kariera reprezentacyjna.
Z reprezentacją Bułgarii, w której barwach od 1950 do 1966 roku rozegrał 75 meczów i strzelił 25 goli. Wziął udział w Igrzyskach Olimpijskich 1956 (brązowy medal) oraz Mistrzostwach Świata 1962 (runda grupowa) i Mistrzostwach Świata 1966 (runda grupowa).
Życie prywatne.
Urodził się z wadą serca. Zmarł 1 lipca 2005 na zawał mięśnia sercowego. Pochowany został 11 lipca 2005 na Cmentarzu Centralnym w Sofii.

</doc>
<doc id="895932" url="https://pl.wikipedia.org/wiki?curid=895932" title="Jaimini">
Jaimini



</doc>
<doc id="895935" url="https://pl.wikipedia.org/wiki?curid=895935" title="Ājīvika">
Ājīvika



</doc>
<doc id="895936" url="https://pl.wikipedia.org/wiki?curid=895936" title="Saṃsāra">
Saṃsāra



</doc>
<doc id="895938" url="https://pl.wikipedia.org/wiki?curid=895938" title="Vallabha">
Vallabha



</doc>
<doc id="895940" url="https://pl.wikipedia.org/wiki?curid=895940" title="Sāṃkhya">
Sāṃkhya



</doc>
<doc id="895942" url="https://pl.wikipedia.org/wiki?curid=895942" title="Wojciech Bruślik">
Wojciech Bruślik

Wojciech Bruślik „Jajco” (ur. 6 kwietnia 1948) – polski muzyk rockowy, jazzowy i bluesowy, gitarzysta basowy i wokalista o charakterystycznym zachrypniętym głosie, a także kompozytor. Ceniony wieloletni muzyk sesyjny. Lider powstałego w 1988 roku zespołu Jajco i Giganci (teksty utworów dla „Jajco” Bruślika pisał m.in. Andrzej Mogielnicki).
Życiorys.
Współpracował z wieloma muzykami i piosenkarzami, m.in.: z zespołem Novi Singers, z Marylą Rodowicz, Haliną Frąckowiak, Izabelą Trojanowską, Alex Band, grupami Test i Lady Pank, Shakin’ Dudi, grupą Wilki a także z zespołem Tadeusza Nalepy.
W wyprodukowanym w 1983 (premiera odbyła się 18 maja 1984) filmie "To tylko Rock" pojawił się na ekranie wykonując piosenkę „Kobieta zmienną jest” (muzyka: Marek Stefankiewicz, słowa: Paweł Karpiński).
W połowie lat 80. przebojami były jego rockowe wersje przebojów z lat 50.: „Czerwony autobus” i „Złoty pierścionek”.

</doc>
<doc id="895943" url="https://pl.wikipedia.org/wiki?curid=895943" title="Vlade Kragić">
Vlade Kragić



</doc>
<doc id="895946" url="https://pl.wikipedia.org/wiki?curid=895946" title="Ramanuja">
Ramanuja



</doc>
<doc id="895947" url="https://pl.wikipedia.org/wiki?curid=895947" title="Vedānta">
Vedānta



</doc>
<doc id="895949" url="https://pl.wikipedia.org/wiki?curid=895949" title="Strzelce (województwo wielkopolskie)">
Strzelce (województwo wielkopolskie)

Strzelce – wieś (dawniej miasto) w Polsce położona w województwie wielkopolskim, w powiecie chodzieskim, w gminie Chodzież.
Strzelce uzyskały lokację miejską przed 1462 rokiem, zdegradowane przed 1500 rokiem. W latach 1975–1998 miejscowość administracyjnie należała do województwa pilskiego.
Wieś sołecka - zobacz jednostki pomocnicze gminy Chodzież w BIP . Obejmuje wsie Strzelce, Strzelęcin
Na terenie wsi znajduje się XVIII-wieczny pałac. Został zbudowany w latach 1840-44, a za jego projekt odpowiadał Friedrich August Stüler. Obiekt został stworzony na wzór renesansowej włoskiej willi. Główna część pałacu stanowi piętrowy korpus zakończony, z jednej strony dwiema czworobocznymi wieżami a z drugiej, wysoką czworoboczną wieżą widokową. 

</doc>
<doc id="895950" url="https://pl.wikipedia.org/wiki?curid=895950" title="Advaita">
Advaita



</doc>
<doc id="895955" url="https://pl.wikipedia.org/wiki?curid=895955" title="James Clavell">
James Clavell

James Clavell, właśc. Charles Edmund Dumaresq Clavell (ur. 10 października 1921, zm. 7 września 1994) – pisarz, scenarzysta, reżyser, weteran II wojny światowej. Najbardziej znany ze swojej serii powieści osadzonych w realiach azjatyckich i ich filmowych adaptacji. 
Urodził się w Australii, później przyjął obywatelstwo amerykańskie.
Filmy.
Na podstawie "Tai-pana", "Króla szczurów" i "Shōguna" powstały filmy i miniserial, jednakże Clavell nie był w żaden sposób powiązany z napisaniem do nich scenariuszy, został jedynie producentem "Shōguna". Na podstawie powieści "Noble House" w 1988 r. powstał miniserial z Pierce Brosnanem w roli głównej.

</doc>
<doc id="895956" url="https://pl.wikipedia.org/wiki?curid=895956" title="Madhva">
Madhva



</doc>
<doc id="895958" url="https://pl.wikipedia.org/wiki?curid=895958" title="Vaiśeṣika">
Vaiśeṣika



</doc>
<doc id="895960" url="https://pl.wikipedia.org/wiki?curid=895960" title="Māyā">
Māyā



</doc>
<doc id="895964" url="https://pl.wikipedia.org/wiki?curid=895964" title="Meglena Kuneva">
Meglena Kuneva



</doc>
<doc id="895966" url="https://pl.wikipedia.org/wiki?curid=895966" title="Īśvara">
Īśvara



</doc>
<doc id="895967" url="https://pl.wikipedia.org/wiki?curid=895967" title="Washington Mystics">
Washington Mystics

Washington Mystics – kobiecy klub koszykarski z siedzibą w Waszyngtonie grający w lidze WNBA. Klub powstał w 1998.

</doc>
<doc id="895968" url="https://pl.wikipedia.org/wiki?curid=895968" title="Inkasent">
Inkasent

Inkasent – w szerokim znaczeniu osoba pobierająca należności od podatnika (np. inkasent elektrowni lub gazowni), a w szczególności to osoba prawna, fizyczna lub jednostka organizacyjna niemająca osobowości prawnej obowiązana do pobrania od podatnika podatku i wpłacenia go we właściwym terminie organowi podatkowemu. Organ podatkowy nie może ściągnąć z inkasenta podatku, jeśli podatnik nie uiścił wcześniej tej daniny. Inkasentom przysługuje zryczałtowane wynagrodzenie z tytułu terminowego wpłacania podatków pobranych na rzecz budżetu państwa. Rada gminy, rada powiatu oraz sejmik województwa może ustalać wynagrodzenie dla inkasentów z tytułu poboru podatków stanowiących dochody, odpowiednio, budżetu gminy, powiatu lub województwa (inkasenci podatków i opłat lokalnych).
Za pośrednictwem inkasentów może być zarządzony pobór podatku od nieruchomości, podatku od posiadania psów, opłat lokalnych: targowej, miejscowej i administracyjnej, a także podatku rolnego oraz leśnego od osób fizycznych w drodze inkasa.
Uprawnionym do dokonywania czynności sprawdzających oraz kontroli podatkowej wobec inkasentów podatków i opłat lokalnych jest organ podatkowy.

</doc>
<doc id="895969" url="https://pl.wikipedia.org/wiki?curid=895969" title="Prąd samouwolnienia">
Prąd samouwolnienia

Prąd samouwolnienia – wartość graniczna natężenia prądu elektrycznego, przy której jest możliwe samodzielne przezwyciężenie skurczy mięśni wywołanych przepływem prądu elektrycznego i otwarcie dłoni, a w rezultacie uwolnienie się od kontaktu z prądem. Pomiar tej wielkości odbywa się przy pomocy trzymanej w ręku elektrody, która została zaizolowana z wyjątkiem niewielkiego miejsca o polu 1 cm2.
W literaturze podawana jest szacunkowa wartość prądu samouwolnienia równa 10 mA, przyjęta dla 90% populacji ludzkiej. Należy jednak pamiętać, iż nie jest to wielkość stała i jest ona uzależniona od następujących czynników:

</doc>
<doc id="895972" url="https://pl.wikipedia.org/wiki?curid=895972" title="Michael Skibbe">
Michael Skibbe

Michael Skibbe (ur. 4 sierpnia 1965 w Gelsenkirchen) – niemiecki trener i piłkarz grający na pozycji pomocnika.
Kariera piłkarska.
Karierę piłkarską rozpoczął w 1975 roku w juniorach SG Wattenscheid 09, z którym w 1982 roku zdobył mistrzostwo Niemiec U-18. Następnie zaczął grać w juniorach FC Schalke 04, z którym w 1984 roku podpisał profesjonalny kontrakt i jeszcze w trakcie sezonu 1983/1984 zadebiutował w drużynie, kiedy to 26 maja 1984 roku jego drużyna grała u siebie mecz w ramach ostatniej 38. kolejki 2. Bundeligi niemieckiej z Rot-Weiss Essen, w którym Skibbe zastąpił w 67. minucie Olafa Thona, a mecz zakończył się zwycięstwem gospodarzy 3:2 i ostatecznie FC Schalke 04 zajął 2. miejsce w tabeli końcowej sezonu 1983/1984 i awansował do Bundesligi niemieckiej.
Debiut w Bundeslidze niemieckiej Skibbe zaliczył 12 marca 1985 roku w wygranym 4:2 meczu u siebie z Bayerem 04 Leverkusen w ramach 20. kolejki sezonu 1984/1985, a Skibbe wszedł na boisko w 87. minucie zastępując Dietera Schatzschneidera. W sezonie 1985/1986 w wygranym 4:2 meczu u siebie z VfL Bochum strzelił w 53. minucie swoją jedyną bramkę, a 26 kwietnia 1986 roku rozegrał ostatni mecz w Bundeslidze niemieckiej, kiedy to FC Schalke 04 w ostatniej 34. kolejce zremisował 2:2 z Bayerem 04 Leverkusen.
W sezonie 1986/1987 nie zagrał już w żadnym meczu ligowym z powodu kontuzji i został zmuszony w wieku zaledwie 22 lat zakończyć karierę piłkarską. Łącznie w Bundeslidze niemieckiej rozegrał 14 meczów i strzelił 1 bramkę.
Kariera trenerska.
Michael Skibbe po zakończeniu kariery piłkarskiej rozpoczął karierę trenerską. W latach 1988–1989 trenował zespół młodzieżowy FC Schalke 04, w latach 1989–1995 był koordynatorem do spraw szkolenia juniorów w Borussii Dortmund, w latach 1995–1998 był asystentem trenerów pierwszego zespołu: Ottmara Hitzfelda i Nevio Scali, a od 1 lipca 1997 do 1 lipca 1998 roku był trenerem drużyny rezerw. Następnie zastąpił Nevio Scalę na stanowisku trenera Borussii Dortmund, którym był do 6 lutego 2000 roku.
Od 27 lipca 2000 do 24 czerwca 2004 roku był asystentem Rudiego Völlera w reprezentacji Niemiec, która pod jego wodzą zajęła 2. miejsce na mistrzostwach świata 2002 w Korei i Japonii. Odeszli z reprezentacji Niemiec po jej fatalnym występie na mistrzostwach Europy 2004 w Portugalii.
Od 24 sierpnia 2004 do 9 października 2005 roku pełnił funkcję koordynatora do spraw szkolenia młodzieży w DFB, a od 9 października 2005 do 18 maja 2008 roku był trenerem Bayeru 04 Leverkusen. 
Od 11 czerwca 2008 do 23 lutego 2009 roku trenował turecki Galatasaray SK, z którym w tym okresie zdobył Superpuchar Turcji 2008.
Od 1 lipca 2009 do 22 marca 2011 roku był trenerem Eintrachtu Frankfurt, od 17 lutego 2011 do 27 grudnia 2011 roku trenował turecki Eskişehirspor, a od 27 grudnia 2011 do 12 lutego 2012 roku prowadził Herthę Berlin.
17 maja 2012 objął posadę trenera tureckiego Karabüksporu, którą utracił 4 listopada 2012 roku.
15 czerwca 2013 został trenerem szwajcarskiego Grasshoppers Zurych, jednak 8 stycznia 2015 roku opuścił to stanowisko i 12 stycznia 2015 roku ponownie został trenerem tureckiego Eskişehirsporu, którego trenował do 11 października 2015 roku.
29 października 2015 roku został selekcjonerem reprezentacji Grecji.
Życie prywatne.
Michael Skibbe w 1987 roku poślubił Barbel, z którą ma dwie córki. Ze związków z innymi kobietami ma jeszcze trzy córki.

</doc>
<doc id="895973" url="https://pl.wikipedia.org/wiki?curid=895973" title="Błękitny zamek">
Błękitny zamek

Błękitny zamek (ang. "The Blue Castle") (1926) – powieść kanadyjskiej pisarki Lucy Maud Montgomery, autorki książki Ania z Zielonego Wzgórza.
29-letnia Valancy Jane Stirling mieszka z despotyczną matką i ciotką w starym domu w Deerwood, w Kanadzie. Wyśmiewana przez rodzinę z powodu staropanieństwa i nieśmiałości, Valancy znajduje ukojenie w snuciu marzeń o Błękitnym Zamku w Hiszpanii, gdzie jest adorowana przez najprzystojniejszych rycerzy.
Gdy pewnego dnia dowiaduje się, że cierpi na nieuleczalną chorobę serca, zdaje sobie sprawę, że nie ma nic do stracenia i zaczyna żyć własnym życiem, nie przejmując się opinią rodziny i społeczeństwa. Zaczyna mówić i robić dokładnie to, na co ma ochotę i z radością wita każdy dzień.
Ku zgrozie bogobojnej matki Valancy decyduje się opuścić własny i zamieszkać w domu Ryczącego Abla, lokalnego awanturnika i pijaczyny. Valancy zamierza zaopiekować się jego umierającą córką i swoją dawną przyjaciółką - Cissy Gay. Cissy została wykluczona ze społeczności Deerwood za urodzenie nieślubnego dziecka. 
Valancy pracuje jako gospodyni, sprzątając dom Gayów i gotując posiłki. Szybko zaprzyjaźnia się z Cissy, która jest kompletnie załamana po śmierci dziecka i z rezygnacją oczekuje swojej śmierci. Valancy poznaje też tajemniczego Barneya Snaitha, który odwiedza dom Gayów. Snaith uważany jest przez mieszkańców miasta za dziwaka i niebezpiecznego odludka. 
Po śmierci Cissy rodzina Valancy oczekuje od niej powrotu do domu, jednak kobieta ignoruje ich prośby i groźby. Zdając sobie sprawę ze swoich ciepłych uczuć do Barneya, mówi mu o swojej chorobie i o tym, że chciałaby spędzić swój ostatni rok życia właśnie z nim, oświadcza mu się, a ten zgadza się na ślub. Para zamieszkuje w domu Barneya na zalesionej wyspie, gdzie spędzają czas na wędrówkach po lesie i długich rozmowach. Małżeństwo upływa im spokojnie i szczęśliwie, a radość Valancy mąci tylko myśl o widmie śmierci, które nad nią krąży.
Podczas jednej z przechadzek dochodzi do niebezpiecznego zdarzenia. Bucik Valancy klinuje się między szynami, a ona, przerażona słysząc nadjeżdżający pociąg, nie może się wyswobodzić. Barney w ostatniej chwili wyciąga żonę spod kół pociągu, a gdy ta uspokaja się, zdaje sobie sprawę, że powinna być już martwa, ponieważ doktor powiedział jej, że każdy silniejszy szok ją zabije. Idzie do doktora, który wyznaje jej, że błędnie zdiagnozował chorobę i jej sercu nic nie zagraża. (Zaszła pomyłka: doktor wysłał do niej list przeznaczony do innej kobiety o podobnym nazwisku, która również miała problem z sercem. Mężczyzna pomylił koperty.)
Valancy wraca do domu na wyspie zdruzgotana myślą, że niechcący wciągnęła Barneya w małżeństwo nie na rok, ale na całe życie. Wydaje jej się bowiem, że mąż jej nie kocha, a zaledwie lubi. Przed domem spotyka starszego pana, milionera i znanego producenta maści i kremów, który okazuje się być ojcem Barneya. Mężczyzna opowiada, jak przed laty jego syn - wówczas bogaty i romantyczny student - wyjechał zrozpaczony po zawodzie miłosnym i zniknął z jego życia, a teraz wreszcie odnalazł syna i chce go namówić do powrotu.
Bojąc się, że Barney będzie na nią zły za oszustwo, Valancy postanawia wyprowadzić się z małżeńskiego domu. Szukając pióra, by napisać list do męża, Valancy odkrywa rękopis książki swojego ulubionego pisarza Johna Fostera i zdaje sobie sprawę, że Barney i Foster to ta sama osoba. 
Valancy wraca do domu i mówi rodzinie, że Barney Snaith to milioner Barney Redfern. Nie chce jednak spotkać się z mężem, bojąc się jego reakcji. Barney jednak, przybywszy do domu Stirlingów, nie daje się zbyć i wyznaje Valancy, że ją kocha. Para wyjeżdża w podróż poślubną i postanawia przez całe lato każdego roku mieszkać w domku na wyspie.

</doc>
<doc id="895975" url="https://pl.wikipedia.org/wiki?curid=895975" title="Sonet 86 (William Szekspir)">
Sonet 86 (William Szekspir)

Sonet 86 ("Czy jego wielki wiersz, żagiel wyniosły") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
Sonet ten jest ostatnim, z grupy utworów mówiących o dominującej pozycji "rywalizującego poety" w kontekście starań o uczucia "tajemniczego młodzieńca".
Podmiot liryczny, którego część badaczy utożsamia z autorem, stwierdza, iż sytuacja ta doprowadziła go do rozpaczy, a jednocześnie do utraty weny do tworzenia. Powoduje to jego dyskomfort i bezsilność:"Lecz że wiersz jego twoje lico pieści""Osłabły wiersze me, zabrakło im treści".

</doc>
<doc id="895978" url="https://pl.wikipedia.org/wiki?curid=895978" title="Sonet 87 (William Szekspir)">
Sonet 87 (William Szekspir)

Sonet 87 ("Bądź zdrów! Zbyt drogo jest ciebie posiadać.") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, opisuje swoje rozstanie z "tajemniczym młodzieńcem", spowodowane jego uczuciem do innego, rywalizującego poety. Daje jednocześnie do zrozumienia młodemu człowiekowi, że ten popełnia błąd, który jest poważny i ciężki. Stwierdza także, że nie żałuje spędzonych z nim chwil i docenia jego piękno.

</doc>
<doc id="895980" url="https://pl.wikipedia.org/wiki?curid=895980" title="Sonet 88 (William Szekspir)">
Sonet 88 (William Szekspir)

Sonet 88 ("A kiedy drwinę zobaczę w twym oku") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, pokazuje swoje oddanie "tajemniczemu młodzieńcowi". Jest gotowy poświadczyć dla niego nieprawdę, nawet, jeśli ta będzie skierowana w niego. Jednocześnie pokazuje, że nie zrezygnuje z jego miłości i nadal go kocha, mimo trudności opisanych w "sonecie 87".

</doc>
<doc id="895984" url="https://pl.wikipedia.org/wiki?curid=895984" title="Sonet 89 (William Szekspir)">
Sonet 89 (William Szekspir)

Sonet 89 ("Mów, że mnie rzuczasz, gdyż mam wady znaczne") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, porusza problem powodu rozstania pary kochanków. Deklaruje, że jest gotowy zrobić wszystko dla "tajemniczego młodzieńca", gdyż nadal pała do niego uczuciem. Jest jednocześnie gotowy do uznania własnych wad, byle odzyskać miłość młodego człowieka.

</doc>
<doc id="895985" url="https://pl.wikipedia.org/wiki?curid=895985" title="Sonet 90 (William Szekspir)">
Sonet 90 (William Szekspir)

Sonet 90 ("Więc gardź mną dzisiaj, jeśli gardzić pragniesz") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Odwołuje się także do utworu bezpośrednio go poprzedzającego.
Treść.
W sonecie tym podmiot liryczny, którego część badaczy utożsamia z autorem, zwraca się do "tajemniczego młodzieńca", aby ten nie oszczędzał mu cierpień związanych z zakończeniem związku, gdyż to przyćmi skalą wszystkie pozostałe problemy:"A wszystkie bóle pozostałe miną.""Gdy stracę ciebie, w porównaniu zginą."

</doc>
<doc id="895986" url="https://pl.wikipedia.org/wiki?curid=895986" title="Pistolet Felk MTF">
Pistolet Felk MTF

Felk MTF – australijski pistolet samopowtarzalny. Produkowany wyłącznie na eksport. Pierwsze informacje o tej broni pojawiły się na przełomie 1997 i 1998 roku.
Opis konstrukcji.
Felk MTF jest bronią samopowtarzalną. Zasada działania automatyki oparta o krótki odrzut lufy. Zamek ryglowany przez przekoszenie. Mechanizm spustowy z wyłącznym częściowym samonapinaniem (SDAO).
Felk MTF jest zasilany ze wymiennego, dwurzędowego magazynka pudełkowego o pojemności 10 (MTF919) lub 9 (pozostałe wersje) naboi, umieszczonego w chwycie. Zatrzask magazynka znajduje się po lewej stronie chwytu.
Lufa gwintowana.
Przyrządy celownicze mechaniczne, stałe (muszka i szczerbinka). Szkielet pistoletu Felk MTF wykonany jest z polimeru, zamek ze stali.

</doc>
<doc id="895987" url="https://pl.wikipedia.org/wiki?curid=895987" title="Stara Synagoga w Świdnicy">
Stara Synagoga w Świdnicy

Synagoga w Świdnicy – pierwsza murowana synagoga znajdująca się w Świdnicy, przy dzisiejszej ulicy Kotlarskiej 16.
Synagoga została zbudowana w XIV wieku. W 1453 roku za sprawą działalności Jana Kapistrana wszystkich Żydów wygnano z miasta, a synagogę zamieniono na kościół pod wezwaniem Bożego Ciała. W XVI wieku budynek przebudowano na arsenał miejski, a w XVIII wieku na magazyny.
Na przełomie XIX i XX wieku budynek dawnej synagogi przeszedł gruntowny remont. W dalszym ciągu do dnia dzisiejszego budynek służy jako magazyn.
Murowany, dwunawowy i dwutaktowy budynek synagogi wzniesiono na planie litery F. Do dnia dzisiejszego zachował się tylko częściowo wystrój zewnętrzny. Wnętrze po wielu przebudowach utraciło pierwotny układ. Całość jest przykryta dachem dwuspadowym.

</doc>
<doc id="895988" url="https://pl.wikipedia.org/wiki?curid=895988" title="Kiwon">
Kiwon

Kiwon (inne nazwy żuraw pompowy, pompa żerdziowa, kiwak, konik) – pompa służąca do pompowania ropy naftowej ze złoża mającego niskie ciśnienie własne, instalowana przy wy­locie otworu wiertniczego z którego wydoby­wana jest ropa za pomocą pompy wgłębnej. 
Konstrukcja typowego kiwona składa się z belki fundamentowej, podpo­ry i wahacza. Na jednym końcu wahacza umocowane są za pośrednictwem laski pompowej żerdzie napędzające pompę – na drugim transmisja, przekazująca ruch posuwisto-zwrotny z kieratu pompowe­go na tłok pompy.

</doc>
<doc id="895989" url="https://pl.wikipedia.org/wiki?curid=895989" title="Sonet 91 (William Szekspir)">
Sonet 91 (William Szekspir)

Sonet 91 ("Jedni ród sławią, inni zręczność swoją") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, opisuje swój stosunek do miłości "tajemniczego młodzieńca". Stwierdza, że każdy człowiek posiada coś, co uważa za swój wyjątkowo pozytywny przymiot. Dla p. lirycznego jest nim odwzajemniane uczucie młodego człowieka, jednak to zostało utracone.
Deklaruje także, że przez cały czas martwił się o losy ich związku: "drżąc, że odejdziesz, stałem się nędzarzem".

</doc>
<doc id="895994" url="https://pl.wikipedia.org/wiki?curid=895994" title="Marica Płowdiw">
Marica Płowdiw

Profesionalen Futbolen Kłub Marica 1921 Płowdiw () – bułgarski klub piłkarski założony 20 września 1921 roku w Płowdiwie.
Zespół występował w bułgarskiej ekstraklasie łącznie przez cztery lata. Aż trzykrotnie - w 1968, 1971 i 1997 roku - już po jednym sezonie powracał do II ligi. W rozgrywkach 1969-1970 zajął wprawdzie 14. - przedostatnie - miejsce w tabeli, ale utrzymał się dzięki temu, że Beroe Stara Zagora została relegowana dyscyplinarnie za korupcję.
Najsłynniejszym piłkarzem w historii klubu jest jego wychowanek Christo Stoiczkow, który grał w drużynie z Płowdiwu w latach 1976-1981. Innymi znanymi wychowankami Maricy są: uznany za najlepszego piłkarza bułgarskiego XX wieku Dinko Dermendżiew, laureat plebiscytu na najlepszego piłkarza 1999 roku Aleksandyr Aleksandrow oraz obecni reprezentanci Bułgarii Waleri Domowczijski i Jordan Todorow.
W sezonie 2005-2006 Marica w walce o miejsce w ekstraklasie przegrała w barażach z Conegliano German.
Stadion.
Stadion Maricy w Płowdiwie może pomieścić 8 tysięcy widzów.

</doc>
<doc id="895995" url="https://pl.wikipedia.org/wiki?curid=895995" title="Michał Zoszczenko">
Michał Zoszczenko



</doc>
<doc id="895998" url="https://pl.wikipedia.org/wiki?curid=895998" title="Podgrupa Sylowa">
Podgrupa Sylowa



</doc>
<doc id="896014" url="https://pl.wikipedia.org/wiki?curid=896014" title="Erik Mykland">
Erik Mykland

Erik "Myggen" Mykland (ur. 21 lipca 1971 w Risør) - były norweski piłkarz, występujący jako pomocnik.
Karierę rozpoczynał w klubie z rodzinnego miasta - FCR, potem przeniósł się do Bryne FK i szybko został odsprzedany do Startu. W 1995 przebywał na wypożyczeniu w Utrechcie, rok później przeniósł się do FC Linz. Później grał w Panathinaikosie AO, TSV Monachium i FC København. Z tym ostatnim klubem trzykrotnie został mistrzem Superligaen, a jego koledzy pod jego nieobecność sięgnęli także po Puchar Danii. Nękany kontuzjami Mykland w 2004 roku zdecydował się na zakończenie kariery piłkarskiej. Wznowił ją na krótko w 2008, by odejść ponownie rok później. Był wówczas graczem Startu oraz Drammen FK.
78 razy zagrał w reprezentacji Norwegii, strzelił 2 bramki. Był powołany na mundial 94' i 98' oraz na EURO 2000.

</doc>
<doc id="896015" url="https://pl.wikipedia.org/wiki?curid=896015" title="Bilby większy">
Bilby większy



</doc>
<doc id="896016" url="https://pl.wikipedia.org/wiki?curid=896016" title="Narodowy System Szlaków">
Narodowy System Szlaków

Narodowy System Szlaków () - system szlaków turystycznych w Stanach Zjednoczonych, ustanowiony przez Kongres Stanów Zjednoczonych w 1968 roku. 
W skład systemu wchodzi 8 szlaków widokowych (ang. "national scenic trails"), 16 szlaków historycznych (ang. "national historic trails") i ponad 900 szlaków rekreacyjnych (ang. "national recreation trails"). Nowe szlaki widokowe i historyczne mogą być tworzone wyłącznie przez Kongres Stanów Zjednoczonych.
Tereny należące do Narodowego Systemu Szlaków objęte są ochroną prawną i zarządzane przez National Park Service, często przy współudziale organizacji stanowych i lokalnych.
Lista narodowych szlaków widokowych.
W 2006 r. w skład Narodowego Systemu Szlaków, wchodziło 8 szlaków widokowych, o łącznej długości prawie 15 tys. km:
Lista narodowych szlaków historycznych.
W roku 2006 w skład Narodowego Systemu Szlaków, wchodziło 16 szlaków historycznych, o łącznej długości prawie 30 tys. km:

</doc>
<doc id="896017" url="https://pl.wikipedia.org/wiki?curid=896017" title="Port lotniczy Sydney">
Port lotniczy Sydney

Port lotniczy Sydney (ang. "Sydney Airport", dawniej i lokalnie "Kingsford Smith International Airport", kod IATA: SYD kod ICAO: YSSY) – międzynarodowy port lotniczy położony 9 km na południe od centrum Sydney, nad Oceanem Spokojnym. Jest największym portem lotniczym w Australii. W 2019 obsłużył ponad 44,4 mln pasażerów. W kwietniu 2020 roku Polskie Linie Lotnicze LOT przybyły na lotnisko w celu ewakuacji Polaków z Australii z powodu pandemii COVID-19.

</doc>
<doc id="896020" url="https://pl.wikipedia.org/wiki?curid=896020" title="Claire Danes">
Claire Danes

Claire Catherine Danes (ur. 12 kwietnia 1979 w Nowym Jorku) – amerykańska aktorka, laureatka czterech Złotych Globów i trzech nagród Emmy.
Życiorys.
Córka Carli i Chrisa Danesów. Znana m.in. z filmów "Romeo i Julia", gdzie zagrała u boku Leonardo DiCaprio, "" oraz "Gwiezdny pył". W latach 2011–2020 występowała w serialu "Homeland" w roli agentki Carrie Mathison, za którą otrzymała Złoty Glob w 2012 i w 2013 roku.

</doc>
<doc id="896026" url="https://pl.wikipedia.org/wiki?curid=896026" title="Klucz (ornitologia)">
Klucz (ornitologia)

Klucz – charakterystyczna formacja tworzona podczas wędrówki przez migrujące ptaki. Zwykle ma kształt litery „V”, często z jednym ramieniem dłuższym. Takie formacje tworzą gęsi, kaczki i żurawie. Ptaki lecące za innymi w takiej formacji zużywają mniej energii niż w przypadku lotu samodzielnego. Ta oszczędność nie dotyczy osobnika będącego na czele formacji. Z tego powodu ptaki lecące w kluczu zmieniają się na swoich pozycjach, dzięki czemu wszystkie osobniki zyskują na wspólnym locie.
Znane są również inne niż V-kształtne formacje, np. ostrygojady lecą w linii prostej, jeden za drugim.

</doc>
<doc id="896032" url="https://pl.wikipedia.org/wiki?curid=896032" title="Grupa Monster">
Grupa Monster



</doc>
<doc id="896033" url="https://pl.wikipedia.org/wiki?curid=896033" title="Zakłady Mechaniczne Bumar Łabędy S.A.">
Zakłady Mechaniczne Bumar Łabędy S.A.



</doc>
<doc id="896034" url="https://pl.wikipedia.org/wiki?curid=896034" title="Fenytoina">
Fenytoina

Fenytoina (łac. "Phenytoinum") – organiczny związek chemiczny, pochodna hydantoiny. Stosowana jako lek o działaniu przeciwdrgawkowym i przeciwarytmicznym.
Mechanizm działania.
Mechanizm jej działania polega na blokowaniu kanałów sodowych, co w konsekwencji prowadzi do hamowania potencjału czynnościowego komórki i braku depolaryzacji. Hamuje przenikanie jonów wapnia przez błony komórkowe podczas depolaryzacji. Hamuje fosforylacje kompleksu wapń-kalmodulina. Fenytoina stabilizuje błonę komórkową neuronów i podwyższa próg drgawkowy.
Z uwagi na wąski margines terapeutyczny, dość liczne działania niepożądane i skuteczność nowszych leków przeciwpadaczkowych – stopniowo jest wycofywana z przewlekłego leczenia padaczki.
Stosowana również w kardiologii jako lek przeciwarytmiczny. Na mięsień sercowy wywiera działanie inotropowe ujemnie. Wydłuża okres refrakcji i przyspiesza przewodzenie bodźców.
Przeciwwskazania.
Nie stosować w okresie ciąży i karmienia piersią.
Interakcje z innymi lekami.
Salicylany mogą ją wypierać z połączeń z białkami. Jest induktorem metabolicznym; przyspiesza metabolizm doustnych środków antykoncepcyjnych, co powoduje skrócenie ich czasu działania.
Dawkowanie.
Dawkowanie fenytoiny powinno być zindywidualizowane. Zaleca się jego ustalanie na podstawie oznaczeń stężenia fenytoiny we krwi. Fenytoina odznacza się niskim indeksem terapeutycznym, więc łatwo ją przedawkować.

</doc>
<doc id="896038" url="https://pl.wikipedia.org/wiki?curid=896038" title="Officium">
Officium

Officium – album muzyczny nagrany w 1994 r. przez norweskiego saksofonistę Jana Garbarka oraz kwartet wokalny The Hilliard Ensemble (nr kat.: EMC New Series 1525 445 369-2).
Opis.
Album został nagrany przez wytwórnię ECM nie w studiu, lecz w klasztorze św. Gerolda w austriackich Alpach, dzięki czemu płyta nabrała szczególnego brzmienia naturalnej akustyki. Producentem i pomysłodawcą płyty jest Manfred Eicher, który w takim samym stopniu, jak muzycy, przyczynił się do jej kształtu artystycznego. To dzięki niemu doszło do spotkania kwartetu The Hilliard Ensemble specjalizującego się w dawnej muzyce średniowiecznej i jazzującego saksofonisty Jana Garbarka. Wybrane utwory to napisane w XIV i XV w. pieśni sakralne. Na płycie "Officium" spotkały się dwa muzyczne światy oddalone o pięć stuleci: średniowieczne wzniosłe chorały i motety wykonywane "a cappella" oraz swobodne XX-wieczne improwizacje na saksofonie. Pomiędzy nimi tworzy się oryginalna muzyczna harmonia, którą trudno porównać do jakichkolwiek innych muzycznych projektów. "Z jednej strony niesie ze sobą religijną ekstazę, z drugiej zaś wplata we frazy nieistniejący w średniowieczu saksofon tak umiejętnie, że odnosimy wrażenie, jakby tam od zawsze był."
Muzyka ta okazała się wybitnym muzycznym wydarzeniem lat 90., trafiającym zarówno do koneserów jazzu, jak i do słuchaczy muzyki poważnej. Płyta została przyjęta entuzjastycznie przez krytyków i publiczność. Odniosła przy tym duży sukces komercyjny, sprzedając się w milionach egzemplarzy w Europie i za oceanem. Garbarek i The Hilliard Ensemble spotkali się w studiu nagraniowym ponownie, wydając w 1999 r. dwupłytowy album "Mnemosyne".
W roku 2010, nakładem wytwórni ECM ukazał się kolejny wspólny albumu artystów ("Officium Novum"), efekt trzeciego ich spotkania w klasztorze św. Gerolda.

</doc>
<doc id="896050" url="https://pl.wikipedia.org/wiki?curid=896050" title="Turia">
Turia



</doc>
<doc id="896051" url="https://pl.wikipedia.org/wiki?curid=896051" title="Bodhisattva Avalokiteśvara">
Bodhisattva Avalokiteśvara



</doc>
<doc id="896055" url="https://pl.wikipedia.org/wiki?curid=896055" title="Jucar">
Jucar



</doc>
<doc id="896059" url="https://pl.wikipedia.org/wiki?curid=896059" title="A Republikanska futbołna grupa (1972/1973)">
A Republikanska futbołna grupa (1972/1973)

A Republikanska futbołna grupa (1972/1973) było 49. edycją najwyższej piłkarskiej klasy rozgrywkowej w Bułgarii. W rozgrywkach brało udział 18 zespołów. Tytuł obroniła drużyna CSKA Septemwrijsko Zname Sofia.
Tabela końcowa.
Po zakończeniu sezonu rozgrywki zmniejszono do 16 zespołów.

</doc>
<doc id="896064" url="https://pl.wikipedia.org/wiki?curid=896064" title="José Luis Martí">
José Luis Martí

José Luis Martí Soler (ur. 24 kwietnia 1975 w Palma de Mallorca) – hiszpański piłkarz występujący na pozycji pomocnika. Od 2020 roku trenera klubu CD Leganés.
Kariera.
Martí przyszedł na świat w Palma de Mallorca. Tam też stawiał swoje pierwsze kroki w miejscowym klubie. W latach 1994-1999 grał dla RCD Mallorca B, skąd trafił i występował sezon dla drużyny seniorskiej. Popularny Martí dostał szansę zagrania jedynie w jednym meczu i nie zdobył żadnej bramki. Cudem wręcz został pozyskany przez CD Tenerife, w którym grając trzy sezony, wystąpił w trzydziestu pięciu spotkaniach, ale pierwszej bramki w La Liga jeszcze się nie doczekał. Od 2003 roku do 2008 roku był graczem Sevilli. Z ową drużyną dokonał nie jednych wyczynów, czego dowodem jest dwukrotne zdobycie Pucharu UEFA oraz Superpucharu Europy. Po odejściu z Sevilli wrócił do Mallorki. W 2015 roku zakończył karierę.
W 2020 roku został trenerem klubu CD Leganés.

</doc>
<doc id="896066" url="https://pl.wikipedia.org/wiki?curid=896066" title="Jose Luis Marti">
Jose Luis Marti



</doc>
<doc id="896070" url="https://pl.wikipedia.org/wiki?curid=896070" title="Deportivo Petare FC">
Deportivo Petare FC

Deportivo Petare Fútbol Club (wcześniej Deportivo Italia Fútbol Club oraz Asociación Deportivo Italia) – wenezuelski klub piłkarski z siedzibą w Caracas.
Historia.
Klub Italia założony został 18 sierpnia 1948. W 1996 nastąpiła zmiana nazwy na Deportivo Chacao, a w 1998 w wyniku fuzji z klubem Deportivo Caracas powstał nowy klub o nazwie Deportivo Italchacao Fútbol Club (w skrócie ItalChacao).
W sezonie 2006/2007 klub powrócił do swej pierwotnej nazwy (Italia).

</doc>
<doc id="896072" url="https://pl.wikipedia.org/wiki?curid=896072" title="Cillian Murphy">
Cillian Murphy

Cillian Murphy (irl.: "Cillian Ó Murchú"; ur. 25 maja 1976 w Douglas) – irlandzki aktor. Karierę rozpoczął jako wokalista, gitarzysta i autor tekstów zespołu rockowego The Sons of Mr. Green Genes. Pod koniec lat 90. odrzucił kontrakt płytowy i zaczął występować na scenie oraz w filmach krótkometrażowych i niezależnych.
Życiorys.
Wczesne lata.
Urodził się w Douglas w Corku jako najstarsze z czworga dzieci kuratora szkolnego i nauczycielki języka francuskiego, ma młodszego brata Páidi oraz dwie siostry – Sile/Sheilę i Orlę. Jako nastolatek chętnie grał w rugby i czytał książki. Po ukończeniu Presentation Brothers College Cork studiował prawo na University College Cork w Cork.
Muzyka.
W wieku 10 lat zaczął grać oraz pisać piosenki. Grał na gitarze wraz ze swoim bratem Páidi w kilku zespołach, z których jeden nazwali Sons of Mr. Greengenes, na cześć piosenki ich idola, Franka Zappy. Byli także obsesyjnymi fanami zespołu The Beatles. Cillian mówił o sobie jako „specjaliście od dziwacznych tekstów oraz niekończących się solówek gitarowych”.
Rodzice Murphy’ch nie zgodzili się na wydanie przez nich płyty. Decyzja, podyktowana młodym wiekiem Páidi (uczył się w szkole średniej), zaważyła na niepodpisaniu kontraktu. Jednocześnie proponowana przez wytwórnię umowa była niekorzystna finansowo i wiązałaby się z przekazaniem wytwórni praw do kompozycji Murphy’ego.
Wkrótce, po pierwszej roli w teatrze, Cillian odszedł od kariery muzyka rockowego, co później skomentował: „Myślę, że gdzieś jest taki gen, odpowiadający za występowanie. Jeżeli masz go w DNA, musi kiedyś wyjść. Jeżeli chodzi o mnie, początkowo ujawnił się w muzyce, potem przeszedł w aktorstwo”.
Kariera aktorska.
Z czasem pojawił się na scenie Corcadorca Theatre Company sztukach: "Mechaniczna pomarańcza" ("A Clockwork Orange") i "Przestroga synów Ulsteru udających się w kierunku Somme" ("Observe the Sons of Ulster Marching Toward the Somme"). We wrześniu 1996 zadebiutował na profesjonalnej scenie Triskel Theatre, grając rolę niestabilnego nastolatka Darrena z Cork we wstrząsającej sztuce Endy Walsha "Disco Pigs" i zebrał znakomite recenzje. Rok potem zagrał w 26-minutowym filmie krótkometrażowym "Kiedy" ("Quando", 1997). Po debiutanckiej roli kinowej barmana w dramacie kryminalnym "Sweety Barrett" ("The Tale of Sweety Barrett", 1998) zagrał w dramacie "Okop" ("The Trench", 1999) u boku Daniela Craiga, Jamesa D’Arcy’ego i Bena Whishaw i dramacie "Nad przepaścią" ("On the Edge", 2001) jako zagubiony nastolatek.
Za postać nastoletniego Prosiaka, samozwańczego króla żyjącego w niezdrowym związku z urodzoną tego samego dnia, w tym samym szpitalu i prawie w tym samym momencie Runt, w niezależnym dramacie "Disco Pigs" (2001) był nominowany do nagrody IFTA (Irish Film &amp; Television Awards). Za rolę chorobliwie chudego Jima walczącego z zombie i zbuntowanymi żołnierzami w apokaliptycznym horrorze Danny’ego Boyle’a "28 dni później" ("28 Days Later", 2002) otrzymał nominację do nagrody MTV Movie Awards i Stowarzyszenia Krytyków Sieciowych. W czarnej komedii "Intermission" (2003) u boku Colina Farrella wcielił się we wściekłego, niepewnego siebie i nieumiejącego wyrażać swoich uczuć Johna.
Po występie w melodramacie wojennym "Wzgórze nadziei" ("Cold Mountain", 2003) z Jude'em Law, Nicole Kidman, Renée Zellweger, Philipem Seymourem Hoffmanem, Natalie Portman i Charlie Hunnamem oraz melodramacie biograficznym "Dziewczynie z perłą" ("Girl with a Pearl Earring", 2003) u boku Colina Firtha i Scarlett Johansson jako prosty syn rzeźnika zagrał czarny charakter, wybitnego psychiatrę z Gotham City doktora Jonathana Crane’a w filmie fantasy Christophera Nolana "" ("Batman Begins", 2005), a za występ w produkcji został nominowany do nagrody MTV Movie Awards.
Za kreację chłodnego terrorysty pasażera samolotu o intensywnie niebieskich oczach mordercy w dreszczowcu Wesa Cravena "Red Eye" (2005) z Rachel McAdams i Jackiem Scalią zdobył nominację do nagrody Saturna. Rola syna księdza (Liam Neeson) i jego gosposi, która występuje jako transpłciowa kobieta na londyńskiej scenie w komediodramacie Neila Jordana "Śniadanie na Plutonie" ("Breakfast on Pluto", 2005) przyniosła mu nominację do nagrody Złotego Globu.
W dramacie wojennym Kena Loacha "Wiatr buszujący w jęczmieniu" ("The Wind That Shakes the Barley", 2006) zagrał młodego irlandzkiego lekarza, który porzuca karierę i w ślad za bratem wstępuje do partyzantki IRA.
Życie prywatne.
W 2004 ożenił się z Yvonne McGuinness (ur. 1972), z którą ma dwóch synów: Malachy’ego (ur. 2005) i Arana (ur. 2007).

</doc>
<doc id="896074" url="https://pl.wikipedia.org/wiki?curid=896074" title="Katolickie Radio Warszawa">
Katolickie Radio Warszawa



</doc>
<doc id="896075" url="https://pl.wikipedia.org/wiki?curid=896075" title="Deportivo ItalChacao Fútbol Club">
Deportivo ItalChacao Fútbol Club



</doc>
<doc id="896076" url="https://pl.wikipedia.org/wiki?curid=896076" title="Nightshade">
Nightshade

Nightshade – amerykański zespół heavymetalowy, uformowany w 1983 w Seattle, pod nazwą Q5. Nazwę zmieniono w 1987 po odejściu perkusisty Gary'ego Thompsona i gitarzysty Floyda Rose'a.

</doc>
<doc id="896078" url="https://pl.wikipedia.org/wiki?curid=896078" title="Deportivo Italia">
Deportivo Italia



</doc>
<doc id="896084" url="https://pl.wikipedia.org/wiki?curid=896084" title="Asociación Deportivo Italia">
Asociación Deportivo Italia



</doc>
<doc id="896089" url="https://pl.wikipedia.org/wiki?curid=896089" title="Aleja Obrońców Tobruku w Olsztynie">
Aleja Obrońców Tobruku w Olsztynie

Aleja Obrońców Tobruku – jedna z głównych arterii komunikacyjnych Olsztyna, wchodząca w skład drogi krajowej nr 16 i drogi krajowej nr 51. Rozciąga się od skrzyżowania z al. Sikorskiego do skrzyżowania z al. Warszawską i ul. Armii Krajowej.
Swą nazwę aleja zawdzięcza obrońcom twierdzy "Tobruk".
Historia alei.
Aleja została wybudowana w latach 90. XX wieku m.in. w celu odciążenia placu Franklina Roosevelta i alei Niepodległości, przez które prowadził wówczas ruch tranzytowy z Olsztynka, Warszawy i Gdańska w kierunku Ogrodnik, Bezled i Kaliningradu. Aleja jest częścią pierścienia okalającego Śródmieście Olsztyna – rodzaj wewnętrznej obwodnicy miejskiej.
Dane drogi.
Aleja jest drogą dwujezdniową, posiadającą po dwa pasy ruchu w każdym kierunku. Wzdłuż alei znajdują się następujące sygnalizacje świetlne:
W pobliżu skrzyżowania z ulicą Gałczyńskiego umieszczony jest fotoradar, rejestrujący łamiących przepisy kierowców.
Obiekty i pomniki.
Przy alei Obrońców Tobruku znajdują się głównie zakłady przemysłowe. Nieopodal skrzyżowania z aleją Warszawską i ulicą Armii Krajowej ulokowany jest pomnik ku czci bohaterów poległych podczas bitwy o Tobruk.
Komunikacja.
Aleją Obrońców Tobruku przebiega trasa linii autobusowej nr 128.

</doc>
<doc id="896090" url="https://pl.wikipedia.org/wiki?curid=896090" title="XIV Korpus Pancerny (III Rzesza)">
XIV Korpus Pancerny (III Rzesza)

XIV Korpus Pancerny () – jeden z niemieckich korpusów pancernych z czasów II wojny światowej. 
Utworzony w czerwcu 1942 z przekształcenia XIV Korpusu Armijnego. Walczył na froncie wschodnim, od sierpnia 1942 roku w składzie 6 Armii nad Donem i o Rostów. Trafił do kotła stalingradzkiego i skapitulował wraz z resztą sił niemieckich w tym mieście 2 lutego 1943. Ponownie tworzony od kwietnia 1943 roku we Francji, przeniesiony do Włoch już we wrześniu brał udział w walce z aliantami w składzie 10 i 14 Armii (Grupa Armii C), m.in. pod Salerno, Sangro, Monte Cassino, o Toskanię, Florencję i Po. Wojnę zakończył w maju 1945 roku w Alpach.

</doc>
<doc id="896091" url="https://pl.wikipedia.org/wiki?curid=896091" title="Jacek Milewski (pedagog)">
Jacek Milewski (pedagog)

Jacek Milewski (ur. 28 czerwca 1966 w Suwałkach) – polski pisarz, dziennikarz i nauczyciel. 
Życiorys.
Współzałożyciel (razem z księdzem Jerzym Zawadzkim) i w latach 1993–2009 dyrektor jedynej w Polsce szkoły romskiej (Parafialna Szkoła Romska w Suwałkach) działającej od 1993. Autor publikacji i programów telewizyjnych o tematyce cygańskiej, świecki teolog. Jest też dziennikarzem i wieloletnim współpracownikiem oddziału Telewizji Polskiej w Białymstoku.
Autor zbiorów opowiadań o Cyganach pt. „Dym się rozwiewa” (Zysk i S-ka, 2008) i „Chyba za nami nie traficie” (W.A.B., 2013). Laureat nagrody nagrody literackiej im. Beaty Pawlak za książkę „Dym się rozwiewa” w 2009 roku. Przyznawana jest ona za publikacje na temat innych kultur, religii i cywilizacji. Jury w uzasadnieniu werdyktu napisało, że książka Milewskiego przedstawia „nieznany świat, który jest tuż, obok, na wyciągnięcie ręki”. Książka była również finalistką Nagrody Mediów Publicznych „Cogito”.
"W polskiej literaturze Romowie byli dotąd albo brudnymi żebrakami albo uwodzili śpiewem i tańcem przy ognisku. Książka Jacka Milewskiego jest bez wątpienia przełomowa, gdyż pokazuje Romów zupełnie inaczej: jako uczestników tej samej, „naszej” codzienności – przed telewizorem, ekranem komputera, w szkole i szpitalu. To opowieść o sąsiadach, a nie o obcych. A swoich sąsiadów znać wypada. Dlatego gorąco zachęcam do lektury" – stwierdził w recenzji „Dym się rozwiewa” prof. Waldemar Kuligowski, antropolog kultury UAM w Poznaniu, eseista i autor programów telewizyjnych.
Tłumaczył dialogi na cygański i uczył tego języka polskich aktorów przy realizacji filmu „Papusza” w reżyserii Joanny Kos-Krauze i Krzysztofa Krauzego.
Mieszka w Warszawie.

</doc>
<doc id="896093" url="https://pl.wikipedia.org/wiki?curid=896093" title="Paisjusz (Martyniuk)">
Paisjusz (Martyniuk)

Paisjusz (pełny tytuł: "Jego Ekscelencja, Najprzewielebniejszy Paisjusz, Prawosławny Arcybiskup Przemyski i Gorlicki"), imię świeckie Piotr Martyniuk (ur. 7 lipca 1969 w Szczecinku) – polski arcybiskup prawosławny, doktor nauk teologicznych.
Życiorys.
Śluby monastyczne złożył 6 kwietnia 1989 w monasterze św. Onufrego w Jabłecznej. 7 kwietnia 1989 przyjął święcenia diakońskie, a 22 kwietnia 1989 – kapłańskie. W 1992 ukończył seminarium duchowne w Jabłecznej, a w 1998 studia magisterskie na Wydziale Teologii Prawosławnej Uniwersytetu Preszowskiego w Preszowie na Słowacji. W 2001 obronił doktorat na tejże uczelni, na podstawie rozprawy pt. „Duszpasterstwo w listach apostoła Pawła”. W latach 1989–1990 pełnił funkcję referenta kancelarii biskupa lubelskiego i chełmskiego Abla oraz niósł posługę kapłańską w parafiach prawosławnych w Tomaszowie Lubelskim i w Bończy. W latach 1992–1996 był dziekanem monasteru św. Onufrego w Jabłecznej i administratorem parafii prawosławnej w Sławatyczach, zaś później (w latach 1996–1999) namiestnikiem monasteru i proboszczem parafii przyklasztornej. W latach 1999–2001 był kapelanem monasteru Świętych Marty i Marii na Świętej Górze Grabarce. W latach 1999–2007 był pierwszym dyrektorem Prawosławnego Ośrodka Miłosierdzia „Eleos” Diecezji Warszawsko-Bielskiej. Nadzorował z ramienia metropolity prace adaptacyjno-remontowe budynków Domów Opieki w Grabarce i Stanisławowie. Od 1 sierpnia 2001 do 1 września 2010 był prorektorem i wykładowcą teologii pasterskiej i duchowości w Prawosławnym Seminarium Duchownym w Warszawie. W latach 2003–2007 był proboszczem parafii św. Jana Klimaka w Warszawie na Woli.
Decyzją Świętego Soboru Biskupów Polskiego Autokefalicznego Kościoła Prawosławnego z 20 marca 2007 archimandryta Paisjusz został wybrany na biskupa piotrkowskiego, wikariusza diecezji łódzko-poznańskiej. Chirotonię biskupią przyjął 13 kwietnia 2007 w katedrze metropolitalnej św. Marii Magdaleny w Warszawie. Z ramienia Świętego Soboru Biskupów PAKP odpowiedzialny za Służbę Więzienną w RP. 10 marca 2009 został wikariuszem diecezji przemysko-nowosądeckiej, z tytułem biskupa gorlickiego. 14 stycznia 2013 Patriarcha Gruziński Eliasz II powołał biskupa Paisjusza na członka Rady Naukowej Prawosławnej Akademii Teologicznej w Tbilisi (Gruzja). Wielokrotnie reprezentował Polski Autokefaliczny Kościół Prawosławny podczas oficjalnych delegacji i konferencji w Ziemi Świętej, Gruzji, Grecji, Bułgarii, Rosji, Białorusi, Niemczech, Czechach, Słowacji i Ukrainie. Zgodnie z decyzją Świętego Soboru Biskupów PAKP z 17 listopada 2015, w związku z chorobą arcybiskupa Adama (Dubeca) powierzono biskupowi Paisjuszowi czasowe pełnienie obowiązków ordynariusza diecezji w oparciu o Statut Wewnętrzny PAKP. Z inicjatywy biskupa Paisjusza ustanowiono odznaczenie diecezjalne – Medal św. Maksyma Gorlickiego.
W 2016 biskup Paisjusz został członkiem delegacji Polskiego Autokefalicznego Kościoła Prawosławnego na Święty i Wielki Sobór Kościoła Prawosławnego. Po śmierci arcybiskupa Adama (Dubeca) wybrany na Soborze Biskupów PAKP (25 sierpnia 2016) ordynariuszem diecezji, której nazwę zmieniono na „przemysko-gorlicka”. Ingres odbył się 6 września 2016 w cerkwi katedralnej Świętej Trójcy w Gorlicach. 17 września 2016 w Tylawie, z inicjatywy biskupa Paisjusza, odbyły się centralne uroczystości liturgiczne z okazji Jubileuszu 90-lecia powrotu Łemków do Prawosławia. Od 22 marca 2017 współprzewodniczący Komisji Regulacyjnej ds. PAKP. 29 kwietnia 2017 w cerkwi Zaśnięcia NMP w Szczawnem, z błogosławieństwa Biskupa Paisjusza, odbyły się centralne diecezjalne liturgiczne obchody 70-lecia tragedii akcji „Wisła”. W latach 2011–2017 pełnił funkcję Sekretarza Świętego Soboru Biskupów PAKP.
9 października 2017 bp Paisjusz został podniesiony do godności arcybiskupa.
Odznaczenia i wyróżnienia.
Otrzymał następujące odznaczenia cerkiewne i świeckie:

</doc>
<doc id="896094" url="https://pl.wikipedia.org/wiki?curid=896094" title="Michael Dudikoff">
Michael Dudikoff

Michael Dudikoff, właśc. Michael Joseph Stephen Dudikoff II (ur. 8 października 1954 w Redondo Beach) – amerykański aktor filmowy, występował w serii filmów pt. "Amerykański ninja".
Życiorys.
Wczesne lata.
Urodził się w Redondo Beach jako syn Rity T. (z domu Girardin) i Michaela Josepha Dudikoffa. Jego ojciec urodził się w Nowym Jorku dla rosyjskich imigrantów, a jego matka była pochodzenia francusko-kanadyjskiego. Wychowywał się w Torrance w Kalifornii. W dzieciństwie cierpiał na astmę. Jego pasją stał się surfing, brał udział w maratonach pływackich, biegach na wytrzymałość i trenował walki wschodnie. Po ukończeniu Redondo Union High School i West Torrance High School w Torrance, studiował psychologię dziecięcą w Harbor College. Pracował w zakładzie wychowawczym jako psycholog, gdzie w roku 1975 łowca talentów namówił go do udziału w reklamie firmy Adidas. To obudziło w nim ambicje aktorskie. Trenował karate, aikido, judo i brazylijskie jiu-jitsu pod kierunkiem Roriona Gracie.
Kariera.
W nadziei na występ na większym ekranie przeniósł się w 1978 do Hollywood. Znalazł agenta w Mary Webb Davis Agency w Los Angeles i rozpoczął pracę jako model reklamujący wyroby Calvina Kleina, Coca-Colę i „GQ”. Zaczął od małych ról w operze mydlanej CBS "Dallas" (1978), sitcomach ABC – fantasy "Poza błękit" ("Out of the Blue", 1979) i familijnym "Szczęśliwe dni" ("Happy Days", 1979, 1980).
Zadebiutował na kinowym ekranie w czarnej komedii "Czarny marmur" ("The Black Marble", 1980). Trzy lata później pojawił się jako mężczyzna przy barze w kontrowersyjnym i ocenzurowanym dramacie Arthura Hillera "Kochać się" ("Making Love", 1982) u boku Michaela Ontkeana, Kate Jackson i Harry’ego Hamlina oraz zagrał nieco większą rolę poborowego, jednego z komputerowych wojowników w filmie sci-fi "TRON" (1982) z Jeffem Bridgesem i Bruce’em Boxleitnerem. Lepiej wiodło mu się jednak w telewizji dzięki dramatowi ABC "Najlepsza mała dziewczynka w świecie" ("The Best Little Girl in the World", 1981) z Jennifer Jason Leigh, a następnie sitcomowi ABC "Gwiazda rodziny" ("Star of the Family", 1982) jako Douggie Krebs oraz sequelowi miniserialu ABC – ekranizacji powieści Johna Jakesa "Północ – Południe II (North and South, Book II", 1986) w roli podporucznika Rudy’ego Bodforda.
Przełom w karierze przyniosła kreacja dzielnego żołnierza Joego Armstronga przeciwstawiającego się skorumpowanym oficerom w mocnym i dynamicznym filmie "Amerykański wojownik" ("American Ninja", 1985), gdzie zaimponował w scenach walk we wschodnim stylu. Sukces sprawił, że wcielał się w tę postać jeszcze dwukrotnie w sequelach: ' ("American Ninja 2: The Confrontation", 1987) oraz ' ("American Ninja 4: The Annihilation", 1990). Pojawił się potem jako Robert „Scandal” Jackson w serialu "Kobra" ("Cobra", 1993-94). Wystąpił w głównej roli – jako Michael Atherton – w westernie "Rewolwerowiec" (1997).

</doc>
<doc id="896098" url="https://pl.wikipedia.org/wiki?curid=896098" title="Like Light to the Flies">
Like Light to the Flies

Like Light to the Flies – pierwszy singel amerykańskiej grupy muzycznej Trivium. 
Singel został wydany w 2005 roku w formacie CD przez wytwórnię Roadrunner Records. Nie był oprawiony żadną okładką. Piosenka znalazła się na albumie Ascendancy. Zajęła 7 miejsce na krążku. Utwór trwa 5 minut i 40 sekund. Demo piosenki znalazło się na składance "MTV2 Headbangers Ball Volume 2". Utwór znalazł się również w 2007 roku w filmie "Smokin' Aces". Kompozytorami piosenki są Matt Heafy i Corey Beaulieu.
"Like Light to the Flies" była pierwszą piosenką zespołu, do której powstał teledysk. Pojawił się on w 2004 roku. Na gitarze basowej gra w nim Brent Young, a nie tak jak na albumie studyjnym Paolo Gregoletto. Jest to spowodowane tym, że Gregoletto dołączył do zespołu już po wydaniu singla, ale przed wydaniem płyty.
Tekst utworu jest o przyciąganiu ludzi wszystkimi formami tragedii. Wykazują oni olbrzymie zainteresowanie nieszczęściami, wypadkami. To sprawia, że wszędzie jest o nich tak głośno (radio, telewizja). Ludzie są całkowicie tym zniewoleni.

</doc>
<doc id="896102" url="https://pl.wikipedia.org/wiki?curid=896102" title="John Rockefeller">
John Rockefeller



</doc>
<doc id="896107" url="https://pl.wikipedia.org/wiki?curid=896107" title="Lemurkowate">
Lemurkowate

Lemurkowate (Cheirogaleidae) – rodzina małych ssaków z podrzędu lemurowych (Strepsirrhini) o nocnym trybie życia. Lemurki są najmniejszymi ssakami naczelnymi. Wcześniej były klasyfikowane jako podrodzina Cheirogaleinae w rodzinie lemurów (Lemuridae). 
Występowanie.
Lemurkowate występują wyłącznie na Madagaskarze. Zasiedlają obszary zalesione. 
Charakterystyka.
Cheirogaleidae mają drobne ciało o długości od kilkunastu do 28 centymetrów i wadze od 60 g do 1 kg, pokryte puszystym, miękkim, szaro-brązowym futrem. Wyjątkowo długi ogon u niektórych gatunków jest dłuższy niż ciało. Oczy duże, osadzone blisko siebie, uszy małe. Górna warga typowa dla Strepsirrhini - podzielona i wilgotna. Obecny jest również typowy dla małpiatek grzebień zębowy oraz włosy czuciowe (zatokowe).
Tryb życia.
Małpiatki z rodziny lemurkowatych żywią się owocami, kwiatami, liśćmi, owadami, pająkami i drobnymi kręgowcami. Są zwierzętami świetnie przystosowanymi do życia nadrzewnego, ale często schodzą na ziemię w poszukiwaniu pokarmu. W porze suchej zapadają w stan estywacji (sen letni - stan podobny do snu zimowego). 
Po 60-dniowej ciąży samica rodzi od dwóch do czterech młodych. Lemurki należą do małpiatek najbardziej prymitywnych pod względem zachowań społecznych. Żerują samotnie lub w parach, a w kontaktach grupowych nie wykazują głębszych więzi.
Systematyka.
Do rodziny lemurkowatych zaliczane są następujące rodzaje:
Ochrona.
Wszystkie gatunki lemurkowatych zostały objęte konwencją waszyngtońską CITES (załącznik I).

</doc>
<doc id="896108" url="https://pl.wikipedia.org/wiki?curid=896108" title="Nowa Tradycja">
Nowa Tradycja

Festiwal Muzyki Folkowej Polskiego Radia „Nowa Tradycja” – jeden z najważniejszych polskich festiwali prezentujących muzykę folkową. 
Festiwal organizowany jest od 1998 przez Radiowe Centrum Kultury Ludowej. W trakcie kilku dni odbywają się koncerty zagranicznych i polskich zespołów folk i world music a obok koncertów Gwiazd muzyki folk odbywa się też koncert Muzyka Źródeł, gdzie występują autentyczni wiejscy mistrzowie instrumentów i śpiewu ludowego. Podczas Festiwalu wręczany jest Folkowy Fonogram Roku. 
Koncertom towarzyszy konkurs młodych wykonawców polskiej muzyki folk, inspirowanej polską muzyką ludową oraz polskich mniejszości narodowych.
Od 2004 roku publiczność festiwalowa przyznaje i funduje niezależną nagrodę publiczności Burza Braw dla najlepszego wykonawcy/zespołu biorącego udział w konkursie Nowa Tradycja. Pomysł na zorganizowanie takiej nagrody powstał w gronie osób związanych z "Listą Informacyjno-Dyskusyjną Muzykant".
Goście Festiwalu.
Podczas Festiwalu na wieczorne koncerty zapraszane są gwiazdy muzyki etnicznej, folkowej i tradycyjnej. Są to zespoły i soliści z Europy, Azji a także najważniejsze polskie zespoły muzyczne grające muzykę etniczną oraz zwycięzcy poprzednich edycji Konkursu Nowa Tradycja. Do tej pory podczas Festiwalu wystąpiły zespoły: 
Konkurs Nowa Tradycja.
Jury.
W historii imprezy w jury zasiadało wiele znaczących postaci polskiej sceny muzycznej oraz mediów.
Konkursy Folkowy Fonogram Roku i Fonogram Źródeł.
Od 2002 roku podczas festiwalu „Nowa Tradycja” przyznawana jest nagroda za najlepsze płyty folkowe – Folkowy Fonogram Roku, a od 2008 przyznawana jest też nagroda Fonogram Źródeł za najlepszą płytę z autentyczną muzyką ludową. 

</doc>
<doc id="896109" url="https://pl.wikipedia.org/wiki?curid=896109" title="Cheirogaleidae">
Cheirogaleidae



</doc>
<doc id="896114" url="https://pl.wikipedia.org/wiki?curid=896114" title="Galago demidoff">
Galago demidoff



</doc>
<doc id="896116" url="https://pl.wikipedia.org/wiki?curid=896116" title="Monstrum">
Monstrum



</doc>
<doc id="896118" url="https://pl.wikipedia.org/wiki?curid=896118" title="ChWZ">
ChWZ



</doc>
<doc id="896119" url="https://pl.wikipedia.org/wiki?curid=896119" title="Ch.W.Z.">
Ch.W.Z.



</doc>
<doc id="896124" url="https://pl.wikipedia.org/wiki?curid=896124" title="Pistolet Seecamp LWS">
Pistolet Seecamp LWS

Seecamp LWS – amerykański pistolet samopowtarzalny przeznaczony do skrytego przenoszenia i samoobrony. Produkcję Seecampa LWS rozpoczęto w 1981 roku. Pierwsza wersja LWS25 miała kaliber 6,35 mm. W 1985 roku produkcje LWS25 zakończono, a rozpoczęto produkcję LWS32 kalibru 7,65 mm. Wersja ta produkowana jest nadal, a od 2003 roku produkowana jest wersja LWS38 kalibru 9 mm.
Opis.
Seecamp LWS jest bronią samopowtarzalną. Zasada działania automatyki oparta o odrzut zamka swobodnego.
Seecamp LWS jest zasilany ze wymiennego, jednorzędowego magazynka pudełkowego o pojemności 6 naboi, umieszczonego w chwycie. Zatrzask magazynka znajduje się u spodu chwytu. Siódmy nabój może być bezpiecznie przenoszony w komorze nabojowej.
Mechanizm spustowy kurkowy, z wyłącznym samonapinaniem (DAO)
Lufa gwintowana.
Pistolet nie ma żadnych przyrządów celowniczych. Pistolet Seecamp LWS jest wykonany ze stali. Okładki chwytu z tworzywa sztucznego.

</doc>
<doc id="896126" url="https://pl.wikipedia.org/wiki?curid=896126" title="Dale (Śródziemie)">
Dale (Śródziemie)

Dale – miasto i królestwo ze stworzonej przez J.R.R. Tolkiena mitologii Śródziemia.
Jest jednym miejsc akcji "Hobbita", dawnym miastem ludzi blisko związanych z krasnoludami. Wspominają o nim również bohaterowie "Władcy Pierścieni", bowiem Dale odgrywa też rolę w konflikcie między siłami dobra a zła, przedstawionym w tej powieści. Pewne na temat tego miasta informacje zawierają także "Dodatki" do "Władcy Pierścieni".
Położenie Dale jest zaznaczone ma mapie Throra, dołączonej do "Hobbita".
Położenie.
Miasto było położone nad Celduiną, w rozległej dolinie u południowych stoków Ereboru, między dwoma wysuniętymi ramionami tej góry. Zamieszkane było przez ludzi z obszarów Rhovanionu.
Dzieje państwa-miasta.
Nie wiadomo kiedy dokładnie powstało, być może po 2590 roku Trzeciej Ery, kiedy to krasnoludowie powrócili do Ereboru. Dale stało się stolicą i głównym ośrodkiem królestwa o tej samej nazwie. Przez kolejne lata rozwijało się bardzo pomyślnie, było ważnym ośrodkiem handlowym. Swoją świetność i dobrobyt zawdzięczało przyjaźni z krasnoludami z plemienia Durina. W zamian głównie za żywność, mieszkańcy miasta otrzymywali znakomite krasnoludzkie wyroby z metalu, przede wszystkim broń. Wielu rzemieślników z Dale uczyło się tajników kunsztu od ereborskich mistrzów. Oba królestwa łączył zapewne sojusz.
Ten pomyślny okres został jednak gwałtownie przerwany, gdy w 2770 roku Trzeciej Ery smok Smaug zdobył Erebor i zniszczył królestwo krasnoludów. Wkrótce zaczął atakować Dale, zabijając mieszkańców i niszcząc miasto. W walce z bestią zginął król Girion, a resztki tamtejszej ludności uciekły na południe, do Esgaroth. W stanie kompletnej ruiny Dale pozostawało niezamieszkane przez wiele lat, aż do 2941 roku.
Odnowienie Dale przyszło po zabiciu Smauga i Bitwie Pięciu Armii. Odbudował je Bard Łucznik, potomek Giriona i zabójca smoka. Za rządów jego i jego następców, Baina i Branda, Dale odzyskało dawną świetność. Granice królestwa zaczęły sięgać daleko na wschód i południe. Odżyły również przyjazne i serdeczne kontakty z odnowionym państwem krasnoludów w Ereborze, którym władał Dáin II Żelazna Stopa.
Za rządów Branda pojawiło się zagrożenie, Easterlingowie, sojusznicy Saurona, który wysłał poselstwa z groźbami do Dale.
Podczas Wojny o Pierścień siły Władcy Ciemności zaatakowały królestwo. W wyniku bitwy o Dale samo miasto zostało zajęte, lecz większość wojowników i mieszkańców schroniła się w Ereborze. Po upadku Saurona wraz z krasnoludami wyparli oni najeźdźców.
W Czwartej Erze Dale rozkwitało, ciesząc się opieką Zjednoczonego Królestwa Arnoru i Gondoru.
Mieszkańcy.
Ludzie zamieszkujący Dale byli spokrewnieni z mieszkańcami Esgaroth, jak i zapewne z Nortami, do których bywali zaliczani. Po odnowieniu królestwa zaczęto określać ich mianem Bardanie, na pamiątkę Barda Łucznika.
Posługiwali się mową pokrewną językowi adûnaickiemu i podobną do westronu, jako zaś pisma używali uproszczonej odmiany cirthu. Potrafili również porozumiewać się z drozdami.
Lista władców.
Girion.
Postać wspominana w tekście "Hobbita".
Władca Dale, ostatni przed napaścią Smauga. Niewiele wiadomo o jego rządach, w każdym razie wydaje się, iż do czasu przybycia bestii upływały one w spokoju i dostatku. Monarcha zginął w walce ze Smaugiem w 2770 roku, a królestwo przestało istnieć. Przeżyła jednak jego żona, która z ich dzieckiem (zapewne synem), uciekła do Esgaroth.
Girion jest jednym znanym z imienia władcą Dale z czasów przed napaścią smoka. Jego imię być może pochodzi z języka sindarin.
Własnością Giriona był słynny naszyjnik wykonany z pięciuset szmaragdów. Monarcha ofiarował go krasnoludom w zamian za wykonanie dla jego najstarszego syna kolczugi, niezwykle kosztownej i wytrzymałej. Bard Łucznik, po zabiciu Smauga i otrzymaniu należnej mu części bogactw smoka, podarował ten naszyjnik Thranduilowi, w podzięce za udzieloną pomoc.
Bard I Łucznik.
Potomek Giriona, zabójca Smauga i odnowiciel Dale.
Bain.
Postać wspominana w tekście "Drużyny Pierścienia" i w "Dodatkach" do "Władcy Pierścieni".
Bain był synem Barda I. Po śmierci swego ojca w 2977 roku objął tron Dale. Panował do końca swego życia, przez trzydzieści lat, do 3007 roku. Praktycznie nic nie wiadomo o przebiegu jego rządów, zapewne upływały w spokoju. Jego następcą był Brand.
Brand.
Postać wspominana przez bohaterów "Władcy Pierścieni". Pewne informacje na jej temat znajdują się w "Dodatkach" do powieści.
Brand był synem Baina. Na tron wstąpił w 3007 roku. Panował przez dwanaście lat. Za jego rządów królestwo sięgnęło granicami daleko na wschód i południe od Esgaroth. Utrzymywał bardzo przyjazne kontakty z Dáinem II Żelazną Stopą.
Spokojne rządy zakończyły się wraz z Wojną o Pierścień. Brand, mimo obaw, nie ugiął się przed groźbami wysłanników Saurona, poszukujących wieści o Pierścieniu i pewnym hobbicie. Został więc zaatakowany przez jego sojuszników, Easterlingów. Razem z krasnoludami z Ereboru Brand stawił czoło napastnikom, lecz poległ w bitwie o Dale.
Jego synem i następcą był Bard II.
Bard II.
Postać wspominana w "Dodatkach" do "Władcy Pierścieni".
Bard był synem i następcą Branda. Z pewnością uczestniczył u boku swego ojca w bitwie o Dale, a następnie w obronie Samotnej Góry przed Easterlingami, sojusznikami Saurona. Wkrótce po upadku Władcy Ciemności, wraz z Thorinem III, przepędził najeźdźców.
Po tym zwycięstwie wysłał posłów na koronację Elessara. Przez całe swe panowanie zachowywał przyjaźń ze Zjednoczonym Królestwem Arnoru i Gondoru i znajdował się pod jego opieką.
Imię Bard zostało mu nadane na cześć jego pradziadka, pierwszego władcy odrodzonego Dale, Barda Łucznika.

</doc>
<doc id="896127" url="https://pl.wikipedia.org/wiki?curid=896127" title="Wim Lagendaal">
Wim Lagendaal

Willem ("Wim") Lagendaal (ur. 13 kwietnia 1909 w Rotterdamie, zm. 6 marca 1987) – piłkarz holenderski grający na pozycji napastnika. Nosił przydomek "Het Kanon" ("Działo").
Życiorys.
Lagendaal przez całą swoją karierę związany był z zespołem Xerxes Rotterdam. Nosił przydomek "Het Kanon" ("Działo"), gdyż słynął z bardzo silnych strzałów z dalszych odległości.
W latach 30. XX wieku Lagendaal był jednym z najlepszych zawodników reprezentacji Holandii. W 1931 roku był jednym z bohaterów meczu z Francją. Holandia zdobyła wówczas 3 bramki w 2 minuty, w tym 2 z nich były autorstwa Lagendaala, a jedna Jaapa Mola. Skutecznością popisał się także rok później w wygranym meczu z Belgią, gdy czterokrotnie trafił do siatki rywala. W reprezentacji Holandii Lagendaal wystąpił w 15 meczach i strzelił w nich 13 goli.
W życiu prywatnym Lagendaal pracował jako szef policji w Rotterdamie. Podczas II wojny światowej zatrudniał niektórych piłkarzy holenderskich, jak choćby Faasa Wilkesa jako agentów przy transportach do Niemiec.
Lagendaal zmarł 6 marca 1987 roku. Został pochowany na cmentarzu w Rotterdamie.

</doc>
<doc id="896129" url="https://pl.wikipedia.org/wiki?curid=896129" title="Jelcz 272 MEX">
Jelcz 272 MEX

Jelcz 272 MEX – autobus miejski, produkowany w latach 1963–1977 przez Jelczańskie Zakłady Samochodowe w Jelczu (obecnie Jelczu-Laskowicach) koło Oławy. Model ten stanowi licencyjną odmianę czechosłowackich autobusów Škoda 706 RTO MTZ i Škoda 706 RTO MEX. Z powodu swojego wyglądu zwany był potocznie "ogórkiem".
Historia modelu.
Wzrost w latach 50. oraz 60. liczby ludności w polskich miastach spowodował zwiększone zapotrzebowanie na usługi transportowe, do zaspokojenia których konieczne było wykorzystanie autobusów miejskich o dużej pojemności. Ze względu na brak w ofercie polskich producentów autobusów tego typu pojazdów oraz ich niewystarczający import, Jelczańskie Zakłady Samochodowe w 1962 roku opracowały dokumentację techniczną oraz zbudowały prototyp autobusu miejskiego Jelcz 272 MEX, który stanowił adaptację modelu Jelcz 043 przystosowaną do realizacji przewozów na liniach miejskich. Do produkcji seryjnej nowy model wprowadzony został w 1963 roku.
Osadzone na podłużnicowej, nitowanej ramie z tłoczonej blachy stalowej, nadwozie Jelcza 272 MEX wykonane zostało z zamkniętych i otwartych profili stalowych łączonych ze sobą poprzez metodę spawania. Poszycie zewnętrzne wykonane zostało z blach stalowych mocowanych do szkieletowej konstrukcji nadwozia poprzez nity. W ścianie czołowej nad szybami zastosowano miejsce przeznaczone na tablicę informacyjną. W prawej ścianie bocznej autobusu pomiędzy przednią i tylną osią oraz na zwisie tylnym umieszczone zostały sterowane pneumatycznie dwuskrzydłowe drzwi prowadzące do wnętrza pojazdu. W lewej ścianie bocznej zastosowano natomiast drzwi przeznaczone dla kierowcy. Wnętrze o wysokości 1900 mm, przeznaczone zostało do przewozu 81 pasażerów z czego 28 na miejscach siedzących. Wewnątrz przestrzeń pasażerska wykończona została lakierowanymi płytami pilśniowymi, podłogę stanowiły deski sosnowe pokryte gumą. Wnętrze modelu 272 MEX ogrzewane było przez nagrzewnicę zasilaną ze zbiornika paliwa pojazdu oraz nagrzewnicę wodną. W stosunku do Jelcza 043 we wnętrzu odmiany miejskiej zlikwidowano nadokienne półki bagażowe oraz bagażnik dachowy.
Do napędu tego pojazdu zastosowano importowany z Czechosłowacji wyposażony w bezpośredni wtrysk paliwa, 6-cylindrowy, rzędowy silnik wysokoprężny typu Škoda 706RT o pojemności skokowej 11781 cm³ i mocy maksymalnej 117,6 kW (160 KM). Jednostka napędowa zblokowana została z 5-biegową manualną, niesynchronizowaną skrzynią biegów. Silnik umieszczony został w przedniej części pojazdu nad osią kół przednich, napęd na koła tylne przekazywany był poprzez dwuczęściowy wał o konstrukcji rurowej. Całkowite przełożenie mostu napędowego wynosiło 5,62. W układzie jezdnym zastosowano sztywną oś przednią o przekroju dwuteowym opartą na wzdłużnych półeliptycznych resorach piórowych oraz dwóch hydraulicznych amortyzatorach ramieniowych. Tylny most napędowy zawieszony został na półeliptycznych resorach piórowych, dodatkowo wspartych przez hydrauliczne amortyzatory ramieniowe. Układ kierowniczy ze ślimakową przekładnią kierowniczą wyposażony został w nadciśnieniową pompę wspomagającą typu AB 125.
Do obecnych czasów w Polsce zachowały się cztery egzemplarze Jelczy 272 MEX. Dwa z nich należą do stowarzyszeń miłośników komunikacji, jeden do Miejskiego Przedsiębiorstwa Komunikacyjnego w Lublinie, a czwarty do prywatnego kolekcjonera. W 2002 roku MPK w Krakowie przebudowało autobus Jelcz 043 na wersję 272 MEX.

</doc>
<doc id="896135" url="https://pl.wikipedia.org/wiki?curid=896135" title="San H100">
San H100

San H100 – autobus międzymiastowy, zaprojektowany z myślą o PKS (podtyp A) lub dla przedsiębiorstw komunikacji miejskiej (podtyp B), zaprezentowany po raz pierwszy w roku 1966, wytwarzany seryjnie w latach 1967-1974 (wersja miejska produkowana była tylko do roku 1973) przez Sanocką Fabrykę Autobusów (SFA). Był następcą modeli San H01, San H25 oraz San H27.
Łącznie wyprodukowano 23 770 sztuk Sanów H100, w tym 17 897 w wersji międzymiastowej (oznaczenie modelu: H100A) oraz 5873 sztuki w wersji miejskiej (oznaczenie: H100B).
System numeracji serii H100.
Sany H100 z silnikiem "dieslowskim" oznaczone były wyłącznie symbolem nadwozia (H100) z dopiskiem o jego przeznaczeniu (A/B), natomiast egzemplarze wyposażone w silnik benzynowy – symbolem H100.1, gdzie oznaczenie modelu autobusu według przeznaczenia nadwozia (A/B) występowało przed symbolem cyfrowym, wskazującym rodzaj silnika (np. San H100B.1 to model H100 w wersji miejskiej, z pneumatycznymi drzwiami i przednim ekspozytorem tablicy kierunkowej, wyposażony w silnik benzynowy), natomiast San H100A to międzymiastowa odmiana modelu H100, wyposażona w silnik o zapłonie samoczynnym.
Późniejsze modele autobusów były już napędzane wyłącznie olejem napędowym.
Budowa.
Autobus San H100 opracowano w Zakładowym Biurze Konstrukcyjnym SFA kierowanym przez inż. Kazimierza Gałęzę w krótkim czasie kilku miesięcy. Pierwszą partię produkcji podjęto pod koniec 1966 (określono wówczas planowany przebieg tych pojazdów na 500 tys. km). Produkcję autobusów H100 w wersji międzymiastowej rozpoczęto w kwietniu 1967, planując w tym roku wykonać 1100 sztuk, zaś seryjną produkcję podjęto od 1 lipca 1967. W późniejszych miesiącach podjęto także produkcję autobusu w wersji miejskiej.
Pojazd ten w zasadniczy sposób różnił się od poprzedników. Posiadał solidną ramę nośną konstrukcji stalowej nitowanej, pochodzącą z prototypowego autobusu lokalnego SFA-21. W przeciwieństwie jednak do licencyjnych autobusów ramowych rodziny RTO, wytwarzanych w latach 1959-1986 przez Jelczańskie Zakłady Samochodowe w Jelczu-Laskowicach, rama autobusów San nie była gruntowana. Jedynym, stosowanym przez Sanocką Fabrykę Autobusów, zabezpieczeniem antykorozyjnym części ramy i blachownicowych elementów konstrukcyjnych (wraz z ryflowanymi blachami osłonowymi wewnętrznego poszycia ścian bocznych autobusu San H100, które we wcześniejszych – samonośnych – modelach Sana, tj. H01, H25, "H26", H27, "H30", stanowiły element konstrukcyjny), była cienka warstwa, natryskiwanej w procesie produkcji, masy smołowej.
Tablica rozdzielcza (pulpit), kierunkowskazy przednie, lampy oświetlenia wnętrza oraz zespolone lampy tylne pochodziły od samochodu Warszawa 203/223/204/224, zaś kierunkowskazy boczne i lampy obrysowe – z samochodu Star 25. Układ napędowy przeniesiono z samochodu ciężarowego Star 28.
W związku ze stosunkowo małą pojemnością nadwozia (w modelu H100A wynoszącej trzydzieści trzy miejsca siedzące dla pasażerów, jedno dla obsługi oraz sześć miejsc stojących; w modelu H100B wynoszącej dziewiętnaście miejsc siedzących dla pasażerów, dwa dla obsługi i czterdzieści jeden miejsc stojących), autobusy te można było spotkać głównie na ulicach mniejszych miast. San H100 był pierwszym, w pełni udanym typem autobusu produkowanym w Sanoku, jednocześnie ostatnim sanockim autobusem konstrukcji ramowej.
Należy jednak zwrócić uwagę na fakt, że model H100 był przestarzały, zanim jeszcze trafił do produkcji seryjnej (opracowany w roku 1966, w produkcji od 1967): koncepcja konstrukcji nadwozia z profili ceowych (tzw. ceowników), opartego na nitowanym podwoziu ramowym, wywodzi się bowiem z autobusu Magirus 2 CV 110, bazującego na samochodzie ciężarowym o tej samej nazwie, a zaprezentowanego po raz pierwszy w roku 1919. Paradoksalnie, w momencie prowadzenia prac nad prototypem pierwszego Sana samonośnego – SFA H01-S42-F01 (rok 1955) – koncepcja takiego nadwozia liczyła sobie zaledwie dekadę.
Model H100 dostępny był w dwóch wersjach silnikowych: ZS S-530 A1 A (w modelu H 100, 6,231 dm³, 73,6 kW) i ZI S-474 (w modelu H 100.1; 4,678 dm³, 77,3 kW). Zastosowano jednotarczowe suche półodśrodkowe sprzęgło cierne sterowane mechanicznie. Skrzynia biegów o pięciu przełożeniach była zamocowana w środkowej części autobusu i odbierała napęd ze sprzęgła poprzez rurowy wał napędowy z przegubami krzyżakowymi. Przy czym czwarty bieg był biegiem bezpośrednim, a piąty – nadbiegiem. 
Szkielet pojazdu zbudowano na nitowanej ramie podłużnicowej. Oś przednia była zawieszona na wzdłużnych, półeliptycznych resorach piórowych, uzupełnionych przez dwa hydrauliczne amortyzatory ramieniowe. Tylny most napędowy również był zawieszony na wzdłużnych resorach piórowych uzupełnionych przez gumowe resory dwukuliste. W układzie kierowniczym zastosowano śrubowo-kulkową przekładnię kierowniczą. W układzie hamulcowym zastosowano hydrauliczny hamulec zasadniczy wspomagany pneumatycznie. Bębny hamulcowe kół miały identyczną średnicę 400 mm. Wspomagał je hamulec pomocniczy mechaniczny, taśmowy działający na wał napędowy.
W nadwoziu autobusu H100 zastosowano wiele detali z poprzednich modeli, m.in. szyby, elementy poszycia zewnętrznego czy wywietrzniki dachowe. Wprowadzono drzwi dla kierowcy w lewej ścianie bocznej. Na dachu umieszczono bagażnik o nośności 120 kg. Zastosowano nowe fotele dla 33 pasażerów adaptowane z autobusu Jelcz. Ogółem autobus mógł przewozić do 41 pasażerów. Ogrzewanie wnętrza zapewniał agregat typu Sirocco zasilany olejem napędowym. Długość całkowita wersji międzymiastowej wynosiła 8770 mm, przy rozstawie osi 4530 mm, oraz wysokości (z bagażnikiem) 3050 mm. Masa własna wynosiła 6000 kg. Takie parametry pozwalały na osiąganie prędkości maksymalnej 75 km/h.
Wersja miejska San H100B miała 19 miejsc siedzących dla pasażerów i dwa dla obsługi. Łączna liczba pasażerów wynosiła 62 osoby. Drzwi dla pasażerów były sterowane pneumatycznie. Na ścianie czołowej umieszczono ekspozytor tablicy liniowej (kierunkowej). Pojazd, w przeciwieństwie do wersji międzymiastowej (H100A) nie był wyposażony w schowek podpodłogowy za lewym tylnym nadkolem – jedyne przedziały podpodłogowe Sana H100B to dwie komory techniczne: akumulatorów i webasto, znajdujące się w rejonie przedniego lewego nadkola, poniżej pierwszego (akumulatory) i drugiego (nagrzewnica) okna przestrzeni pasażerskiej. Ze względu na brak bagażnika dachowego wysokość pojazdu w tej wersji wynosiła 2880 mm, zaś masa własna 5700 kg.
Pojazdy muzealne.
Do celów muzealnych zachowano siedem egzemplarzy Sanów H100:
Muzeum Techniki Wojskowej "Gryf" w Dąbrówce k/ Wejherowa

</doc>
<doc id="896136" url="https://pl.wikipedia.org/wiki?curid=896136" title="Equinix Internet Exchange Warsaw">
Equinix Internet Exchange Warsaw

Equinix Internet Exchange Warsaw (dawniej: Polish Internet Exchange, PLIX) – punkt wymiany ruchu międzyoperatorskiego. Jest węzłem sieciowym pozwalającym na wymianę ruchu IP pomiędzy uczestnikami, którymi są firmy będące operatorami sieci komputerowych posiadających ASN (Autonomous System Number).
Punkt wymiany ruchu powstał w marcu 2006 roku pod nazwą "Polish Internet Exchange" (w skrócie PLIX). Od stycznia 2016 roku, jego właścicielem jest spółka , która przejęła węzeł w momencie zakupu . Od tego momentu nazwą punktu wymiany jest "Equinix Internet Exchange Warsaw".
W 2021 roku z punktu wymiany korzystało 259 podmiotów ASN. W tym czasie przez węzeł przechodził ruch sieciowy z przepływnością ok. 1,2 Tbps.

</doc>
<doc id="896137" url="https://pl.wikipedia.org/wiki?curid=896137" title="THX 1138">
THX 1138

THX 1138 – dystopijny film science-fiction z 1971 roku w reżyserii George’a Lucasa. Powstał w oparciu o poprzedni film Lucasa – "Elektroniczny labirynt THX 1138 4EB" z 1967 roku.
Fabuła.
THX 1138 to imię głównego bohatera, który żyje w homogenicznym społeczeństwie, którego naczelną zasadą jest bezwzględne podporządkowanie się regułom. Kiedy THX 1138 przestaje zażywać obowiązkowe dla wszystkich leki, jego percepcja świata zmienia się. THX 1138 zakochuje się i przestaje żyć zgodnie z zasadami społeczeństwa

</doc>
<doc id="896140" url="https://pl.wikipedia.org/wiki?curid=896140" title="Elektroniczny labirynt THX 1138 4EB">
Elektroniczny labirynt THX 1138 4EB

Elektroniczny labirynt THX 1138 4EB – krótkometrażowy film science-fiction George’a Lucasa z 1967 roku.
George Lucas nakręcił ten film jeszcze za czasów studenckich, podczas nauki na University of Southern California w Los Angeles. Film stał się inspiracją do stworzenia cztery lata później pełnometrażowego odpowiednika THX 1138.

</doc>
<doc id="896141" url="https://pl.wikipedia.org/wiki?curid=896141" title="Równik termiczny">
Równik termiczny

Równik termiczny - najcieplejszy równoleżnik usytuowany na półkuli północnej, jako wypadkowy rezultat silniej nagrzewających się lądów na obszarach międzyzwrotnikowych. Zmienia położenie w ciągu roku, średnio biegnie w pobliżu 10°N, w lipcu - powyżej 20°N, w styczniu zbliża się do równika.

</doc>
<doc id="896142" url="https://pl.wikipedia.org/wiki?curid=896142" title="Jelcz AP-02">
Jelcz AP-02

Jelcz AP-02 – przegubowy autobus miejski produkowany w seryjnie latach 1964–1967 przez Jelczańskie Zakłady Samochodowe w Jelczu (obecnie Jelczu-Laskowicach) koło Oławy.
Historia modelu.
Zwiększone zapotrzebowanie na usługi przewozowe ludności polskich miast, a w szczególności Warszawy, wymusiło na przedsiębiorstwach komunikacyjnych zastosowanie autobusów przegubowych dużej pojemności klasy mega. Ze względu na brak w ofercie polskich producentów autobusów tego typu pojazdów ówczesne Miejskie Przedsiębiorstwo Autobusowe w Warszawie w 1962 roku przystąpiło do opracowania konstrukcji i montażu pierwszego w kraju dwuczłonowego autobusu przegubowego oznaczonego jako MPA AP-62. Na miejsce prac wybrano Zakładu Eksploatacji Autobusów „Redutowa”, a pracami kierował ówczesny kierownik tej zakładu Aleksander Wist. Do jego wykonania wykorzystano dwa rozbite autobusy miejskie i dalekobieżne Jelcz i Škoda 706 RTO MEXKarosa. W każdym przegubowcu jeden człon był z autobusu miejskiego, a drugi z międzymiastowego w różnej konfiguracji. W pojeździe stanowiącym sekcję przednią, ucięto za tylną osią ramę oraz zamontowano poprzeczkę czaszy sworznia przegubu, natomiast w autobusie, który stanowił sekcję tylną skrócono ramę z przodu oraz przymocowano do niej uchwyt przegubu. Obydwa człony złączone zostały ze sobą przegubem kulowym, nad którym umieszczono obrotową płytę stanowiącą element łączący dwie sekcje wewnątrz autobusu. W celu poprawienia manewrowości pojazdu w drugim członie zastąpiono oryginalny most tylny osią przednią pochodzącą z francuskiego autobusu Chausson APH 521. Z autobusu Chausson wzięto też drzwi składane, które wstawiono w węższe otwory drzwiowe członów wykonanych z autobusów międzymiastowych. Wnętrze MPA AP-62 przystosowane było do przewozu 142 pasażerów z czego 46 na miejscach siedzących. Łącznie w latach 1962–1963 w Warszawie zmontowano 22 autobusy przegubowe, po czym dokumentację techniczną przekazano do Jelczańskich Zakładów Samochodowych. Zamiast harmonii osłaniającej przegub zastosowano rękawy z płótna namiotowego na gumkach o bardzo niskiej jakości.
W Jelczańskich zakładach konstrukcja modelu MPA AP-62 została udoskonalona oraz wdrożona do produkcji seryjnej w 1964 roku pod oznaczeniem Jelcz AP-02. W stosunku do projektu warszawskiego, w seryjnych pojazdach zmniejszono o 500 kg masę własną oraz zmieniono konfigurację siedzeń, przez co modelem tym mogło podróżować 154 pasażerów z czego 48 na miejscach siedzących. Oba człony były już typu miejskiego. Produkcja modelu Jelcz AP-02 została zakończona w 1967 roku, po wprowadzeniu do oferty zmodernizowanego autobusu przegubowego Jelcz 021.

</doc>
<doc id="896143" url="https://pl.wikipedia.org/wiki?curid=896143" title="Juan Carlos Cáceres">
Juan Carlos Cáceres

Juan Carlos Cáceres (ur. 4 września 1936 w Buenos Aires, zm. 5 kwietnia 2015 w Périgny) – wokalista, kompozytor i malarz pochodzenia argentyńskiego. 
Jako dziecko był pod wpływem różnych rodzajów muzyki tanga: candombe, habanery, fandango, milonga, aż po tango. Był m.in. pod wpływem nagrań Anibala Troilo. Studiował malarstwo w Buenos Aires, gdzie związany był z jazzowym klubem Cueva de Passarato. Od 1968 roku jest związany z Paryżem od 1968 gdzie grał z Marie Laforêt, stworzył zespoły Malon i Gotan, wykładał historię sztuki i muzyki m.in. historię muzyki w dolinie River Plate. Pod koniec życia tworzył, nagrywał i wykonywał muzykę tanga, candombe, murga i milongi. Jego muzyka była pod wpływem motywów afrykańskich.

</doc>
<doc id="896146" url="https://pl.wikipedia.org/wiki?curid=896146" title="Iwan Kjuczukow">
Iwan Kjuczukow

Iwan Kjuczukow (ur. 1 lutego 1946 roku w Dupnicy) – bułgarski piłkarz i trener piłkarski. Jest wychowankiem klubu Marek Dupnica. Później przez wiele lat występował w Botewie Płowdiw, z którym w 1967 roku zdobył tytuł mistrza kraju. Łącznie w ekstraklasie rozegrał 266 meczów i strzelił 27 goli.
Niedługo po zakończeniu kariery piłkarskiej ukończył szkołę trenerską w Kolonii. Był szkoleniowcem m.in. Lewskiego Sofia (wicemistrzostwo Bułgarii) oraz Nafteksu Burgas, którego jednak w sezonie 2005–2006 nie utrzymał w I lidze.

</doc>
<doc id="896147" url="https://pl.wikipedia.org/wiki?curid=896147" title="Karosa ŠM 11">
Karosa ŠM 11

Karosa ŠM 11 (nazywany również Škoda ŠM 11) – autobus miejski, produkowany przez czechosłowacką firmę Karosa we współpracy z zakładami Škoda w latach 1965-1981. Pojazd był następcą autobusów Škoda 706 RTO MEX/MTZ (produkowanego na licencji w Polsce jako Jelcz 272). Skrót ŠM (Škoda Městská) oznaczał miejską wersję autobusu, w odróżnieniu od innych autobusów z tej rodziny pojazdów Karosa ŠL 11 (Škoda Linková), Karosa ŠD 11 (Škoda Dálková) oraz Karosa ŠM 16,5 (Škoda Městská w przedłużonej wersji przegubowej).
Od poprzedników konstrukcyjnie różnił się dość istotnie. Silnik został przeniesiony z przodu pod podłogę między osiami, zastosowano przekładnię automatyczną. Autobus w wersji miejskiej wyróżniał się większą liczbą drzwi wejściowych i poszyciem bocznym. Charakterystyczną cechę stanowiły ściany przednia i tylna wykonane z takiej samej wytłoczki. W ścianie tylnej zamiast czterech reflektorów zainstalowano duże światła pozycyjne oraz cofania, a wlot powietrza zastąpiono klapą bagażnika.
W latach 60. XX wieku w oparciu o konstrukcję autobusu ŠM 11 wytwarzano trolejbusy typu Škoda T 11.

</doc>
<doc id="896149" url="https://pl.wikipedia.org/wiki?curid=896149" title="JQuery">
JQuery

jQuery – lekka biblioteka programistyczna dla języka JavaScript, ułatwiająca korzystanie z JavaScriptu (w tym manipulację drzewem DOM). Kosztem niewielkiego spadku wydajności w stosunku do profesjonalnie napisanego kodu w niewspomaganym JavaScripcie pozwala osiągnąć interesujące efekty animacji, dodać dynamiczne zmiany strony, wykonać zapytania AJAX. Większość wtyczek i skryptów opartych na jQuery działa na stronach nie wymagając zmian w kodzie HTML (np. zamienia klasyczne galerie złożone z miniatur linkujących do obrazków w dynamiczną galerię).
Funkcjonalność.
jQuery pozwala w wygodny i zrozumiały sposób korzystać z następujących funkcjonalności:
Użycie.
Z biblioteki jQuery można korzystać na dwa sposoby:
Typowe wykorzystanie biblioteki jQuery polega na przekazaniu selektora CSS funkcji $, której wynikiem jest tablica referencji do obiektów dopasowanych elementów (tablica może być pusta). Następnie na tej tablicy wykonuje się dodatkowe operacje poprzez metody obiektu jQuery. Na przykład skrypt:
jQuery("div.test").append(jQuery('&lt;p class="quote"/&gt;').addClass('blue').slideDown('slow'));
pobierze tagi DIV z klasą test, doda pusty paragraf o klasie quote, doda klasę o nazwie blue i utworzy animację.
Metody z prefiksem $. lub jQuery. są metodami samodzielnymi lub działają globalnie. Poniższy przykład wykorzysta funkcję mapującą o nazwie each:
jQuery.each([1,2,3], function(klucz, wartosc) {
 document.write(klucz + "=" + wartosc + "&lt;br/&gt;");
Przykład powyżej wydrukuje na ekranie:
0=1
1=2
2=3
jQuery oferuje również niezależny od przeglądarki interfejs do synchronicznych oraz asynchronicznych żądań HTTP (AJAX). Standaryzuje on różne implementacje obiektu XMLHttpRequest. Zapytania obsługuje się poprzez metodę globalną jQuery.post lub jQuery.get. Metody te różnią się od siebie tym, że jQuery.post wysyła dane za pomocą POST, a jQuery.get wysyła dane za pomocą GET.
jQuery.post("skrypt.php", {"klucz": "wartość", "a": 13}, function(json) {
 alert("Dane otrzymane: " + json.klucz + ", " + json.a);
}, "json");
W powyższym przykładzie skrypt wyśle żądanie do pliku skrypt.php przekazując mu parametry klucz i a (w żądaniu typu POST). Po pomyślnym przesłaniu danych wywołana zostanie funkcja przypisana do opcji trzeciej, która w tym wypadku wyświetli komunikat z odpowiedzią zwróconą przez skrypt.

</doc>
<doc id="896150" url="https://pl.wikipedia.org/wiki?curid=896150" title="Stéphane M’Bia">
Stéphane M’Bia

Stéphane M’Bia Etoundi (ur. 20 maja 1986 w Jaunde) – kameruński piłkarz francuskiego pochodzenia występujący na pozycji pomocnika. Zawodnik klubu Toulouse FC.
Życiorys.
Swoją karierę rozpoczynał w Kadji Sport Academy Douala. W 2004 roku przeniósł się do Stade Rennais i rozegrał zaledwie jeden mecz. W sezonie 2005/2006 było już lepiej, bo młody M’Bia wystąpił w 22 meczach ligowych, oraz 3 Pucharu UEFA. Swojego pierwszego gola na boiskach Ligue 1 M’Bia zdobył 11 kwietnia 2006 w spotkaniu z Olympique Lyon. Wynik meczu po bramce Kameruńczyka w 13 minucie nie uległ zmianie i tym samym przerwał passę Lyonu bez porażki trwającą od początku sezonu. W 2009 roku M’Bia został zawodnikiem Olympique Marsylia.
31 sierpnia 2012 roku podpisał kontrakt z Queens Park Rangers.
26 sierpnia 2013 roku został wypożyczony do hiszpańskiej Sevilli.
1 lipca 2015 roku przeszedł do Trabzonsporu.
28 stycznia 2016 roku przeszedł do Hebei China Fortune, a 28 lutego 2018 roku rozwiązał kontrakt z Hebei China Fortune. W sierpniu 2018 został zawodnikiem klubu Toulouse FC.
Kariera reprezentacja.
W 2005 roku M’Bia zadebiutował w reprezentacji Kamerunu.

</doc>
<doc id="896152" url="https://pl.wikipedia.org/wiki?curid=896152" title="Jelcz 043">
Jelcz 043

Jelcz 043 – polski autobus międzymiastowy, produkowany w latach 1959–1986 przez Jelczańskie Zakłady Samochodowe, w Jelczu obecnie Jelcz-Laskowice. Model ten stanowił licencyjną odmianę czechosłowackiego autobusu Škoda 706 RTO. Z powodu swojego wyglądu zwany potocznie "ogórkiem".
Historia modelu.
Przewozy osób między miastami w powojennej Polsce rosły. Wymusiło to wprowadzenie do taboru krajowych przedsiębiorstw komunikacyjnych autobusów o dużej pojemności. W 1957 r. ze względu na brak w ofercie ówcześnie jedynego polskiego producenta autobusów jakim była Sanocka Fabryka Autobusów tego typu pojazdów, rozpoczęto prace konstrukcyjne nad autobusem Odra A81, który bazował na rozwiązaniach samochodu ciężarowego Żubr A80. Pomimo pozytywnych wyników testów tego modelu, podjęto decyzję o przerwaniu dalszych prac konstrukcyjnych i rozpoczęciu współpracy z czechosłowackim przedsiębiorstwem Škoda.
Dnia 6 grudnia 1958 roku podpisana została umowa między stroną polską a czechosłowacką, o przekazaniu Jelczańskim Zakładom Samochodowym licencji na produkcję autobusu międzymiastowego Škoda 706 RTO z nadwoziem konstrukcji przedsiębiorstwa Karosa z miejscowości Vysoké Mýto. Według postanowień umowy strona czechosłowacka dostarczała zakładowi w Jelczu-Laskowicach kompletne podwozia, na które osadzane były wytwarzane na licencji nadwozia. Pod koniec 1959 roku zmontowano pierwszą próbną serię 20 sztuk autobusu Jelcz 043 (niektóre źródła podają informację o 4 szt.). W następnym roku po rozwinięciu procesu produkcyjnego wytworzono już około 200 tych pojazdów.
Osadzone na podłużnicowej, nitowanej ramie z tłoczonej blachy stalowej, nadwozie Jelcza 043 wykonane zostało z zamkniętych i otwartych profili stalowych spawanych ze sobą. Poszycie zewnętrzne z blach stalowych nitowano do szkieletu nadwozia. W prawej ścianie bocznej autobusu, pomiędzy przednią i tylną osią oraz na zwisie tylnym, umieszczone dwoje jednoskrzydłowych drzwi o szerokości 900 mm. W lewej ścianie bocznej zastosowano natomiast drzwi przeznaczone tylko dla kierowcy. Wnętrze o wysokości 1900 mm, przeznaczone zostało do przewozu 42 pasażerów na stałych miejscach siedzących oraz 10 na dodatkowych siedzeniach rozkładanych. Przestrzeń pasażerska wykończona została lakierowanymi płytami pilśniowymi, podłogę stanowiły deski sosnowe pokryte gumą. Wnętrze modelu 043 ogrzewane było nagrzewnicą zasilaną ze zbiornika paliwa pojazdu oraz nagrzewnicą wodną. Ponieważ podpodłogowe bagażniki były niewielkie, do przewozu bagażu pasażerów przewidziane zostały wewnętrzne półki umieszczone nad oknami bocznymi oraz bagażnik dachowy (w późniejszych seriach już go nie montowano).
Do napędu autobusu Jelcz 043 zastosowano importowany z Czechosłowacji, wyposażony w bezpośredni wtrysk paliwa, 6-cylindrowy, rzędowy silnik wysokoprężny typu Škoda 706RT, o pojemności skokowej 11 781 cm³ i mocy maksymalnej 117,6 kW (160 KM). Jednostka napędowa zblokowana została z 5-biegową manualną, niezsynchronizowaną skrzynią biegów. Silnik umieszczony został w przedniej części pojazdu nad osią kół przednich, napęd na koła tylne przekazywany był poprzez dwuczęściowy wał o konstrukcji rurowej. W układzie jezdnym zastosowano sztywną oś przednią o przekroju dwuteowym, opartą na wzdłużnych półeliptycznych resorach piórowych oraz dwóch hydraulicznych amortyzatorach ramieniowych. Tylny most napędowy (przełożenie całkowite w większości pojazdów 5,62, nieliczne egzemplarze z „dalekobieżnym” mostem 4,88) zawieszony został na półeliptycznych resorach piórowych, dodatkowo wspartych przez hydrauliczne amortyzatory ramieniowe. Układ kierowniczy ze ślimakową przekładnią kierowniczą wyposażony został w nadciśnieniową pompę wspomagającą typu AB 125.
Pomimo wprowadzenia do oferty w 1979 roku nowego autobusu międzymiastowego Jelcz PR110IL oraz w 1984 roku jego następcy o oznaczeniu PR110D, produkcja modelu Jelcz 043 zakończona została dopiero w 1986 roku.
Na bazie modelu Jelcz 043 skonstruowane zostały autobusy miejskie Jelcz 272 MEX, Jelcz AP-02 i Jelcz 021 oraz autobusy turystyczne Jelcz 014 Lux/Jelcz 015 Lux i autobus podmiejski Jelcz 041. W pierwszej połowie lat 60. rozpoczęto produkcję przyczep autobusowych Jelcz PO-1, które stylizacją nadwozia nawiązywały do autobusu Jelcz 043, jednak posiadały odmienne rozwiązania konstrukcyjne.
Zmodernizowaną wersją autobusu Jelcz 043 był Jelcz 044, pojazd o identycznym nadwoziu, zawieszeniu, niemniej jednak całkowicie innym układzie napędowym. Do napędu użyto silnika ZS typu SW 680/55 produkowanego w WSK Mielec na podstawie licencji angielskiego przedsiębiorstwa Leyland. Ta sześciocylindrowa, pionowa jednostka o wtrysku bezpośrednim osiągała moc 147 kW (ok. 200 KM) przy 2200 obr./min przy pojemności skokowej 11,1 dm³. Zastosowano jednotarczowe sprzęgło cierne opracowane i produkowane w WSK Świdnik i opartą na licencji niemieckiego przedsiębiorstwa ZF skrzynkę przekładniową typu S6-90 (6-biegową), zblokowaną z silnikiem, o wszystkich biegach do przodu zsynchronizowanych. Bieg V był bezpośredni. Napęd przenoszony był na most tylny przez dwuczęściowy, rurowy wał napędowy. Użyto tu importowanego z Węgier mostu typu Raba ze stożkową przekładnią główną i zwolnicami planetarnymi umieszczonymi w piastach kół. Całkowite przełożenie wynosiło 7,07. Dzięki zwiększonej mocy silnika poprawiły się właściwości trakcyjne, a „powolny” most napędowy zapewniał dużą siłę napędową, ułatwiającą pokonywanie wzniesień, dzięki czemu autobusy te doskonale sprawdzały się w komunikacji na terenach górskich.

</doc>
<doc id="896153" url="https://pl.wikipedia.org/wiki?curid=896153" title="Henry Oldenburg">
Henry Oldenburg

Henry Oldenburg (ok. 1618–sierpień 1677) – dyplomata i filozof natury pochodzenia niemieckiego. Urodzony w Bremie, studiował teologię i został korepetytorem w Anglii w czasie bezkrólewia. Po Restauracji został sekretarzem naukowego Towarzystwa Królewskiego. Był również jednym z redaktorów organu Towarzystwa Philosophical Transactions of the Royal Society.

</doc>
<doc id="896154" url="https://pl.wikipedia.org/wiki?curid=896154" title="Bronisławka (powiat kostopolski)">
Bronisławka (powiat kostopolski)

Bronisławka – nieistniejąca wieś, do 1945 w gminie Ludwipol, powiecie kostopolskim województwa wołyńskiego). 
W jej granicach mieściły się: "Kolonia Bronisławka" i "Uroczysko Brak", oddalone od siebie ok. 1 kilometra po obydwu stronach rzeki Wydrynki.
Pomimo że miejscowość dzisiaj nie istnieje, lokalizuje ją np. satelitarny system Google Maps, a na rosyjskich mapach sztabowych zaznaczana jest jako „Uroczysko Bronisławka”. 
Na polach tej wsi znaleziono i wydobyto 18-tonowy głaz narzutowy z granitu, z którego wykonano później płytę nagrobną grobowca na cmentarzu na Rossie w Wilnie, gdzie złożone jest serce i prochy matki Marszałka Polski Józefa Piłsudskiego. Płyta została obrobiona i oszlifowana przez Bolesława Sypniewskiego w warszawskim Zakładzie Kamieniarskim Sypniewskich przy ulicy Powązkowskiej (zakład ten mieści się w tym miejscu do dnia dzisiejszego), tam też został wykuty słynny napis na płycie: "Matka i serce syna". Okoliczności tych operacji opisane zostały po raz pierwszy w artykule W. Wiernica "Dzieje granitowego głazu" w "Gazecie Polskiej" (12 V 1937). Na pamiątkę tych wydarzeń przed II wojną światową, na terenie wsi usypany został kopiec zwany „Kopcem Piłsudskiego”.

</doc>
<doc id="896158" url="https://pl.wikipedia.org/wiki?curid=896158" title="Juan José Cobo">
Juan José Cobo

Juan José Cobo Acebo (ur. 11 lutego 1981 w Torrelavega) – hiszpański kolarz szosowy, zawodnik profesjonalnej grupy UCI World Tour Movistar Team.

</doc>
<doc id="896160" url="https://pl.wikipedia.org/wiki?curid=896160" title="Juan Jose Cobo">
Juan Jose Cobo



</doc>
<doc id="896162" url="https://pl.wikipedia.org/wiki?curid=896162" title="Jelcz PO-1">
Jelcz PO-1

Jelcz PO-1 – przyczepa autobusowa, produkowana przez Jelczańskie Zakłady Samochodowe w Jelczu koło Oławy. Konstrukcja przyczepy oparta była na skróconym nadwoziu autobusu podmiejskiego Jelcz 043. Pojazd był przeznaczony głównie na eksport do ościennych krajów socjalistycznych.
Historia.
Geneza.
6 grudnia 1958 zawarto umowę licencyjną pomiędzy Polską a Czechosłowacją na produkcję autobusów międzymiastowych Škoda-Karosa 706 RTO. Konstrukcja ta rozpoczęła produkcję autobusów wysokopojemnych w Polsce. W Jelczu rozpoczęto produkcję autobusów Jelcz 043 z których wyewoluowały autobusy miejskie oraz turystyczne. Na początku lat 60. rozwój komunikacji miejskiej i międzymiastowej powodował zapotrzebowanie na większe pojazdy (lub zespoły pojazdów). W 1962 rozpoczęły się pracę nad miejskimi autobusami przegubowymi. Na trasach międzymiastowych wybrano jednak przyczepy autobusowe.
Budowa i eksploatacja.
W 1964 opracowano przyczepę autobusową Jelcz PO-1. Projekt został sporządzony przez zespół projektantów JZS pod kierownictwem inż. Henryka Kolendo. Autobus ten był maksymalnie zunifikowany z Jelczem 043. W krótkim czasie wykonano prototyp, który jednak nie został dopuszczony do ruchu przez Instytut Transportu Samochodowego. Władze Jelcza chciały początkowo dokupić licencję czechosłowackiej przyczepy, jednakże ostatecznie dokonano poprawek, po których pojazd został dopuszczony do ruchu. Prototyp skierowano również na testy do Czechosłowacji, gdzie pozytywnie przeszedł wszystkie badania.
W 1965 rozpoczęto seryjną produkcję przyczepy. Początkowo mimo problemów na rynku krajowym, pojazdy te były przeznaczone głównie na eksport do sąsiednich krajów socjalistycznych. W 1967 Rada Techniczna COKBP-Mot przyznała przyczepie Jelcz P0-1 grupę A, oznaczającą wyrób najwyżej klasy światowej. Na podstawie tej konstrukcji zostały zbudowane wersje: sypialno-turystyczna, miejska, barowa, laboratoryjna oraz szkolna, która jest przystosowana do ciągnięcia przez ciągnik rolniczy.
Przyczepy były wykorzystywane przez przedsiębiorstwa PKS oraz komunikacji miejskiej (i ich odpowiedniki w Czechosłowacji i NRD). Krótki rozstaw osi powodował, że przyczepa trzęsła się podczas jazdy. Komfort podróży obniżał również kurz i spaliny pochodzące od ciągnącego autobusu. Eksport autobusów do Czechosłowacji spowodował zaprzestanie produkcji przyczepy B40 przez zakłady Škoda-Karosa.
Eksploatacja przyczep autobusowych z pasażerami została zakazana przez polskie prawo w 1997.
Pojazdy te są odrestaurowane i zachowane przez przewoźników lub stowarzyszenia miłośnicze jak zabytkowe autobusy.
Konstrukcja.
Konstrukcja została oparta na konstrukcji Jelcza 043. Rama półsamonośna była wykonana z profili stalowych spawanych z ceowników tłoczonych. Szkielet był wykonany z profili zamkniętych i otwartych do których nitowane były blachy poszycia zewnętrznego grubości 1 mm.
Zastosowano wnętrze analogiczne do autobusu. W środku znajdowało się 36 miejsc siedzących. Siedzenia opierały się na szkielecie z rurek stalowych. Siedziska i oparcia były tapicerowane. Przyczepa wyposażona została w hamulce działające zarówno z autobusu (oś tylna) oraz niezależny hamulec działający bez autobusu. Przyczepa posiadała dyszel łączący z autobusem podwójnym zaczepem. Z dyszlem powiązana była przednia skrętna oś przyczepy. Najpoważniejszą wadą zestawu było zachodzenie przyczepy do środka łuku, co powodowało kolizje w ruchu miejskim. W pojeździe były tylko jedne drzwi z prawej strony pojazdu.
Instalacja elektryczna była zasilana z pojazdu ciągnącego. Działała pod napięciem 24 V.

</doc>
<doc id="896163" url="https://pl.wikipedia.org/wiki?curid=896163" title="THX 1138 4EB">
THX 1138 4EB



</doc>
<doc id="896166" url="https://pl.wikipedia.org/wiki?curid=896166" title="Autosan H9-35">
Autosan H9-35



</doc>
<doc id="896168" url="https://pl.wikipedia.org/wiki?curid=896168" title="Równik meteorologiczny">
Równik meteorologiczny

Równik meteorologiczny – izobara o najniższych wartościach w międzyzwrotnikowej strefie konwergencji. Przesuwa się sezonowo wraz z burzą okołorównikową, której oś wyznacza jego położenie. Średnie położenie środka burzy przypada na 5°N.

</doc>
<doc id="896169" url="https://pl.wikipedia.org/wiki?curid=896169" title="Fuchsmühl">
Fuchsmühl

Fuchsmühl – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży w Steinwaldzie, około 14 km na północny zachód od Tirschenreuth.
Dzielnice.
W skład gminy wchodzą następujące dzielnice: Fuchsmühl, Fürstenhof, Güttern, Herzogöd, Mitterharlohmühle, Plattenmühle, Unterharlohmühle, Ziegelhütte.

</doc>
<doc id="896170" url="https://pl.wikipedia.org/wiki?curid=896170" title="FC Den Bosch">
FC Den Bosch

FC Den Bosch (wym. – holenderski klub piłkarski mający siedzibę w mieście ’s-Hertogenbosch, obecnie grający w Eerste divisie.
Klub został założony 18 sierpnia 1965 jako FC Den Bosch/BVV. Jest on sukcesorem klubów BVV (1906) oraz Wilhelminy (1890). Swoje domowe mecze FC Den Bosch rozgrywa na stadionie De Vliert, który może pomieścić 9 tysięcy widzów. Najbardziej znanym graczem w historii klubu był jego wychowanek Ruud van Nistelrooy.
W 2005 roku klub zajął ostatnie miejsce w Eredivisie i spadł do drugiej ligi, w której gra do dziś.

</doc>
<doc id="896172" url="https://pl.wikipedia.org/wiki?curid=896172" title="Thomas Thomson (chemik)">
Thomas Thomson (chemik)

Thomas Thomson (ur. 12 kwietnia 1773 w Crieff, zm. 2 lipca 1852 w Kilmun) – szkocki chemik.
Zdobył stypendium na University of St Andrews, gdzie do 1790 studiował matematykę i filozofię. Później studiował medycynę na Uniwersytecie Edynburskim, uzyskując w 1799 tytuł doktora medycyny (). W latach 1818–1852 profesor chemii na Uniwersytecie w Glasgow (pierwszy tego uniwersytetu).
Pracował nad teorią atomistyczną (był zwolennikiem teorii Daltona), odkrył wiele związków chemicznych, wynalazł sacharymetr. Napisał m.in. „System of Chemistry” (1802), „Elements of Chemistry” (1810). Od roku 1811 członek Royal Society oraz Royal Society of Edinburgh.

</doc>
<doc id="896178" url="https://pl.wikipedia.org/wiki?curid=896178" title="Jelcz Berliet PR110">
Jelcz Berliet PR110



</doc>
<doc id="896179" url="https://pl.wikipedia.org/wiki?curid=896179" title="De Vliert">
De Vliert

De Vliert – wielofunkcyjny stadion w mieście ’s-Hertogenbosch w Holandii. Najczęściej używany jest jako stadion piłkarski, a swoje mecze rozgrywa na nim drużyna FC Den Bosch. Stadion może pomieścić 9000 widzów, a został wybudowany w 1999 roku.

</doc>
<doc id="896181" url="https://pl.wikipedia.org/wiki?curid=896181" title="MAN SL 200">
MAN SL 200

MAN SL 200 – standardowy autobus miejski (tzw. I generacji VÖV), produkowany w latach 1973-1986 przez niemiecką firmę MAN.
Historia modelu.
MAN-y serii SL 200 były od połowy lat 70. do końca lat 80. jednymi z najpopularniejszych autobusów w RFN. Na bazie podwozia modelu SL firma Waggon Union z Berlina produkowała także autobusy piętrowe MAN SD 200.
Łącznie powstało około 5500 sztuk tego modelu.
Na bazie tego modelu wyprodukowano również elektrobus MAN SL-E 200. 

</doc>
<doc id="896185" url="https://pl.wikipedia.org/wiki?curid=896185" title="Rzeka autochtoniczna">
Rzeka autochtoniczna

Rzeka autochtoniczna – rzeka zasilana w całym swoim biegu, płynąca zwykle w obrębie jednej strefy klimatycznej. Reżim rzeczny odzwierciedla wpływ warunków fizjograficznych tej strefy.

</doc>
<doc id="896186" url="https://pl.wikipedia.org/wiki?curid=896186" title="Why Angels Cry">
Why Angels Cry

Why Angels Cry – utwór cypryjskiej wokalistki Annette Artani napisany przez Petrosa Janakisa w 2006 roku, umieszczony na debiutanckim albumie piosenkarki zatytułowanym "Mia foni".
Historia utworu.
Nagrywanie.
W wywiadzie udzielonym dla Radio International we wrześniu 2009 roku Artani wyznała, że piosenka opowiada o szukaniu pokoju w celu zażegnania smutku i bólu, natomiast inspiracją do napisania kompozycji był zamach terrorystyczny na World Trade Center z 11 września 2001 roku. Wokalistka zdradziła, że w dniu katastrofy miała zagrać koncert w jednej z restauracji Windows on the World w tym budynku. Utwór miał być hołdem dla wszystkich ofiar ataku oraz wszystkich osób cierpiących na świecie.
Konkurs Piosenki Eurowizji 2006.
W lutym utwór zakwalifikował się do stawki półfinałowych krajowych eliminacji 51. Konkursu Piosenki Eurowizji w 2006 roku. Został zaprezentowany w pierwszym półfinale selekcji i zakwalifikował się do stawki finałowej razem z czterema innymi propozycjami. W finale widowiska zdobył wówczas 51 punktów w głosowaniu telewidzów, zostając tym samym kompozycją reprezentującą Cypr podczas Konkursu Piosenki Eurowizji organizowanego w Atenach. W półfinale widowiska piosenka zdobyła łącznie 57 punktów, zajmując ostatecznie 15. miejsce, niezapewniające awansu do stawki finałowej. Podczas występu wokalistce towarzyszył pięcioosobowy chórek.

</doc>
<doc id="896188" url="https://pl.wikipedia.org/wiki?curid=896188" title="Konnersreuth">
Konnersreuth

Konnersreuth – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży w Lesie Czeskim, około 15 km na północny zachód od Tirschenreuth.
Dzielnice.
W skład gminy wchodzą następujące dzielnice: Kondrau, Konnersreuth, Pechbrunn, Pleußen, Fockenfeld, Höflas, Grün, Neudorf i Rosenbühl.

</doc>
<doc id="896189" url="https://pl.wikipedia.org/wiki?curid=896189" title="Dzioborożce">
Dzioborożce

Dzioborożce (Bucerotidae) – rodzina ptaków z rzędu dzioborożcowych (Bucerotiformes). Należy do niej około 50 gatunków ptaków, z których wszystkie mają stosunkowo długie, zakrzywione dzioby, często z dodatkową rogową naroślą na górnej części dzioba. Całość dzioba jest często bardzo kolorowa.
Występowanie.
Występują w Afryce subsaharyjskiej, tropikalnych rejonach Azji aż do Filipin i Indonezji, oraz w Oceanii po Wyspy Salomona. 
Charakterystyka.
Żyją w zależności od gatunku, zarówno w lasach jak i na otwartych przestrzeniach. Są wszystkożerne, zjadają owoce, owady i małe kręgowce. Samice dzioborożców składają w dziupli drzewa do 6 jaj. Na czas wysiadywania i karmienia piskląt, samiec zamurowuje samicę wewnątrz dziupli, używając do tego celu błota, odchodów i nadtrawionych owoców, które po zaschnięciu tworzą twardą pokrywę. W pokrywie zachowany jest niewielki otwór, przez który samiec karmi samicę i młode. W momencie kiedy pisklęta urosną na tyle, że w środku dziupli robi się zbyt ciasno, samica rozkuwa otwór, wydostaje się na zewnątrz, po czym ponownie zamurowuje wejście do dziupli i razem z samcem kontynuuje wykarmianie młodych.
Wokalizy dzioborożców są bardzo urozmaicone. Na przykład u dużego, naziemnego dzioboroga abisyńskiego przypominają dość oddalone dźwięki rogu mgielnego, a krzyki toko żałobnego ("Tockus fasciatus") przypominają dźwięk gwizdka. Głosy różnią się intensywnością, odstępami i mniejszą lub większą regularnością.
Badania filogenetyczne dowodzą, że takson Bucerotidae jest taksonem siostrzanym kladu Upupidae + Phoeniculidae.
Podział systematyczny.
Do rodziny należą następujące rodzaje:

</doc>
<doc id="896191" url="https://pl.wikipedia.org/wiki?curid=896191" title="Mähring">
Mähring

Mähring – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży w Lesie Czeskim, około 13 km na wschód od Tirschenreuth, przy granicy z Czechami.
Dzielnice.
W skład gminy wchodzą następujące dzielnice: Asch, Dippersreuth, Ebersberg, Friedlhof, Frauenreuth, Griesbach, Groppenmühle, Großkonreuth, Hiltershof, Laub, Lauterbach, Mähring, Neumühle, Ödhof, Poppenreuth, Redenbach, Reisach, Treppenstein i Ziegelhütte.

</doc>
<doc id="896193" url="https://pl.wikipedia.org/wiki?curid=896193" title="Plößberg (Bawaria)">
Plößberg (Bawaria)

Plößberg – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży w Lesie Czeskim, około 10 km na południe od Tirschenreuth, przy granicy z Czechami.
Dzielnice.
W skład gminy wchodzą następujące dzielnice: Albernhof, Beidl, Beidlmühle, Betzenmühle, Bodenmühle, Dreihöf, Dürnkonreuth, Erkersreuth, Frankengut, Geißenreuth, Geisleithen, Honnersreuth, Kohlerhof, Konnersreuth, Krähenhaus, Kriegermühle, Leichau, Liebenstein, Neuteichhof, Ödschönlind, Plößberg, Prommenhof, Rothhof, Schafmühle, Schirnbrunn, Schleif, Schnackenhof, Schönkirch, Schönficht, Schönthan, Schönthan-Zankelhut, Stein, Streißenreuth, Waffenhammer, Wildenau, Wurmsgefäll.

</doc>
<doc id="896197" url="https://pl.wikipedia.org/wiki?curid=896197" title="Jagnięcina">
Jagnięcina

Jagnięcina – baranina pozyskana z jagnięcia od 6 do 12 miesiąca życia. Oddzielnym rodzajem jagnięciny, uchodząca za najsmaczniejsze, jest mięso jagniąt, które nie ukończyły 6 tygodnia życia i były karmione wyłącznie mlekiem. 
Jagnięcina w Polsce.
Statystyczny Polak zjada około 20-30 dag jagnięciny rocznie (dla porównania - wieprzowiny ok. 40 kg).
Jagnięcina podhalańska została wpisana na listę produktów regionalnych i jest nazwą zastrzeżoną przez Unię Europejską. Do jej produkcji wykorzystywane są jagnięta ras polska owca górska i cakiel podhalański, mające do 60 dni życia
Wartości odżywcze.
Jagnięcina zawiera taką samą ilość tłuszczu i kwasów nasyconych, co mięso wołowe i wieprzowe. Ich zawartość jest jednak zależna od wieku i tuszy zwierzęcia, z którego pochodzi. Jagnięcina ma wysoką zawartość białka, jest dobrym źródłem witamin z grupy B. Zawiera też dużo cynku i żelaza.

</doc>
<doc id="896198" url="https://pl.wikipedia.org/wiki?curid=896198" title="Neualbenreuth">
Neualbenreuth

Neualbenreuth – gmina targowa w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży na pograniczu Szumawy i Lasu Czeskiego, około 15 km na północny wschód od Tirschenreuth, przy granicy z Czechami.
Dzielnice.
W skład gminy wchodzą następujące dzielnice: 

</doc>
<doc id="896200" url="https://pl.wikipedia.org/wiki?curid=896200" title="Gwidon de Dampierre">
Gwidon de Dampierre

Gwidon I de Dampierre (ur. ok. 1226, zm. 7 marca 1304) – hrabia Flandrii i margrabia Namur, młodszy syn Wilhelma II z Dampierre i hrabiny Małgorzaty II, córki cesarza łacińskiego Baldwina I.
Życiorys.
Urodził się około 1226 r. Po śmierci swojego starszego brata Wilhelma podczas turnieju w 1251 r., Gwidon został współwładcą Flandrii u boku swojej matki. W tym czasie trwał konflikt między potomkami Małgorzaty z jej dwóch małżeństw, który próbował rozwiązać król Francji Ludwik IX. Potomkowie Małgorzaty z jej pierwszego małżeństwa z Bouchardem IV d’Avesnes mieli objąć rządy w Hainaut, natomiast potomkowie Małgorzaty i Wilhelma de Dampierre mieli rządzić we Flandrii. Gwidon i Małgorzata nie pogodzili się jednak z takim werdyktem i toczyli wojnę z Janem I d’Avesnes, synem Małgorzaty z pierwszego małżeństwa. Wojna zakończyła się w 1253 r. klęską Gwidona pod Walcheren. Gwidon dostał się do niewoli i przebywał tam do 1256 r., kiedy został uwolniony w wyniku mediacji Ludwika IX po rezygnacji z praw do Hainaut.
Okres rządów Gwidona to niespokojne czasy dla Flandrii. W 1270 r. na rozkaz jego matki skonfiskowano majątek angielskich kupców we Flandii (Gwidon towarzyszył wówczas Ludwikowi IX podczas VII krucjaty). Wywołało to wojnę handlową z Anglią, która przyczyniła się do ekonomicznego kryzysu hrabstwa i nadwątliła zaufanie flandryjskich kupców do swoich władców. W 1278 r. Małgorzata abdykowała i Gwidon został jedynym władcą Flandrii. Od 1268 r. był również margrabią Namur.
Ucisk podatkowy jaki panował za rządów Gwidona spowodował, że swoją szansę na zwiększenie wpływów we Flandii zobaczył król Francji Filip IV Piękny. W 1288 r. wykorzystał on niezadowolenie flandryjskich stanów i umocnił swoje zwierzchnictwo nad hrabstwem. W 1294 r. Gwidon zaaranżował małżeństwo swojej córki Filipy z następcą tronu Anglii, księciem Walii Edwardem. Wywołało to reakcję Filipa IV, który uwięził Gwidona i jego dwóch synów, i wymusił na hrabim odwołanie małżeństwa córki, która również została uwięziona i przebywała w niewoli do swojej śmierci w 1306 r. W 1296 r. oskarżenie Gwidona przed królem sprawiło, że Filip poddał kontroli królewskiej miasta Flandrii, a resztę ziem nadał Gwidonowi w lenno.
Po powrocie do swojego hrabstwa Gwidon działał dalej wbrew interesom Filipa. W 1297 r. sprzymierzył się z królem Anglii Edwardem I. W odpowiedzi Filip ogłosił włączenie Flandrii do domeny królewskiej i rozpoczął wojnę. Na północ została wysłana ekspedycja francuska pod wodzą hrabiego Artois Roberta II. 20 sierpnia 1298 r. wojska Gwidona zostały pokonane pod Furnes. Ekspedycja Edwarda na kontynent nie doszła do skutku i angielski monarcha zawarł pokój z Filipem, pozostawiając Gwidona własnemu losowi. W 1299 r. Francuzi ponownie zaatakowali Flandrię i w styczniu 1300 r. wzięli do niewoli Gwidona i jego najstarszego syna, Roberta.
Wkrótce jednak okazało się, że rządy Francuzów są również uciążliwe jak rządy Gwidona. 18 maja 1302 r. tkacze z Brugii pod wodzą Pietera de Konnincka zmasakrowali francuski garnizon (tzw. "jutrznia brugijska"). Powstanie rozszerzyło się na cały kraj. Wyprawa odwetowa pod wodzą Roberta d’Artois zakończyła się masakrą francuskiego rycerstwa w Bitwie Złotych Ostróg pod Courtrai 11 lipca 1302 r. Gwidon został wówczas uwolniony aby w imieniu Francji wynegocjować pokój. Jego misja nie powiodła się i w 1304 r. Francuzi ponownie zaatakowali Flandrię, niszcząc flotę buntowników pod Zierikzee i wygrywając bitwę lądową pod Mons-en-Pévèle. Gwidon ponownie znalazł się w niewoli, gdzie zmarł jeszcze w 1304 r.
Życie prywatne.
Gwidon był dwukrotnie żonaty. Jego pierwszą żoną była Matylda (zm. 8 listopada 1264), którą poślubił w czerwcu 1246 r. Matylda była córką Roberta VII, pana de Bethune. Gwidon i Matylda mieli razem pięciu synów i trzy córki:
Drugą żoną Gwidona była Izabela (zm. wrzesień 1298). Gwidon ożenił się z nią w marcu 1265 r. Izabela była córką Henryka V, hrabiego Luksemburga, i Małgorzaty, córki Henryka II, hrabiego Bar. Gwidon i Izabela mieli razem trzech synów i pięciu córki:

</doc>
<doc id="896201" url="https://pl.wikipedia.org/wiki?curid=896201" title="Who Got Game The Mixtape">
Who Got Game The Mixtape

Who Got Game? The Mixtape – album muzyczny The Game'a wydany w 2005 roku.

</doc>
<doc id="896203" url="https://pl.wikipedia.org/wiki?curid=896203" title="Kastl (powiat Tirschenreuth)">
Kastl (powiat Tirschenreuth)

Kastl – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, wchodzi w skład wspólnoty administracyjnej Kemnath. Leży około 32 km na południowy zachód od Tirschenreuth, przy linii kolejowej Weiden in der Oberpfalz - Bayreuth. W 2005 gmina została wybrana w plebiscycie Unser Dorf hat Zukunft (pol. "Nasza wieś ma przyszłość").
Dzielnice.
W skład gminy wchodzą następujące dzielnice: Altköslarn, Birkhof, Gründlhut, Haidhügl, Kastl, Mühlhof, Neuenreuth, Reuth, Senkendorf, Troglau, Unterbruck, Weha, Wolframshof.

</doc>
<doc id="896206" url="https://pl.wikipedia.org/wiki?curid=896206" title="Karim Saïdi">
Karim Saïdi

Karim Saïdi (ar. كريم سعيدي, ur. 24 marca 1983 w Tunisie) – piłkarz tunezyjski grający na pozycji środkowego obrońcy.
Kariera klubowa.
Saidi jest wychowankiem klubu z rodzinnego miasta Tunisu o nazwie Club Africain Tunis. W jego barwach w Championnat de Tunisie zadebiutował już w 2001 roku mając lat 18. W 2002 roku najpierw awansował z klubem do finału Pucharu Tunezji, a następnie do finału Arabskiej Ligi Mistrzów, jednak zespół przegrał w nim 0:1 z saudyjskim Al-Ahli Dżudda.
Latem 2004 Karim przeszedł za milion euro do Feyenoordu i podpisał z tym klubem kontrakt do 2008 roku. Transfer tam polecił mu jego kolega z kadry, Hatem Trabelsi. W Eredivisie zadebiutował 15 sierpnia w wygranym 6:1 meczu z De Graafschap. Natomiast już w 3. kolejce, w meczu z Vitesse Arnhem zdobył swojego pierwszego gola na holenderskich boiskach, a Feyenoord zremisował 1:1. W klubie z Rotterdamu miał pewne miejsce w składzie i zajął z nim ostatecznie 4. pozycję, gwarantującą start w Puchare UEFA.
W sezonie 2005/2006 stracił miejsce w składzie Feyenoordu i po rozegraniu raptem 4 meczów w rundzie jesiennej, zimą został wypożyczony do włoskiego US Lecce. W Serie A zadebiutował 12 lutego 2006 w zremisowanym 0:0 meczu z Cagliari Calcio. Łącznie w lidze rozegrał 9 meczów, ale Lecce zajęło 18. pozycję i zostało zdegradowane do Serie B. Latem 2006 powrócił do Feyenoordu, gdzie w sezonie 2006/2007 był rezerwowym. W 2007 roku przeszedł do tureckiego Sivassporu, a w 2008 wrócił do Club Africain Tunis. Z kolei w 2009 roku został zawodnikiem francuskiego drugoligowca Tours FC. W 2011 roku odszedł do Lierse SK.
Kariera reprezentacyjna.
W reprezentacji Tunezji Saidi zadebiutował 11 października 2003 w zremisowanym 0:0 meczu z Marokiem. W 2004 roku wziął udział w Pucharze Narodów Afyki, gdzie zagrał jedynie w dwóch grupowych meczach, ale doznał kontuzji i nie pojawił się więcej na boisku, nawet w wygranym 2:1 finale z Marokiem.
W 2006 roku Saidi został powołany przez selekcjonera Rogera Lemerre do kadry na finały Mistrzostwa Świata w Niemczech. Był jednak jedynie rezerwowym i ani razu nie pojawił się na boisku, a Tunezja nie wyszła wówczas z grupy.

</doc>
<doc id="896207" url="https://pl.wikipedia.org/wiki?curid=896207" title="Karim Saidi">
Karim Saidi



</doc>
<doc id="896208" url="https://pl.wikipedia.org/wiki?curid=896208" title="Jean-Joël Perrier-Doumbé">
Jean-Joël Perrier-Doumbé

Jean-Joël Perrier-Doumbé (ur. 27 września 1978 w Paryżu), wzrost: 180 cm, waga: 74 kg - kameruński piłkarz, występował na pozycji obrońcy.
Życiorys.
Karierę rozpoczynał w AJ Auxerre, w 1997 roku. Spędził w tym klubie siedem sezonów, jednak nigdy nie wywalczył stałego miejsca w pierwszym składzie. Zdobył z tym klubem Puchar Francji w 2003 roku. W sezonie 2004/2005 przeniósł się do Stade Rennais i dopiero tam miał pewne miejsce w wyjściowej jedenastce. Łącznie rozegrał 56 meczów, a w przerwie zimowej sezonu 2006/2007 został wypożyczony do Celticu. W lipcu 2007 roku definitywnie przeszedł do drużyny Celtic Glasgow za kwotę 400.000 funtów. Piłkarz ten jest reprezentantem Kamerunu. Wziął udział m.in. w Pucharze Konfederacji 2003, podczas którego "Nieposkromione Lwy" uległy w finale reprezentacji Canarinhos 0:1, dopiero po dogrywce.
Po zakończonym kontrakcie z Celtic Glasgow długo szukał klubu, w październiku 2009 podpisał kontrakt z Toulouse FC. W 2011 zakończył karierę.

</doc>
<doc id="896209" url="https://pl.wikipedia.org/wiki?curid=896209" title="Jean-Joel Perrier-Doumbe">
Jean-Joel Perrier-Doumbe



</doc>
<doc id="896210" url="https://pl.wikipedia.org/wiki?curid=896210" title="Stephane M'Bia">
Stephane M'Bia



</doc>
<doc id="896212" url="https://pl.wikipedia.org/wiki?curid=896212" title="Ukraina Lewobrzeżna">
Ukraina Lewobrzeżna

Ukraina Lewobrzeżna (Lewobrzeże) (ukr. "Лівобережна Україна"), Zadnieprze – kraina historyczna, część Ukrainy Naddnieprzańskiej leżąca na lewym (wschodnim) brzegu Dniepru.
Położenie.
Do Lewobrzeża należały terytoria współczesnych obwodów: czernihowskiego, połtawskiego, leżące na lewym brzegu Dniepru części obwodu kijowskiego i czerkaskiego, Kijów wraz okolicznymi miejscowościami (leżący na prawym brzegu Dniepru), zachodnia część obwodu sumskiego, a także północna część obwodu dniepropietrowskiego.
Na zachodzie (przez Dniepr) graniczy z Ukrainą Prawobrzeżną, na południu z Zaporożem, na wschodzie z Ukrainą Słobodzką i ziemiami moskiewskimi, a na północy z dawnymi ziemiami Wielkiego Księstwa Litewskiego – Rusią Białą i Rusią Czarną. Wraz z Ukrainą Prawobrzeżną i Zaporożem współtworzy historyczny region Ukrainy. Północna część regionu pokrywa się częściowo z Siewierszczyzną.
Historia.
Pod koniec IX wieku Kijów został na prawie 400 lat stolicą Rusi Kijowskiej – normańskiej Gardariki ("Państwa Grodów"). W XII w. Ruś Kijowska podzieliła się na konkurujące ze sobą dzielnice. W 1223 wojska rusko-połowieckie poniosły klęskę w bitwie nad Kałką w walce z Mongołami. Kilkanaście lat później, w latach 1237–1240 Batu-chan dokonał inwazji na Ruś. 6 grudnia 1240 zdobył i zburzył Kijów. Podbił wówczas większość ziem będących pod jurysdykcją władców ruskich.
Od końca XIV wieku do unii lubelskiej w granicach Wielkiego Księstwa Litewskiego. Po 1569 wschodnia część województwa kijowskiego Korony Królestwa Polskiego. W 1635 księstwo czernihowskie przekształcono w województwo czernihowskie. W czasach Rzeczypospolitej Obojga Narodów na Ukrainie Lewobrzeżnej znajdowały się rozległe posiadłości rodu Wiśniowieckich, w tym księcia Jeremiego, którego syn Michał został w 1669 królem Polski. Główne miasto regionu, Kijów, było polskim miastem królewskim. Za panowania Wazów magdeburskie prawa miejskie otrzymały m.in. Czernihów, Połtawa, Łubnie, Nieżyn, Boryspol, Hadziacz, Złotonosza, Głuchów i Królewiec.
Region odpadł od Korony faktycznie podczas powstania Chmielnickiego w 1648 roku, a formalnie w 1686, kiedy w to w traktacie Grzymułtowskiego ustalono wzdłuż Dniepru nową granicę między Rzecząpospolitą a Carstwem Rosyjskim, potwierdzając prowizoryczne postanowienia rozejmu w Andruszowie (1667). Od 1648 na Lewobrzeżu istniał Hetmanat, od ugody perejasławskiej w 1654 roku jako autonomiczna kozacka władza terytorialna w ramach Carstwa Rosyjskiego. Rządził hetman, formalnie wybierany na generalnej radzie wojskowej. Administracyjnie Lewobrzeże dzieliło się na pułki (10 – czernihowski, hadziacki, kijowski, łubieński, mirhorodzki, niżyński, perejasławski, połtawski, pryłucki, starodubski) i sotnie, na czele których stali pułkownicy i sotnicy. Formalnie te posady były również obieralne, jednak w rzeczywistości obsadzali je członkowie starszyzny kozackiej. W 1658 na mocy unii hadziackiej Ukraina Lewobrzeżna wchodziła w skład Księstwa Ruskiego. Postanowienia unii nie weszły ostatecznie w życie. Rozejmem andruszowskim (1667) tymczasowo a traktatem Grzymułtowskiego (1686) ostatecznie Rzeczpospolita zrzekła się Ukrainy Lewobrzeżnej i Kijowa wraz z okręgiem na rzecz Carstwa Rosyjskiego.
Autonomia Hetmanatu została tymczasowo zawieszona przez carat w latach 1722–1734, a ostatecznie zlikwidowana w 1764. Funkcje hetmanatu przejęło wówczas ostatecznie Kolegium Małorosyjskie. Nominalnie autonomia trwała jeszcze do 1781, kiedy to Lewobrzeże zostało rozdzielone na trzy namiestnictwa z siedzibami w Czernihowie, Nowogrodzie Siewierskim i Kijowie. W 1783 pułki kozackie zostały przekształcone w regularne pułki armii rosyjskiej.
W 1796 z Lewobrzeża ukazem Pawła I utworzono gubernię małorosyjską, podzieloną przez Aleksandra I w 1802 na gubernię czernihowską i połtawską.
Ustalony wówczas podział terytorialny przetrwał do rewolucji lutowej (1917) i obalenia caratu.
Miasta.
Największe miasta na Ukrainie Lewobrzeżnej współcześnie:

</doc>
<doc id="896213" url="https://pl.wikipedia.org/wiki?curid=896213" title="Stadion OSiR w Zamościu">
Stadion OSiR w Zamościu

Stadion Ośrodka Sportu i Rekreacji w Zamościu – stadion piłkarsko-lekkoatletyczny znajdujący się w Zamościu przy ulicy Królowej Jadwigi 8. Jest to główny obiekt drużyny Hetmana Zamość.
Opis ogólny.
Stadion dysponuje maksymalną pojemnością 7600 miejsc. 
Na obiekt składają się:
Stadion wchodzi w skład miejskiego kompleksu sportowego, który położony jest w samym centrum miasta w pobliżu Starego Miasta i Parku Miejskiego oraz nad brzegiem rzeki Łabuńki. Oprócz stadionu w skład ośrodka wchodzą:
Wszystkie obiekty zostały przystosowane do przyjmowania osób niepełnosprawnych.
Historia.
Inicjatorem budowy w Zamościu ośrodka sportowego był powstały w roku 1933 Komitet Budowy Pływalni i Stadionu w Zamościu. Już rok później, w 1934 roku, do użytku została oddana pływalnia. W roku 1935 rozpoczęto budowę tzw. Parku Sportowego ze stadionem sportowym. W okresie powojennym nastąpiła znacząca rozbudowa ośrodka. Przebudowano płytę i bieżnię dawnego stadionu, zbudowano boisko treningowe do piłki nożnej i zespół boisk do gier małych. W latach 1967-1971 wziesiono za sumę 8 milionów złotych nowoczesną na ówczesne czasy halę sportową według projektu Wojciecha Zabłockiego, która w roku 2006 przeszła gruntowny remont.
Plany modernizacyjne.
W latach 2007-2012 Ośrodek Sportu i Rekreacji wraz z Urzędem Miejskim w Zamościu planuje kompleksowo zmodernizować stadion. W planach jest m.in. przebudowa nieremontowanej części trybun, remont zaplecza sanitarnego, nagłośnienia, pokojów dla sprawozdawców, obserwatorów oraz instalacja sztucznego oświetelnia. Inwestycje mają być współfinansowane ze środków Unii Europejskiej.

</doc>
<doc id="896217" url="https://pl.wikipedia.org/wiki?curid=896217" title="Jasionka (Krzywa)">
Jasionka (Krzywa)

Jasionka (j. łemkowski Ясюнка) – przysiółek wsi Krzywa w Polsce, położony w województwie małopolskim, w powiecie gorlickim, w gminie Sękowa.
W latach 1975–1998 przysiółek administracyjnie należał do województwa nowosądeckiego.

</doc>
<doc id="896223" url="https://pl.wikipedia.org/wiki?curid=896223" title="Enver Marić">
Enver Marić

Enver Marić, (ur. 25 kwietnia 1948 w Mostarze) – bośniacki piłkarz występujący na pozycji bramkarza i trener.
Kariera klubowa.
Marić, który urodził się w mieście Mostar, zaczynał treningi w roku 1959 w tamtejszym klubie Velež Mostar. Pierwszy raz jednak na boisku pojawił się w sezonie 1967/1968 w rozgrywanym w Belgradzie spotkaniu przeciwko Crvenej Zvezdzie. Debiut wypadł fatalnie, a Velež przegrał 0:4. Od roku 1979 do sezonu 1983/1984 strzegł bramki Veležu nieprzerwanie przez 131 spotkań i był kapitanem zespołu, który w roku 1981 zdobył jedyny dla Veleža Puchar Jugosławii. W latach 1976–1978 bronił w zespole FC Schalke 04 i w Bundeslidze wystąpił 47 razy, a po powrocie nadal bronił bramki Veleža, w którym rozegrał łącznie 692 mecze.
W roku 1972 bronił w barwach drużyny Europy przeciwko Ameryce Południowej, a także w spotkaniu w barwach Europy zorganizowanym przez miesięcznik "Sport" przeciwko Crvenej Zvezdzie.
Kariera reprezentacyjna.
Marić zagrał siedem razy w reprezentacji U-21 (1968–1971) i 32 razy w reprezentacji Jugosławii. W reprezentacji zadebiutował 30 kwietnia 1972 w Belgradzie w meczu przeciwko ZSRR zremisowanym przez Jugosławię 0:0. Ostatni występ w reprezentacji Marić odbył 22 maja 1976 w Cardiff w zremisowanym 1:1 spotkaniu z Walią. Wraz z reprezentacją uczestniczył w rozgrywanym w Brazylii Pucharze Niepodległości w 1972 oraz MŚ 1974 w Niemczech, a także w Euro 1976.
Kariera trenerska.
Marić jest uznanym szkoleniowcem bramkarzy. Jako trener bramkarzy pracował już w Veležie Mostar w latach 1987 – 1990, Fortunie Düsseldorf w latach 1993 – 1998 i od 2003 jest trenerem bramkarzy Herthy BSC.

</doc>
<doc id="896231" url="https://pl.wikipedia.org/wiki?curid=896231" title="Bitwa nad Addą (1799)">
Bitwa nad Addą (1799)

Bitwa nad Addą (albo pod Cassano d'Adda) – starcie zbrojne, które miało miejsce 26–27 kwietnia 1799 roku podczas wojny Francji z drugą koalicją 1798-1802.
Armia francuska (28 tys. ludzi) dowodzona przez generała Moreau, zajmowała na prawym, urwistym brzegu rzeki Addy dogodną pozycję obronną, rozciągniętą jednak na długości 100 km (od jeziora Como aż po Pad). Dowodzona przez Suworowa 36-tysięczna armia austriacko-rosyjska zdołała sforsować w kilku miejscach rzekę. W miejscach, gdzie Austriakom i Rosjanom udała się przeprawa doszło do walk, w wyniku których armia francuska została pokonana. Łącznie w starciach tej bitwy Francuzi stracili 2,5 tys. zabitych i rannych oraz 5 tys. jeńców, natomiast Austriacy i Rosjanie – 2 tys. zabitych i rannych. Zwycięstwo to umożliwiło wojskom Suworowa zajęcie 29 kwietnia Mediolanu.

</doc>
<doc id="896234" url="https://pl.wikipedia.org/wiki?curid=896234" title="Monumenta Germaniae Historica">
Monumenta Germaniae Historica

Monumenta Germaniae Historica to seria tekstów źródłowych, dotyczących historii Niemiec, obejmujących okres od upadku Cesarstwa Zachodniorzymskiego do roku 1500. Nazwę tę nosi także niemieckie Towarzystwo założone dla celów wydania serii tekstów.
Pierwszy tom wydano w roku 1826 a "prezydentem" nadzorującym powstawanie serii był natenczas Georg Heinrich Pertz, którego w roku 1874 zastąpił Georg Waitz. Tego z kolei zastąpił w 1888 roku Ernst Ludwig Dümmler. Prezydentem Towarzystwa od 1994 roku był Rudolf Schieffer.
Ukazujące się Monumenta Germaniae Historica dzieliły się na 5 zasadniczych działów:

</doc>
<doc id="896237" url="https://pl.wikipedia.org/wiki?curid=896237" title="Powietrze równikowe">
Powietrze równikowe

Powietrze równikowe jest to masa powietrza w pasie okołorównikowym, w międzyzwrotnikowej strefie konwergencji. Powietrze gorące i wilgotne podlega znaczącym ruchom pionowym ("konwekcji"), których skutkiem są potężne chmury opadowe Cumulonimbus.

</doc>
<doc id="896239" url="https://pl.wikipedia.org/wiki?curid=896239" title="Książę Harry">
Książę Harry



</doc>
<doc id="896241" url="https://pl.wikipedia.org/wiki?curid=896241" title="IntelliCAD">
IntelliCAD

IntelliCAD – rodzina oprogramowania CAD, charakteryzująca się kompatybilnością z formatem DWG AutoCADa, wykorzystywana do dwuwymiarowego i trójwymiarowego komputerowego wspomagania projektowania. IntelliCAD jest rozwijany przez firmy zrzeszone w IntelliCAD Technology Consortium.

</doc>
<doc id="896243" url="https://pl.wikipedia.org/wiki?curid=896243" title="Czaplice (powiat wałecki)">
Czaplice (powiat wałecki)

Czaplice – wieś w zachodniej Polsce, położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Bukowo.
W latach 1975–1998 miejscowość należała administracyjnie do województwa pilskiego.

</doc>
<doc id="896250" url="https://pl.wikipedia.org/wiki?curid=896250" title="Autonomia Śląska">
Autonomia Śląska



</doc>
<doc id="896251" url="https://pl.wikipedia.org/wiki?curid=896251" title="Dłusko">
Dłusko



</doc>
<doc id="896253" url="https://pl.wikipedia.org/wiki?curid=896253" title="Dłusko (powiat wałecki)">
Dłusko (powiat wałecki)

Dłusko – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Dzwonowo.
W latach 1975–1998 miejscowość należała administracyjnie do województwa pilskiego.
Zobacz też: Dłusko

</doc>
<doc id="896255" url="https://pl.wikipedia.org/wiki?curid=896255" title="Teodulo Mabellini">
Teodulo Mabellini

Teodulo Mabellini (ur. 2 kwietnia 1817 w Pistoi, zm. 10 marca 1897 we Florencji) – włoski kompozytor.
Był uczniem Mercadantego, następnie dyrektorem orkiestry teatru Pergola we Florencji i profesorem kontrapunktu i fugi w królewskim instytucie muzycznym. Skomponował opery: "Rolla" 1840, "Il conte di Lavagna" 1843, "Il venturiero" 1851, oraz wiele kwartetów, kantat i pieśni.

</doc>
<doc id="896256" url="https://pl.wikipedia.org/wiki?curid=896256" title="Jakub II Sprawiedliwy">
Jakub II Sprawiedliwy

Jakub II Sprawiedliwy katal. "Jaume II el Just", hiszp. "Jaime II el Justo" (ur. 10 kwietnia 1267 w Walencji, zm. 3 listopada 1327) – król Aragonii, król Walencji, hrabia Barcelony 1291–1327, król Sycylii 1285–1296, król Majorki 1291–1295 i król Sardynii i Korsyki 1324–1327. Był młodszym synem króla Aragonii Piotra III Wielkiego i Konstancji, córki króla Sycylii Manfreda z dynastii Hohenstaufów. Jego starszym bratem był Alfons III, król Aragonii, młodszym Fryderyk, późniejszy król Sycylii.
Król Sycylii.
Po zdobyciu przez Piotra III Sycylii w 1282 (zob. nieszpory sycylijskie) w następnym roku Jakub został mianowany przez ojca namiestnikiem wyspy. Po śmierci króla Piotra III (1285) doszło do podziału jego władztwa (tzw. "Kraje Korony Aragonii"), starszy brat Jakuba Alfons III objął rządy w królestwie Aragonii (wraz z królestwem Walencji i hrabstwem Barcelony), a Jakub przejął (jako król Jakub I) królestwo Sycylii. Koronacja Jakuba odbyła się w Palermo 2 lutego 1286.
Władając królestwem Sycylii Jakub musiał prowadzić ciągłe walki ze zwolennikami Andegawenów, którzy w 1265 przy poparciu papiestwa podbili Królestwo Sycylii oraz południową częścią półwyspu Apenińskiego wraz z Neapolem i nie uznali zajęcia wyspy przez Aragonię w 1282. Karol I Andegaweński, papież Honoriusz IV i król Francji Filip III Śmiały (bratanek Karola I) nie uznali władzy Jakuba II na Sycylii, tym bardziej że było to niezgodne z ostatnią wolą Piotra III, który w testamencie Sycylię zapisał papiestwu, licząc w ten sposób na zdjęcie ekskomuniki. Wkrótce Jakub, jego matka Konstancja, a także dwóch sycylijskich biskupów, którzy dokonali koronacji Jakuba, zostali ekskomunikowani przez papieża, który cały czas uważał Sycylię i Neapol za jedno królestwo, będące lennem papieskim. Wojskowe najazdy na Sycylię organizowane przez papieża, popieranego przez króla Francji Filipa III, spełzły na niczym. 5 czerwca 1284 w bitwie morskiej w Zatoce Neapolitańskiej flota Jakuba pod dowództwem admirała Rogera z Laurii pokonała swych wrogów, a dowodzący flotą Andegawenów Karol Kulawy, syn Karola I, dostał się do niewoli. Mimo tego i dalszych zwycięstw Jakub nie uzyskał akceptacji papieża dla swego sycylijskiego władztwa.
Król Aragonii.
Ekskomunika papieska nie przeszkodziła Jakubowi objąć tronu królestwa Aragonii, Walencji, Majorki i hrabstwa Barcelony po bezpotomnej śmierci Alfonsa III 18 czerwca 1291. Po koronacji Jakuba na króla Aragonii, zgodnie z testamentem Alfonsa III, władzę na Sycylii miał objąć młodszy brat, Fryderyk, jednak Jakub nie uznał woli swego zmarłego brata i mianował Fryderyka jedynie namiestnikiem wyspy. Objąwszy władzę w Aragonii Jakub musiał uregulować stosunki z królestwem Kastylii, gdzie do niedawna trwała wojna domowa, w którą zaangażowany był Alfons III. Król Jakub w 1291 zawarł w układ z królem Kastylii Sanczem IV, na mocy którego Jakub swe wycofał poparcie dla kastylijskich buntowników, nadto ustalono podziały stref wpływów podczas rekonkwisty, Aragonia miała odtąd wolną rękę na wybrzeżu tunezyjskim. Układ z Kastylią został przypieczętowany małżeństwem Jakuba z Izabelą, córką Sanczo IV, mającą w chwili ślubu zaledwie 8 lat.
Układ z Anagni 1295.
Wzmocniwszy swą pozycję Jakub II zawarł 5 czerwca 1295 w Anagni porozumienie dotyczące Sycylii. Stronami układu byli: nowo wybrany papież Bonifacy VIII, król Neapolu Karol II Kulawy, król Francji Filip IV Piękny i Jakub II z Majorki, stryj Jakuba II. Zgodnie z tym porozumieniem Jakub miał się zrzec swych praw do Sycylii i przekazać papieżowi Sycylię oraz swe wszelkie zdobycze na kontynencie, ziemie te miał objąć z nadania papieża Karol II Kulawy. Jakub II zobowiązał się udzielić pomocy wojskowej Karolowi II przy przywracaniu jego władzy na Sycylii, nadto zobowiązał się zwolnić z niewoli synów Karola II: Roberta (późniejszy król Neapolu Robert Mądry), Ludwika (późniejszego biskupa Tuluzy) i Rajmunda. Ponadto Jakub II zgodził się oddać swemu stryjowi Jakubowi prawa do Majorki (został on wygnany z Majorki przez Alfonsa III w 1285), z tymże Majorka miała pozostać lennem Aragonii. W zamian król Aragonii przejął (jak się potem okazało tylko teoretyczne) prawa do Montpellier i Roussillon, będących do tej pory częścią królestwa Majorki, Jakub aragoński nabył od papieża prawa do Sardynii i Korsyki, które nominalnie były lennami papieskimi, a Karol de Valois (brat Filipa IV Pięknego) zrzekł się swych roszczeń do korony Aragonii. Na mocy układu Jakub II miał poślubić Blankę, córkę Karola II Kulawego, co wymagało anulowania pierwszego małżeństwa (nie było to trudne, gdyż małżeństwo nie zostało nigdy skonsumowane), jego siostra Jolanta miała poślubić jednego z synów Karola II. Według postanowień traktatu król Jakub II zyskał dla siebie, swoich krewnych i wszystkich swych poddanych (w tym Sycylijczyków) odwołanie wszelkich kar kościelnych nałożonych nań od czasów nieszporów sycylijskich.
Z takim obrotem spraw nie pogodzili się Sycylijczycy, dla których ponowne rządy znienawidzonych Andegawenów były nie do przyjęcia. Mieszkańcy wyspy na swego króla wybrali młodszego brata Jakuba II, Fryderyka, będącego dotychczas namiestnikiem Sycylii z ramienia króla Aragonii. Fryderyk został koronowany w 1296 (jako Fryderyk III) i na wyspie rozpoczęły się walki z wojskami Karola II Kulawego. W tej sytuacji Jakub II został zmuszony do wypełnienia swych zobowiązań i stanął do walk przeciwko swemu bratu. Kolejny układ zawarty w Caltabellotcie w 1302 utrzymał Fryderyka II przy władzy na Sycylii (z tytułem króla "Wyspy Sycylii"), przy czym miała to być władza dożywotnia, a nie dziedziczna, a Aragończycy potwierdzali prawa Andegawenów do kontynentalnej części królestwa, dalej formalnie zwanym "Królestwem Sycylii". Według układu, po śmierci Fryderyka II, Sycylia miała wrócić do Andegawenów.
Dalsze lata panowania.
Anulowanie małżeństwa z Izabelą kastylijską doprowadziło do odnowienia konfliktu pomiędzy Aragonią a Kastylią, gdzie nadal trwała wojna domowa. Jakub II, podobnie jak jego ojciec, poparł odsuniętych od władzy potomków Ferdynanda de la Cerda (starszego brata Sancza IV), dzięki czemu uzyskał dla siebie tereny Murcji (1296). W 1305 został podpisany układ z Kastylią, rozgraniczający sporne tereny, Murcja wróciła pod panowanie kastylijskie, ale kilka północnych prowincji tej krainy (z miastem Alicante) zostały włączone do Walencji i pozostały przy władzy Jakuba. Układ z Kastylią zobowiązał króla do podjęcia wspólnej krucjaty przeciwko Maurom osiadłym w emiracie Grenady, jednak wyprawa ta zakończyła się porażką.
Poddając się naciskowi króla Francji Filipa IV Pięknego, Jakub II w 1307 przejął posiadłości i mienie zakonu templariuszy na podległych sobie terytoriach, a w 1312 poparł decyzję papieża o kasacie tego zakonu. W roku 1309 Jakub II dokonał formalnego połączenia ziem królestwa Aragonii, królestwa Walencji oraz hrabstwa Barcelony, które od tej pory miały pozostać pod dziedziczną władzą jednego monarchy. Wzmacniając pozycję swego władztwa król doprowadził w 1318 do założenia arcybiskupstwa w Saragossie, co uniezależniało Aragonię od władzy kastylijskich arcybiskupów z Toledo.
W kolejnych latach, powołując się na ustalenia układu z Anagni, Jakub wyruszył na podbój Sardynii i Korsyki. Obie te wyspy były "de facto" podporządkowane włoskim republikom kupieckim: Pizie (Sardynia) i Genui (Korsyka). Wojska Pizańczyków zostały ostatecznie pokonane w bitwie morskiej pod Locucisterną (1324), dzięki czemu Sardynia została włączona do władztwa Domu Aragonii, Korsyka jednakże pozostała przy Genui.
Jakub II zmarł 2 listopada 1327 w Barcelonie.
Rodzina.
Król Jakub II był czterokrotnie żonaty:
Z drugiego małżeństwa króla pochodziły m.in.:
Jakub II miał również dzieci pozamałżeńskie, były to m.in.:

</doc>
<doc id="896260" url="https://pl.wikipedia.org/wiki?curid=896260" title="Drzonowo (powiat wałecki)">
Drzonowo (powiat wałecki)

Drzonowo (Drzonowo ZR) – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Drzonowo Wałeckie.
W latach 1975–1998 miejscowość należała administracyjnie do województwa pilskiego.

</doc>
<doc id="896262" url="https://pl.wikipedia.org/wiki?curid=896262" title="Zumi">
Zumi

Zumi – nieistniejący lokalizator internetowy portalu Onet.pl. Pojawił się w 2007 r. jako pierwszy taki lokalizator w Polsce. Serwis był połączeniem internetowego serwisu mapowego z funkcjonalnością wydawnictw typu yellow pages (tzw. żółte strony) Zumi pozwalał obejrzeć tzw. hybrydę (zdjęcia satelitarne lub lotnicze z nałożoną siatką ulic) oraz oddzielnie mapę drogową i zdjęcia satelitarne bądź lotnicze. Wysoka rozdzielczość przestrzenna zdjęć lotniczych pozwalała rozpoznać domy i samochody. Wielkość piksela terenowego w największych miastach Polski wynosiła 10 cm. Serwis został zamknięty pod koniec 2020 r.
Projekt tworzony był przez Onet.pl przy współpracy:
Zumi czerpał pomysły z innych zagranicznych serwisów mapowych m.in. Google Maps, ale też dodawał własne funkcje:
W odróżnieniu od podobnych tego typu przedsięwzięć Zumi stawiało na zbieranie maksymalnie dużej ilości informacji o firmach. Oprócz podstawowych informacji prezentowało również:

</doc>
<doc id="896263" url="https://pl.wikipedia.org/wiki?curid=896263" title="AGOVV Apeldoorn">
AGOVV Apeldoorn

AGOVV Apeldoorn - holenderski klub piłkarski mający siedzibę w mieście Apeldoorn, obecnie grający w Vierde Klasse (IX).
Klub został założony 25 lutego 1913 roku jako AGOSV, czyli rozwijając skrót " Apeldoornse Geheel Onthoudersvoetbalvereniging Steeds Voorwaarts" (Piłkarski Klub Alkoholowych Absytentów Zawsze na Czele). Gdy klub został przyjęty przez federację piłkarską Geldrii, zmienił nazwę, gdyż istniał już wówczas klub o nazwie "Steeds Voorwaarts". Wtedy AGOSV przemianowano na AGOVV, czyli Apeldoornse GeheelOnthouders Voetbalvereniging. Skrót tłumaczono też na "Alleen Gezamenlijk Oefenen Voert Verder" (Tylko Wspólna Praktyka Przynosi Korzyści). Profesjonalnym klubem AGOVV stał się w 1954 roku, a w 1971 roku przywrócono mu status amatorskiego z powodu kłopotów finansowych. 1 lipca 2003 AGOVV powrócił do Eerstedivisie, czyli drugiej ligi holenderskiej.

</doc>
<doc id="896266" url="https://pl.wikipedia.org/wiki?curid=896266" title="Jelenie (województwo zachodniopomorskie)">
Jelenie (województwo zachodniopomorskie)

Jelenie – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Golin.
W latach 1975–1998 miejscowość należała administracyjnie do województwa pilskiego.
Zobacz też: Jelenie

</doc>
<doc id="896267" url="https://pl.wikipedia.org/wiki?curid=896267" title="Sportpark Berg &amp; Bos">
Sportpark Berg &amp; Bos

Sportpark Berg &amp; Bos – wielofunkcyjny stadion w mieście Apeldoorn w Holandii. Najczęściej używany jest jako stadion piłkarski, a swoje mecze rozgrywa na nim drużyna AGOVV Apeldoorn. Stadion może pomieścić 2500 widzów, a został wybudowany w 2002 roku.

</doc>
<doc id="896271" url="https://pl.wikipedia.org/wiki?curid=896271" title="Ukraińska Partia Socjalistyczna (1950)">
Ukraińska Partia Socjalistyczna (1950)

Ukraińska Partia Socjalistyczna (USP) – związek ukraińskich partii socjalistycznych, powstały na emigracji, na konferencji w Augsburgu 26 marca 1950.
W jego skład wchodziły partie z Naddnieprza: Ukraińska Socjal-Demokratyczna Partia Robotnicza (US-DRP) i Ukraińska Partia Socjalistów-Rewolucjonistów (UPS-R), oraz z zachodniej Ukrainy: Ukraińska Partia Socjal-Demokratyczna (US-DP) i Ukraińska Partia Socjalistyczno-Radykalna (US-RP).
USP wspierała emigracyjny rząd URL i wchodziła w skład Ukraińskiej Rady Narodowej.
Do liderów USP należeli: Spyrydon Dowhal, Wołodymyr Łysyj, Stepan Ripeckyj, Matwij Stachiw, Panas Fedenko, Bohdan Fedenko, Jakiw Zozula, Iwan Łuczyszyn.
Partia wydawała gazety „Wilne Słowo” i „Wilna Ukraina”.

</doc>
<doc id="896272" url="https://pl.wikipedia.org/wiki?curid=896272" title="Krąpiel (powiat wałecki)">
Krąpiel (powiat wałecki)

Krąpiel – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Bukowo.
W latach 1975–1998 miejscowość należała administracyjnie do województwa pilskiego.
Zobacz też: Krąpiel

</doc>
<doc id="896275" url="https://pl.wikipedia.org/wiki?curid=896275" title="Miradź">
Miradź

Miradź – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Golin.
W latach 1975–1998 miejscowość należała administracyjnie do województwa pilskiego.

</doc>
<doc id="896279" url="https://pl.wikipedia.org/wiki?curid=896279" title="Brzeźniak (powiat wałecki)">
Brzeźniak (powiat wałecki)

Brzeźniak – osada w Polsce położona w województwie zachodniopomorskim, w powiecie wałeckim, w gminie Człopa.
Miejscowość wchodzi w skład sołectwa Golin. Wymieniany także z niemieckiego jako "Birkholz", "Berkholz", "Berchholt", "Barchold", "Bargholz".
Wieś prawdopodobnie istniała już w XIV wieku. Była wymieniona w roku 1337 jako wieś zniszczona i opuszczona. Później ponownie zasiedlona. Do wsi przynależały ogółem 64 łany, w tym podobno do proboszcza należały 4 łany.
Ze względu na swoje położenie na pograniczu dóbr człopskich i tuczyńskich Brzeźniak był w drugiej połowie XVI wieku przedmiotem sporu rodzinnego między braćmi Stanisławem i Krzysztofem Wedlami.
W roku 1564 Brzeźniak był wymieniony jako wieś zniszczona i opustoszała. Wzmianka z roku 1578 mówi o przynależności wsi do rodu Czarnkowskich. Od roku 1727 zmieniała często właścicieli (hr. Opalińska, ks. Sułkowski, baronowie Dolfus i Flotow, także inni).
W latach 1975–1998 miejscowość należała administracyjnie do województwa pilskiego.

</doc>
<doc id="896280" url="https://pl.wikipedia.org/wiki?curid=896280" title="Tajpej 101">
Tajpej 101



</doc>
<doc id="896282" url="https://pl.wikipedia.org/wiki?curid=896282" title="Bitwa nad Addą">
Bitwa nad Addą



</doc>
<doc id="896283" url="https://pl.wikipedia.org/wiki?curid=896283" title="Krummennaab">
Krummennaab

Krummennaab – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, siedziba wspólnoty administracyjnej Krummennaab. Leży około 18 km na południowy zachód od Tirschenreuth, nad rzeką Fichtelnaab, przy drodze B299 i linii kolejowej Monachium - Ratyzbona - Berlin.
Dzielnice.
W skład gminy wchodzą następujące dzielnice: 

</doc>
<doc id="896284" url="https://pl.wikipedia.org/wiki?curid=896284" title="Ziemnokraski">
Ziemnokraski

Ziemnokraski (Brachypteraciidae) – rodzina ptaków z rzędu kraskowych (Coraciiformes), występująca wyłącznie na Madagaskarze. Cechami są najbardziej zbliżone do krasek właściwych, dlatego czasami bywają traktowane jedynie jako podrodzina tych ostatnich.
Odżywiają się drobnymi gadami i owadami. Prowadzą bardziej naziemny niż inne kraskowe tryb życia, przez co mają mocniejsze nogi i krótsze, bardziej zaokrąglone skrzydła. Gniazdują w korytarzach ziemnych, które same wykopują.
Systematyka.
Do rodziny należą następujące rodzaje i gatunki:

</doc>
<doc id="896285" url="https://pl.wikipedia.org/wiki?curid=896285" title="Konstytucja Japonii">
Konstytucja Japonii

 – najważniejszy akt prawny, ustawa zasadnicza Państwa Japońskiego, z dnia 3 listopada 1946 roku, zwana także Konstytucją Shōwa (昭和憲法 "Shōwa-kenpō"), od nazwy ówczesnego okresu panowania cesarza Shōwa, Hirohito (25.12.1926–7.1.1989).
Konstytucja została przyjęta przez Zgromadzenie Narodowe w dniu 7 października 1946 roku i promulgowana przez cesarza Hirohito 3 listopada 1946 roku. Weszła w życie 3 maja 1947 roku.
Redagowanie konstytucji.
W wyniku zakończenia II wojny światowej Japonia zmuszona została do uznania warunków „deklaracji poczdamskiej” (日本への降伏要求の最終宣言; "Nihon e no kōfuku yōkyū no saishū sengen", „Proclamation Defining Terms for Japanese Surrender”). W październiku 1945 roku premier Kijūrō Shidehara mianował prawnika i polityka, Jōji Matsumoto, szefem komisji mającej na celu zbadanie kwestii zmiany konstytucji. W lutym 1946 roku sztab gen. Douglasa MacArthura, naczelnego dowódcy sił sprzymierzonych (SCAP – Supreme Commander for the Allied Powers), zorientował się, że komisja Matsumoto nie była w stanie przygotować demokratycznej konstytucji. Nakazał więc swojej Government Section, aby opracowała odpowiedni projekt. W dniu 13 lutego 1946 roku gotowy szkic został dostarczony rządowi japońskiemu. Po trudnych negocjacjach strony zgodziły się na projekt zaproponowany przez SCAP. Aby zapewnić ciągłość prawną z Konstytucją Meiji, nowa konstytucja została przyjęta w formie poprawki przyjętej prawie jednogłośnie przez obie izby Parlamentu Cesarskiego.
Edykt cesarski.
Konstytucja rozpoczyna się edyktem cesarskim (上諭 "jōyu"), z podpisem cesarza i jego pieczęcią. Jest kontrasygnowany przez premiera (Shigeru Yoshida) i ministrów, zgodnie z wymogami poprzedniej Konstytucji Meiji.
Podpisano: Hirohito, pieczęć cesarza
Trzeciego dnia jedenastego miesiąca dwudziestego pierwszego roku Shōwa (3 listopada 1946 r.)
Struktura konstytucji.
Konstytucja składa się z preambuły i 103 artykułów ujętych w 11 rozdziałach.
Konstytucja zapewnia parlamentarny system rządów, w którym dziedziczny monarcha jest „symbolem państwa i jedności narodu". "Cesarz jest symbolem Państwa i jedności Narodu, a jego pozycja jest wyrazem woli Narodu, do którego należy suwerenna władza" (art. 1). "Cesarz podejmuje w sprawach państwowych tylko działania przewidziane niniejszą Konstytucją i nie jest wyposażony w pełnomocnictwa w zakresie realizacji władzy państwowej" (art. 4). "Wszelkie działania Cesarza w sprawach państwowych wymagają opinii i aprobaty Rady Ministrów jako organu odpowiedzialnego za te działania" (art. 3). "Tron Cesarski podlega sukcesji i dziedziczony będzie zgodnie z ustawą o Domu Cesarskim, uchwaloną przez Zgromadzenie" (art. 2). Artykuł 88 w rozdziale VII (Finanse) mówi: "Cały majątek Domu Cesarskiego należy do Państwa. Wszelkie wydatki Domu Cesarskiego powinny być określone przez Zgromadzenie jako odrębna część budżetu państwa".
Rozdział II Konstytucji zawiera tylko jeden artykuł 9, ale jest on powszechnie znany ze względu na swoją wyjątkowość, antymilitarystyczny charakter, powody jego umieszczenia w ustawie konstytucyjnej oraz znaczenie dla Japonii i państw ościennych. Zgodnie z tym artykułem Japonia wyrzeka się prawa do wojny, a Konstytucja nazywana jest popularnie „pokojową konstytucją” lub „powojenną konstytucją” (por. Japońskie Siły Samoobrony). W całości brzmi on:
Ustrój zbudowany jest zgodnie z zasadą trójpodziału władz.
Władza ustawodawcza należy do dwuizbowego Zgromadzenia Narodowego, wybieranego w wyborach powszechnych (rozdz. IV).
Władzę wykonawczą pełni rząd z premierem na czele (rozdz. V).
Władza sądownicza należy do Sądu Najwyższego i tych sądów niższego stopnia, które ustanowi ustawa (rozdz. VI).
Sprawozdanie o dochodach i wydatkach państwowych podlega corocznemu badaniu przez Izbę Obrachunkową (art. 89).
Prawa i obowiązki obywatelskie omawia rozdział III. Zawarty w nim art. 14 zabrania dyskryminacji z powodu: rasy, wyznania, płci, pozycji społecznej i pochodzenia rodzinnego. Zakazane jest dziedziczenie tytułów. Roboty przymusowe są zakazane, z wyjątkiem gdy stanowią karę orzeczoną za przestępstwo (art. 18). Art. 20 gwarantuje wolność wyznania. Art. 27 zabrania zatrudniania nieletnich w sposób "nadmiernie obciążający". Art. 28 gwarantuje pracownikom prawo do organizowania się, prowadzenia rokowań z pracodawcami i zbiorowego działania. Art. 36 zakazuje tortur.
Nowa konstytucja po raz pierwszy dała prawa wyborcze kobietom.

</doc>
<doc id="896286" url="https://pl.wikipedia.org/wiki?curid=896286" title="Jagoda (województwo zachodniopomorskie)">
Jagoda (województwo zachodniopomorskie)

Jagoda – opuszczona, niezamieszkana osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Dzwonowo.
W latach 1975–1998 miejscowość należała administracyjnie do województwa pilskiego.

</doc>
<doc id="896287" url="https://pl.wikipedia.org/wiki?curid=896287" title="Gibbon białoręki">
Gibbon białoręki

Gibbon białoręki, gibon białoręki, lar, gibon lar ("Hylobates lar") – gatunek ssaka naczelnego z rodziny gibbonowatych (Hylobatidae). Najpospolitszy i najlepiej poznany z gibonów. Często spotykany w ogrodach zoologicznych. Jeden z najmniejszych gatunków małp człekokształtnych.
Zasięg występowania.
Gibbon białoręki występuje w południowej i południowo-wschodniej Azji zamieszkując w zależności od podgatunku:
Taksonomia.
Gatunek po raz pierwszy naukowo opisał w 1771 roku szwedzki przyrodnik Karol Linneusz nadając mu nazwę "Homo lar". Holotyp pochodził z Malakki, w Malezji. 
"H. lar" ma wąską strefę sympatrii i krzyżowania z "H. pileatus" w Parku Narodowym Khao Yai w środkowej Tajlandii oraz z "H. agilis" na półwyspowej części Tajlandii i Malezji. Jest szeroko sympatryczny z "Symphalangus syndactylus" na półwyspowej części Tajlandii i Malezji oraz w północnej Sumatrze. Autorzy "Illustrated Checklist of the Mammals of the World" rozpoznają pięć podgatunków.
Charakterystyka.
Długość ciała samic 41,6 cm, samców 41,4 cm; masa ciała samic (n = 37) 3,9–6,1 kg, samców (n = 43) 4,1–7,3 kg. Ubarwienie futra od czarnego i ciemnobrązowego do jasnobrązowego, z jasną obwódką wokół twarzy, dłonie i stopy jasne. Ubarwienie nie jest zależne od płci. 
Ekologia.
Zasiedla górne partie koron drzew w tropikalnych lasach deszczowych. Prowadzą dzienny i nadrzewny tryb życia, schodząc na ziemię tylko sporadycznie. Ciąża trwa ok. 7 miesięcy. Samica rodzi jedno młode w miocie. Gibon białoręki jest uważany za gatunek monogamiczny. Tworzy grupy rodzinne 2-6 osobników z wyraźnie zaznaczonym udziałem samca w wychowaniu młodych. Po urodzeniu młodym zajmuje się początkowo samica. W miarę jego rozwoju samiec przejmuje część opieki nad potomkiem. Młode pozostaje pod opieką rodziców przez dwa lata, a nierzadko znacznie dłużej pomagając rodzicom wychowywać młodsze rodzeństwo. Hierarchia w grupie nie jest wyraźnie zaznaczona lub nie występuje.
Gibony białorękie żywią się owocami, młodymi liśćmi i pąkami. Preferują owoce o dużej zawartości cukru, zwłaszcza owoce figowców ("Ficus"). Ze względu na zajmowane siedlisko rzadko padają ofiarą drapieżników. Głównym zagrożeniem dla gatunku jest utrata dostępnych obszarów spowodowana wycinaniem i degradacją lasów.
Znaczenie w ochronie środowiska.
"Hylobates lar" klasyfikowane są jako zagrożone . Są na liście Convention on International Trade in Endangered Species . "Hylobates lar lar, H. l. carpenteri", "H. l. vestitus" są klasyfikowane jako zagrożone (EN), "H. l. entelloides" (VU), "H. l. yunnanensis" oznaczany jest jako brak danych (DD) na Czerwonej Liście IUCN.. Ze względu na zajmowane siedliska, rzadko padają ofiarą drapieżników. W Tajlandii, gdzie kwitnie nielegalny handel zoologiczny, są wyłapywane, niewolone i sprzedawane. Głównym zagrożeniem dla gatunku jest utrata dostępnych obszarów spowodowana wycinaniem i degradacją lasów lub dzieleniem ich na mniejsze obszary
Znaczenie gospodarcze.
Gibony nie mają znaczącego znaczenia gospodarczego. Czasem polują na nie rodzimi mieszkańcy Malezji ze względu na mięso. Jednak nie jest to częste zjawisko, bo gibony przypominają ludzi ze względu na brak ogona i dwunożność. U niektórych plemion są przedmiotem i inspiracją folkloru. Są również pozyskiwane na żywy handel.
Filatelistyka.
Poczta Polska wyemitowała 21 sierpnia 1972 r. znaczek pocztowy przedstawiający gibona białorękiego o nominale 1,65 zł, w serii "Zwierzęta ZOO". Druk w technice offsetowej na papierze kredowym. Autorem projektu znaczka był Janusz Grabiański. Znaczek pozostawał w obiegu do 31 grudnia 1994 r..

</doc>
<doc id="896288" url="https://pl.wikipedia.org/wiki?curid=896288" title="Hylobates lar">
Hylobates lar



</doc>
<doc id="896289" url="https://pl.wikipedia.org/wiki?curid=896289" title="Jeleni Róg">
Jeleni Róg

Jeleni Róg – osada leśna w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Załom.
W latach 1975–1998 miejscowość należała administracyjnie do województwa pilskiego.

</doc>
<doc id="896290" url="https://pl.wikipedia.org/wiki?curid=896290" title="Maksim Sokołow">
Maksim Sokołow

Maksim Anatoljewicz Sokołow (ros. Максим Анатольевич Соколов; ur. 27 maja 1972 w Leningradzie) – rosyjski hokeista, reprezentant Rosji. Trener hokejowy.
Jego syn Maksim (ur. 2001) także został bramkarzem hokejowym.
Kariera zawodnicza.
Wychowanek klubu SKA Sankt Petersburg. Od maja 2012 zawodnik Nieftiechimika Niżniekamsk. Po sezonie KHL (2012/2013) zakończył karierę zawodniczą.
Uczestniczył w turniejach mistrzostw świata w 2001, 2002, 2003, 2004, 2005, 2006, Pucharu Świata 2004 oraz na zimowych igrzyskach olimpijskich 2006.

</doc>
<doc id="896291" url="https://pl.wikipedia.org/wiki?curid=896291" title="Jan Harrach">
Jan Harrach

Jan Nepomucen hrabia Harrach (czes. "Jan Nepomuk z Harrachu", niem. "Johann Nepomuk von Harrach", ur. 2 listopada 1828 w Wiedniu, zm. 12 grudnia 1909 tamże) – czeski hrabia, polityk, właściciel ziemski, mecenas sztuki i nauki ze znanej czeskiej rodziny Harrach, właścicieli dóbr m.in. w okolicach miejscowości Harrachov i Jilemnice przy granicy polsko-czeskiej.
Życiorys.
2 sierpnia 1856 ożenił się z Marią Małgorzatą von Lobkowicz (urodzona 13 lipca 1837 r. w Pradze, zmarła 2 września 1870 r. w Aschau a. d. Donau). Miał z nią ośmioro dzieci. Jego drugą żoną była Maria Theresia von Thurn und Taxis (urodzona 7 stycznia 1856 r. w Pradze, zmarła 20 sierpnia 1908 r. w pałacu Prugg). Miał z nią jedno dziecko.
Działalność polityczną rozpoczął w roku 1865, kiedy został posłem do sejmu krajowego Czech. W 1870, wybrano go do "Reichsratu" – izby niższej parlamentu austriackiego. Od 1884 był dziedzicznym członkiem Izby Panów. Tak jak jego ojciec – František Antonín z Harrachu – był patriotycznym czeskim arystokratą konserwatywnym. Był przewodniczącym stowarzyszenia wspierającego budowę Teatru Narodowego w Pradze ("Národní divadlo"), wspierał czeską operę, był członkiem kuratorium Macierzy czeskiej ("Matice česká"), kilka lat był członkiem zarządu Banku Słowiańskiego ("Banka Slavia").
Hrabia Harrach dbał o rozwój swoich dóbr w Karkonoszach. W Harrachovie powstała w 1902 r. kaplica św. Elżbiety w pobliżu huty szkła. Wspierał także czeskie i niemieckie organizacje turystyczne, z jego inicjatywy wybudowano schronisko Labská bouda. W 1892 r. sfinansował budowę kamiennej wieży widokowej na szczycie Žalý, która wkrótce stała się symbolem czeskiej obecności w Karkonoszach. W tym samym 1892 r. sprowadził dla pracowników swojego majątku dwie pary nart: jedną z Norwegii, drugą z Wiednia. Polecił także na ich wzór wykonać kolejne egzemplarze.
Jan Nepomuk hrabia Harrach został pochowany 17 grudnia 1909 r. w mauzoleum rodzinnym we wsi Horní Branná koło Vrchlabí.

</doc>
<doc id="896293" url="https://pl.wikipedia.org/wiki?curid=896293" title="Królestwo Włoch (1861–1946)">
Królestwo Włoch (1861–1946)

Królestwo Włoch (wł. "Regno d’Italia"), także: Królestwo Włoskie – historyczne państwo położone na Półwyspie Apenińskim oraz na wyspach: Sardynii i Sycylii, a w późniejszych czasach także na terenach obecnie należących do Słowenii i Chorwacji. Powstało w 1861 roku w następstwie trwającego kilka dekad procesu zjednoczenia ziem włoskich (wł. "Risorgimento"), w ramach którego przyłączono do Królestwa Sardynii państwa Półwyspu Apenińskiego i Sycylii. Było monarchią konstytucyjną, rządzoną przez władców wywodzących się z panującej wcześniej w Królestwie Sardynii dynastii sabaudzkiej. Szczególnym okresem w jego historii były lata 1922–1943, gdy rząd tworzyli faszyści, a na jego czele stał Benito Mussolini, formalnie będący premierem, zaś de facto sprawujący władzę jako autorytarny dyktator. Królestwo Włoch przestało istnieć w 1946 roku, kiedy to w wyniku referendum konstytucyjnego zniesiono monarchię i wprowadzono republikę parlamentarną – obecną Republikę Włoską.
Podział administracyjny.
Królestwo Włoch podobnie jak późniejsza Republika Włoska składało się z regionów podzielonych na prowincje. W momencie proklamacji państwa 17 marca 1861 roku w jego skład wchodziło 58 prowincji administracyjnych (wł. "amministrazioni provinciali"). W 1866 roku w granice państwa włączono zarządzany dotychczas przez Habsburgów obszar w większości pokrywający się w swych granicach z terytoriami dzisiejszych regionów Wenecja Euganejska i Friuli-Wenecja Julijska, na terenie którego znajdowało się osiem prowincji: Belluno, Padova, Rovigo, Treviso, Venezia, Verona, Vicenza i Udine. W 1868 roku do terytorium Włoch przyłączono prowincję , zaś dwa lata później powiększono je o obszar Państwa Kościelnego (terytorialnie w większości pokrywający się z dzisiejszym regionem Lacjum), na miejscu którego utworzono prowincję Roma. Tym sposobem Królestwo Włoch zyskało liczbę 68 prowincji, która przez kilka następnych dekad nie uległa zmianie.
W następstwie I wojny światowej obszar Królestwa Włoch powiększył się o regiony (w pełni pokrywający się w swych granicach z terytorium dzisiejszego regionu Trydent-Górna Adyga) i (obejmował niewielką część obecnego regionu Friuli-Wenecja Julijska z miastem Triest oraz zachodnią część terytorium dzisiejszej Słowenii i należący obecnie do Chorwacji półwysep Istria), a także o niewielki obszar z miastem Zara (obecnie Zadar w Chorwacji). W następstwie tego w 1923 roku włoskie władze ukonstytuowały prowincje La Spezia, Trieste i Ionio, w 1924 roku prowincje , i , zaś w 1927 roku prowincje , Vercelli, Varese, Savona, Bolzano, Gorizia, Pistoia, Pescara, Rieti, Terni, Viterbo, Frosinone, Brindisi, Matera, Ragusa, Castrogiovanni i Nuoro. Sprawiło to, że liczba prowincji Włoch z 68 według stanu na 1870 rok zwiększyła się do 92 w 1931 roku. W 1934 roku dodatkowo ustanowiono prowincję Littoria, a rok później prowincję Asti.
Po przeprowadzonym w 1941 roku, związanym z II wojną światową ataku na Jugosławię wojsk włoskich, niemieckich i węgierskich utworzono , w skład którego oprócz dotychczas istniejącej prowincji Zara weszły także nowo powstałe prowincje i , ponadto na obszarze okupowanej przez wojska włoskie środkowej części dzisiejszej Słowenii powstała prowincja . Dzięki temu Królestwo Włoch doczekało się łącznej i ostatecznej liczby 95 prowincji.
Ustrój polityczny.
Po utworzeniu Królestwa Włoch na całym jego obszarze obowiązywał Statut albertyński – ustawa zasadnicza dawnego Królestwa Sardynii, uchwalona 4 marca 1848 roku. Akt ten został uznany za pierwszą w historii włoską konstytucję na mocy Ustawy Legge n.4671 (Legge n. 1) z 17 marca 1861 roku, dotyczącej proklamacji powstania państwa i odegrał istotną rolę w kształtowaniu systemu konstytucyjnego Włoch. Rządy w państwie były sprawowane w ramach dziedzicznej monarchii konstytucyjnej z parlamentem, w którym przeważały siły liberalne. Pełniący funkcję głowy państwa król miał znaczne uprawnienia konstytucyjne. Był zwierzchnikiem sił zbrojnych, ponadto bezpośrednio w jego kompetencji leżała polityka zagraniczna. Władca mógł jednak dać dużo swobody premierowi w wybranych dziedzinach funkcjonowania państwa (np. król Wiktor Emanuel III względem swoich premierów uczynił tak w kwestii polityki wewnętrznej). Zapisy Statutu albertyńskiego przewidywały podstawowe prawa i wolności obywatelskie, jednak czynnego prawa wyborczego pozbawione były klasy nie posiadające majątku i niewykształcone. W 1913 roku przyjęto powszechne prawo wyborcze dla mężczyzn. Włoska ustawa zasadnicza charakteryzowała się elastycznością, która z upływem czasu doprowadziła do odejścia od formuły monarchii konstytucyjnej w stronę monarchii parlamentarnej, z coraz wyraźniej ograniczaną rolą króla
Podczas trwających w latach 1922–1943 rządów faszystowskich Królestwo Włoch było de facto jednopartyjną dyktaturą, a stojący na jej czele Benito Mussolini, mimo iż formalnie pełnił stanowisko premiera, to w rzeczywistości sprawował niepodzielną, autorytarną władzę (od 1925 roku jako tzw. "Duce"), co było możliwe głównie dzięki postawie króla Wiktora Emanuela III, który nie zamierzał w żaden sposób ingerować w jego rządy. W okresie dyktatury faszystowskiej również obowiązywał Statut albertyński, jednak wprowadzono w nim istotne zmiany, mające na celu sprowadzenie ustroju monarchistyczno-parlamentarnego jedynie do roli tła dla polityki prowadzonej przez faszystów. Przykładem takich zmian jest uchwalona w listopadzie 1923 roku ustawa, zgodnie z którą partia odnosząca zwycięstwo w wyborach, mając co najmniej 25% poparcia, uzyskiwała dwie trzecie miejsc w Izbie Deputowanych. Jedynie pozostała trzecia część przypadała proporcjonalnie pozostałym partiom. Ustawa ta pozwoliła zdobyć Narodowej Partii Faszystowskiej pełnię władzy przy jednoczesnym zmarginalizowaniu znaczenia pozostałych partii.
Siły zbrojne.
Siły zbrojne Królestwa Włoch składały się z następujących rodzajów:
Funkcję naczelnego dowódcy sił zbrojnych pełnił król. Najwyższym stopniem w strukturze wojsk lądowych był utworzony w 1924 roku marszałek Włoch (wł. "Maresciallo d’Italia"), marynarki wojennej – wielki admirał (wł. "Grande ammiraglio"), zaś sił powietrznych – (wł. "Maresciallo dell’aria"). W 1938 roku Benito Mussolini stworzył dla siebie i dla króla Wiktora Emanuela III specjalny najwyższy stopień w całych siłach zbrojnych – Pierwszego Marszałka Imperium (wł. "Primo maresciallo dell’Impero").
Historia.
Ziemie włoskie po kongresie wiedeńskim i początki procesu ich zjednoczenia.
Zorganizowany po upadku Napoleona Bonapartego kongres wiedeński zdecydował o podziale politycznym Półwyspu Apenińskiego. Kongres przywrócił absolutne rządy papieża w Państwie Kościelnym, Piemont i Sardynię oddał we władanie dynastii sabaudzkiej, zaś Królestwo Obojga Sycylii – Burbonom. Dominującą pozycję na niemal całym obszarze północnych ziem włoskich uzyskała Austria, która otrzymała Lombardię i Wenecję, zaś bocznym liniom Habsburgów przypadło panowanie nad Toskanią i Modeną.
Podział ziem włoskich, sprzeczny z rozbudzonymi aspiracjami narodowymi, przyczynił się do rozwoju ruchu niepodległościowego (wł. "Risorgimento"), w którym hasła republikańskie i demokratyczne przeplatały się z ideą monarchii włoskiej. Społeczeństwo Półwyspu Apenińskiego zaczęło domagać się zmian, które miały dotyczyć uzyskania praw politycznych, pozbycia się dominacji Austrii i zjednoczenia Włoch. W XIX wieku w państwach włoskich istniało kilka koncepcji zjednoczenia. Jedną z nich był radykalny ruch Młode Włochy, założony przez Giuseppe Mazziniego w 1831 roku. Program Mazziniego zakładał utworzenie demokratycznej republiki po zjednoczeniu ziem włoskich, jednakże będące realizacją poglądów ruchu Młode Włochy spiski i powstania ludowe zakończyły się niepowodzeniem. W obrębie ruchu niepodległościowego istniały także liberalne ugrupowania, które opowiadały się za utworzeniem pokojowymi metodami federacji państw włoskich, wiążąc nadzieje na niepodległość Włoch ze zreformowanym papiestwem lub Królestwem Sardynii. Radykalni liberałowie optowali za utworzeniem republiki federacyjnej na wzór Szwajcarii.
Pod presją rewolucyjnych nastrojów, zapoczątkowujących włoską odsłonę Wiosny Ludów (powstania w Palermo i w Neapolu w styczniu 1848 roku), w lutym i marcu 1848 roku władcy Królestwa Obojga Sycylii, Toskanii, Królestwa Sardynii i Państwa Kościelnego ogłosili konstytucje. Wkrótce liberałowie przejęli władzę w Parmie i Modenie (skąd wypędzono książąt) oraz w Wenecji (opuszczonej przez Austriaków i 22 marca ogłoszonej republiką). Wraz ze zwycięstwem powstania w Mediolanie (18–23 marca 1848) i wycofaniem się do północnowłoskich twierdz wojsk austriackich w rękach radykałów znalazły się prawie całe północne Włochy. Próbę ich zjednoczenia podjął król Sardynii, Karol Albert, który 25 marca wkroczył do Pawii i Mediolanu. Początkowo cieszył się poparciem Toskanii, Królestwa Obojga Sycylii i Państwa Kościelnego, które utworzyły antyaustriacką koalicję, tzw. ligę władców. Ekspansja Piemontu i rozszerzanie się nastrojów rewolucyjnych doprowadziły do rozpadu koalicji, zaś wojna Piemontu z Austrią (1848–1849) oraz klęski sardyńskie pod Custozą (lipiec 1848) i pod Novarą (marzec 1849) przekreśliły szansę na zjednoczenie Włoch. Karol Albert ostatecznie abdykował na rzecz syna, Wiktora Emanuela. 
Rewolucyjne wrzenie okresu Wiosny Ludów szybko przekształciło się w walkę między demokratami a konserwatywnymi władcami. W lutym 1849 roku proklamowano Republikę Rzymską, a papież Pius IX schronił się w Gaecie. W tłumieniu rewolucji we Włoszech w 1849 roku, obok wojsk austriackich oraz piemonckich (m.in. represje wobec Genui), uczestniczyły również oddziały francuskie, hiszpańskie i neapolitańskie (obalenie Republiki Rzymskiej). Po upadku Wiosny Ludów Włochy zostały ponownie podzielone i poddane władzy absolutnej, a jej uczestnicy ukarani. Jedynie Królestwo Sardynii zachowało konstytucję, rządy parlamentarne i trójkolorową flagę, a po spłaceniu kontrybucji wojska austriackie opuściły Piemont.
Utworzenie państwa włoskiego i zakończenie procesu zjednoczenia.
W drugiej połowie XIX wieku pojawiła się korzystna sytuacja dla zjednoczenia ziem włoskich, kiedy to we Francji władzę objął przychylny Włochom Napoleon III Bonaparte. Od 1849 roku rzecznikiem i centrum ruchu zjednoczeniowego było Królestwo Sardynii. Władca tego państwa, Wiktor Emanuel II, mianował na stanowisko szefa rządu Camilla Cavoura, który stanął na czele ruchu zjednoczenia Włoch pod przewodnictwem Sardynii. Cavour uzyskał poparcie wszystkich frakcji ruchu niepodległościowego (z wyjątkiem stronnictwa Mazziniego), które w 1857 roku utworzyły Narodowe Stowarzyszenie Włoskie. W celu uzgodnienia planu zjednoczenia Włoch, w 1858 roku Cavour potajemnie spotkał się z Napoleonem III w Plombières. Jedyną przeszkodą w zjednoczeniu państwa była rządzona przez Habsburgów Austria, która jednak w tamtym okresie przeżywała poważny kryzys. Przeciwko Austrii i jej dominacji na ziemiach włoskich sardyński premier otwarcie wystąpił w swej polityce zagranicznej. Udziałem Królestwa Sardynii w wojnie krymskiej zapewnił sobie poparcie Wielkiej Brytanii i Francji (Napoleon III zdecydował się wesprzeć Włochów w walce z Austrią, pod warunkiem, że opór nie przyjmie form rewolucyjnych). 
W 1859 roku wojska sardyńskie i francuskie odniosły zwycięstwa w wojnie z Austrią (pod Magentą i pod Solferino). Triumfy te umożliwiły zjednoczenie północnych Włoch, w których po obaleniu lokalnych władców powierzono rządy przedstawicielom Piemontu. Na mocy rozejmu w Villafranca (lipiec 1859) i potwierdzającego jego ustalenia układu pokojowego w Zurychu (listopad 1859) Królestwo Sardynii otrzymało Lombardię odstępując przy tym Francji Niceę i Sabaudię – rodzinną krainę Wiktora Emanuela II. Plebiscyty z marca 1860 roku zadecydowały o przyłączeniu do Sardynii Toskanii, Modeny, Parmy i Bolonii.
Na początku 1860 roku Giuseppe Garibaldi zorganizował tzw. „wyprawę tysiąca” wymierzoną w rządzących Sycylią i Neapolem Burbonów. Garibaldi wraz z grupą 1028 ochotników ubranych w czerwone koszule dotarł drogą morską z północy Włoch na Sycylię, gdzie wybuchło powstanie chłopskie. Do maja 1860 roku „wyprawa tysiąca” opanowała całą wyspę, zyskując ogromne poparcie wśród miejscowej ludności i utworzyła na niej tymczasowy rząd narodowy z Gribaldim na czele. Następnie Garibaldi i jego ochotnicy przepłynęli na Półwysep Apeniński i zdobyli całe południowe Włochy, w tym, niemal bez walki, Neapol – Garibaldi wkroczył do tego miasta 7 września 1860 roku. Cieszący się wielką popularnością wśród ludu rewolucjonista liczył na odrodzenie Włoch jako republiki, postanowił jednak uznać zwierzchnictwo króla Wiktora Emanuela II i dobrowolnie zrezygnować z walki o władzę. Rozgoryczony rozwiązaniem jego armii, uważanej przez niego za zarzewie rewolucji, wycofał się z życia publicznego i skrył się w swej samotni na wyspie Caprera. Jednocześnie Camillo Cavour skierował wojska sardyńskie do Państwa Kościelnego, a następnie do Królestwa Neapolu. Plebiscyt na terenach neapolitańskich (październik–listopad 1860 roku) zadecydował o ich zjednoczeniu z Królestwem Sardynii. 17 marca 1861 roku w Turynie zebrał się ogólnowłoski parlament, który proklamował powstanie Królestwa Włoch (wł. "Regno d’Italia") z Wiktorem Emanuelem II jako jego królem. Stolicą nowo utworzonego państwa był początkowo Turyn, zaś w 1865 roku została nią Florencja.
Granice zjednoczonego Królestwa Włoskiego nie obejmowały jeszcze wciąż należącej do Austrii Wenecji i Państwa Kościelnego z Rzymem, bronionego przez stacjonujące tam oddziały francuskie. W 1862 roku Garibaldi pod hasłem „Rzym albo śmierć!” zmobilizował na Sycylii trzy tysiące ochotników i wraz z nimi ruszył w kierunku Rzymu. Drogę zagrodziły mu jednak wojska królewskie, w związku z czym skapitulował, by nie przelewać bratniej krwi. Kiedy w 1870 roku wybuchła wojna francusko-pruska, schorowany Garibaldi zgłosił się do służby po stronie utworzonej kilka miesięcy później Republiki Francuskiej. Pełnił funkcję dowódcy walczącego w górach oddziału partyzanckiego, jednak nie odnosił z nim większych sukcesów w walce z wojskami pruskimi. Zmarł 2 czerwca 1882 roku. W 1866 roku, w wyniku wojny prusko-austriackiej do Królestwa Włoch przyłączona została Wenecja – był to element polityki Ottona von Bismarcka dążącego do osłabienia Habsburgów. 20 września 1870 roku wojska włoskie zajęły Państwo Kościelne wraz z Rzymem. Rok później Rzym został stolicą państwa włoskiego, co stanowiło zwieńczenie procesu zjednoczenia Włoch.
Sytuacja polityczno-gospodarcza Włoch na przełomie XIX i XX wieku.
Niedługo po powstaniu Królestwo Włoch zostało uznane jako państwo przez mocarstwa europejskie i Stany Zjednoczone (USA oficjalnie uznały Włochy 11 kwietnia 1861 roku). Początkowo władzę we Włoszech sprawowali umiarkowani liberałowie, a od 1876 roku – lewicowi radykalni liberałowie z premierem Agostinem Depretisem, który umiejętnie neutralizował i pozyskiwał opozycję, przekupując ją urzędami, odznaczeniami i informacjami finansowymi. Wkrótce po utworzeniu państwa ujednolicono system administracji, prawa i oświaty, a ponadto ogłoszono wolność prasy. Wprowadzono również powszechne podatki i zniesiono cła wewnętrzne, co jednak nie zniwelowało głębokich różnic między stosunkowo dobrze rozwiniętą gospodarczo i sprawnie administrowaną północną częścią kraju a zacofaną częścią południową. Dzięki protekcjonistycznej polityce rządów liberalnej lewicy we Włoszech nastąpił dynamiczny rozwój przemysłu, który określano mianem „drugiej rewolucji przemysłowej” i który najbardziej odczuwalny był na północy – głównymi ośrodkami przemysłowymi stały się Mediolan i Turyn (w Turynie 11 lipca 1899 roku założono fabrykę samochodów FIAT). Natomiast na zdominowanym przez rolnictwo południu i Sycylii panowała bieda oraz niepokoje społeczne, które spowodowały masową emigrację zarobkową – szacuje się, że w latach 1870–1910 nawet 9 milionów Włochów wyemigrowało do Stanów Zjednoczonych i Ameryki Południowej.
Sprzeczności wewnętrzne w państwie potęgował konflikt jego władz z papiestwem. Pius IX nie uznał włoskiej aneksji Państwa Kościelnego i odrzucił zaproponowaną przez Wiktora Emanuela II ustawę gwarancyjną, dającą mu szerokie przywileje. Na znak protestu ogłosił się „więźniem Watykanu” (uwięzionym w Watykanie suwerenem Państwa Kościelnego) i nałożył ekskomunikę na wszystkich winnych zniszczenia Państwa Kościelnego, zabraniając jednocześnie katolikom uczestniczenia w życiu politycznym Włoch. Wrogie nastawienie Piusa IX względem Włoch podzielali także jego trzej następcy: Leon XIII, Pius X i Benedykt XV, a spór między papiestwem a państwem dodatkowo zaostrzała antykościelna polityka rządu włoskiego.
W latach 80. XIX wieku we Włoszech rozwinął się ruch socjalistyczny. W następnej dekadzie, w 1892 roku powstała Włoska Partia Socjalistyczna. W 1893 roku miały miejsce pierwsze masowe wystąpienia robotników rolnych, zaś pięć lat później robotników przemysłowych – oba zostały krwawo stłumione przez wojsko. Celem osłabienia socjalizmu, w 1905 roku papież Pius X zgodził się na bierne prawo wyborcze włoskich katolików, jednak realizowane mogło być ono zawsze w porozumieniu z miejscowymi biskupami. W 1913 roku katolicy zawarli pakt wyborczy z liberałami przeciwko socjalistom. Nie mogli tworzyć własnych partii politycznych – zezwolił im na to dopiero papież Benedykt XV w 1919 roku.
Utworzenie kolonii.
W 1882 roku Włochy zawarły z Niemcami i Austro-Węgrami Trójprzymierze, co umożliwiło im ekspansję kolonialną w Afryce.
Podbój Erytrei w 1890 roku.
Pod koniec XIX wieku do Erytrei zaczęli przybywać Włosi, którzy otrzymali koncesje na eksploatację kopalni soli. W 1885 roku włoskie wojska zajęły erytrejski port Massaua, a do końca 1889 roku okupowały już większość obszaru Erytrei. Ostatecznie w 1890 roku król Humbert I i premier Francesco Crispi ogłosili mające 119 tysięcy km² terytorium Erytrei włoską kolonią.
Podbój Somali w 1905 roku.
W 1885 roku włoskie władze utworzyły placówki handlowe na wybrzeżu Oceanu Indyjskiego w oparciu o zapisy porozumienia zawartego z sułtanem Zanzibaru, tytularnym władcą tego obszaru. Trzy lata później miejscowy sułtan Hobio zaakceptował włoski protektorat, stając się jednocześnie lojalnym sojusznikiem Włoch. 
W 1891 roku cały przybrzeżny obszar, rozciągający się od Raas Caseyr do rzeki Dżuba znajdował się pod panowaniem Królestwa Włoch. Przez kilka lat rząd włoski dzierżawił prawa handlowe i obowiązek utrzymania porządku na somalijskim wybrzeżu prywatnej kompanii, jednak ta okazała się być niezdolna do poradzenia sobie z narastającym lokalnym oporem, dowodzonym przez Mohammeda Abdullaha Hassana, somalijskiego przywódcę religijnego i bohatera narodowego. Z tego powodu Włochy przejęły bezpośrednią kontrolę nad Somali Włoskim w 1905 roku.
Podbój Trypolitanii, Cyrenajki i Dodekanezu w latach 1911–1912; utworzenie Włoskiej Afryki Północnej i Libii Włoskiej.
Na początku XX wieku włoski rząd chciał zdobyć kolonię na północnoafrykańskim wybrzeżu, w której mogliby się osiedlić ubodzy farmerzy z zacofanego południa Włoch i przekształcić ją w dobrze prosperujące gospodarczo włoskie terytorium zamorskie. W 1911 roku, na mocy francusko-niemieckiego układu z Agadiru Francja przejęła kontrolę nad Marokiem, a łatwość, z jaką zyskała nowe terytorium w Afryce Północnej wywołała oburzenie włoskiej opinii publicznej. Skłoniło ono włoski rząd do podjęcia działań.
19 września 1911 roku włoska armia została oficjalnie zmobilizowana i rozpoczęła przygotowania do sformowania korpusu ekspedycyjnego, zaś 26 września 1911 roku włoski ambasador w Stambule dał rządowi Imperium Osmańskiego 24-godzinne ultimatum dotyczące scedowania terytorium Libii na rzecz Królestwa Włoch. Państwo tureckie było gotowe na zawarcie pozwalającego wyjść z twarzą kompromisu, jednak Rzym dążył do wojny. Ostatecznie wojna została wypowiedziana przez Włochy Turcji 29 września 1911 roku i zakończyła się rok później opanowaniem przez państwo włoskie Trypolitanii i Cyrenajki, a także archipelagu Dodekanez. 15 października 1912 roku na mocy traktatu pokojowego w Lozannie Turcja przekazała Włochom Trypolitanię i Cyrenajkę. W tym samym roku Włochy w traktacie z Ouchy zobowiązały się także do wycofania się z Dodekanezu, jednak ostatecznie nie spełniły tego zobowiązania. Niedługo później zarówno Trypolitania jak i Cyrenajka stały się koloniami Włoch, współtworzącymi Włoską Afrykę Północną. 1 stycznia 1934 roku Włochy dekretem królewskim utworzyły z tego terytorium nową kolonię – Libię Włoską. Mając powierzchnię 1,7 miliona km² Libia stała się największą posiadłością kolonialną Włoch.
Podbój Etiopii w latach 1935–1936 i utworzenie Włoskiej Afryki Wschodniej.
Włochy próbowały podporządkować sobie Etiopię (Abisynię) już pod koniec XIX wieku. W latach 1894–1896 państwo to stoczyło wojnę z Etiopią, którą pomimo przewagi technologicznej sromotnie przegrało. Włosko-etiopskie więzi polityczno-gospodarcze nie zostały jednak przerwane aż do wstąpienia na tron cesarza Hajle Syllasje I w 1930 roku, który starał się ograniczyć włoską dominację.
Po objęciu w 1922 roku funkcji premiera Benito Mussolini dążył do stworzenia imperium, które wzorem starożytnego Cesarstwa Rzymskiego władałoby obszarami wokół Morza Śródziemnego. Przejawiał on zazdrość względem wielkich imperiów kolonialnych Francji i Wielkiej Brytanii, a ponadto uważał, że Włochy mają prawo kolonizować inne kraje w taki sam sposób. Jako przedmiot ekspansji kolonialnej Mussolini wybrał Abisynię, kraj będący jednym z niewielu afrykańskich terytoriów dotąd nieskolonizowanych przez Europejczyków, a przy tym bogaty w zasoby naturalne. Chciał też pomścić upokorzenie z lat 1894–1896.
W latach 30. XX wieku Włosi zaczęli przygotowywać plan inwazji na Abisynię. Mussolini zabezpieczył dyplomatycznie operację uzyskując od Francji gwarancję wolnej ręki w prowadzeniu polityki w Afryce Wschodniej. 3 października 1935 roku wojska włoskie atakiem z zaskoczenia z terytorium Erytrei rozpoczęły II wojnę z Etiopią. Wojna ta niemal całkowicie przebiegała pod dyktando Włochów dzięki ich ogromnej przewadze technologicznej – dysponowali ciężką artylerią, czołgami, pojazdami pancernymi i samolotami, podczas gdy wojska etiopskie były uzbrojone głównie w łuki, włócznie i XIX-wieczną broń palną. W dodatku włoska armia pod dowództwem generała Pietra Badoglio zaczęła używać gazu musztardowego do ataków na ziemi i z powietrza przy użyciu bomb lotniczych, zarówno przeciwko celom militarnym, jak i cywilom. Stosowano ponadto miotacze ognia do podpalania dużych obszarów wiejskich. 
Po rozpoczęciu włoskiej inwazji na Etiopię Liga Narodów zwlekała z reakcją, pozostawiając Etiopczyków samych sobie. W końcu uznała ona Włochy za agresora i nałożyła na nie sankcje gospodarcze, które jednak były nieprzestrzegane przez wiele państw i w rezultacie spowodowały poczucie niesprawiedliwości wśród Włochów oraz wzrost popularności faszystów. Włosi ostatecznie zajęli całą Abisynię i wygrali wojnę, ogłaszając króla Wiktora Emanuela III cesarzem etiopskim 9 maja 1936 roku. Prawowity władca Etiopii, Hajle Syllasje I, udał się na emigrację do Wielkiej Brytanii. 1 czerwca 1936 roku w wyniku połączenia Abisynii z Erytreą i Somali utworzono Włoską Afrykę Wschodnią.
Podbój Albanii w 1939 roku.
Po udanym rozbiorze Czechosłowacji dokonanym przez Adolfa Hitlera, Benito Mussolini też pragnął łatwego zwycięstwa na drodze ekspansji terytorialnej. W związku z tym w pierwszych dniach kwietnia 1939 roku włoskie władze wysłały Albanii ultimatum, którego przyjęcie praktycznie odbierało temu krajowi niepodległość. Król Zogu I próbował grać na zwłokę, jednak bezskutecznie. 7 kwietnia 1939 roku wojska włoskie wkroczyły do Albanii, a do 10 kwietnia zajęły praktycznie cały kraj, z wyjątkiem miejscowości Peshkopia i Kukës położonych w górach na północnym wschodzie – tam Włosi wkroczyli 14 kwietnia. Już 12 kwietnia pospiesznie zwołano jednak albański parlament, który przegłosował zdetronizowanie Zogu I (w dniu inwazji wraz z żoną Geraldine, dwudniowym synem Leką I oraz dworskimi urzędnikami uciekł do Grecji) i zjednoczenie kraju z Włochami, a jego koronę ofiarował włoskiemu królowi Wiktorowi Emanuelowi III – monarcha przyjął ją 16 kwietnia. Albania stała się tym samym włoskim protektoratem, w którym w niedługim czasie zlikwidowane zostały pozory autonomii, a najwyższą władzę objął w imieniu króla wiceregent Francesco Jacomoni.
Podbój Wysp Jońskich w 1941 roku.
Podczas II wojny światowej, w latach 1940–1941 Grecja została zaatakowana i podbita przez państwa Osi, a należące do niej Wyspy Jońskie trafiły pod administrację Włoch.
1915 – udział w I wojnie światowej.
Włochy były członkiem Trójprzymierza, lecz po wybuchu Wielkiej Wojny nie przyłączyły się do niej po stronie państw centralnych. Uznały, że ponieważ w wojnie przeciw Niemcom udział wzięła Wielka Brytania oraz że to Niemcy wypowiedziały wojnę Francji, to Włochy nie obowiązuje casus foederis. Rzeczywistym powodem były włoskie apetyty na niektóre prowincje austriackie – Trydent, Tyrol Południowy, Triest, Istrię i Dalmację. Austriacy w zamian za przystąpienie do wojny po ich stronie byli skłonni do niewielkich ustępstw granicznych, ale to Ententa w tajnych rokowaniach zaproponowała więcej.
23 maja Włosi rozpoczęli działania wojenne przeciwko Austriakom. Walki w górskich rejonach Tyrolu trwały praktycznie do końca wojny – Austriacy byli dobrze ufortyfikowani, a źle przygotowani i dowodzeni Włosi wykrwawiali się w próbach zdobycia nowych terenów. Niektóre ofensywy austriackie docierały aż do rejonów Wenecji i Treviso. Natomiast na Adriatyku flota włoska nie umiała sobie poradzić z marynarką wojenną Habsburgów.
Dopiero ogólna klęska państw centralnych i rozpad Austro-Węgier w 1918 roku sprawił, że ostatnia włoska ofensywa zdołała wreszcie, choć nie bez trudu, pokonać cesarsko-królewskie oddziały i zająć część ziem, które miały przypaść państwu włoskiemu po wojnie. Okazało się jednak, że nadzieje terytorialne Włochów zostały spełnione tylko w części.
Włochy po I wojnie światowej.
Włochy wyszły z wojny w złym stanie gospodarczym, z dużym zadłużeniem, narastającymi niepokojami społecznymi, zdezorganizowanym systemem finansowym. Mimo że należały do państw zwycięskich, ich nadzieje na nabytki terytorialne nie zostały w pełni zaspokojone. Wzrastało bezrobocie, zarówno w mieście, jak i na wsi. Narastało niezadowolenie ludności a propaganda komunistyczna znajdowała wielu zwolenników. Wśród Włochów narastało przekonanie o krzywdzie i chęć radykalnych zmian.
1922–1943 – dyktatura Benita Mussoliniego.
Szczególnie niezadowoloną grupę społeczną tworzyli weterani wojenni. To wśród nich najszybciej rozpowszechnił się faszyzm, łączący w sobie etatyzm, pogardę dla demokracji, terror i zasadę wodzostwa. Na czele faszystów stał Benito Mussolini, który uważał, że tylko silne rządy mogą wydobyć państwo z powojennego chaosu. W 1922 roku poprowadził on marsz swoich zwolenników na Rzym i przejął dyktatorską władzę w kraju, formalnie obejmując urząd premiera.
1940–1945: udział w II wojnie światowej.
Na początku II wojny światowej Włochy pozostały neutralne (za zgodą Adolfa Hitlera), ale wypowiedziały wojnę Francji i Wielkiej Brytanii w dniu 10 czerwca 1940, kiedy klęska Francji była przesądzona. Benito Mussolini wierzył, że Wielka Brytania będzie błagać o pokój – chciał mieć powód do zajęcia miejsca przy stole obrad pokojowych, ale przeliczył się. Z wyjątkiem floty, włoska armia lądowa była głównym powodem rozczarowania Mussoliniego i Hitlera, więc niemiecka pomoc była koniecznie potrzebna w Grecji i Afryce Północnej.
Po tym jak niemiecka armia pokonała Polskę, Danię, Norwegię i Francję, Mussolini postanowił wykorzystać Albanię jako trampolinę do inwazji na Grecję. Włosi rozpoczęli atak 28 października 1940, a na spotkaniu dwóch faszystowskich dyktatorów we Florencji, Mussolini zaskoczył Hitlera oznajmieniem włoskiej inwazji. Mussolini liczył na szybkie zwycięstwo, ale grecka armia szybko zatrzymała Włochów i wkrótce wkroczyła do południowej Albanii.
Strach Albańczyków przed rządami Greków (brak współpracy z Grekami) umożliwił utworzenie stabilnego frontu w środkowej Albanii. W obawie, że Bałkany staną się piętą achillesową w ich dominacji w Europie, III Rzesza razem z Węgrami i Bułgarią zdecydowały się zaatakować Jugosławię i Grecję, a miesiąc później Państwa Osi przyłączyły Kosowo do zarządzanej przez Włochy Albanii. W taki ironiczny sposób albańscy nacjonaliści byli świadkami realizacji ich snów połączenia większości terenów zamieszkanych przez Albańczyków.
Po nieudanej niemieckiej inwazji na ZSRR i przyłączeniu się do wojny Stanów Zjednoczonych w grudniu 1941 sytuacja Państw Osi uległa pogorszeniu. W maju 1943 wojska angielsko-amerykańskie pokonały Włochów i Niemców w Afryce Północnej, a w lipcu wylądowały na Sycylii. Król Wiktor Emanuel III zareagował dymisjonując i aresztując Mussoliniego, a także ustanawiając głównodowodzącego armią, Pietra Badoglia szefem rządu.
Nowy rząd oficjalnie kontynuował wojnę z aliantami, ale rozpoczął z nimi tajne negocjacje. Hitler nie ufał nowemu premierowi i wprowadził na terytorium Włoch dużą jednostkę niemiecką pod pretekstem walk z inwazją Aliantów. 8 września 1943 rząd Badoglia ogłosił zawieszenie broni z aliantami, ale nie wypowiedział wojny Niemcom, pozostawiając armię bez rozkazów. Premier i rodzina królewska przemieściła się do regionów kontrolowanych przez Aliantów. W zaistniałym zamieszaniu większość armii włoskiej rozproszyła się a Niemcy szybko zaczęli okupować prowincje północnych i środkowych Włoch (południe kontrolowali alianci). Niemcy uwolnili Mussoliniego, który uformował faszystowską Włoską Republikę Socjalną na terenach kontrolowanych przez Niemców.
Podczas gdy alianckie jednostki powoli spychały niemiecki opór na północ (Rzym został oswobodzony w czerwcu 1944 – patrz: Bitwa o Monte Cassino; Mediolan w kwietniu 1945), rząd wreszcie wypowiedział wojnę III Rzeszy. Partyzanci włoscy nękali siły niemieckie jeszcze zanim siły anglo-amerykańskie wypędziły je w kwietniu 1945.
Republika.
2 czerwca 1946 odbyło się referendum konstytucyjne w sprawie ustroju politycznego państwa. Zwolennicy republiki wygrali niewielką przewagą głosów (54,3%) nad zwolennikami monarchii (45.7%). Humbert II (wraz z ojcem) Wiktorem Emanuelem III (który abdykował miesiąc wcześniej) wyemigrował do Egiptu. Obecnie pierwszy w linii sukcesji do tronu włoskiego jest Wiktor Emanuel (syn króla Humberta II).

</doc>
<doc id="896295" url="https://pl.wikipedia.org/wiki?curid=896295" title="Reuth bei Erbendorf">
Reuth bei Erbendorf

Reuth bei Erbendorf, Reuth b. Erbendorf – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, wchodzi w skład wspólnoty administracyjnej Krummennaab. Leży około 15 km na południowy zachód od Tirschenreuth, przy drodze B299 i linii kolejowej Monachium – Ratyzbona – Berlin.
Dzielnice.
W skład gminy wchodzą następujące dzielnice: Drahthammer, Eiglasdorf, Erlhammer, Escheldorf, Forsthof, Hasen, Josephshof, Klausen, Letten, Mittelmühle, Premenreuth, Rechenlohe, Reuth, Röthenbach i Zainhammer.

</doc>
<doc id="896297" url="https://pl.wikipedia.org/wiki?curid=896297" title="Królestwo Włoch (1861-1946)">
Królestwo Włoch (1861-1946)



</doc>
<doc id="896298" url="https://pl.wikipedia.org/wiki?curid=896298" title="Nałęcze (województwo zachodniopomorskie)">
Nałęcze (województwo zachodniopomorskie)

Nałęcze – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Bukowo.
W latach 1975–1998 miejscowość należała administracyjnie do województwa pilskiego.

</doc>
<doc id="896299" url="https://pl.wikipedia.org/wiki?curid=896299" title="Rzeka lodowcowa">
Rzeka lodowcowa

Rzeka lodowcowa – rzeka prowadząca wodę pochodzącą z topienia lodowca. 
Rzeka lodowcowa może płynąć pod powierzchnią lodowca ("rzeka subglacjalna"), w obrębie lodowca ("rzeka inglacjalna") lub na jego powierzchni ("rzeka supraglacjalna"). Ponadto do rzek lodowcowych zalicza się rzeki proglacjalne, odprowadzające wody wypływające z czoła lodowca oraz rzeki marginalne, które płyną równolegle do krawędzi lodowca, a z drugiej strony ograniczone są moreną, a także rzeki lateralne, które płyną pomiędzy skalnym zboczem a krawędzią podstawy lodowca.

</doc>
<doc id="896300" url="https://pl.wikipedia.org/wiki?curid=896300" title="Orzeń">
Orzeń

Orzeń – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Bukowo.
W latach 1975–1998 miejscowość należała administracyjnie do województwa pilskiego.

</doc>
<doc id="896301" url="https://pl.wikipedia.org/wiki?curid=896301" title="Manfred Alois Segieth">
Manfred Alois Segieth



</doc>
<doc id="896304" url="https://pl.wikipedia.org/wiki?curid=896304" title="Brachypteraciidae">
Brachypteraciidae



</doc>
<doc id="896307" url="https://pl.wikipedia.org/wiki?curid=896307" title="Jarosław Hałan">
Jarosław Hałan

Jarosław Aleksandrowicz Hałan, ukr. Яросла́в Олекса́ндрович Гала́н, ps. „Towarzysz Jaga” (ur. 27 lipca 1902 w Dynowie, zm. 24 października 1949 we Lwowie) – ukraiński pisarz, dramaturg, publicysta, związany z ruchem komunistycznym.
Życiorys.
Ukończył ukraińskie gimnazjum w Przemyślu, następnie studiował w Wyższej Szkole Handlowej w Trieście. W latach 1922–1926 studiował na Uniwersytecie Wiedeńskim, w latach 1926–1928 na Uniwersytecie Jagiellońskim.
W 1924 wstąpił do Komunistycznej Partii Zachodniej Ukrainy. Za działalność polityczną był dwukrotnie skazany na karę więzienia (w 1934 i w 1937).
W 2. połowie lat 20. stworzył we Lwowie grupę ukraińskich pisarzy rewolucyjnych „Horno”. Jego twórczość nacechowana była nienawiścią do kapitalizmu, mieszczaństwa, religii, patriotyzmu. Opisywał życie polskiego, ukraińskiego i żydowskiego proletariatu.
W latach 1939–1941 działał na anektowanych przez sowietów południowo-wschodnich ziemiach II RP, wychwalając w prasie „wyzwoleńczą” władzę radziecką.
W czasie II wojny światowej pracował w redakcjach frontowych gazet Armii Czerwonej i sowieckim radiu.
W 1946 był korespondentem gazety „Radianśka Ukrajina” na procesie norymberskim.
W czasie wojny i po wojnie atakował ideę państwowości ukraińskiej, Organizację Ukraińskich Nacjonalistów (OUN), UPA, oraz szczególnie Ukraiński Kościół greckokatolicki. Jego pamflet „Pluju na Papu!” ("Pluję na papieża") był odpowiedzią na ekskomunikę dokonaną przez papieża Piusa XII.
Zginął (według oficjalnej wersji) w swoim gabinecie od 11 ciosów siekierą, zabity przez osoby powiązane z Organizacją Ukraińskich Nacjonalistów (siedemnastoletni Mychajło Stachur i osiemnastoletni Ilarij (Hilary) Łukaszewycz – później zostali na mocy wyroku sądowego straceni).
W 1952 pośmiertnie przyznano mu Nagrodę Stalinowską.

</doc>
<doc id="896308" url="https://pl.wikipedia.org/wiki?curid=896308" title="Plan operacyjny „Zachód”">
Plan operacyjny „Zachód”

Plan operacyjny „Zachód” – plan operacyjny Wojska Polskiego na wypadek wojny z Niemcami, opracowywany od marca 1939 roku.
Tło prac nad planem.
Do czasu zarządzania Generalnym Inspektoratem Sił Zbrojnych przez Józefa Piłsudskiego, nawet po objęciu władzy w Niemczech przez Adolfa Hitlera, nie prowadzono analiz i przygotowań do konfliktu z Niemcami, spodziewając się wojny z ZSRR. Na potrzeby wojny na Kresach przygotowywano Plan Wschód. Od lat dwudziestych istniał tylko plan mobilizacyjny, tzw. Plan "S" na wypadek wojny z Niemcami, aczkolwiek jak na lata trzydzieste był mocno przestarzały. Dopiero po objęciu kierownictwa przez Edwarda Rydza-Śmigłego rozpoczęto wstępne prace nad Planem Zachód. Wykonanie studiów powierzono generałom: Tadeuszowi Kutrzebie, Leonowi Berbeckiemu, Juliuszowi Rómmlowi i Władysławowi Bortnowskiemu. Oficjalnie sztab główny rozpoczął prace nad planem dopiero 4 marca 1939.
Zastępca Szefa Sztabu Generalnego do spraw operacyjnych płk. dyplomowany Józef Jaklicz wraz z podległymi mu oficerami, na podstawie koncepcji ogólnej marszałka Edwarda Rydza-Śmigłego oraz wytycznych gen. Wacława Stachiewicza od 4 do 22 marca 1939 roku dokonał analizy możliwości strategicznych niemieckich i polskich. Ten zespół oficerów opracował strategiczną część planu obronnego „Zachód”, która obejmowała bitwę w pasie granicznym i na głównej pozycji obrony.
Założenia planu.
Początkowo opierano się na założeniu, że główny kierunek uderzenia poprowadzony zostanie z Pomorza na Warszawę, natomiast ze Śląska i Prus Wschodnich tylko uderzenie pomocnicze.
Oceny uległy zmianie jesienią 1938 roku, po zajęciu przez Niemcy Sudetów. Główne uderzenie przewidywano ze Śląska. 4 marca 1939 Sztab Główny przystąpił do prac nad planem operacyjnym „Zachód”. Szkic przedstawiono Generalnemu Inspektorowi do zatwierdzenia 22 marca 1939.
Możliwość obrony na naturalnych przeszkodach terenowych takich jak rzeki Wisła, Narew, San planowano dopiero po stoczeniu bitwy granicznej z wykorzystaniem nielicznych rejonów umocnionych, na Śląsku i w okolicach Mławy. Wynikało to z obaw o jednostronne zakończenie działań wojennych przez Niemcy po opanowaniu Pomorza i Śląska, jako terenów utraconych 20 lat wcześniej.
Plan „Zachód”, uwzględniając dużą przewagę agresora, zakładał defensywne działania. Naczelne Dowództwo polskie zamierzało zbudować ostateczną linię obrony na Wiśle, Narwi i Sanie. Niemniej jednak przewidywano również niemożność utrzymania się na tej pozycji przez dłuższy czas z powodu olbrzymiej przewagi przeciwnika, ostatnim bastionem miał być zatem obszar w rejonie granicy z Węgrami i Rumunią, na tzw. przedmościu rumuńskim. Istotne miejsce w Planie Zachód zajmowało także założenie o pomocy zachodnich sojuszników.
Plan przewidywał również długotrwałe stawianie oporu przez wojska obrony wybrzeża oraz flotyllę okrętów podwodnych (Plan Worek). Plan Zachód przewidywał także uprzednie wycofanie z Bałtyku do Wielkiej Brytanii części polskich sił morskich, realizując tzw. Plan Peking.
Ocena przeciwnika.
Naczelny wódz, marszałek Rydz-Śmigły założył, że Niemcy uderzą czterema wielkimi związkami operacyjnymi na czterech głównych kierunkach operacyjnych:
Odwód umieszczony w centrum niemieckiego ugrupowania miał być przeznaczony do wsparcia uderzeń na kierunkach z Pomorza lub z Dolnego Śląska. Wielkość odwodu oceniano na około 12–15 dywizji piechoty.
Liczono się też z ewentualną próbą przyłączenia Gdańska do Niemiec w drodze sfingowanego przewrotu.
Planowane działania wojsk własnych.
Marszałek Rydz-Śmigły postanowił rozegrać walkę w trzech fazach: 
W przypadku rozruchów w Gdańsku do lipca 1939 przewidywano wykonanie działań demonstracyjnych oddziałów z OK VII. W sierpniu zdecydowano utworzyć i wysłać na Pomorze Korpus Interwencyjny.
W marcu 1939 powołano sześć związków operacyjnych, a w lipcu siódmy. Latem zaplanowano też trzy związki operacyjne odwodowe: dwie grupy operacyjne i jedną armię. W sierpniu doplanowano jeden odwód miejscowy i korpus interwencyjny. W ten sposób powstać miało według pierwszej koncepcji 9, ostatecznie aż 12 związków operacyjnych, podległych bezpośrednio wodzowi naczelnemu.
Wobec podjętej oceny działań przeciwnika, poszczególne związki operacyjne otrzymały określone zadania.
Przeciw niemieckiemu uderzeniu z Prus Wschodnich na Modlin miały działać: Samodzielna Grupa Operacyjna „Narew”, Armia „Modlin”, Odwód „Wyszków”.
Natarcie z Pomorza i działania z Prus Wschodnich na Toruń powstrzymywać miała Armia „Pomorze”, Armia „Poznań” i Odwód „Kutno”.
Przeciw niemieckiemu uderzeniu z Dolnego Śląska wystawiona została Armia „Łódź” i Armia Odwodowa „Warszawa”, a ostatecznie jako Armia „Prusy”.
Odparcie uderzenia z Górnego Śląska i zabezpieczenie południowego skrzydła scedowano na Armię „Kraków” i po utworzeniu na Armię „Karpaty” oraz odwód „Tarnów”.
Osobne samodzielne zgrupowanie miała stanowić: „Obrona Wybrzeża”.
Przyczyny niepowodzenia planu.
Najważniejszymi przyczynami niepowodzenia planu był brak dużej ofensywy odciążającej wyprowadzonej przez Brytyjczyków i Francuzów przeciw Niemcom oraz atak ZSRR na Polskę. Ponadto plan zakładał dużą decentralizację dowodzenia, co w warunkach faktycznej centralizacji procesu decyzyjnego dokonanego przez marszałka Rydza-Śmigłego mogło przynieść organizacyjny chaos, potęgujący i tak trudną sytuację spowodowaną działaniami Luftwaffe. Według płka Józefa Jaklicza, oficera sztabowego przy głównodowodzącym, zorganizowana obrona zgodna z wytycznymi Planu Zachód nie była możliwa już po klęsce sił polskich w bitwie granicznej.

</doc>
<doc id="896309" url="https://pl.wikipedia.org/wiki?curid=896309" title="Podgórze (powiat wałecki)">
Podgórze (powiat wałecki)

Podgórze – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Bukowo.
W latach 1975–1998 miejscowość należała administracyjnie do województwa pilskiego.
Zobacz też: Podgórze

</doc>
<doc id="896310" url="https://pl.wikipedia.org/wiki?curid=896310" title="Jan Gossaert">
Jan Gossaert

Jan Gossaert, zw. Mabuse (ur. ok. 1478 w Maubeuge, zm. w 1532 w Bredzie) – niderlandzki malarz, rysownik i rytownik okresu renesansu, główny reprezentant italianizmu w malarstwie niderlandzkim XVI w.
Życiorys.
Uczył się zapewne w Bredzie lub Brukseli, być może w warsztacie Gerarda Davida. W 1503 został mistrzem cechu Św. Łukasza w Antwerpii pod nazwiskiem Jennyn de Hainaut. W 1508 został nadwornym malarzem książąt Burgundii. Na przełomie 1508/1509 towarzyszył Filipowi Burgundzkiemu w podróży do Włoch. Odwiedził Florencję, Rzym, Weronę i Wenecję. Tam zapoznał się z dziełami Andrei Mantegni, rzeźbą florencką oraz sztuką starożytnego Rzymu. Po powrocie do Niderlandów działał m.in. w Brukseli, Mechelen na dworze Małgorzaty Austriackiej oraz w Utrechcie. Ok. 1524 przeszedł na służbę Adolfa Burgundzkiego, markiza Veere i osiadł w Middelburgu.
Twórczość.
Malował obrazy religijne i mitologiczne oraz portrety. Swoje prace sygnował „Jennin Gossart” lub „Joannes Malbodius”. Zachowało się ok. 80 jego obrazów oraz liczne rysunki (studia anatomiczne, akty, widoki klasycznej architektury). Zajmował się również grafiką.
Szczególnie upodobał sobie tematykę religijną. Malował niewielkich rozmiarów gotycyzujące tryptyki i dyptyki ołtarzowe oraz bardzo liczne i urozmaicone przedstawienia "Madonny z Dzieciątkiem", często na tle italianizującej architektury. W pierwszym okresie twórczości (1509-13) pozostawał pod wpływem manieryzmu antwerpskiego ("Ołtarz Świętej Rodziny, Tryptyk Malvagna") oraz tradycji malarstwa wczesnoniderlandzkiego Gerarda Davida, Hugona van der Goesa, a przede wszystkim Jana van Eycka ("Chrystus z Marią i św. Janem, Św. Donacjan, Dyptyk Antonia Siciliano"). Przełomem okazał się obraz "Św. Łukasz malujący Madonnę" (1515), łączący osiągnięcia sztuki włoskiej (sceneria klasycznej architektury, perspektywa geometryczna, mistrzowski światłocień) z elementami sztuki gotyckiej i północnoeuropejskiej (drobiazgowość, nadmiar elementów dekoracyjnych, bogactwo zdobień).
Miarę swego talentu przejawił w kompozycjach mitologicznych. Na zlecenie księcia Filipa Burgundzkiego wykonał w l. 1515-20 dekoracje do jego pałacu w Souburgu k. Middelburga. Stworzył serię naturalnej wielkości postaci mitologicznych, która nie przetrwała do naszych czasów. Zachowało się jedynie kilka mniejszych rysunków i grafik przedstawiających wersje dekoracji ("Mars i Wenus, Herkules i Anteusz, Hermafoodyta i Salmacis") oraz jedyny wielkoformatowy obraz "Neptun i Amfitryta" (1516). Widać w nich wpływ rzeźby greckiej i rzymskiej oraz podpatrzoną u Mantegni umiejętność wiązania wielkich nieruchomych postaci z występującą w tle architekturą świątynną. Były to pierwsze akty świeckie w sztuce niderlandzkiej. Do tematyki mitologicznej powrócił w latach 20. XVI w. w niewielkich kompozycjach "Wenus i Amor, Herkules i Dejanira, Wenus, Danae". Korzystając z miedziorytów Albrechta Dürera wykonał też liczne przedstawienia Adama i Ewy.
Był też wybitnym portrecistą. Jego portrety ("Szlachcic, Kupiec, Dziewczynka"), tworzone w duch północnego realizmu, odznaczają się wnikliwą charakterystyką psychologiczną, prostotą kompozycji i doskonałością w odtwarzaniu różnych faktur: ciała, włosów, papieru, tkanin i klejnotów.
Wywarł duży wpływ na romanistów niderlandzkich pierwszej połowy XVI w. m.in. Jna van Scorela, który krótko był jego uczniem, Lucasa van Leydena oraz Maartena van Heemskercka.
Biograf Karel van Mander nazywał go: „jednym z pierwszych, którzy przynieśli z Italii do Flandrii właściwy sposób komponowania i malowania scen ukazujących nagie postacie i inne tematy poetyckie, jakich wcześniej nie malowano w naszym kraju” (1604). Surowiej oceniał go Dürer: „Lepszy w wykonaniu niż w pomyśle”.

</doc>
<doc id="896313" url="https://pl.wikipedia.org/wiki?curid=896313" title="Podlesie (powiat wałecki)">
Podlesie (powiat wałecki)

Podlesie – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Bukowo.
W latach 1975–1998 miejscowość należała administracyjnie do województwa pilskiego.

</doc>
<doc id="896314" url="https://pl.wikipedia.org/wiki?curid=896314" title="Dōmu">
Dōmu

 – manga autorstwa Katsuhiro Ōtomo.
Manga została wydana przez wydawnictwo Futabasha w pojedynczym tomie 18 sierpnia 1983 roku.
Tytuł ten został uhonorowany Nihon SF Taishō w 1983 roku.
Opis fabuły.
Akcja rozgrywa się na jednym z ogromnych betonowych osiedli, pełnym bezimiennego tłumu. Nocą jeden z mieszkańców, Ueno, popełnia samobójstwo. Jest to tylko jeden przypadek z całej serii mu podobnych. Tamura jest detektywem, któremu powierzone zostało śledztwo. Po kolei zostają wykluczani wszyscy podejrzani: Yoshio Gujiyama (lub też "Mały Yo"), chory umysłowo mężczyzna o ogromnej posturze, ale dziecięcym rozumie, Yoshikawa, obelżywy alkoholik i Uchida (Cho-san) infantylny starzec. Po śmierci jednego z oficerów w kompleksie mieszkalnym Yamagawa, zwierzchnik Tamury, odkrywa prawdę. Uchida posiada zdolności psychokinetyczne. Niestety Yamagawie nie udaje się przeżyć spotkania z mężczyzną.
Cho-san spotyka godnego przeciwnika, dziewczynkę o imieniu Etsuko. Starzec przejmuje kontrolę nad młodym mężczyzną, by ten zabił Etsuko. Gdy plan się nie powodzi, zmusza mężczyznę do poderżnięcia sobie gardła na oczach dziewczynki. Następnie Yoshikawa pod wpływem Cho-sana usiłuje zastrzelić Etsuko, jednak kończy się to śmiercią jego syna, Małego Yo i samego Yoshikawy. Dochodzi do pojedynku między Etsuko a Cho-sanem, który powoduje olbrzymie zniszczenia w kompleksie mieszkalnym. Starzec zostaje pokonany, lecz przeżywa. Tamura łączy ze sobą wszystkie ślady i odkrywa, że sprawcą wszystkich samobójstw był Cho-san. Kiedy obserwuje starca, jest świadkiem ostatecznego starcia, w którym Etsuko zabija mordercę.

</doc>
<doc id="896315" url="https://pl.wikipedia.org/wiki?curid=896315" title="Krzysztof Grębski">
Krzysztof Grębski

Krzysztof Grębski (ur. 1 marca 1965 w Rawiczu) – polski aktor i reżyser teatralny, radiowy i telewizyjny, lektor filmowy oraz aktor dubbingowy.
Kariera.
Od 1987 roku pracownik Wydziału Lalkarskiego we Wrocławiu oraz wykładowca przedmiotów – elementarne zadania aktorskie w planie lalkowym i gra aktorska w masce – w Państwowej Wyższej Szkole Teatralnej w Krakowie W roku 2001 obronił pracę doktorską, w 2007 przeszedł habilitację i został mianowany na stanowisko profesora nadzwyczajnego.
Od roku 1987 związany z Wrocławskim Teatrem Lalek. Ponadto użycza swego głosu jako lektor filmowy i aktor dubbingowy – znany jest m.in. z ról Higienistki w polskiej kreskówce "Włatcy móch" oraz Kolesia w grze "Postal 2". W 2005 roku wraz z Anną Kramarczyk zadebiutował jako reżyser spektaklu "Bajka o szczęściu" Teatru „KRAM” z Wrocławia. W marcu 2007 roku, w Teatrze Lalki i Aktora w Wałbrzychu wyreżyserował przedstawienie dla dzieci pt. "Baśń o rycerzu bez konia" autorstwa Marty Guśniowskiej.
Nagrody.
I nagroda za kreację zbiorową w spektaklu "Śmieszny staruszek" w reż. Wiesława Hejno we Wrocławskim Teatrze Lalek na XX OFTL w Opolu (2001).

</doc>
<doc id="896316" url="https://pl.wikipedia.org/wiki?curid=896316" title="Fregaty typu La Fayette">
Fregaty typu La Fayette



</doc>
<doc id="896317" url="https://pl.wikipedia.org/wiki?curid=896317" title="Dong Fangzhuo">
Dong Fangzhuo

Dong Fangzhuo (; ur. 23 stycznia 1985 w Dalianie) – chiński piłkarz występujący na pozycji napastnika, reprezentant Chin w latach 2005–2007, olimpijczyk.
Kariera klubowa.
Karierę na poziomie seniorskim rozpoczął w 2002 roku w drugoligowym Dalian Saidelong z rodzinnego Dalianu. W tym samym roku przeniósł się do Dalian Shide, w barwach którego zadebiutował w Jia-A League. W styczniu 2004 roku za kwotę 500 tys. funtów przeszedł do Manchesteru United prowadzonego przez Alexa Fergusona. W latach 2004–2006 był wypożyczony do klubu satelickiego Royal Antwerp FC, gdyż nie udało mu się zdobyć pozwolenia na pracę w Wielkiej Brytanii. W sezonie 2005/06 strzelił 18 bramek, zostając królem strzelców Division II. Po powrocie z wypożyczenia uczestniczył wraz z Manchesterem United w tournée po RPA i po uzyskaniu pozwolenia na podjęcie pracy podpisał nowy kontrakt 9 maja 2007 zanotował jedyny występ w Premier League w wyjazdowym meczu z Chelsea FC. 12 grudnia 2007 zagrał w meczu Ligi Mistrzów UEFA 2007/08 przeciwko AS Roma (0:0). Wkrótce po tym przeniesiono go do drużyny rezerw.
W sierpniu 2008 roku przeszedł do zespołu Dalian Haichang, gdzie rozegrał 26 ligowych spotkań, występując na pozycji ofensywnego pomocnika. Jesienią 2009 roku jego umowa została rozwiązana. Od 23 lutego do 3 sierpnia 2010 był zawodnikiem Legii Warszawa. W Ekstraklasie zadebiutował w meczu przeciwko Polonii Bytom 13 marca 2010 (0:1). Łącznie w rundzie wiosennej sezonu 2009/10 rozegrał w niej 2 spotkania, po czym opuścił zespół. 18 sierpnia 2010 związał się rocznym kontraktem z Portimonense SC. W rundzie jesiennej sezonu 2010/11 zanotował w barwach tego klubu 3 występy w Liga ZON Sagres. Na początku 2011 odszedł z zespołu i odbył testy w FK Sloboda Užice. W marcu 2011 roku został graczem FC Mika. Z klubem tym wywalczył Puchar Armenii 2011, zdobywając gola w meczu finałowym z Szirakiem Giumri (4:1). W latach 2012–2013 grał w Hunan Billows, dla którego strzelił 9 bramek w 43 występach w China League One. W styczniu 2014 roku podpisał umowę z grającym na tym samym poziomie rozgrywkowym Hebei Zhongji, gdzie po niespełna roku zakończył karierę.
Kariera reprezentacyjna.
W 2004 roku wziął udział w Mistrzostwach Azji U-19, na których dotarł z Chinami do finału. W 2005 roku wystąpił na Mistrzostwach Świata U-20 w Holandii, na których zaliczył 3 spotkania. W latach 2005–2007 występował w seniorskiej reprezentacji Chin, w której zanotował 13 spotkań i zdobył 1 bramkę. Zadebiutował w niej 12 października 2005 w towarzyskim meczu z Niemcami (0:1). Wystąpił na Pucharze Azji 2007, na którym rozegrał 2 spotkania w fazie grupowej, po której Chiny odpadły z rywalizacji. W 2008 roku rozegrał 3 mecze w kadrze U-23 na Igrzyskach Olimpijskich w Pekinie, w których strzelił gola przeciwko Nowej Zelandii.

</doc>
<doc id="896318" url="https://pl.wikipedia.org/wiki?curid=896318" title="Gabriela Kwasz">
Gabriela Kwasz



</doc>
<doc id="896321" url="https://pl.wikipedia.org/wiki?curid=896321" title="Pustelnia (województwo zachodniopomorskie)">
Pustelnia (województwo zachodniopomorskie)

Pustelnia – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Golin.
W latach 1975–1998 miejscowość należała administracyjnie do województwa pilskiego.

</doc>
<doc id="896326" url="https://pl.wikipedia.org/wiki?curid=896326" title="Fangzhuo Dong">
Fangzhuo Dong



</doc>
<doc id="896329" url="https://pl.wikipedia.org/wiki?curid=896329" title="Rybakówka">
Rybakówka



</doc>
<doc id="896334" url="https://pl.wikipedia.org/wiki?curid=896334" title="Rybakówka (województwo zachodniopomorskie)">
Rybakówka (województwo zachodniopomorskie)

Rybakówka – osada leśna w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Dzwonowo.
W latach 1975–1998 miejscowość należała administracyjnie do województwa pilskiego.

</doc>
<doc id="896340" url="https://pl.wikipedia.org/wiki?curid=896340" title="Trzcinno (powiat wałecki)">
Trzcinno (powiat wałecki)

Trzcinno – osada w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Mielęcin.
W latach 1975–1998 miejscowość należała administracyjnie do województwa pilskiego.

</doc>
<doc id="896341" url="https://pl.wikipedia.org/wiki?curid=896341" title="Anna Katarzyna Emmerich">
Anna Katarzyna Emmerich

Anna Katarzyna Emmerich, niem. Anna Katharina Emmerick (ur. 8 września 1774 w Flamschen koło Coesfeld w Westfalii, zm. 9 lutego 1824 w Dülmen) – niemiecka mistyczka, stygmatyczka i wizjonerka katolicka. Beatyfikowana 3 października 2004 przez papieża Jana Pawła II.
Życiorys.
Była piątym z dziewięciorga dzieci ubogich rolników Bernarda i Anne Emmerichów. Dziewczynka, chociaż nie cieszyła się najlepszym zdrowiem, od najmłodszych lat pomagała w pracach domowych, opiekowała się młodszym rodzeństwem, pracowała w polu.
Uchodziła za osobę cichą, zamkniętą w sobie i pobożną, cechowała się ponadto wesołym usposobieniem i nadzwyczajną inteligencją. Anna Katarzyna z ogromną powagą podchodziła do spraw wiary, do tego stopnia że rodzice ganili ją często za upór, jaki – ich zdaniem – przejawiała. Mając siedem lat przygotowywała się do pierwszej Komunii świętej. W drodze do kościoła, gdzie po raz pierwszy miała przystąpić do spowiedzi, wzbudziła w sobie tak wielki żal za grzechy, że zemdlała. Towarzyszące jej dzieci zaniosły ją na rękach do świątyni. Gdy klęknęła u kratek konfesjonału, zaczęła spazmatycznie płakać. Musiano odprowadzić ją do ławki. Jeszcze jako nastolatka Katarzyna podjęła decyzję o wstąpieniu do klasztoru. Została augustianką.
W 1811 klasztor augustianek został zamknięty przez władze w ramach przymusowej laicyzacji. Katarzyna ciężko zachorowała i wydawało się, że jest to choroba śmiertelna. W tym czasie pojawiły się u niej stygmaty. W czasie choroby miała wizję Maryi, mówiącej:
"Jeszcze nie umrzesz, jeszcze wiele o tobie mówić będą, ale nie bój się! Jakkolwiek ci powodzić się będzie, zawsze doznasz pomocy."
Po wyzdrowieniu zakonnica wraz z ks. Lambertem wprowadziła się do domu wdowy Roters w Dülmen. Tuż po przeprowadzce znowu zapadła ciężko na zdrowiu. Wezwano do niej dominikanina o. Limberga, by udzielił jej sakramentu chorych. Zakonnik ten stał się odtąd jej stałym spowiednikiem. W październiku 1813 Anna Katarzyna przeniosła się wraz z ks. Lambertem do domu piekarza i piwowara Umberga, brata jej spowiednika. Ciężko chora i cierpiąca, wkrótce nie była już w stanie wstawać z łóżka.
Anna Katarzyna stała się wówczas powszechnie znana jako stygmatyczka i wizjonerka. Podejrzewając oszustwo, jej stygmaty poddawano wielokrotnym badaniom. Zmarła w 1824. Pisarz Clemens Brentano spisał wizje Anny Katarzyny Emmerich, m.in. wizję Męki Pańskiej.
Na podstawie jej wizji reżyser Mel Gibson nakręcił film "Pasja".
Od 1819 aż do śmierci Anny Katarzyny Emmerich w 1824 Clemens Brentano rejestrował jej wizje, wypełniając czterdzieści tomów szczegółowymi scenami i fragmentami uzupełniającymi opowieści z Nowego Testamentu i o życiu Maryi Panny. Według własnego stwierdzenia Clemens Brentano natychmiast zapisywał w standardowym języku niemieckim słowa Anny Katarzyny Emmerich mówione przez nią w dialekcie westfalskim. Następnie czytał jej to, co napisał, a wszystkie proponowane zmiany dawał jej do pełnego zatwierdzenia, po czym dopiero wtedy je wprowadzał.
O życiu mistyczki opowiada film "" z 2007 roku.
Krytyka.
Wątpliwości części komentatorów budzi zarówno treść jak i autentyczność pism Emmerich. Wyrażane są wątpliwości, czy Clemens Brentano tylko spisał, czy też ubarwił bądź zniekształcił treść objawień. Z tego powodu książka „Żywot i Bolesna Męka Pana Naszego Jezusa Chrystusa” nie została wzięta pod uwagę podczas procesu beatyfikacyjnego siostry Katarzyny. Część spisanych objawień także jest obiektem krytyki, jak np. interpretacja czarnej skóry jako znamienia Kaina, a ludzi o jaśniejszej skórze jako „szlachetniejszych”.

</doc>
<doc id="896342" url="https://pl.wikipedia.org/wiki?curid=896342" title="Zwierz">
Zwierz

Zwierz – osada leśna w Polsce położona w województwie zachodniopomorskim, w powiecie wałeckim, w gminie Człopa. Miejscowość wchodzi w skład sołectwa Bukowo.
W latach 1975–1998 miejscowość należała administracyjnie do województwa pilskiego.

</doc>
<doc id="896352" url="https://pl.wikipedia.org/wiki?curid=896352" title="Theo Lucius">
Theo Lucius

Theodorus Martinus Maria „Theo” Lucius (ur. 19 grudnia 1976 w Veghel) – piłkarz holenderski grający na pozycji prawego obrońcy lub defensywnego pomocnika.
Kariera klubowa.
Lucius jest wychowankiem małego amatorskiego klubu o nazwie VV Heeswijk. Niedługo potem trafił do zespołu FC Den Bosch, a w 1996 roku został włączony do kadry pierwszej drużyny. W tym samym roku, 20 sierpnia zadebiutował w Eerste divisie w przegranym 0:1 wyjazdowym meczu z BV Veendam. W Den Bosch spędził 2 pełne sezony, grał w pierwszym składzie, ale nie zdołał awansować z tym klubem do Eredivisie.
Latem 1998 dobra gra Luciusa w drugiej lidze została zauważona w Eindhoven i zawodnik ten przeszedł do jednego z najbardziej utytułowanych klubów w Holandii, PSV Eindhoven. W pierwszym sezonie w PSV częściej był rezerwowym jak grał, wystąpił w 25 spotkaniach, ale latem 1999 został wypożyczony do FC Utrecht, w którym miał pewne miejsce w składzie, a PSV bez niego wywalczyło mistrzostwo Holandii. Po sezonie Lucius wrócił do Eindhoven, jednak nigdy nie wywalczył w nim miejsca w podstawowym składzie na dłużej. W 2001 roku sięgnął z PSV po swój pierwszy tytuł mistrza Holandii, a w kolejnym sezonie zadebiutował w Lidze Mistrzów. Z PSV jeszcze trzykrotnie w karierze zostawał mistrzem kraju, a było to w latach 2003, 2005 oraz 2006, a do tych sukcesów dołożył w 2005 roku Puchar Holandii oraz awans do półfinału Ligi Mistrzów w 2005 roku (PSV odpadło po meczach z A.C. Milan).
Latem 2006 za 1,5 miliona euro Lucius przeszedł do Feyenoordu. W jego barwach zadebiutował już w pierwszej kolejce, 20 sierpnia w przegranym 0:3 meczu z FC Groningen. Od początku sezonu wywalczył miejsce w podstawowej jedenastce Feyenoordu i między innymi wziął z nim udział w fazie grupowej Pucharu UEFA (Feyenoord został wykluczony z dalszych rund z powodu zamieszek kibiców podczas meczu z AS Nancy).
W 2010 roku Lucius odszedł z Feyenoordu do FC Groningen, a latem tamtego roku wrócił do FC Den Bosch.
Kariera reprezentacyjna.
W reprezentacji Holandii Lucius zadebiutował 4 czerwca 2005 roku w wygranym 2:0 meczu z Rumunią. Wystąpił także w dwóch innych spotkaniach Holandii w tamtym roku, jednak nie został powołany do kadry Marco van Bastena na finały Mistrzostw Świata w Niemczech.

</doc>
<doc id="896354" url="https://pl.wikipedia.org/wiki?curid=896354" title="Wiosna Ludu">
Wiosna Ludu

Wiosna Ludu - druga płyta folkowej Kapeli ze Wsi Warszawa, wydana w Polsce w 2002 przez Orange World oraz rok później przez niemieckie Jaro Medien (pod tytułem "Peoples' Spring"). W 2005 ukazała się reedycja płyty nakładem wytwórni Metal Mind i jako jedyne zawiera ścieżkę wideo.

</doc>
<doc id="896360" url="https://pl.wikipedia.org/wiki?curid=896360" title="Brochantyt">
Brochantyt

Brochantyt – minerał z gromady siarczanów. Należy do grupy minerałów rzadkich.
Nazwa pochodzi od nazwiska francuskiego geologa i mineraloga André Brochanta de Villiers (1772-1840). 
Charakterystyka.
Właściwości.
Zazwyczaj tworzy kryształy o pokroju słupkowym, igiełkowym, włoskowym. Czasami tworzy zbliźniaczenia. Występuje w skupieniach ziarnistych, skorupowych, rozetowych, groniastych. Najładniejsze kryształy w postaci szczotek krystalicznych spotykane są w kawernach i szczelinach skalnych. Jest kruchy, przezroczysty, rozpuszcza się w rozcieńczonych kwasach. 
Występowanie.
Powstaje jako minerał wtórny w strefie utleniania kruszców miedzi. Najczęściej współwystępuje z takimi minerałami jak: azuryt, malachit, kupryt, tenoryt, atacamit, chryzokola. 
Miejsca występowania:

</doc>
<doc id="896362" url="https://pl.wikipedia.org/wiki?curid=896362" title="Theobald Wolfe Tone">
Theobald Wolfe Tone

Theobald Wolfe Tone (ur. 20 czerwca 1763, zm. 19 listopada 1798) – irlandzki bohater narodowy, przywódca powstania w 1798.
Urodził się w Dublinie. Działał jako polityk, sprzeciwiając się popularnym wówczas trendom dążącym do protestantyzacji katolicyzmu i sprzeciwiających się niezależności Irlandii od Anglii.
W 1791 został współzałożycielem Towarzystwa Zjednoczonych Irlandczyków. Głównym celem towarzystwa była konspiracja mająca doprowadzić do ogólnoirlandzkiego powstania i ustanowienia republiki. Towarzystwo współpracowało z francuskimi jakobinami.
W 1794 Towarzystwo zostało zdekonspirowane przez Brytyjczyków, zaś Wolfe Tone chcąc uniknąć aresztowania udał się na emigrację do USA, gdzie przebywał w latach 1795-1796. W lutym 1796 udał się do Paryża, gdzie został mianowany generałem francuskiej armii.
W 1796 miała miejsce nieudana próba wysłania przez francuski Dyrektoriat 14-tysięcznego korpusu wojskowego do Irlandii, zaś 1797 również nieudana próba wysłania holenderskiej misji wojskowej.
W czerwcu 1798 w Irlandii wybuchło powstanie. Na wieść o tym Dyrektoriat wysłał liczący 1000 żołnierzy korpus pod dowództwem Wolfe Tone'a. 22 sierpnia ekspedycja francuska wylądowała w Connacht. Tam połączyła się z liczącym 5000 żołnierzy oddziałem powstańczym. Zdołali odnieść kilka zwycięstw nad armią brytyjską, jednak w bitwie pod Lough Swilly 12 października 1798 oddziały powstańcze zostały rozgromione, zaś Wolfe Tone dostał się do niewoli.
Skazany przez sąd na karę śmierci. Wyrok miał zostać wykonany 12 listopada 1798. Wolał jednak śmierć samobójczą. Zmarł z poderżniętym gardłem.

</doc>
<doc id="896364" url="https://pl.wikipedia.org/wiki?curid=896364" title="Wolfe Tone">
Wolfe Tone



</doc>
<doc id="896365" url="https://pl.wikipedia.org/wiki?curid=896365" title="Zhuangxiang">
Zhuangxiang

Król Zhuangxiang z państwa Qin (chiń.: 庄襄, imię prywatne: Zichu, chiń.: 子楚) – władca Qinu w latach 249-247 p.n.e.; ojciec Zhenga, przyszłego Pierwszego Cesarza Chin. 
Był synem następcy tronu w państwie Qin, księcia An Guo Juna oraz konkubiny Xiaju. Ponieważ konkubina ta nie cieszyła się wielką przychylnością księcia, jej syn został wysłany jako zakładnik do Handanu, stolicy państwa Zhao. Ponieważ prowadziło ono konflikt z Qinem, Zichu nie był tam dobrze traktowany. 
W Handanie Zichu zaprzyjaźnił się z Lü Buweiem, bogatym kupcem. W jego domu poznał konkubinę, z którą spłodził męskiego potomka. Według Sima Qiana, dziecko w rzeczywistości było synem kupca Lü. Podsunął on Zichu brzemienną kobietę, która ukryła swój stan. Konkubina imieniem Zhaoju została żoną księcia Zichu i urodziła syna, który dostał na imię Zheng. Współcześni historycy przypuszczają, że informacja o tym, iż był to bękart, miała na celu skompromitowanie późniejszego pierwszego cesarza Chin
W 50. roku swego panowania dziadek Zichu, Zhaoxiang wysłał armię na Handan. W państwie Zhao podjęto decyzję o zgładzeniu zakładnika z Qinu. Zichu z pomocą Lü Buweia zdołał jednak przekupić straże i zbiec do Xianyangu. Zapewne później dołączyła do niego rodzina. 
Sześć lat później, w 250 r. p.n.e. Zhaoxiang zmarł po wieloletnim panowaniu. Tron objął An Guoju, który przyjął imię Xiaowen. Panował zaledwie rok, a jego miejsce następnie zajął Zichu, który na tronie przyjął imię Zhuangxiang. W międzyczasie, z państwa Zhao odesłano jego żonę i syna, a do Qinu przybył także Lü Buwei, który został doradcą i kanclerzem nowego władcy, a także przyjął tytuł Wenxing Hou (Książę Wenxing) i objął panowanie nad ziemiami Luoyangu. 
W 247 r. p.n.e. Zhuangxiang niespodziewanie zmarł w kwiecie wieku. Według wersji tradycyjnej usunął go, podobnie jak Xiaowanga, Lü Buwei, żeby zrobić miejsce na tronie dla rzekomego następcy tronu i syna Zhuangxianga – Zhenga, który w rzeczywistości był jego synem.

</doc>
<doc id="896366" url="https://pl.wikipedia.org/wiki?curid=896366" title="Kurol">
Kurol

Kurol ("Leptosomus discolor") – gatunek średniej wielkości ptaka, będący jedynym przedstawicielem rzędu (Leptosomiformes) i rodziny (Leptosomidae) kuroli. Występuje jedynie na Madagaskarze i Komorach.
Duża odmienność tego ptaka powodowała pewne kontrowersje co do przynależności systematycznej. Dawniej większość autorów zaliczała go do rzędu kraskowych, ale niektórzy uważali, że powinno się go włączyć raczej do rzędu sokołowych. Wyróżnia się 3 podgatunki. Proponowany podgatunek "anjouanensis" zsynonimizowano z "intermedius".
Długość ciała 38–50 cm; masa ciała 160–301 g. Występuje wyraźny dymorfizm płciowy, samce mają aksamitnoszare upierzenie, samice i młode upierzone są brązowo, bardziej maskująco.
Poszczególne podgatunki zamieszkują:
Gniazduje w dziuplach drzew, w których samica składa zwykle 4–5 jaj.
Jego pożywienie stanowią bezkręgowce (głównie owady), ale zjada także gady, takie jak kameleony (z rodzajów "Furcifer" i "Calumma") czy gekony ("Uroplatus").
Międzynarodowa Unia Ochrony Przyrody (IUCN) uznaje kurola za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako szeroko rozpowszechniony w dogodnych dla niego środowiskach, poza nimi rozmieszczony plamowo i rzadki. Trend liczebności populacji uznawany jest za spadkowy ze względu na postępujące niszczenie naturalnych siedlisk leśnych.

</doc>
<doc id="896372" url="https://pl.wikipedia.org/wiki?curid=896372" title="Kaçkar">
Kaçkar



</doc>
<doc id="896374" url="https://pl.wikipedia.org/wiki?curid=896374" title="Region Sandoy">
Region Sandoy

Region Sandoy – centralny obszar Wysp Owczych obejmujący Sandoy, Skúvoy oraz niewielką Stóra Dímun. Jest to najmniejszy region pod względem liczby mieszkańców (1451 – 3% archipelagu). Od 2004 roku w tym regionie zbudowany został tunel – Sandoyartunnilin, będący dziś jedną z największych inwestycji Wysp Owczych w historii. Jest to bardzo ważne połączenie, gdyż wcześniej dostać się ze Streymoy na Sandoy można było jedynie za pomocą promu. Region posiada pięć gmin: Húsavíkar, Sands, Skálavíkar, Skopunar oraz Skúvoyar.

</doc>
<doc id="896378" url="https://pl.wikipedia.org/wiki?curid=896378" title="USS Oliver Hazard Perry (FFG-7)">
USS Oliver Hazard Perry (FFG-7)

USS Oliver Hazard Perry (FFG-7) – amerykańska fregata rakietowa, okręt wiodący serii typu "Oliver Hazard Perry". Okręt nazwano imieniem bohatera bitwy o jezioro Erie w 1813 Olivera Hazard Perry.
Historia.
Stępkę pod budowę okrętu położono w stoczni Bath Iron Works w Bath stan Maine 12 czerwca 1975. Wodowanie miało miejsce 25 września 1976, a oddanie do służby 17 grudnia 1977. Okręt został zamówiony pod oznaczeniem PFG-109 jednak jeszcze przed położeniem stępki zmieniono je na FFG-7. "Oliver Hazard Perry" jako pierwsza jednostka z serii został poddany wszechstronnym testom na morzu które przewidywały m.in. detonację w pobliżu okrętu ładunków wybuchowych. W 1994 okręt wziął udział w manewrach BALTOPS, a następnie prowadził akcję promowania służby wojskowej w rejonie Wielkich Jezior. Okręt został wycofany ze służby 20 lutego 1997. Został złomowany w grudniu 2005 w Filadelfii.

</doc>
<doc id="896379" url="https://pl.wikipedia.org/wiki?curid=896379" title="Kurole">
Kurole



</doc>
<doc id="896380" url="https://pl.wikipedia.org/wiki?curid=896380" title="Henryk Piątkowski (pułkownik)">
Henryk Piątkowski (pułkownik)

Henryk Piątkowski (ur. 18 stycznia 1947 w Horodle) – pułkownik dyplomowany Wojska Polskiego.
Życiorys.
W 1966 roku, po ukończeniu Liceum Ogólnokształcącego w Mińsku Mazowieckim, został podchorążym Oficerskiej Szkoły Wojsk Zmechanizowanych im. Tadeusza Kościuszki we Wrocławiu. 
W 1969 roku rozpoczął zawodową służbę wojskową. Dowodził plutonem i kompanią w Ośrodku Szkolenia Wojskowej Służby Wewnętrznej im. Feliksa Dzierżyńskiego w Mińsku Mazowieckim. W latach 1975-1978 był słuchaczem Akademii Sztabu Generalnego im. gen. broni Karola Świerczewskiego w Rembertowie. Po ukończeniu akademii rozpoczął pracę dydaktyczną na stanowisku wykładowcy i starszego wykładowcy Cyklu Prewencji Oddziału Szkolenia Centralnego Ośrodka Szkolenia WSW, a następnie Centrum Szkolenia WSW w Mińsku Mazowieckim. W latach 1981–1982 był słuchaczem Podyplomowego Studium Organizacji i Zarządzania w ASG w Rembertowie.
W 1990, po rozformowaniu Wojskowej Służby Wewnętrznej, kontynuował służbę i pracę dydaktyczną na stanowisku kierownika Cyklu Porządkowego Wydziału Szkolenia Ośrodka Szkolenia Żandarmerii Wojskowej w Mińsku Mazowieckim.
11 marca 1992 roku Minister Obrony Narodowej Jan Parys wyznaczył go na stanowisko komendanta głównego Żandarmerii Wojskowej i awansował na pułkownika. W kwietniu 1993 roku objął stanowisko zastępcy komendanta Wojskowej Akademii Medycznej im. gen. dyw. Bolesława Szareckiego w Łodzi. W 2003 roku zakończył służbę wojskową.

</doc>
<doc id="896382" url="https://pl.wikipedia.org/wiki?curid=896382" title="Zaratamo">
Zaratamo

Zaratamo – miasto w Hiszpanii w prowincji Vizcaya w Kraju Basków w północnej części kraju. Powierzchnia 10 km², liczba ludności 1651 (2006)

</doc>
<doc id="896386" url="https://pl.wikipedia.org/wiki?curid=896386" title="Skórzewo (województwo pomorskie)">
Skórzewo (województwo pomorskie)

Skórzewo – osada w Polsce położona w województwie pomorskim, w powiecie człuchowskim, w gminie Człuchów. 
Miejscowość kaszubska, wchodzi w skład sołectwa Sieroczyn.
W latach 1975–1998 miejscowość administracyjnie należała do województwa słupskiego.

</doc>
<doc id="896388" url="https://pl.wikipedia.org/wiki?curid=896388" title="Narcyz Figietti">
Narcyz Figietti

Narcyz Stojanowicz Figietti (także Figietty) herbu Zaremba (ur. 1823 w Klwatce Królewskiej, zm. 1891 w Wojnarowej) – major w powstaniu styczniowym, uczestnik powstania węgierskiego 1848.
Urodził się w 1823 w Klwatce. Pochodził z włoskiej rodziny nobilitowanej w I Rzeczypospolitej w 1790.
W 1849 walczył w armii siedmiogrodzkiej gen. Józefa Bema. Wyemigrował do Turcji, później do Francji, gdzie wstąpił do Legii Cudzoziemskiej i podjął służbę w Afryce.
23 stycznia 1863 na czele 140 ludzi przeprowadził brawurowy atak na kompanię saperów rosyjskich w Jedlni. Mianowany przez gen. Mariana Langiewicza majorem, walczył pod Wąchockiem, Suchedniowem, Borzęcinem, Kowalą, Rusnowem, Wirem, Jeziorkami i Solcem. Pod Wirem ranny w rękę.
Po upadku powstania zajmował się prowadzeniem gospodarstwa rolnego.

</doc>
<doc id="896392" url="https://pl.wikipedia.org/wiki?curid=896392" title="Fort Boyard (francuski program telewizyjny)">
Fort Boyard (francuski program telewizyjny)

Fort Boyard – francuski program telewizyjny rozgrywany na terenie fortu o tej samej nazwie, położonego na zachodnim wybrzeżu Francji.
Pierwsza edycja programu powstała we Francji w roku 1990. We Francji program jest emitowany na kanale France 2 (kanał macierzysty) oraz TV5 Monde (kolejne sezony emitowane są z rocznym opóźnieniem). Na fali jego popularności powstało wiele innych lokalnych edycji (wszystkie nagrywane były na terenie Fortu Boyard).
Muzyka.
Główne motywy muzyczne wraz z utworem otwierającym odcinek skomponował Francuz Paul Koulak.
Prowadzący.
Program jest prowadzony przez Oliviera Minne, który dawniej był uczestnikiem teleturnieju (od 2003). Wcześniej był prowadzony przez: Patrice'a Laffonta (1990–1999), Jeana-Pierre'a Castaldi (2000–2002). Również było kilka współprowadzących kobiet: Marie Talon (1990), Sofie Davant (1990–1991), Valerie Pascal (1992), Cendrine Dominguez (1993–2002), Sarah Lelouch (2003–2005) i Anne-Gaelle Riccio (2006-2011).
Zasady gry.
W programie bierze udział grupa sześciu osób (początkowo trzy kobiety i trzech mężczyzn, później dowolna kombinacja). W pierwszych sezonach francuskiej wersji programu była to po prostu grupa znajomych, jednak w dalszych sezonach były nimi znane postacie ze świata mediów i telewizji, tworzące połowę zespołu oraz grupa trzech ochotników. W najnowszych sezonach są to już tylko i wyłącznie znane osoby grające na rzecz wybranej organizacji charytatywnej.
Gra składa się z trzech etapów (w 1990 roku dwóch, w latach 1991–2002 trzech, a w latach 2003–2006 czterech).
Zasady gry (1990 rok).
Etap 1 – zdobywanie kluczy.
Etap ten trwał początkowo 50 minut, a począwszy od 10 odcinka – 60 minut. Gra rozpoczynała się od uderzenia w gong Passe-Partout. W Etapie tym wykonywano 18 zadań o charakterze siłowym, zręcznościowym i logicznym w których można było zdobyć od 1 do 18 kluczy. Większość spośród zadań wówczas wykonywanych już nie istnieje. Zadania wykonywane były w komnatach, służących dawniej żołnierzom Fortu jako schronienie. Czas na wykonanie zadania był odmierzany przez klepsydrę z niebieskim płynem i wynosił w zależności od zadania 2 min, 2,5 min lub 3 min. Pozostali zawodnicy obserwowali zmagania uczestnika na ekranie telewizora, ale nie wolno im było podpowiadać ani mówić, ile zostało czasu. Jeżeli zawodnik nie opuścił komnaty przed upływem czasu, stawał się więźniem Fortu Boyard i był zamykany w komnacie przez Passe-Partout. W przypadku gdy któryś z zawodników został więźniem, można było go uwolnić, poprawnie odpowiadając na zagadkę Ojca Fourasa.
Etap 2 – Skarbiec (Finał).
Po zakończeniu etapu 1 zawodnicy zbierali się pod bramą prowadzącą do skarbca. Następnie zawodnicy wchodzili przez dziurę w podłodze do podmokłych podziemi skąd docierali do kraty prowadzącej do skarbca (Chyba że zdobyli 18 kluczy wtedy wchodzili do skarbca przez drzwi). Finał rozpoczynał się bezpośrednio po skończeniu się czasu etapu 1 o czym świadczył gong Passe-Partout. Zawodnicy mieli 2 minuty na finał. Otwierali kratę i wchodzili do Skarbca gdzie znajdowało się 18 skrytek. Można było je otworzyć za pomocą zdobytych wcześniej kluczy. W skrytkach znajdowały się kawałki metalu stylizowane na złote monety tzw. Boyardy. Zadaniem uczestników było zebranie ich najwięcej. Uczestnicy nie mogli zbierać złota "na raty" ponieważ zewnętrzna cześć bramy była zamknięta. 20 sekund przed końcem brama wewnętrzna zaczynała się zamykać. Uczestnicy musieli jak najszybciej opuścić skarbiec. Gdy brama wewnętrzna się zamknie, Prowadzący program otworzą uczestnikom bramę zewnętrzną skarbca.
Zasady gry (od 1991 roku).
Etap 1 – zdobywanie kluczy.
Celem pierwszego etapu jest zdobycie siedmiu kluczy otwierających wejście do skarbca. Klucze zdobywane są poprzez uczestnictwo zawodników w konkurencjach o charakterze siłowym, zręcznościowym i logicznym rozmieszczonych w komnatach fortu (w rzeczywistości "komnaty", w których odbywają się zadania nie miały charakteru więziennego, były to kwatery przeznaczone dla żołnierzy, którzy mieli zamieszkiwać fort).
Alternatywnie klucz może zostać zdobyty poprzez udzielenie poprawnej odpowiedzi na zagadkę zadaną przez Ojca Fouras (po drugiej i czwartej konkurencji o charakterze fizycznym). W wypadku udzielenia błędnej odpowiedzi od 2006 roku nie ma alternatywnej możliwości jego zdobycia. Do 2003 roku klucz zrzucany był z wieży zamieszkanej przez Ojca wprost do morza, skąd żeby go zdobyć, jeden z zawodników musiał go wyłowić. W sezonie z roku 2004 i 2005 tymczasowo zastąpiono pływanie wspinaczką po siatce prowadzącej do wieży Ojca Fouras.
Zadania w pierwszym etapie ograniczone są czasowo (czas odmierzają klepsydry wypełnione niebieskim płynem). Jeżeli zawodnik nie opuści celi w wyznaczonym czasie (niezależnie, czy zdobył klucz czy nie), staje się więźniem i zostaje zamknięty w piwnicy Fortu Boyard. Dodatkowo etap pierwszy jest ograniczony czasowo (od 65 minut (w 1991 roku) do 85 minut (1997–2002), a od 2003 roku 45 minut). Jeżeli nie uda się zdobyć siedmiu kluczy w wyznaczonym czasie, do 2003 roku drużyna odchodziła z programu, wygrywając nagrodę pocieszenia, od 2003 do 2005 roku wybrani zawodnicy musieli także stać się więźniami, aby otrzymać od La Boule'a brakujące klucze. Od 2007 roku więźniów może być maksymalnie trzech.
Etap 2 – Spotkanie z Radą (w oryginale "Nocna Przygoda").
Do 2003 roku etap 2 nie istniał, w 1991 i 1997 roku więźniowie byli uwalniani automatycznie, w latach 1992–1996, jeżeli wybiorą poprawnie tego szczura (spośród dwóch: czarnego i białego), który pierwszy znajdzie wyjście z labiryntu, a w latach 1998–2002, jeśli poświęcą wcześniej zdobyty klucz.
Etap ten jest rozgrywany wieczorem lub w nocy. Celem drugiego etapu jest dotarcie do Rady, która może zadecydować o uwolnieniu więźniów bądź wydłużeniu czasu przeznaczonego na wynoszenie Boyardów w finale.
Etap ten był wielokrotnie modyfikowany. Początkowo zawodnicy od razu stawali przed Radą, później jednak wprowadzono kilka utrudnień:
Po dostaniu się do sali obrad Rady, zawodnicy muszą zmierzyć się z przedstawicielem Rady, grając z nimi w tradycyjne francuskie gry (np.: domino, gwoździe, bierki, pamięć itd.). Daje to możliwość uwolnienia więźniów bądź zyskania dodatkowego czasu na wynoszenie Boyardów w finale, o ile w etapie pierwszym nie było żadnych więźniów (w sezonie z roku 2005 i 2006 nawet jeżeli w etapie pierwszym ktoś został uwięziony i udało się go uwolnić, można grać o dodatkowy czas). Od 2007 roku ten etap nie istnieje, a więźniowie są uwalniani automatycznie.
Etap 3 – zdobywanie wskazówek.
Celem trzeciego etapu jest zdobycie jak największej ilości wskazówek, tak aby na ich podstawie udało się odgadnąć hasło stanowiące ostatnie zabezpieczenie skarbca. Wskazówki zdobywa się w zadaniach podobnych do tych, w jakich zdobywano klucze w pierwszym etapie, choć zadania są bardziej "ekstremalne" – jak bungee jumping czy spacer po płonącym moście.
Dodatkową wskazówkę można zdobyć, odgadując słowo, jakie miał na myśli Ojciec Fouras, podając jego trzy zagmatwane definicje.
Etap drugi ograniczony jest czasowo (do 2002 roku czas był na 2 etapy, od 2003 roku 20 minut). Ostatnie 3 minuty zarezerwowane są na finał.
Strój karłów.
(Passe-Partout (od 1990 roku), Passe-Temps (od 1992 roku), Passe-Murraile (1998–2007).

</doc>
<doc id="896398" url="https://pl.wikipedia.org/wiki?curid=896398" title="Czarnoszki">
Czarnoszki

Czarnoszki – osada w Polsce położona w województwie pomorskim, w powiecie człuchowskim, w gminie Człuchów. 
Leśniczówka jest częścią składową sołectwa Czarnoszyce.
W latach 1975–1998 miejscowość administracyjnie należała do województwa słupskiego.

</doc>
<doc id="896399" url="https://pl.wikipedia.org/wiki?curid=896399" title="Rozszerzony zbiór liczb rzeczywistych">
Rozszerzony zbiór liczb rzeczywistych

Rozszerzony zbiór liczb rzeczywistych – zbiór liczb rzeczywistych z dołączonym jednym lub dwoma „elementami nieskończonymi”, pierwsze z tych rozszerzeń nazywane jest "jednopunktowym" bądź "rzutowym", drugie z kolei "dwupunktowym" lub "afinicznym".
Rozszerzony na jeden ze wspomnianych sposobów zbiór liczb rzeczywistych staje się zwartą przestrzenią topologiczną (rozszerzenia dają różne topologie), co znajduje zastosowanie przede wszystkim w analizie matematycznej i teorii miary. Przede wszystkim pozwala na rozszerzenie niektórych funkcji na cały zbiór liczb rzeczywistych, przy czym niektóre z nich, dotąd nieciągłe, mogą być wtedy uważane za ciągłe (zob. niżej) oraz co ułatwia spójne traktowanie różnych przypadków, upraszczając w ten sposób sformułowania twierdzeń i dowodów. "Niepełnemu" rozszerzeniu podlegają również niektóre działania (operacje) na „elementy nieskończone” – niepełnemu, gdyż dołączane elementy nie mogą być uważane za liczby, a rozszerzone zbiory liczb rzeczywistych nie są ciałami liczbowymi.
Rozszerzenie afiniczne.
Zbiór liczb rzeczywistych formula_1 rozszerzony o dwa „punkty nieskończone” formula_2 i formula_3 oznacza się zwykle symbolami formula_4 lub formula_5 i nazywa rozszerzeniem dwupunktowym bądź afinicznym liczb rzeczywistych (prostej rzeczywistej). Niżej symbol formula_6 będzie oznaczał dowolne z wyrażeń formula_3 bądź formula_8 w szczególności w tejże kolejności, gdy stosowany jest symbol formula_9 w którym kolejność symboli jest odwrotna (wykorzystane razem symbole te powinny być wtedy uważane za różnych znaków). Często dla skrócenia zapisu symbol formula_3 zastępuje się symbolem formula_11 należy jednak zaznaczyć, iż różni się on istotnie od symbolu formula_12 opisanego dalej. Rozszerzenie afiniczne prostej nie jest przestrzenią afiniczną.
Rozszerzony afinicznie zbiór liczb rzeczywistych jest podstawą implementacji komputerowych systemów przekształcania wyrażeń i obliczeń symbolicznych.
Porządek i topologia.
W zbiorze formula_4 zachowana zostaje relacja porządku liniowego, a dla dowolnego elementu formula_14 zachodzi formula_15 Ponadto każdy niepusty podzbiór tego zbioru ma w zbiorze formula_4 (w przeciwieństwie do formula_1) kres dolny i górny, co sprawia, że rozszerzony afinicznie zbiór liczb rzeczywistych staje się kratą zupełną.
Topologia wprowadzona przez relacje porządkującą formula_18 w zbiorze formula_4 pozwala w szczególności na określenie otoczeń punktów w nieskończoności:
Analogicznie
Wspomniana topologia sprawia, że formula_4 jest zwartą przestrzenią Hausdorffa homeomorficzną z domkniętym przedziałem jednostkowym formula_29 Wspomniana przestrzeń jest metryzowalna.
Działania arytmetyczne.
Działania arytmetyczne w zbiorze formula_4 rozszerza się w następujący sposób:
Uzasadnieniem tych definicji są odpowiednie przejścia graniczne. Wyrażenia formula_45 oraz formula_46 pozostają niezdefiniowane, podobnie jak formula_47 i formula_48 (patrz symbol nieoznaczony), choć dwa ostatnie wyrażenia w teorii miary (oraz korzystającej z niej teorii prawdopodobieństwa) definiowane są jako równe 0.
Prawdziwe pozostają prawa działań arytmetycznych, pod warunkiem jednak, że wszystkie występujące w nich wyrażenia są określone. To ostatnie zastrzeżenie sprawia, że zbiór formula_4 nie jest ciałem ani nawet pierścieniem.
Funkcje, granice, ciągłość.
Na zbiór formula_4 można rozszerzyć wiele funkcji. Przykładem może być funkcję potęgową formula_51 gdzie korzystając z odpowiednich granic, przyjmuje się następujące definicje:
W podobny sposób można rozszerzać wiele innych funkcji (zwykle nawet do funkcji ciągłych), np. funkcję wykładniczą formula_53 logarytmiczną formula_54 czy tangens formula_55 itp., co upraszcza dowody wielu twierdzeń i stanowi główną motywację dla rozpatrywania rozszerzeń zbioru liczb rzeczywistych.
Rozszerzenie rzutowe.
Zbiór liczb rzeczywistych z dodanym jednym „punktem w nieskończoności” formula_12 (bez znaku) nazywane jest rozszerzeniem jednopunktowym bądź rzutowym liczb rzeczywistych (prostej rzeczywistej) i oznaczane jest najczęściej symbolem formula_57 Uzwarcenie to jest minimalne i nosi ono nazwę uzwarcenia Aleksandrowa. Rozszerzenie to jest prostą rzutową (jednowymiarową przestrzenią rzutową), gdyż jego punkty są we wzajemnie jednoznacznej odpowiedniości z jednowymiarowymi podprzestrzeniami liniowymi płaszczyzny formula_58 z tego powodu konstrukcję tę nazywa się też "rzeczywistą prostą rzutową" i oznacza formula_59
Symbol formula_12 reprezentuje „punkt w nieskończoności”, w którym zbiegają się oba „końce” rzeczywistej osi liczbowej. Analogiem zespolonym tego rozszerzenia jest konstrukcja sfery Riemanna rozszerzającej zbiór liczb zespolonych przez uzupełnienie jej pojedynczym punktem w nieskończoności, którą nazywa się również "zespoloną prostą rzutową" i oznacza formula_61
Geometria.
Oprócz faktu, iż formula_12 jest pełnoprawnym punktem tej przestrzeni, kluczową ideą rzeczywistej prostej rzutowej jest to, że jest ona przestrzenią jednorodną homeomorficzną z okręgiem. Przykładowo ogólna grupa liniowa odwracalnych macierzy typu 2×2 działa na niej przechodnio. Działanie grupy można opisać również za pomocą przekształceń Möbiusa, w których argumenty zerujące się w mianowniku przyjmują w obrazie formula_63
Dokładniejsze przyjrzenie się temu działaniu pokazuje, że dla dowolnych trzech punktów formula_64 istnieje przekształcenie homograficzne odwzorowujące te punkty odpowiednio na formula_65 Obserwacji tej nie można rozszerzyć na czwórki punktów z powodu niezmienniczości dwustosunku.
Porządek i topologia.
Zbiór formula_66 jest homeomorficzny z okręgiem (por. rysunek), dlatego niemożliwe jest rozszerzenie relacji porządku na cały zbiór formula_67 tzn. dla dowolnego formula_68 nie można powiedzieć ani, że formula_69 ani też że formula_70 Jednak relacja porządku formula_18 w zbiorze formula_1 jest stosowana w niektórych definicjach obiektów w zbiorze formula_57
Pojęcie przedziału można rozszerzyć na zbiór formula_67 jednak ponieważ relacja porządku nie obejmuje punktu formula_11 to przedziały muszą być zdefiniowane w nieco inny sposób niż w zbiorze liczb rzeczywistych formula_76 Dla dowolnych formula_77 przy czym formula_78 przyjmuje się następujące definicje przedziałów domkniętych:
Analogicznie definiuje się przedziały otwartych i półotwartych. Na przedziałach można także określić operacje arytmetyczne – w szczególności dla każdych dwóch punktów formula_85 można przyjąć
nawet wtedy, gdy przedziały zawierają 0.
Przedziały otwarte stanowią bazę topologii zbioru formula_57 W topologii tej zbiór formula_66 jest przestrzenią zwartą, homeomorficzną z okręgiem. Jest to zatem przestrzeń metryzowalna, a odpowiednie metryki odpowiadają metrykom okręgu. Nie istnieje w formula_66 taka metryka, która byłaby rozszerzeniem standardowej metryki zbioru formula_90 tzn. metryki euklidesowej.
Działania arytmetyczne.
Rozszerzenie operacji arytmetycznych na cały zbiór formula_66 można przeprowadzić tylko dla niektórych z nich – są one umotywowane odpowiednimi własnościami granic funkcji rzeczywistych:
Należy zaznaczyć, że ostatnia operacja jest nieokreślona w zbiorze formula_101
Działania formula_102 oraz formula_103 są w zbiorze formula_66 nieokreślone. Prawa działań arytmetycznych pozostają prawdziwe w zbiorze formula_67 o ile wszystkie występujące w nich wyrażenia są określone.
Funkcje, granice, ciągłość.
Opierając się na rozszerzonych w opisany wyżej sposób definicjach przedziałów, można określić pojęcia granicy i ciągłości funkcji na całym zbiorze formula_57
W zbiorze formula_66 funkcje wykładnicza formula_108 i logarytmiczna formula_109 są nieciągłe w punkcie formula_11 natomiast można wykazać, że funkcje wymierne formula_111 gdzie formula_112 i formula_113 są funkcjami wielomianowymi niemającymi wspólnego czynnika, są ciągłe w zbiorze formula_67 w szczególności ciągła jest funkcja homograficzna formula_115 podobnie ciągła jest funkcja tangensa formula_116 jeżeli przyjąć definicję:
Porównanie.
Funkcja homograficzna formula_118 nie jest ciągła w zbiorze formula_119 gdyż jej wartości dążą do formula_3 dla formula_121 podczas gdy formula_122 to dążą one do formula_123 Utożsamiając w zbiorze formula_4 symbole formula_3 oraz formula_8 uzyskuje się zbiór formula_57 W ten sposób funkcja formula_128 może być uznana za ciągłą w całym zbiorze formula_57 Podobna sytuacja dotyczy wszystkich funkcji wymiernych. Z drugiej strony wyrażenia
oraz
w zbiorze formula_66 są w istocie jedynie granicami jednostronnymi, zaś granica funkcji formula_133 w punkcie formula_134 istnieje tylko wtedy, gdy formula_135 W zbiorze formula_4 każde z nich musi być uważane za granicę rozważaną w innym punkcie. Z tego powodu funkcje takie, jak formula_53 czy formula_138 można uznać za funkcje ciągłe na całym zbiorze formula_119 nie można ich natomiast określić w sposób ciągły na całym zbiorze formula_57

</doc>
<doc id="896403" url="https://pl.wikipedia.org/wiki?curid=896403" title="Zaraza alzacka">
Zaraza alzacka

Zaraza alzacka ("Orobanche alsatica" Kirschleger) – gatunek byliny z rodziny zarazowatych ("Orobanchaceae"). 
Zasięg występowania.
Występuje w Afryce Północnej (Maroko), w Europie Południowej i Środkowej oraz na obszarach Azji o umiarkowanym klimacie (po Chiny). W Polsce jest bardzo rzadka i występuje głównie w południowej i północno-zachodniej części kraju.
Biologia i ekologia.
Geofit. Jest rośliną bezzieleniową, bez korzenia i jak wszystkie zarazy jest pasożytem. Jej ofiarami padają gatunki z rodziny selerowatych. Liczba chromosomów 2n= 38. Rośnie w zaroślach i na obrzeżach lasów.
Zagrożenia i ochrona.
Gatunek ten jest bardzo rzadki. Spotykano go na Pomorzu Zachodnim, Śląsku oraz Wyżynie Małopolskiej. Od 2004 r. podlegał w Polsce ścisłej ochronie gatunkowej, od 2014 roku - ochronie częściowej. Roślina umieszczona na Czerwonej liście roślin i grzybów Polski (2006) w grupie gatunków wymierających (kategoria zagrożenia E). W wydaniu z 2016 roku otrzymała kategorię EN (zagrożony).
Znajduje się także w Polskiej Czerwonej Księdze Roślin w grupie gatunków zagrożonych (kategoria zagrożenia EN).

</doc>
<doc id="896404" url="https://pl.wikipedia.org/wiki?curid=896404" title="Gozdnica (województwo pomorskie)">
Gozdnica (województwo pomorskie)

Gozdnica – osada leśna w Polsce położona w województwie pomorskim, w powiecie człuchowskim, w gminie Człuchów. 
Osada leśna jest częścią składową sołectwa Sieroczyn.
W latach 1975–1998 miejscowość administracyjnie należała do województwa słupskiego.

</doc>
<doc id="896407" url="https://pl.wikipedia.org/wiki?curid=896407" title="Krery (województwo pomorskie)">
Krery (województwo pomorskie)

Krery – osada leśna w Polsce położona w województwie pomorskim, w powiecie człuchowskim, w gminie Człuchów. 
Leśniczówka położona pośród lasu, stanowi część składową sołectwa Rychnowy.
W latach 1975–1998 miejscowość administracyjnie należała do województwa słupskiego.
W roku 1905 osadę zamieszkiwało 15 osób

</doc>
<doc id="896408" url="https://pl.wikipedia.org/wiki?curid=896408" title="Myśli nowoczesnego Polaka">
Myśli nowoczesnego Polaka

Myśli nowoczesnego Polaka – tekst polityczny Romana Dmowskiego.
Podstawę dla pierwszego wydania książkowego "Myśli" z 1903 stanowiła seria artykułów Dmowskiego ukazująca się w 1902 na łamach „Przeglądu Wszechpolskiego” pod pseudonimem R. Skrzycki. Wydanie to miało nakład około tysiąca egzemplarzy i ukazało się pod nazwiskiem autora. Kolejne wydanie ukazało się we Lwowie w 1904. W wyniku nieporozumienia z wydawcą w wydaniu trzecim (Lwów 1907) jako część ostatnia ukazał się artykuł "Podstawy polityki polskiej" z 1905, który miał w istocie stanowić jedynie komentarz do zamkniętego dzieła. W wydaniu czwartym (Warszawa 1933) autor wzbogacił tekst o kolejne dopełnienie "Przewroty".
W 1943, podczas II wojny światowej, w 40 rocznicę pierwszego wydania, konspiracyjna organizacja Ojczyzna wydała konspiracyjne wydanie piąte, antydatowane na rok 1934.
W czasach PRL wydawanie "Myśli..." było zakazane przez cenzurę, ukazywały się one na emigracji (w Londynie) oraz w drugim obiegu. Pierwsze oficjalne wydanie powojenne, poprzedzone przedmową Jana Dobraczyńskiego, ukazało się w 1989 roku.
Treść i recepcja.
Tekst składa się na wstęp i siedem rozdziałów:
Późniejsze wydania zawierają ponadto dodane przez autora w wydaniu trzecim i czwartym dopełnienia: "Podstawy polityki polskiej" oraz "Przewroty".
Dmowski w "Myślach nowoczesnego Polaka" przedstawił społeczne i polityczne założenia ruchu narodowego. Głosił, że naród stanowi organiczną jedność. Sprzeciwiał się walce klasowej głoszonej przez marksizm. Zdaniem Dmowskiego czasy szlachty i arystokracji bezpowrotnie minęły.
Teraz o interes Polski mają walczyć nie tylko ziemianie i wielcy przedsiębiorcy, ale także drobnomieszczaństwo i rolnicy.
Dmowski starał się odwieść robotników od ideologii socjalistycznej. Głosił, że w Polsce zorganizowanej według zasad narodowych czeka ich lepszy los niż w państwie stworzonym przez socjalistów, gdzie robotnicy wyzwoleni z ucisku burżuazyjnego zostaną pozbawieni wolności, tradycji i własności.
Dmowski bronił własności prywatnej i gospodarki kapitalistycznej. Uważał, że własność prywatna musi być używana zgodnie z interesem narodowym. Wolność jednostki nie może zamienić się w egoizm sprzeczny z interesami rodziny i narodu.

</doc>
<doc id="896409" url="https://pl.wikipedia.org/wiki?curid=896409" title="Mąkowo">
Mąkowo

Mąkowo – kolonia w Polsce położona w województwie pomorskim, w powiecie człuchowskim, w gminie Człuchów. 
Miejscowość jest częścią składową sołectwa Wierzchowo.
W latach 1975–1998 miejscowość administracyjnie należała do województwa słupskiego.

</doc>
<doc id="896410" url="https://pl.wikipedia.org/wiki?curid=896410" title="Mirogniew (województwo pomorskie)">
Mirogniew (województwo pomorskie)

Mirogniew – kolonia w Polsce położona w województwie pomorskim, w powiecie człuchowskim, w gminie Człuchów.
W latach 1975–1998 miejscowość administracyjnie należała do województwa słupskiego.
W roku 1905 Mirogniew zamieszkiwało 50 osób. .

</doc>
<doc id="896411" url="https://pl.wikipedia.org/wiki?curid=896411" title="SC Cambuur">
SC Cambuur

Sportclub Cambuur-Leeuwarden - holenderski klub piłkarski mający siedzibę w mieście Leeuwarden, obecnie grający w Eredivisie. Swoje domowe mecze klub rozgrywa na stadionie Cambuur Stadion, który może pomieścić 10 tysięcy widzów. W sezonie 2012/13 drużyna wygrała rozgrywki Eerste Divisie i awansowała do Eredivisie.

</doc>
<doc id="896412" url="https://pl.wikipedia.org/wiki?curid=896412" title="Stanisław Krzyczewski">
Stanisław Krzyczewski

Stanisław Michał Krzyczewski lub Krzeczowski (ukr. "Миха́йло (Станісла́в) Криче́вський/Кречо́вський") (zm. 3 sierpnia 1649) – polski szlachcic i rotmistrz husarski rusińskiego pochodzenia. Jeden z dowódców kozackich w czasie powstania Chmielnickiego.
Życiorys.
Pochodził z katolickiej rodziny szlacheckiej osiadłej w województwie brzeskolitewskim, wywodzącej się z Krzyczewa. Jako rotmistrz chorągwi husarskiej (chorągiew husarska koronna Stanisława Krzeczowskiego) służył w latach 1627–1629 podczas wojny ze Szwecją pod komendą hetmana wielkiego koronnego Stanisława Koniecpolskiego. W 1638 roku wziął udział w stłumieniu powstania kozackiego Pawluka. W 1643 roku stanął na czele pułku czehryńskiego Kozaków rejestrowych. Rok później wziął udział w bitwie z tatarską armią Tuhaj-beja pod Ochmatowem. W 1647 roku ułatwił pisarzowi wojska zaporoskiego Bohdanowi Chmielnickiemu ucieczkę na Zaporoże. W 1648 roku w bitwie nad Żółtymi Wodami zaprzyjaźniony z nim Chmielnicki przekonał go, by przyłączył się do powstania. Po przyłączeniu się do powstańców przyjął prawosławie i został pułkownikiem kijowskim, przyjął nowe imię, Michał. W lipcu 1649 roku mianowany hetmanem nakaźnym stanął na czele armii liczącej 10 000 Kozaków. Na czele tej armii ruszył przeciwko armii litewskiej Janusza Radziwiłła. W bitwie pod Łojowem jego armia została rozbita, a on sam śmiertelnie ranny dostał się do niewoli, w której zmarł. Uważany był za najwybitniejszego dowódcę kozackiego po Bohdanie Chmielnickim.

</doc>
<doc id="896417" url="https://pl.wikipedia.org/wiki?curid=896417" title="Murzynowo (województwo pomorskie)">
Murzynowo (województwo pomorskie)

Murzynowo – osada w Polsce położona w województwie pomorskim, w powiecie człuchowskim, w gminie Człuchów. 
Miejscowość jest częścią składową sołectwa Kołdowo.
W latach 1975–1998 miejscowość administracyjnie należała do województwa słupskiego.

</doc>
<doc id="896419" url="https://pl.wikipedia.org/wiki?curid=896419" title="Test akceptacyjny">
Test akceptacyjny

Test akceptacyjny – test oprogramowania, którego celem nie jest wykrycie błędów, a jedynie uzyskanie formalnego potwierdzenia wykonania oprogramowania odpowiedniej jakości.
Testy akceptacyjne mogą wystąpić w dwóch kontekstach organizacyjnych: dla oprogramowania zamówionego i dla oprogramowania z półki.
W pierwszym przypadku wykonywane są klasyczne testy akceptacyjne, które zwykle są podzbiorem testów systemowych. W drugim przypadku wykonywane są:
Definicja prawna.
Testy akceptacyjne to udokumentowane wartości danych wejściowych wprowadzanych do systemu teleinformatycznego i powiązanych z nimi wartości oczekiwanych danych wyjściowych, opisujące zestawy poprawnych odpowiedzi systemu teleinformatycznego na podawane dane wejściowe, pozwalające na sprawdzenie poprawności wdrożenia oprogramowania interfejsowego.

</doc>
<doc id="896420" url="https://pl.wikipedia.org/wiki?curid=896420" title="Przytok (Dębnica)">
Przytok (Dębnica)

Przytok (niem.: "Malzmühle") – część wsi Dębnica w Polsce, położona w województwie pomorskim, w powiecie człuchowskim, w gminie Człuchów, przy drodze wojewódzkiej nr 188. Wchodzi w skład sołectwa Dębnica.
W latach 1975–1998 Przytok administracyjnie należał do województwa słupskiego.
W roku 1905 Przytok liczył 49 mieszkańców.

</doc>
<doc id="896421" url="https://pl.wikipedia.org/wiki?curid=896421" title="Cambuur Stadion">
Cambuur Stadion

Cambuur Stadion – wielofunkcyjny stadion w mieście Leeuwarden w Holandii. Najczęściej używany jest jako stadion piłkarski, a swoje mecze rozgrywa na nim drużyna SC Cambuur. Po przebudowach w latach 1995 oraz 1999, stadion może pomieścić 10 000 widzów, a został wybudowany w 1936 roku.

</doc>
<doc id="896422" url="https://pl.wikipedia.org/wiki?curid=896422" title="Rogowo (Barkowo)">
Rogowo (Barkowo)

Rogowo – część wsi Barkowo w Polsce, położona w województwie pomorskim, w powiecie człuchowskim, w gminie Człuchów. Wchodzi w skład sołectwa Barkowo.
W latach 1975–1998 Rogowo administracyjnie należało do województwa słupskiego.

</doc>
<doc id="896423" url="https://pl.wikipedia.org/wiki?curid=896423" title="Śniaty">
Śniaty

2 miejscowości w Polsce:

</doc>
<doc id="896424" url="https://pl.wikipedia.org/wiki?curid=896424" title="Centrum Szkolenia Wojskowej Służby Wewnętrznej">
Centrum Szkolenia Wojskowej Służby Wewnętrznej

Centrum Szkolenia Wojskowej Służby Wewnętrznej im. Feliksa Dzierżyńskiego (CS WSW) – centrum szkolenia żołnierzy Wojskowej Służby Wewnętrznej.
Historia Centrum.
W 1957 roku, w Mińsku Mazowieckim, w koszarach byłego 7 Pułku Ułanów Lubelskich, przy ulicy Warszawskiej 267 w miejsce zlikwidowanej Oficerskiej Szkoły Informacji, zostały zorganizowane Kursy Doskonalenia Oficerów Wojskowej Służby Wewnętrznej według etatu Nr 035/61. Na podstawie zarządzenia Nr 0031/F szefa WSW z 25 czerwca 1957 roku Kursy zostały przekształcone w Ośrodek Szkolenia Wojskowej Służby Wewnętrznej według etatu Nr 32/214. 26 czerwca 1957 roku na stanowisko komendanta Ośrodka został wyznaczony pułkownik Władysław Halbersztadt.
18 stycznia 1959 roku Ośrodek otrzymał sztandar ufundowany przez społeczeństwo miasta i powiatu mińskiego. 
28 września 1967 roku rozpoczął się pierwszy, jednoroczny, kurs Szkoły Chorążych WSW.
26 lipca 1970 roku, w trakcie obchodów 25 rocznicy powstania, Ośrodek otrzymał imię Feliksa Dzierżyńskiego. W trakcie uroczystości główny inspektor szkolenia MON, generał dywizji Tadeusz Tuczapski, w obecności szefa WSW generała brygady Teodora Kufla i zastępcy szefa Głównego Zarządu Politycznego generała brygady Mieczysława Grudnia, dokonał odsłonięcia pomnika patrona. 
W 1974 roku została otwarta Szkoła Oficerów Rezerwy WSW.
Na podstawie zarządzenia Nr 048/Org. szefa Sztabu Generalnego WP z 13 lipca 1978 roku ośrodek z dniem 1 września 1978 roku został przekształcony w Centralny Ośrodek Szkolenia WSW.
W 1980 roku Ośrodkowi nadany został Order Sztandaru Pracy II klasy. 
28 lutego 1986 roku Centralny Ośrodek Szkolenia WSW został przeformowany w Centrum Szkolenia WSW. 
25 sierpnia 1990 roku odbyła się ostatnia promocja kadetów Szkoły Chorążych WSW. Promował generał brygady Jerzy Jarosz. 
29 sierpnia 1990 roku odbyło się uroczyste rozformowanie jednostki połączone z przekazaniem obowiązków komendanta.
Z dniem 31 sierpnia 1990 roku Centrum Szkolenia WSW zostało rozformowane, a w jego miejsce z dniem 1 września 1990 roku rozpoczął funkcjonowanie Ośrodek Szkolenia Żandarmerii Wojskowej.
Struktura organizacyjna w 1989.
Komenda Centrum Szkolenia WSW
Wydział Polityczny
Wydział Kadrowo – Administracyjny
Oddział Szkolenia
Pododdziały szkolne
Kursy
Pododdziały zabezpieczenia

</doc>
<doc id="896430" url="https://pl.wikipedia.org/wiki?curid=896430" title="Kościół Najświętszej Marii Panny w Trewirze">
Kościół Najświętszej Marii Panny w Trewirze

Kościół Najświętszej Marii Panny w Trewirze (niem. "Liebfrauenkirche") – zbudowany w XIII w. w południowej części rzymskiego kompleksu świątynnego cesarza Konstantyna w Trewirze w zachodnich Niemczech. Połączony z trewirską katedrą wąskim przejściem.
Obok kościoła św. Elżbiety (niem. "Elisabethkirche") w Marburgu kościół NMP w Trewirze uważany jest za najstarszy kościół gotycki w Niemczech.
W czasie II wojny światowej uległ znacznym zniszczeniom. Po odbudowie, w 1951 roku kościół NMP otrzymał od papieża Piusa XII honorowy tytuł bazyliki mniejszej.
W 1986 kościół NMP wraz z katedrą i trewirskimi zabytkami rzymskimi został wpisany na listę dziedzictwa kulturowego UNESCO.
W bazylice posługują polscy zakonnicy ze Zgromadzenia Braci Serca Jezusowego.
Historia.
Budowę kościoła w miejscu południowo-wschodniej bazyliki kompleksu katedralnego rozpoczął arcybiskup Trewiru Teodoryk z Wied około 1230. Budowniczy kościoła wzorowali się na architekturze świątyń w Laon, Soissons oraz w Reims. Prace wkrótce zatrzymano z powodu braku odpowiednich środków finansowych. Podjęto je na nowo w 1243 po kweście zorganizowanej w diecezji kolońskiej przez arcybiskupa Konrada z Hochstaden. Budowę ukończono jednakże dopiero w 1260.
W 1429 na wieży na skrzyżowaniu nawy głównej z transeptem zamontowano wysoką iglicę, która uległa zniszczeniu w czasie burzy w 1631. Wieża otrzymała wtedy dach czterospadowy, który został zniszczony w czasie II wojny światowej. W 1945 założono dach płaski, który został wymieniony na bardziej spadzisty w 2003.
Kościół NMP służył członkom kapituły katedralnej, dla których odprawiano tu codzienne msze. Stał się także miejscem ich pochówku. Wiele z grobów zostało usuniętych w okresie rewolucji francuskiej.
Kościół uległ znacznym zniszczeniom podczas II wojny światowej. Po odbudowie, w 1951 kościół NMP otrzymał od papieża Piusa XII honorowy tytuł bazyliki mniejszej.
Architektura.
Kościół NMP powstał na planie krzyża greckiego. Budowla posiada dwie kondygnacje, jedynie wieża nad skrzyżowaniem ramion krzyża posiada trzy piętra. Pomiędzy ramionami krzyża rozmieszczone są kaplice.
Kwadrat wyznaczony przez przecięcie się ramion krzyża (niem. "Vierungsquadrat") jest jednostką miary, według której zorientowana jest cała budowla. Kwadrat ten wyznacza położenie i wielkość naw, kaplic, wysokość sklepień a także pozycje kolumn i filarów. System ten (łac. "ad quadratum") wzorowano prawdopodobnie na rzymskim "Quadratbau" sąsiadującej katedry.
Dolna część kościoła powstała na planie przypominającym 12-płatkową różę, symbol patronki kościoła Marii (łac. "rosa mystica"), 12 plemion Izraela i 12 apostołów. Sklepienie spoczywa na 12 kolumnach zamiast na typowym otwartym systemie przyporowym. Na kolumnach przedstawiono 12 apostołów oraz 12 punktów składu wiary.
Cztery portale wychodzą na „wszystkie strony świata”. W portalu zachodnim, w tympanonie, poniżej szczytu, przedstawiono sceny z życia Jezusa. Pola łuków i okien ukazują historie Abrahama i Noego, przepowiednie proroków oraz scenę zwiastowania Marii. Wszystkie figury to kopie, XIII w. oryginały przechowywane są w muzeum diecezjalnym katedry.

</doc>
<doc id="896433" url="https://pl.wikipedia.org/wiki?curid=896433" title="Architektura barokowa w Ameryce Łacińskiej">
Architektura barokowa w Ameryce Łacińskiej

Po podboju Ameryki, hiszpańscy i portugalscy konkwistadorzy rozpoczęli działalność kolonizacyjną. Budując wprowadzili na te obszary znaną sobie architekturę europejską. Nie było to jednak proste przeniesienie wzorów. Realizatorzy obiektów musieli się zmierzyć z odmiennymi warunkami od klimatu pustynnego po lasy tropikalne. Występują tu wysokie temperatury, silne, nawiewające piach wiatry i padają ulewne deszcze. Jest to obszar aktywności sejsmicznej. Zatem wymagania w stosunku do konstrukcji budowli są nieco inne, niż w Europie. Także dostępność materiałów budowlanych jest inna. Budowniczowie dysponowali mniejszą ilością kamienia, który wielokrotnie zastępowali drewnem, ale innych gatunków niż dotychczas używane.
Obszar Nowego Świata został podzielony przez papieża Aleksandra VI pomiędzy Hiszpanię a Portugalię. Posiadłości Hiszpanii to początkowo:
Do Portugalczyków należała dzisiejsza Brazylia.
Architektura osadników to bogate wille i pałace urzędników państwowych i władz kościelnych, klasztory i kościoły misyjne, gmachy urzędowe. Wobec bezwzględnej polityki eksploratorów, pogoni za złotem, ucisku ludności tubylczej, osiągnięcia kulturowe rdzennej ludności idą w zapomnienie. Tylko nieliczne elementy sztuki prekolumbijskiej zachowały się jako wątki zdobnicze w wyrobach rzemieślniczych: strojach, sprzęcie domowego użytku. Wspaniałe budowle albo zostały zdewastowane (materiały z rozbiórki wykorzystywano do budowy nowych obiektów) albo przebudowane i dostosowane do potrzeb religii chrześcijańskiej. Wiele zapomnianych obiektów skryła dżungla. Budowle osadników były wzorowane na stylach hiszpańskich i portugalskich, jednak nie były ich prostym odzwierciedleniem. Pierwsze budowle łączą w sobie elementy gotyku i renesansu. Dość szybko barok zyskał popularność. Bogate zdobnictwo opierało się na stylach mudejar, plateresco, izabelińskim i manuelińskim. Zatrudnienie miejscowych rzemieślników zaowocowało włączeniem motywów rzeźbiarskich tradycyjnych dla ludności indiańskiej. Konstrukcja budowli oparta na przestrzennych, skrzyniowych rozwiązaniach nawiązywała do wzorów prekolumbijskich. Podobnie jak przerywany rytm ornamentu, stosowanie kontrastowych barw i faktur nakładanych na płaskie powierzchnie ścian. W architekturze Ameryki Łacińskiej splatają się różne formy sztuki europejskiej i sztuki prekolumbijskiej tworząc specyficzne, zróżnicowane zjawisko. Każde z większych miast było samodzielnym centrum sztuki wypracowującym własne wzory.
Przybywający do Ameryki zakonnicy należeli do zakonów, których reguła zobowiązywała ich do pracy i nauczania. Jako pierwsi pojawili się franciszkanie, dominikanie, augustianie. W drugiej połowie XVI wieku jezuici. Zakonnicy byli nie tylko misjonarzami nowej wiary ale także nauczycielami wprowadzającymi na kolonizowanych terenach europejskie metody uprawy ziemi, rzemiosła i sztuki. Najszybciej i w największej ilości powstawały nowe klasztory i kościoły. Klasztory zazwyczaj miały charakter obronny. Na dużym dziedzińcu otoczonym murami w centralnej części umieszczano krzyż. W narożach dziedzińca znajdowały się niewielkie, otwarte kaplice. Niewielkie pomieszczenia mieszkalne przeznaczone dla kilku zakonników nie zajmowały zbyt wiele miejsca. Najważniejszą budowlą były duże kościoły, często bez dzwonnic (dzwony umieszczano w ścianach frontowych, powyżej linii dachu). Do kościołów przylegały niezadaszone kaplice albo podwyższenia przeznaczone dla przybywających do sanktuarium pielgrzymów. Było to nawiązanie do indiańskich tradycji, zgodnie z którymi ceremonie były organizowane na odkrytych dziedzińcach.
Pierwsze budowle konkwistadorów powstały w Santo Domingo. W latach 1512 – 1541 zbudowano gotycką katedrę z portalem po stronie zachodniej zdobionym w stylu plateresco. Z pozostałych kościołów pierwszych osadników w San Domingo oraz pierwszej świeckiej budowli – pałacu Diego Kolumba – Casa del Almirante zachowały się tylko ruiny.
Wicekrólestwo Nowa Hiszpania.
Po podboju Meksyku i zdobyciu azteckiego miasta Tenochtitlán Hiszpanie rozebrali większość budowli i świątynie a na gruzach, z wykorzystaniem pozyskanych materiałów, zbudowali stolicę Nowej Hiszpanii – "Ciudad de México". Urbanista Alonso Garcia Bravo zaprojektował "Ciudad de México" na planie regularnej, prostokątnej siatki ulic. W centrum zlokalizował plac o znacznych rozmiarach a przy nim umieścił katedrę z pałacem biskupim, pałac gubernatora i ratusz. Miasto zostało podzielone na cztery dzielnice z zachowaniem schematu zburzonej, azteckiej metropolii i biegnących równolegle do ulic sieci kanałów. Powstało ogromne miasto o regularnie wytyczonych, szerokich ulicach i rozległych placach z dominującymi nad niską zabudową mieszkalną monumentalnymi kościołami. Taki schemat stosowano przy budowie innych miast Nowego Meksyku. Do rzymskich tradycji nawiązywał nie tylko schemat miast ale także budowa akweduktów dostarczających wodę miastom budowanym na meksykańskim płaskowyżu.
Budowane w miastach katedry niekiedy nawiązywały do stylu Herrery albo, znacznie częściej, do obronnych kościołów klasztornych. Były to najczęściej monumentalne, trójnawowe budowle z rzędami kaplic przylegających do naw bocznych. Często kryte sklepieniami kolebkowymi lub płaskimi kasetonowymi stropami. Stosowano także sklepienia żebrowe. Nad skrzyżowaniem naw z transeptem o ramionach mieszczących się w prostokątnym korpusie budowli umieszczano kopułę. Rzadko spotykane rozwiązania na planie centralnym reprezentuje kaplica del Pocinto w Villa de Guadelupe ("Ciudad de México"), zaprojektowana przez Francisca de Guerrero y Torresa (1779 – 1791).
Barok w Ameryce Łacińskiej nie wprowadził nowych rozwiązań przestrzennych, skupiając się na dekoracji fasad i wnętrz. Bogate zestawienia detali i ornamentów, podkreślone kontrastem jaskrawych barw miejscowych kamieni, cegieł i barwionych, glazurowych płytek, zaciera granice pomiędzy poszczególnymi elementami fasad. Wewnątrz stiuki i rzeźbione w drewnie dekoracje pokrywają całe płaszczyzny ścian i sklepień. Bujność detalu podkreślają złocenia i barwna polichromia. Ekspresji dodaje oświetlenie – przyciemnione wnętrza bocznych naw i kaplic oświetlonych przez niewielkimi, wysoko umieszczonymi oknami oraz rozświetlone nawy główne i prezbiteria, w których bogata dekoracja ołtarzy, ścian i sklepień mieni się feerią barw i detali. Kolejną cechą baroku Ameryki Łacińskiej są przeogromne ołtarze, których retabulum zostaje rozbudowane na boczne ściany. W Meksyku dekoracja w formie retabulum występuje także na fasadach kościołów.
Przykłady zabytków:
Wicekrólestwo Nowa Granada.
Obejmuje tereny, na których nie było monumentalnych przykładów architektury prekolumbijskiej. Jest to obszar, na którym architektura konkwistadorów znacznie mocniej jest związana z twórczością Herrey, niż budowle Meksyku. Dominowały ornamenty związane z hiszpańskim manieryzmem i dekoracjami inspirowanymi stylem mudejar. Najstarszym obiektem zbudowanym przez zakonników jest franciszkański zespół klasztorny w Quito (1535 – 1609) w Ekwadorze, z fasadą zaprojektowaną przez Jodocusa Ricke. Jezuicki kościół La Comañia w Quito (1605 – 1689) to przykład zastosowania sklepienia kolebkowego z lunetami. Podniebienie sklepienia pokryto skomplikowanymi ornamentami w stylu mudejar. Odbudowany po trzęsieniu ziemi w 1755. W latach 1722 – 1765 otrzymał portal wzorowany na rzymskim baroku (zbudowany przez jezuickich architektów: Leonhard Deubler i Veranzio Gandolfi z Mantui).
W Kolumbii nie ma zbyt wielu przykładów architektury baroku. Fasadę katedry w Tunji zdobi portal Bartolomea Carrióna zainspirowany architekturą Palladia. Wnętrza kolumbijskich kościołów otrzymywały zazwyczaj bogatą dekorację nawiązującą do wzorów manieryzmu, gotyku i mudejar, które pokrywały gęstą siatką drewniane stropy (np. kościół Santa Clara w Tunji).
Wicekrólestwo Peru.
Na ziemiach należących do wicekrólestwa Peru architektura dość szybko przejęła wiele z tradycyjnej sztuki plemion indiańskich. Pierwsze ośrodki, w których osiedlili się kolonizatorzy zlokalizowane były w pobliżu jeziora Titicaca. Jako budulec wykorzystywano miejscową, suszoną cegłę adobe. Naroża budynków wzmacniano kamieniem. W kamieniu rzeźbiono portale. Prostą, geometryczną bryłę budowli zdobiły kontrastujące płaszczyzny – gładkie i z dekoracją w stylu zbliżonym do plateresco i mudejar.
Ważnym ośrodkiem założonym już w XVI wieku było Cusco. Na gruzach inkaskiej świątyni zbudowano klasztor Santo Domingo. Katedra w stylu Herrery zbudowana (1598 – 1668) to trójnawowy kościół halowy z kaplicami przylegającymi do naw bocznych. Przykryto ją gotyckimi, żebrowymi sklepieniami. Świątynię zaprojektował Francisco Becerry. W latach (1651 – 1657) otrzymała barokowy, trzypoziomowy portal (uważany za pierwsze barokowe dzieło Peru). Katedra stała się wzorem dla jezuickiego kościoła La Compañia (1651 – 1668) z portalem w formie retabulum (dzieło Diego Martineza z Oviedo) i kościoła San Pedro w Cusco oraz katedry San Francisco w Limie. Klasztor w Limie został założony w 1546 r., kościół zniszczony przez trzęsienie ziemi otrzymał nową, barokową fasadę odbudowaną (w latach 1669 – 1674) według projektu Constanina de Vasconcelos i Manuela de Escobara. Sposób wykonania konstrukcji sklepienia kościoła San Francisco różni się od metod znanych w Europie i jest charakterystyczny dla tego rejonu. W pierwszym etapie nad nawami wykonywano konstrukcję z plecionej trzciny. Na nią narzucano warstwę masy, która po związaniu zachowywała elastyczność. Taki rodzaj konstrukcji, tzw. "quincha", był bardziej odporny na trzęsienia ziemi niż tradycyjne wykonane sklepienia.
W Limie do dekoracji ścian wykorzystywano ceramiczne azulejo układane we wzory inspirowane sztuką islamu. Orientalne motywy widoczne są także w pałacu Torre Tagle (1735).
W Arequipie (Peru) jako budulca używano łatwych w obróbce skał wulkanicznych. Zagrożenie sejsmiczne wymusiło niską zabudowę o solidnie rozbudowanych, masywnych dolnych partiach. Przykłady barokowych budowli w Arequipie: kościół jezuitów (1595 – 1698), portal rezydencji Casa del Moral.
Dekoracja kościołów w wicekrólestwie Peru koncentrowała się przede wszystkim na zdobieniu portali i nastaw ołtarzowych. W stolicy Boliwii, La Paz, portal kościoła San Francisco zdobi misterna płaskorzeźba, w której wyraźnie widoczne są wpływy sztuki indiańskiej. Motywy z prekolumbijskiej mitologii przeplatają się z miejscową roślinnością tworząc bogaty ornament. Taki sposób zdobienia bywa określany jako nazwą "mestizo".
Portugalska kolonia – Brazylia.
Portugalia, do której należało terytorium Brazylii, skolonizowała nadmorski (o szerokości ok. 100 – 200 km) pas lądu. Podobnie jak w koloniach hiszpańskich budowano przede wszystkim klasztory i kościoły. Zakładane miasta rozwijały się jednak inaczej niż pod rządami Hiszpanów. Nie budowano ich według wcześniej nakreślonych planów. Zazwyczaj wokół kościoła stawianego np. na wzgórzu powstawały place i ulice o nieregularnych kształtach i przebiegu dostosowanych do warunków lokalnych, zgodnie z ukształtowaniem terenu.
Kościoły w Brazylii planowano na ogół jako bazyliki przykryte drewnianymi stropami. Skromne fasady, w których dominowały duże okna pozbawione były ozdobnych portali. Wrażenie świeckości potęgowały występujące dość często balkony, dwuspadowe dachy, brak kopuł nad skrzyżowaniem naw i niskie wieże. Gładkie powierzchnie fasad dzielone są pilastrami i gzymsami a rytm podziału podkreśla kolorystyka. W XVIII wieku pojawiają się woluty i elementy rokoka. Do dekoracji używa się ceramicznych płytek azulejo.
Do najwcześniejszych przykładów architektury baroku należy kolegium jezuickie w Salvador (1652 – 1672) z jednonawowym kościołem wzorowanym na rzymskim Il Gesù. W Salvador znajduje się także franciszkański klasztor z kościołem São Francisco. Ściany krużganków klasztoru ozdobione są płytkami azulejo ułożonymi w obrazy o tematyce biblijnej i mitologicznej. Jest to największy na świecie zespół takiej dekoracji.
Najciekawiej reprezentuje się architektura baroku w stanie Minas Gerais. Budowane w tym stanie niewielkie kościoły planowane były jako jednonawowe z wąskimi korytarzami po bokach prezbiterium (z upływem czasu korytarze stają się coraz węższe a w końcu zanikają). Wąskie (ok. 10 – 15 m szerokości) fasady z portalami i szczytami zdobionymi formami zbliżonymi do rokoko flankowano dwoma niskimi wieżami. Układ naw z czasem przybrał formę owalu lub wydłużonego ośmioboku a fasada poprzez stosowanie wież na kolistym planie odchodzi od frontalnych rozwiązań. Z architekturą minas Gerais związani są:

</doc>
<doc id="896434" url="https://pl.wikipedia.org/wiki?curid=896434" title="Inna Rosja">
Inna Rosja

Inna Rosja () – rosyjski ruch polityczny skupiający liberalne i lewicowe ugrupowania opozycyjne wobec polityki prezydenta Władimira Putina. Liderami organizacji są Garri Kasparow i Eduard Limonow. Od 2010 niezarejestrowana partia Limonowa.
W skład koalicji wchodzą m.in.:
W języku rosyjskim nazwa partii brzmi „Drugaja Rossija”, co jest aluzją do nazwy partii Putina Jedna Rosja. Przekorność tej nazwy traci się w tłumaczeniu.

</doc>
<doc id="896436" url="https://pl.wikipedia.org/wiki?curid=896436" title="Dolní Lipka">
Dolní Lipka

Dolní Lipka – wieś w Czechach, w kraju pardubickim (czes. "Pardubický kraj") okres Ústí nad Orlicí.
Podgórska przygraniczna miejscowość leżąca między Cichą Orlicą, a Lipkowskim potokiem (czes. "Lipkovský potok") na wysokości 530–540 m n.p.m. u południowo-zachodniego podnóża Sudetów Wschodnich, na południowo-wschodnim brzegu Wysoczyzny Międzyleskiej. Wieś powstała w XVI wieku. Początkowo zabudowa wsi skupiała się w pobliżu dolnego biegu Lipkowskiego potoku. Późniejsza zabudowa przesuwała się na południe w kierunku Cichej Orlicy, do stacji kolejowej i głównej drogi do Kralik, która stanowi południową granicę wsi. We wsi znajduje się kapliczka Panny Marii Królowej Pokoju z 1841 roku i najstarsze rolnicze gospodarstwa. Wieś zajmuje obszar 418,87 ha, mieszka w niej 142 mieszkańców. W 1974 roku Dolni Lipka stała się zintegrowaną wsią miasta Kraliki i straciła samodzielność.
We wsi przed wejściem Czech i Polski do strefy Schengen (21 grudnia 2007), funkcjonowało przejście graniczne Dolní Lipka-Boboszów.
Komunikacja.
Przez wieś przebiegają:

</doc>
<doc id="896437" url="https://pl.wikipedia.org/wiki?curid=896437" title="Piotr Beczała">
Piotr Beczała

Piotr Beczała (ur. 28 grudnia 1966 w Czechowicach-Dziedzicach) – polski śpiewak operowy (tenor liryczny).
Występował m.in. w Metropolitan Opera, Covent Garden Theatre, San Francisco Opera, La Scali i Operze Wiedeńskiej, a także na scenach w: Amsterdamie (Concertgebouw), Brukseli, Paryżu, Hamburgu, Berlinie (Konzerthaus Berlin), Frankfurcie nad Menem, Monachium (Munich Philharmonic Hall, Herkulessaal), Genewie, Bolonii, Wiedniu (Wiener Musikverein, Wiener Konzerthaus), Moskwie (Konserwatorium im. Czajkowskiego), Zurychu (Tonhalle Zürich), Cleveland (Severance Hall) i Atenach oraz na festiwalach w Salzburgu (Salzburger Festspiele), Grazie, Vorarlbergu (Schubertiada), Lucernie, Bayreuth, Torre del Lago i Montpellier.
W trakcie kariery występował w wielu rolach operowych i operetkowych, m.in. jako Alfred Germont ("Traviata"), książę Mantui ("Rigoletto"), Rudolf ("Cyganeria"), Werter ("Werther"), Leński ("Eugeniusz Oniegin"), Vaudémont ("Jolanta"), Jenik ("Sprzedana narzeczona"), Jontek ("Halka"), pasterz ("Król Roger"), Tamino ("Czarodziejski flet"), Belmonte ("Uprowadzenie z seraju"), Don Ottavio ("Don Giovanni"), Orombello ("Beatrice di Tenda"), włoski śpiewak ("Kawaler srebrnej róży"), Camille de Rosillon ("Wesoła wdówka"), Cavaradossi ("Tosca") i Rodolf ("Luisa Miller").
Aktywnie udziela się charytatywnie. Występował na licznych wydarzeniach dobroczynnych, m.in. na gali na rzecz Niemieckiej Fundacji ds. Walki z AIDS w Berlinie oraz na koncertach Fundacji Czerwonej Wstążki i koncertach Life Ball.
Życiorys.
Rodzina i edukacja.
Jest synem Janiny i Antoniego Beczałów; jego matka była krawcową, a ojciec pracował w fabryce tekstylnej w Komorowicach. Jest najstarszy z trojga rodzeństwa: ma młodszą o trzy lata siostrę Krystynę i młodszego o siedem lat brata Arkadiusza. W dzieciństwie udzielał się w harcerstwie, śpiewał w szkolnym chórze i nauczył się gry na gitarze. Był fanem The Beatles i Procol Harum.
Uczęszczał do technikum mechanicznego (do klasy o profilu „mechaniczna automatyka przemysłowa”) w Czechowicach-Dziedzicach. Na zaproszenie Anny Szostak-Myrczek, dyrygentki szkolnego chóru, dołączył do prowadzonych przez nią Chóru im. Stanisława Moniuszki i Zespołu Muzyki Dawnej Madrygaliści, z którym koncertował po kraju i Europie Zachodniej. Z zespołu odszedł po roku od rozpoczęcia studiów na Akademii Muzycznej w Katowicach, w której uczył się w klasie prof. Jana Ballarina. Podczas studiów asystował jako śpiewak na egzaminach, poza tym śpiewał w Filharmonii Śląskiej, a także brał udział w zajęciach u Pavla Lisiciana w Wyższej Szkole Muzycznej im. Ferenca Liszta w Weimarze oraz u Seny Jurinac w Międzynarodowej Muzycznej Szkole Letniej w Lenk i Académie musicale de Villecroze. Dorabiał jako śpiewak uliczny przy Kärntner Straße w Wiedniu. Ponadto należał do akademickiej drużyny siatkarskiej.
Kariera zawodowa.
Jeszcze przed zakończeniem studiów w 1992 podpisał kontrakt z Landestheater w Linzu, gdzie początkowo grał drugoplanowe postaci: Dancairo w "Carmen", księcia Guidona w "Złotym koguciku", mistrza tańca Gastona w "Schwergewicht oder die Ehre der Nation" i służącego Hermanna w "Zbójcach", a także znalazł się w drugiej obsadzie spektakli: "Cosi fan tutte" (jako Ferrand) i "Sprzedana narzeczona" (jako Hans). W tym okresie zaczął pobierać zajęcia wokalne u Dale’a Fundlinga, z którym współpracował przez kolejne 19 lat. W trzecim sezonie pracy w teatrze w Linzu zagrał tytułową rolę w operze "Werther" oraz wystąpił jako Tamin w "Czarodziejskim flecie" i Alfred w "Traviacie", a w 1996 wystąpił jako Belmonto w "Uprowadzeniu z seraju". W trakcie współpracy z teatrem dorabiał, koncertując z Bruckner Orchester Linz m.in. w centrum festiwalowo-kongresowym Brucknerhaus w Linzu, poza tym wystąpił gościnnie jako Stanislaus w kilku spektaklach "Ptasznika w Tyrolu" w Landestheater w Salzburgu oraz jako Rinuccio w "Gianni Schicchi" w Zürcher Oper, a także zaśpiewał oratorium „Te Deum” Brucknera w koncercie poświęconym pamięci Gustava Mahlera w Operze Wiedeńskiej. Z uwagi na swoje warunki wokalne w pierwszych latach kariery porównywany był do Fritza Wunderlicha, jednego ze swoich idoli, którymi byli także: Hermann Prey, Jan Kiepura, Richard Tauber, Nicolai Gedda i Rudolf Schock.
W 1997 odszedł z Landestheater i został artystą Opery w Zurychu, w której zadebiutował 4 października 1997 ciepło przyjętą przez publiczność i krytyków rolą Tristana w oratorium "Zaubertrank/Le vin herbé". W tym samym roku po raz pierwszy wystąpił na Festiwalu w Salzburgu, gdzie zaśpiewał partię Tamina w "Czarodziejskim flecie", którą w następnym roku wykonał gościnnie również w Operze Wiedeńskiej. W trakcie kontraktu w Zürcher Oper wystąpił również jako Matteo w "Arabelli", Camille de Rossillion w "Wesołej wdówce", Alfred w "Zemście nietoperza", książę Mantui w "Rigoletcie", Gustaw w "Balu maskowym", hrabia Neipperg w "Madame Sans-Gêne" i Su Czong w "Krainie uśmiechu". Z czasem podpisał z Operą w Zurychu kontrakt rezydencki, który umożliwił mu występy gościnne w innych teatrach, m.in. w Opéra Garnier w Paryżu, La Monnaie w Brukseli czy Theater an der Wien. Uznanie międzynarodowej prasy zdobył tytułową rolą w "Fauście" w Royal Opera House w Londynie, gdzie następnie wystąpił także w "Cyganerii, Traviacie, Eugeniuszu Onieginie" oraz "Romeo i Julii".
W stycznia 2006 zadebiutował w La Scali rolą księcia Mantui w operze Giuseppe Verdiego "Rigoletto". W tej samej roli po raz pierwszy wystąpił również w grudniu 2006 w Metropolitan Opera, w której w kolejnych sezonach wystąpił m.in. w: "Rusałce, Romeo i Julii, Adrianie Lecouvreur, Manonie Lescaut, Łucji z Lammermooru" i "Eugeniuszu Onieginie". W 2007 wystąpił jako książę Mantui w "Rigoletcie" w Operze Narodowej w Warszawie oraz zaśpiewał w ramach Koncertów Poznańskich z orkiestrą Filharmonii Poznańskiej w Auli Uniwersytetu im. Adama Mickiewicza w Poznaniu. 30 marca 2008 wystąpił w Operze Narodowej w Warszawie jako sir Edgardo di Ravenswood w "Łucji z Lammermooru" Gaetana Donizettiego. Również w 2008 wydał swój debiutancki album studyjny pt. "Salut".
W 2010 został odznaczony Srebrnym Medalem „Zasłużony Kulturze Gloria Artis”, a także wydał drugi solowy album pt. "Slavic Opera Arias" nagrany z Polską Orkiestrą Radiową. W sezonie 2011/2012 został zaangażowany do roli Rudolfa w "Cyganerii" w La Scali. 24 listopada 2012 zagrał w Teatrze Wielkim w Warszawie koncert z okazji jubileuszu 20-lecia debiutu operowego. W 2013 z okazji 200. rocznicy urodzin Giuseppe Verdiego nagrał album pt. "Verdi" z Polską Orkiestrą Radiową oraz wystąpił w dwóch operach twórcy: ponownie jako książę w "Rigoletcie" w Metropolitan Opera oraz jako Alfred Germont w "Traviacie" w La Scali, z którą zakończył współpracę po sezonie 2013/2014. W hołdzie Richardowi Tauberowi nagrał i wydał w 2013 album pt. "Twoim jest serce me", a w kwietniu 2014 wystąpił na Nadzwyczajnej Gali Operowej zorganizowanej w Operze Wrocławskiej we Wrocławiu.
W 2015 został odznaczony Krzyżem Kawalerskim Orderu Odrodzenia Polski przez prezydenta Bronisława Komorowskiego, a także zaśpiewał w koncercie „Arie Oper Świata” w ramach XIX Letniego Festiwalu Opery Krakowskiej na Dziedzińcu Arkadowym Zamku Królewskiego na Wawelu , wystąpił w "Wertherze" podczas Festiwalu w Salzburgu i wydał album pt. "The French Collection". W maju 2016 zadebiutował w Semperoper Dresden w tytułowej roli w operze "Lohendrin". W 2017 występował w "Adrianie Lecouvreur" w Operze Wiedeńskiej. W 2018 otrzymał Złoty Medal „Zasłużony Kulturze Gloria Artis” oraz zagrał Edwarda podczas polskiej premiery "Łucji z Lammermooru" w Teatrze Wielkim w Warszawie. W 2019 zagrał tytułową rolę w "Lohendrinie" podczas Bayreuther Festspiele, a także wystąpił w "Luisie Miller" na Festiwalu w Salzburgu, poza tym zadebiutował jako Cavaradossi w "Tosce" w Operze Wiedeńskiej oraz wystąpił m.in. w "Otellu" w Metropolitan Opera, "Balu maskowym" w Deutsche Oper w Berlinie i "Halce" w Theater an der Wien.
Na koniec sezonu 2019 otrzymał tytuł "Kammersänger" w Operze Wiedeńskiej. 
W 2019 roku został uhonorowany „Złotą Muszką" - Nagrodą im. Bogusława Kaczyńskiego przyznawaną przez Orfeo Fundacja im. Bogusława Kaczyńskiego za wybitne osiągnięcia w dziedzinie wokalistyki operowej i propagowanie najwyższych wartości kultury muzycznej na świecie.
W 2020 wystąpił w Operze Narodowej w Warszawie w tytułowej roli w "Wertherze" Jules’a Masseneta oraz jako Jontek w "Halce" Moniuszki (w ramach koprodukcji z Theater an der Wien), a także nagrał swoją interpretację utworu „Tango milonga” na potrzeby składanki pt. "95 lat Polskiego Radia" oraz wydał album pt. "Vincerò". 17 maja 2022 otrzymał tytuł doktora honoris causa Akademii Muzycznej w Katowicach.
Życie prywatne.
24 października 1992 poślubił Katarzynę Bąk, którą poznał w Zespole Muzyki Dawnej Madrygaliści. W 2012 uzyskali szwajcarskie obywatelstwo. Mieszkają w Żabnicy, mają też domy w Krakowie, Wiedniu i Zollikonie.

</doc>
<doc id="896438" url="https://pl.wikipedia.org/wiki?curid=896438" title="National Museum of American History">
National Museum of American History

National Museum of American History ("Narodowe Muzeum Historii Amerykańskiej") – muzeum położone w National Mall w Waszyngtonie, będące częścią Instytutu Smithsona. Zostało otwarte w 1964 jako Museum of History and Technology ("Muzeum Historii i Techniki"), a swoją obecną nazwę nosi od 1980.

</doc>
<doc id="896439" url="https://pl.wikipedia.org/wiki?curid=896439" title="Architektura baroku w Ameryce Łacińskiej">
Architektura baroku w Ameryce Łacińskiej



</doc>
<doc id="896440" url="https://pl.wikipedia.org/wiki?curid=896440" title="Śniaty (województwo pomorskie)">
Śniaty (województwo pomorskie)

Śniaty – osada leśna w Polsce położona w województwie pomorskim, w powiecie człuchowskim, w gminie Człuchów. 
Miejscowość jest częścią składową sołectwa Sieroczyn.
W latach 1975–1998 miejscowość administracyjnie należała do województwa słupskiego.

</doc>
<doc id="896442" url="https://pl.wikipedia.org/wiki?curid=896442" title="Rosyjski Sojusz Ludowo-Demokratyczny">
Rosyjski Sojusz Ludowo-Demokratyczny

Rosyjski Sojusz Ludowo-Demokratyczny – rosyjska partia polityczna założona przez byłego premiera Michaiła Kasjanowa. 
Sojusz Ludowo-Demokratyczny jest jednym z elementów antyputinowskiej opozycji pod nazwą Inna Rosja, która chciała wygrać wybory prezydenckie w 2008 roku. Sojusz Ludowo-Demokratyczny został wykluczony z możliwości startu w wyborach przez Kremlowskie władze.

</doc>
<doc id="896443" url="https://pl.wikipedia.org/wiki?curid=896443" title="Elżbieta Chojnicka">
Elżbieta Chojnicka



</doc>
<doc id="896447" url="https://pl.wikipedia.org/wiki?curid=896447" title="10 najpiękniejszych eksperymentów z fizyki">
10 najpiękniejszych eksperymentów z fizyki



</doc>
<doc id="896449" url="https://pl.wikipedia.org/wiki?curid=896449" title="Zbrzyca (Nowosiółki)">
Zbrzyca (Nowosiółki)

Zbrzyca (kaszb. "Zbrzëca") – część kolonii Nowosiółki w Polsce, położona w województwie pomorskim, w powiecie człuchowskim, w gminie Człuchów. Wchodzi w skład sołectwa Kołdowo.
W latach 1975–1998 Zbrzyca administracyjnie należała do województwa słupskiego.

</doc>
<doc id="896451" url="https://pl.wikipedia.org/wiki?curid=896451" title="Zbrzyca">
Zbrzyca



</doc>
<doc id="896453" url="https://pl.wikipedia.org/wiki?curid=896453" title="Drzewiak czarnostopy">
Drzewiak czarnostopy

Drzewiak czarnostopy ("Dendrolagus bennettianus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Drzewiak czarnostopy występuje w północno-wschodnim Queenslandzie od rzeki Daintree na północ poza Cooktown i na zachód do Mount Windsor Tableland.
Taksonomia.
Gatunek po raz pierwszy naukowo opisał w 1887 roku brytyjski zoolog Charles Walter De Vis nadając mu nazwę "Dendrolagus bennettianus". Jako miejsce typowe odłowu holotypu De Vis wskazał rzekę Daintree, w Queenslandzie, w Australii. 
Badania oparte o dane genetyczne umiejscawiają "D. bennettianus" jako takson siostrzany w stosunku do "D. lumholtzi" i razem tworzą klad, który jest grupą siostrzaną dla reszty gatunków z rodzaju "Dendrolagus". Gatunek monotypowy.
Morfologia.
Jest największym nadrzewnym torbaczem Australii. Długość ciała (bez ogona) samic 54–70,5 cm, samców 72–74,8 cm, długość ogona samic 63,1–83 cm, samców 82–84,5 cm; masa ciała samic 6,3–10,6 kg, samców 11,5–13,4 kg. Wierzch ciała ciemnobrązowy; podbródek, gardło i spód ciała jaśniej ubarwione. Stopy są czarne. Czoło szarawe, ponadto na pysku, ramionach, szyi i z tyłu głowy występuje rdzawe zabarwienie. U nasady ogona znajduje się czarna plama, która od strony spodniej ma odcień jaśniejszy.
Ekologia.
Środowisko życia.
Zamieszkuje wyżynne lasy deszczowe oraz lasy nadbrzeżne.
Tryb życia.
Drzewiaki Bennetta prowadzą nocny tryb życia. Po drzewach poruszają się bardzo zwinnie, są zdolne skoczyć na odległość 9 metrów, by dostać się na gałąź sąsiedniego drzewa. Swego długiego ogona używają jako narządu równowagi podczas poruszania się między gałęziami drzew. Na ziemi poruszają się skacząc z ciałem pochylonym do przodu i ogonem podwiniętym do góry. 
Jako jedne z niewielu wyraźnie terytorialnych kangurów, dorosłe samce utrzymują terytoria o powierzchni do 25 hektarów, które pokrywają się z terytoriami kilku samic. Praktycznie wszystkie dorosłe samce noszą na swych ciałach blizny po licznych sporach o terytoria, niektórym nawet brakuje uszu. Obszary zajmowane przez dorosłe samice nie pokrywają się. Pojedynczej samicy towarzyszą jedynie młode lub dorosły samiec.
Drzewiaki spędzają dzień wysoko w gałęziach drzew, które opuszczają w nocy, gdy udają się na żer.
Odżywiają się liśćmi drzew z rodzajów "Ganophyllum", "Aidia" i "Schefflera" oraz opadłymi owocami.
Samica rodzi co roku jedno młode, które jest z nią przez okres 2 lat, w tym pierwsze 9 miesięcy spędza w torbie matki. Dorosłe samce nie zajmują się potomstwem; jednak zaobserwowano samce towarzyszące młodym, które straciły matki. Drzewiaki są zdolne do reprodukcji przez okres około 20 lat.
Zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii NT (podwyższonego ryzyka). W przeszłości zagrożeniem dla tego gatunku były polowania rdzennych mieszkańców Australii. Obecnie zagrożeniami dla tego ssaka są niszczenie ich siedlisk.

</doc>
<doc id="896455" url="https://pl.wikipedia.org/wiki?curid=896455" title="Kardiomiopatia restrykcyjna">
Kardiomiopatia restrykcyjna

Kardiomiopatia restrykcyjna, kardiomiopatia zaciskająca, kardiomiopatia ograniczająca – najrzadszy typ kardiomiopatii, w którym utrudnione jest rozciąganie włókien mięśnia sercowego oraz napełnianie krwią.
Rytm serca i jego kurczliwość mogą być w normie, ale sztywne ściany jam serca (przedsionki i komory) uniemożliwiają właściwe napełnianie. Z tego powodu przepływ krwi jest zmniejszony i mniejsza objętość krwi napełnia komory. Z czasem u pacjentów z kardiomiopatią restrykcyjną dochodzi do niewydolności serca. 

</doc>
<doc id="896456" url="https://pl.wikipedia.org/wiki?curid=896456" title="Koncerty Poznańskie">
Koncerty Poznańskie

Koncerty Poznańskie – cykliczna impreza muzyki poważnej odbywająca się od 1962 w Filharmonii Poznańskiej im. Tadeusza Szeligowskiego. Pomysłodawcą jej stworzenia był Romuald Połczyński, dziennikarz "Expressu Poznańskiego".
Geneza i historia.
Celem powstałej inicjatywy była chęć ożywienia życia muzycznego miasta. Cykl zainaugurowano 5 i 6 stycznia 1962 (na pierwszym koncercie, w wykonaniu Orkiestry Symfonicznej Filharmonii Poznańskiej, zaprezentowano uwerturę fantastyczną "Bajka" Stanisława Moniuszki, arię Stefana z IV aktu opery "Straszny dwór" tego samego autora oraz "Błękitną rapsodię" i "Kołysankę" z "Porgy and Bess" Georg'a Gershwina). Koncerty odbywały się w sobotnie wieczory i niedzielne poranki. Cechami koncertów miały być: umiejętnie dobierany repertuar, najlepsi wykonawcy, stałe pory i przystępne ceny biletów. W 1987, z okazji 25-lecia Koncertów, zorganizowano uroczystości jubileuszowe z udziałem m.in. Roberta Satanowskiego. 
Goście.
Podczas koncertów występowali m.in.: Zdzisława Donat, Barbara Zagórzanka, Andrzej Hiolski, Wiesław Ochman, Bogdan Paprocki, Kazimierz Pustelak, Lothar Faber, Józef Wiłkomirski, Gustaw Holoubek, Zofia Kucówna, Adam Hanuszkiewicz, Sławomir Żerdzicki, Witold Krzemieński, Zara Dołuchanowa, Bernard Ładysz, Stefania Woytowicz, Krystyna Szczepańska, Edmund Kossowski, Antoni Wit, Stefan Stuligrosz, Zygmunt Latoszewski, Halina Czerny-Stefańska, Lidia Grychtołówna, Konstanty Andrzej Kulka, Teresa May-Czyżowska, Stefania Toczyska, Jerzy Katlewicz, Kaja Danczowska, Marek Drewnowski, Janusz Olejniczak, Piotr Paleczny, Anna Malewicz-Madey, Urszula Mitręga, Ewa Podleś, Bogna Sokorska, Roman Węgrzyn, Ewa Werka, Renard Czajkowski, Anna Jeremus-Lewandowska, Krzysztof Dziewięcki, Monika Swarowska-Walawska, Wojciech Michniewski, Ewa Iżykowska, czy Antoni Grochowalski.
Prelekcje wygłaszali i zagajali m.in.: Wojciech Dzieduszycki, Zbigniew Pawlicki, Sławomir Pietras, Bohdan Pilarski, Zdzisław Sierpiński, czy Marian Wallek-Walewski. 
Gościnnie grały natomiast, m.in. orkiestry symfoniczne Państwowej Filharmonii Wileńskiej, Filharmonii "Banatul" z Rumunii czy Filharmonii Leningradzkiej.
Podczas dwustu koncertów, czyli do 1983 wystąpiło 60 dyrygentów, 234 solistów, 12 chórów, 18 orkiestr i zespołów instrumentalnych, a także 26 prelegentów. Wykonano utwory 257 kompozytorów, w tym twórców polskich – 71. Publiczność zamknęła się w tym okresie liczbą około 350.000 osób.

</doc>
<doc id="896463" url="https://pl.wikipedia.org/wiki?curid=896463" title="Maskalis">
Maskalis

Maskalis – rzeka, lewy dopływ Nidy o długości 24,39 km i powierzchni zlewni 134,24 km².
Źródła rzeki znajdują się na zachód od Buska-Zdroju. W dolnym odcinku zasila liczne stawy rybne.

</doc>
<doc id="896466" url="https://pl.wikipedia.org/wiki?curid=896466" title="David Mendes da Silva">
David Mendes da Silva

David Mendes da Silva Gonçalves (ur. 4 sierpnia 1982 w Rotterdamie) – piłkarz holenderski grający na pozycji defensywnego pomocnika lub środkowego obrońcy.
Kariera klubowa.
Rodzice Mendesa pochodzą z Republiki Zielonego Przylądka, ale David urodził się już w Rotterdamie. Jest wychowankiem małego klubu z tego miasta o nazwie Activitas. Jego pierwszym profesjonalnym klubem była Sparta Rotterdam, w barwach której 14 kwietnia 2000 zadebiutował w Eredivisie. Już w następnym sezonie wywalczył miejsce w podstawowej jedenastce Sparty, jednak w sezonie 2001/2002 spadł z zespołem z ligi i w Eerste divisie grał przez pół roku. Zimą 2003 trafił do Ajaksu Amsterdam, jednak nie miał szans na grę w tej drużynie i nie zaliczając w Ajaksie żadnego meczu wrócił do Sparty, w której spędził cały sezon 2003/2004, ale nie zdołał z nią powrócić do ekstraklasy. Latem 2004 Mendes przeszedł do NAC Breda i tym samym ponownie zawitał w szeregi Eredivisie. W NAC dwukrotnie pomagał zespołowi w uniknięciu degradacji, w tym w sezonie 2005/2006 po barażach. Dobra i równa forma w zespole z Bredy zaowocowała transferem do jednej z czołowych drużyn Holandii, AZ Alkmaar. W AZ wywalczył miejsce w podstawowej jedenastce i z zespołem tym awansował do ćwierćfinału Pucharu UEFA oraz zajął 3. miejsce w Eredivisie. W sezonie 2008/2009 wywalczył mistrzostwo Holandii.
W 2010 roku Mendes przeszedł Red Bull Salzburg. W sezonie 2011/2012 wywalczył z nim mistrzostwo oraz Puchar Austrii. W 2013 roku został zawodnikiem Panathinaikosu. W 2015 zakończył karierę.
Kariera reprezentacyjna.
W reprezentacji Holandii Mendes zadebiutował 7 lutego 2007 w wygranym 4:1 towarzyskim meczu z Rosją, gdy w 63. minucie zmienił Nigela de Jonga.

</doc>
<doc id="896469" url="https://pl.wikipedia.org/wiki?curid=896469" title="Bukowo (powiat człuchowski)">
Bukowo (powiat człuchowski)

Bukowo (kaszb. "Bùkòwò") – wieś w Polsce położona w województwie pomorskim, w powiecie człuchowskim, w gminie Człuchów. 
W 2002 r. w Bukowie mieszkało 210 mieszkańców, a w 2015 r. 194. Powierzchnia wraz z polami uprawnymi to 13 522 505 arów.
Wieś stanowi sołectwo gminy Człuchów.
Historia.
Choć historia wsi sięga odleglejszych czasów, to za początek Bukowa (Bucholc) przyjmuje się przywilej lokacyjny z 21 kwietnia 1352 roku, nadany przez ówczesnego komtura krzyżackiego w Człuchowie (Schlochau) Ludolfa Hake. Dokument ten zaginął podczas grabieżczego ataku Polaków z Krajnej 1 grudnia 1435, jednak w 1526 król Zygmunt I Stary odnowił go na prośbę bukowieńskiego sołtysa, Johanna Buchholza. W 1564 odbyła się pierwsza lustracja, która wykazała 30 chłopów na 61 łanach (1 łan to około 34ha), 6 ogrodników i 3 karczmy. Następna, która odbyła się w 1624 wymieniła z kolei 18 chłopów. W tym samym roku powstał tu również folwark starościński na około 300 hektarach ziemi.
Podczas trwania „potopu szwedzkiego” (1627–1660) Bukowo zostało splądrowane przez wojska szwedzkie jak i polskie. Na domiar złego w roku 1657 wybuchła zaraza bardzo uszczuplając liczbę mieszkańców. Lustracja z roku 1665 obrazuje skutki wojny oraz choroby: z 18 chłopów pozostało tylko 8 z których 6 traktowanych jest tylko jako ogrodnicy.
Kolejna lustracja (1696) wymienia 13 domów, 8 gburów (chłopów), każdy miał po około 64 ha ziemi, 6 sztuk wołów i trzy konie.
W okresie wojny północnej (1700–1721) wieś kolejny raz została ograbiona przez wędrujące wojska, najpierw szwedzkie (1703–1706), później rosyjskie i saskie, a pod koniec wojny (1715) przez wojska koronne. Do tego w roku 1709 starostwo człuchowskie spustoszyła dżuma. W 1753 Bukowo liczyło około 200 mieszkańców.
Już na kilka lat przed pierwszym rozbiorem Polski przez wieś przetoczyły się liczne wojska obce, po raz kolejny grabiąc ją i rabując. Był to czas trwania wojny siedmioletniej, której skutkiem było zagarnięcie Bukowa przez państwo pruskie (później niemieckie) na kolejne 173 lata.
Struktura społeczna w latach (1772–1773): 40% posiadacze dużych gospodarstw, 14% chałupników, 25% komornicy. We wsi było po 1 kowalu, krawcu, karczmarzu, młynarzu i owczarzu. W folwarku pracowało 19 osób, a w sumie w Bukowie żyło 226 mieszkańców. Folwark ten został zlikwidowany w 1791.
Około 1830 sporządzono pierwszą mapę wsi w skali 1:5000 na której dokładnie zaznaczono 37 domów mieszkalnych oraz 78 budynków gospodarczych i kościół. W 1837 wybuchł pożar niszczący znacznie wieś w tym kościół. Mimo tego wieś przeżywała rozkwit. Pod koniec lat 60. XIX w. ukończono budowę linii kolejowej (miejscową stację wybudowano w 1890). Według danych z 1865 Bukowo liczyło 524 mieszkańców (279 ewangelików i 235 katolików), posiadało 147 zabudowań, w tym 53 domy mieszkalne. Struktura powierzchni gospodarstw:
W 1891 wybuchł kolejny, tym razem większy, pożar, który zdecydował o dalszym obliczu zabudowy wsi. Nowe domy były z cegły, a część z nich przetrwała do dzisiejszych (2015) czasów. W okresie pierwszej wojny światowej z Bukowa poległo na jej frontach 23 mężczyzn w większości w wieku 19-25 lat. W latach 20. XX wieku wybudowano im pomnik (obecnie kapliczka). Po wojnie Bukowo pozostało w granicach państwa niemieckiego choć granica przebiegała niedaleko, na rzece Kamionce. Do roku 1930 Bukowo bardzo się rozwinęło. Wybudowano mleczarnię, a dzięki pojawieniu się traktorów zmianie ulega struktura gospodarstw na korzyść większych, bardziej wydajnych. We wsi był rymarz (siodlarz), kowal, krawiec, dwóch szewców i kołodziej. Ponadto restauracja i sklep kolonialny.
W czasie II wojny światowej Bukowo straciło wielu rodowitych mieszkańców powołanych do służby wojskowej. Aby nie zabrakło siły roboczej w ich miejsce gospodarze otrzymują jeńców wojennych. W całej wsi mogło ich być nawet 100 – najwięcej Francuzów i Polaków. Pod koniec wojny przez wieś przetoczyły się liczne wozy z uciekinierami ze wschodu zwiastując podobny los mieszkańcom Bukowa. 25 lutego 1945 większość opuściła wieś. Tego dnia wojska radzieckie skierowały silny ogień artyleryjski ze wsi Niwy na Bukowo, by wkroczyć następnego dnia. Rosjanie okradli domostwa ze wszelkich cennych przedmiotów, a na wagony załadowali wszelki możliwy do zdemontowania sprzęt z tartaków, mleczarni i młyna. Bukowo znalazło się w ponownie w granicach Polski.
Od sierpnia 1945 do wsi zaczęli napływać nowi osadnicy, głównie z centralnej Polski. Zasiedlanie Bukowa zakończyło się w roku 1950, kiedy to Bukowo zamieszkiwało 63 rolników gospodarujących na 685 ha gruntów. W tym też roku utworzono PGR Bukowo Człuchowskie, który istniał aż do 2000 roku. 10 lipca 1954 powstała spółdzielnia rolnicza pod nazwą "1 Maja". Istniała tylko 3 lata zrzeszając przez ten czas około 20 rolników. 15 września 1959 oddano do użytku remizę strażacką, choć mieszkańcy już wcześniej na samochodzie marki Dodge wyjeżdżali do akcji gaśniczych. 10 grudnia 1966 otwarto nowo wybudowaną szkołę i nadano jej imię Franciszka Zubrzyckiego.
W latach 1975–1998 miejscowość administracyjnie należała do województwa słupskiego.
W roku 1980 OSP Bukowo była najlepszą jednostką w województwie słupskim, w uznaniu tego 25 maja otrzymała sztandar. Nierozłącznie z historią Bukowa związane jest istnienie od lat powojennych do 1988 Kapeli Olszaków, która udzielała się na wielu zabawach ludowych, weselach, uroczystościach, odpustach także na szczeblach powiatowych i wojewódzkich. W roku 2002 odbyły się uroczystości związane z 650-leciem wsi.
Religia.
W miejscowości znajduje się również filia kościoła z Wierzchowa Człuchowskiego. Budowę nowego miejscowego kościoła rozpoczęto we wrześniu 1983 (był to jedyny budowany w diecezji w tym czasie), którą ukończono 24 czerwca 1986 uroczystym poświęceniem świątyni przez ks. bp. Tadeusza Werno. Pomysłodawcą oraz często samym budowniczym był ówczesny ks. proboszcz Antoni Ciemięga. Obecnie (2014/15) znowu w parafii jako wikariusz.
Do roku 1940 na dzwonnicy obok kościoła znajdował się dzwon wykonany przez nieznanego ludwisarza ze Złotowa. Waży 195 kg, średnica 72 cm i wydaje dźwięk w tonacji "c". Odnaleziony w hamburskim porcie na tzw. cmentarzysku dzwonów, został umieszczony w 1954 r. w Dransfeld na wieży kościoła ewangelickiego, pełniąc role dzwonu zegarowego. Znajduje się tam do dziś.
Młyn.
Młyn bukowski zwany "Bucholckim" lub "Nowym" powstał w 1601. Jego budowniczym był Szymon Jeszki, w 1624 prowadził go jego syn Mateusz. Ok. 1720r. młyn się spalił, lecz kilkadziesiąt lat później został odbudowany i rozbudowany. W 1773 przy młynie był także tartak i folusz. Adolf Elmering który użytkował młyn w roku 1868 posiadał dodatkowo ponad 112 ha ziemi oraz dwa domy mieszkalne i 6 zabudowań gospodarczych. Ogółem pracowało tam 25 osób. Ostatnim właścicielem młyna był baron Knigge. W roku 1910 zaprzestał działalności ale pozostało gospodarstwo rolne, gdzie gospodarzem był Paul Goede.

</doc>
<doc id="896470" url="https://pl.wikipedia.org/wiki?curid=896470" title="David Mendes">
David Mendes



</doc>
<doc id="896471" url="https://pl.wikipedia.org/wiki?curid=896471" title="The Hilliard Ensemble">
The Hilliard Ensemble

The Hilliard Ensemble – brytyjski męski kwartet wokalny wykonujący utwory muzyki dawnej, działający w latach 1974 - 2014.
Zespół został utworzony w 1974 r. Nazwa pochodzi od nazwiska Nicholasa Hilliarda, elżbietańskiego miniaturzysty, autora traktatu o barwach. Założycielami grupy byli Paul Hillier, Paul Elliott i David James. W latach 90. koncertowali w składzie David James, Rogers Covey-Crump, John Potter i Gordon Jones.
Zespół specjalizował się w wykonywaniu muzyki dawnej, sprzed 1600, a także muzyki barokowej (Heinrich Schütz, Johann Sebastian Bach, Henry Purcell). Współpracuje również z kompozytorami XX wieku, m.in. Arvo Pärtem i Heinzem Holligerem oraz orkiestrami: BBC Symphony Orchestra, London Philharmonic Orchestra i Philadelphia Orchestra. Uważany był przez znawców za jeden z najwybitniejszych na świecie zespołów tego typu. W grudniu 2014 zespół oficjalnie zakończył działalność.
W skład zespołu weszli:
Koncerty w Polsce.
Zespół występował w Polsce kilkunastokrotnie, m.in. podczas festiwali Muzyka w Starym Krakowie, Wratislavia Cantans, Ars Cameralis w Katowicach oraz Nostalgia Festival w Poznaniu. 12 grudnia 2014 zespół wystąpił na pożegnalnym koncercie w ramach gdańskiego festiwalu Actus Humanus.

</doc>
<doc id="896477" url="https://pl.wikipedia.org/wiki?curid=896477" title="Instytut Nauk Ekonomicznych Polskiej Akademii Nauk">
Instytut Nauk Ekonomicznych Polskiej Akademii Nauk

Instytut Nauk Ekonomicznych Polskiej Akademii Nauk – instytut naukowy Polskiej Akademii Nauk z siedzibą w Pałacu Staszica w Warszawie zajmujący się prowadzeniem badań naukowych w dziedzinie teorii ekonomii i analiz gospodarczych, upowszechnianiem wiedzy ekonomicznej i propagowaniem polskiej myśli naukowej za granicą.
Instytut został utworzony uchwałą Prezydium PAN z dnia 10 grudnia 1980 r., zatwierdzoną przez Prezesa Rady Ministrów dnia 5 stycznia 1981 r. Osobowość prawną uzyskał decyzją Prezesa PAN z dnia 7 października 1999.
Kierunek badań.
Instytut prowadzi badania z zakresu:
Badania wykonywane w Instytucie obejmują również analizę wyników działalności pięciuset największych polskich przedsiębiorstw przemysłu przetwórczego oraz usług.
Instytut wykonuje także ekspertyzy na zlecenie instytucji rządowych i pozarządowych, m.in. w zakresie:
Instytut posiada prawo przyznawania następujących stopni naukowych:
Instytut zajmuje się także działalnością wydawniczą, drukując m.in.:
Dyrekcja Instytutu Nauk Ekonomicznych PAN.
Od 2022 r. Dyrektorem Instytutu Nauk Ekonomicznych PAN jest dr Urszula Skorupska, Zastępcą Dyrektora ds. Naukowych jest prof. dr hab. Andrzej Szablewski.
Poprzednimi dyrektorami Instytutu byli:
Pracownicy i Rada Naukowa.
Przewodniczącą Rady Naukowej Instytutu jest prof. dr hab. Barbara Błaszczyk, Zastępcami Przewodniczącego są: Krzysztof Bartosik i Witold Kwaśnicki, zaś Sekretarzem Rady Naukowej jest Łukasz Piętak
Członkowie Rady Naukowej INE PAN.
Tadeusz Baczko, Krzysztof Bartosik, Barbara Błaszczyk, Ryszard Bugaj, S. Ryszard Domański, Stanisław Gomułka, Wiesław Maria Grudzewski, Urszula Grzelońska, Aleksander Jakimowicz, Marcin Jakubek, Jerzy Kleer, Andrzej Kondratowicz, Joanna Kotowicz-Jawor, Piotr Krajewski, Stanisław Kubielas, Witold Kwaśnicki, Barbara Liberda, Tomasz Łyziak, Zbigniew Madej, Krzysztof Marczewski, Elżbieta Mączyńska-Ziemacka, Leszek Morawski, Jerzy Osiatyński, Lesław Pietrewicz, Andrzej Szablewski, Emilia Tomczyk, Aleksander Welfe, Anna Wziątek-Kubiak, Anna Ząbkowicz, Urszula Żuławska
Pracownicy z tytułem naukowym profesora.
Barbara Błaszczyk, Joanna Kotowicz-Jawor, Andrzej Szablewski, Anna Wziątek-Kubiak
Pracownicy ze stopniem naukowym doktora habilitowanego.
Krzysztof Bartosik, Aleksander Jakimowicz, Oskar Kowalewski, Tomasz Łyziak, Natalia Potoczek, Anna Ujwary-Gil
Pracownicy ze stopniem naukowym doktora.
Martyna Kobus, Paweł Bukowski, Piotr Denderski, Marcin Jakubek, Jagoda Kaszowska-Mojsa, Wojciech Paczos, Lesław Pietrewicz, Łukasz Piętak, Paweł Pisany, Urszula Skorupska, Piotr Śpiewanowski, Michał Zajfert, Aleksander Żołnierski
Pracownicy z tytułem zawodowym magistra.
Daniel Habura, Justyna Janik, Aneta Jasińska, Radosław Kurek, Elżbieta Magdalińska, Joanna Pęczkowska, Jolanta Rycąbel, Małgorzata Walerych.

</doc>
<doc id="896478" url="https://pl.wikipedia.org/wiki?curid=896478" title="Sierpodudki">
Sierpodudki

Sierpodudki, dudki drzewne (Phoeniculidae) – rodzina ptaków z rzędu dzioborożcowych (Bucerotiformes).
Zasięg występowania.
Sierpodudki występują wyłącznie w Afryce Subsaharyjskiej. 
Charakterystyka.
Krótkimi zaokrąglonymi skrzydłami oraz długim zakrzywionym dziobem przypominają dudka, od niego też wywodzi się ich nazwa. Od dudka różnią się jednak ubarwieniem i zachowaniem. Ich pióra są zielono bądź niebiesko połyskliwe. Są również bardziej towarzyskie od dudków, często obserwuje się je w małych grupach. Gniazdują w korytarzach ziemnych, składają 2–3 jaja.
Systematyka.
Do rodziny należą następujące rodzaje:

</doc>
<doc id="896481" url="https://pl.wikipedia.org/wiki?curid=896481" title="De Adelaarshorst">
De Adelaarshorst

De Adelaarshorst – wielofunkcyjny stadion w mieście Deventer w Holandii. Najczęściej używany jest jako stadion piłkarski, a swoje mecze rozgrywa na nim drużyna Go Ahead Eagles. Stadion może pomieścić 6400 widzów, a został wybudowany w 1920 roku.
Jeden raz w historii rozegrano na tym stadionie mecz reprezentacji Holandii. Było to spotkanie kwalifikacyjne do Mistrzostw Świata w RFN. Odbyło się 29 sierpnia 1973, a Holandia pokonała Islandię 8:1. Po 2 gole strzelili wówczas Willy Brokamp i Johan Cruyff.

</doc>
<doc id="896483" url="https://pl.wikipedia.org/wiki?curid=896483" title="Centralna Szkoła Instruktorska ZHP">
Centralna Szkoła Instruktorska ZHP

Centralna Szkoła Instruktorska ZHP (CSI ZHP) – centralny ośrodek kształcenia instruktorów Związku Harcerstwa Polskiego. Pełni funkcję zespołu kadry kształcącej na szczeblu centralnym organizacji.
Historia.
Powstała w 1992 roku z połączenia:
Początkowo jej siedziba znajdowała się w Załęczu Wielkim k. Wielunia, następnie w Warszawie, w Ośrodku Szkoleniowo-Wypoczynkowym ZHP „Perkoz”, aby ponownie znaleźć się w Warszawie. Mimo siedziby zlokalizowanej w budynku Głównej Kwatery ZHP formy kształceniowe realizowane są w różnych ośrodkach harcerskich, m.in. w „Perkozie” i na Głodówce.
Zadania.
Do zadań Centralnej Szkoły Instruktorskiej ZHP należy:
W ramach CSI ZHP funkcjonuje Zespół Kadry Kształcącej CSI, ponadto działa przy niej Zespół Woodbadge oraz Zespół Harcmistrzowski.

</doc>
<doc id="896487" url="https://pl.wikipedia.org/wiki?curid=896487" title="Maria Katarzyna Lasatowicz">
Maria Katarzyna Lasatowicz

Maria Katarzyna Lasatowicz (ur. 1951) – językoznawca, doktor habilitowany nauk humanistycznych. W lipcu 2002 roku została odznaczona Srebrnym Krzyżem Zasługi. Dyrektor i profesor Instytutu Filologii Germańskiej Uniwersytetu Opolskiego.
W 2018 została przewodniczącą Stowarzyszenia Germanistów Polskich.

</doc>
<doc id="896490" url="https://pl.wikipedia.org/wiki?curid=896490" title="Dendrolagus bennettianus">
Dendrolagus bennettianus



</doc>
<doc id="896498" url="https://pl.wikipedia.org/wiki?curid=896498" title="Devendra Banhart">
Devendra Banhart

Devendra Banhart (ur. 30 maja 1981 w Houston w Teksasie) – amerykański wokalista, gitarzysta, muzyk rockowy, bard. Przedstawiciel takich gatunków jak "psych folk", "freak folk", muzyka psychodeliczna czy neofolk. W większości utworów jako jedyny instrument wykorzystywał gitarę klasyczną.
Twórczość Banharta wywodzi się z połączenia muzyki hinduskiej i amerykańskiej muzyki rozrywkowej lat 60. Większość utworów to nastrojowe, mroczne bądź melancholijne kompozycje, chociaż płyta "Cripple Crow" utrzymana została w klimacie popu i glam rocka. Cechą charakterystyczną Banharta jest niedbały, "narkotyczny", nieco odrealniony wokal. W roku 2009 wydał siódmą już płytę długogrającą "What Will We Be".
Na styl wokalny Banharta znacząco wpłynęli: Syd Barrett, Roy Harper, Billie Holiday, Norah Jones, a w przypadku ostatniej płyty Marc Bolan.
Był związany z aktorką Natalie Portman.
Dyskografia.
źródło:.
Albumy
Single

</doc>
