<doc id="896499" url="https://pl.wikipedia.org/wiki?curid=896499" title="Centralna Szkoła Instruktorów Zuchowych ZHP w Oleśnicy">
Centralna Szkoła Instruktorów Zuchowych ZHP w Oleśnicy

Centralna Szkoła Instruktorów Zuchowych ZHP w Oleśnicy (CSIZ ZHP) – centralny ośrodek kształcenia instruktorów zuchowych Związku Harcerstwa Polskiego. Miała swoją siedzibę w XIV-wiecznym Zamku Książąt Oleśnickich w Oleśnicy. Została zlikwidowana na początku lat 90. XX wieku. Jej działalność kontynuuje Centralna Szkoła Instruktorska ZHP.

</doc>
<doc id="896507" url="https://pl.wikipedia.org/wiki?curid=896507" title="Centralna Szkoła Instruktorów Harcerskich ZHP „Nadwarciański Gród” w Załęczu Wielkim">
Centralna Szkoła Instruktorów Harcerskich ZHP „Nadwarciański Gród” w Załęczu Wielkim

Centralna Szkoła Instruktorów Harcerskich ZHP „Nadwarciański Gród” w Załęczu Wielkim (CSIH ZHP) – centralny ośrodek kształcenia instruktorów harcerskich Związku Harcerstwa Polskiego. Siedziba szkoły znajdowała się w ośrodku „Nadwarciański Gród” w Załęczu Wielkim, na terenie Załęczańskiego Parku Krajobrazowego (niedaleko Wielunia). Została zlikwidowana na początku lat 90. XX wieku. Jej działalność kontynuuje Centralna Szkoła Instruktorska ZHP.

</doc>
<doc id="896510" url="https://pl.wikipedia.org/wiki?curid=896510" title="Stanisława Gierek">
Stanisława Gierek

Stanisława Gierek z domu Jędrusik (ur. 10 lutego 1918 w Sosnowcu, zm. 14 kwietnia 2007 w Cieszynie) – polska magister historii, długoletnia żona Edwarda Gierka; ich małżeństwo trwało sześćdziesiąt cztery lata.
Życiorys.
Córka Antoniego, z górniczej rodziny. Od 10 kwietnia 1937 była żoną działacza komunistycznego Edwarda Gierka (późniejszego I sekretarza KC PZPR), z którym miała trzech synów: Adama, Zygmunta i Jerzego. Na przełomie lat 30. i 40. XX wieku mieszkali w Belgii, dokąd wyjechali „za chlebem”.
Edward Gierek był jednym z pierwszych przywódców bloku wschodniego, który był fotografowany nie tylko w roli polityka, lecz także prywatnie. W związku z tym jego żona wyrosła w oczach opinii publicznej na „pierwszą damę”. Według historyka Jerzego Eislera „była to nie tylko «pierwsza dama» w peerelowskiej Polsce, lecz i w całym bloku państw komunistycznych”.
W czasie, kiedy jej mąż był pierwszym sekretarzem partii krążyły liczne plotki o Stanisławie Gierek, między innymi o jej rzekomych podróżach do Paryża na zakupy lub też do fryzjera. Pracę magisterską z zakresu historii (traktującą o swojej pracy politycznej w Belgii) obroniła pod koniec lat 70. na Wydziale Nauk Społecznych Uniwersytetu Śląskiego. Wnuczka Stanisławy Gierek, Stanisława Gierek-Ciaciura, twierdzi jednak, że ukończyła ona tylko sześć klas szkoły podstawowej i nie znała języków obcych. Z kolei Mieczysław Rakowski pisał w swoich dziennikach, że „Wiluś [Szewczyk] zaklina się, że Stasia [Gierkowa] w październiku ubiegłego roku [1978] obroniła pracę magisterską. Napisała (to znaczy, że ktoś za nią napisał) wspomnienie o swojej pracy politycznej w Belgii. Całość opatrzono tzw. aparatem naukowym i w ten sposób Uniwersytet Śląski nadał jej tytuł magistra”.
Kiedy w sierpniu 1980 po fali podwyżek w Polsce wybuchły strajki ówczesny I Sekretarz KC PZPR Edward Gierek miał być jakoby naciskany przez działaczy partyjnych, aby wprowadzić między innymi totalną blokadę Gdańska. Według Adama Gierka, Stanisława Gierek była jedną z osób namawiających jej męża do prowadzenia negocjacji ze strajkującymi.
Długie lata mieszkała razem z mężem w Katowicach na Brynowie, a przez ostatnie lata życia mieszkała w Ustroniu. Zmarła w Szpitalu Śląskim w Cieszynie. 19 kwietnia 2007 została pochowana na cmentarzu w Sosnowcu. Przeżyła męża o sześć lat.
W kwietniu 1978 na wniosek Egzekutywy Komitetu Wojewódzkiego PZPR w Katowicach odznaczona Krzyżem Komandorskim z Gwiazdą Orderu Odrodzenia Polski. Odznaczenie w imieniu Rady Państwa PRL wręczył członek Biura Politycznego KC PZPR Zdzisław Grudzień. W 1997 wraz z mężem Edwardem otrzymała Medal za Długoletnie Pożycie Małżeńskie.

</doc>
<doc id="896518" url="https://pl.wikipedia.org/wiki?curid=896518" title="Instytut Nauk Ekonomicznych">
Instytut Nauk Ekonomicznych



</doc>
<doc id="896525" url="https://pl.wikipedia.org/wiki?curid=896525" title="Le Liège">
Le Liège

Le Liège – miejscowość i gmina we Francji, w Regionie Centralnym, w departamencie Indre i Loara.
Według danych na rok 1990 gminę zamieszkiwało 335 osób, a gęstość zaludnienia wynosiła 30 osób/km². Wśród 1842 gmin Regionu Centralnego Le Liège plasuje się na 1101. miejscu pod względem powierzchni.

</doc>
<doc id="896527" url="https://pl.wikipedia.org/wiki?curid=896527" title="Jerzy Eisler">
Jerzy Eisler

Jerzy Krzysztof Eisler (ur. 12 czerwca 1952 w Warszawie) – polski historyk, profesor nauk humanistycznych, nauczyciel akademicki, dyrektor warszawskiego oddziału Instytutu Pamięci Narodowej.
Życiorys.
W 1976 ukończył historię na Wydziale Historycznym Uniwersytetu Warszawskiego. Pracę magisterską pt. "Polityczna działalność Pierre Lavala IV.1942–VIII.1944 r." napisał pod kierunkiem Jerzego W. Borejszy. Następnie został pracownikiem Instytutu Historii PAN. W latach 1977–1981 był członkiem Polskiej Zjednoczonej Partii Robotniczej. Wchodził w skład egzekutywy POP PZPR IH PAN. W 1982 obronił doktorat, w 1993 habilitował się na podstawie rozprawy zatytułowanej "Marzec 1968. Geneza – przebieg – konsekwencje". W 2002 uzyskał tytuł naukowy profesora nauk humanistycznych. W 2011 został kierownikiem Zakładu Badań nad Dziejami Polski po 1945 roku IH PAN. Pracę w IH PAN łączył z wykładami na Uniwersytecie Warszawskim oraz w Wyższej Szkole Mazowieckiej. W 2002 objął także stanowisko dyrektora oddziału Instytutu Pamięci Narodowej w Warszawie; w 2022 przeszedł na emeryturę.
Był członkiem zarządu Towarzystwa Miłośników Historii. W latach 1994–1997 pełnił funkcję dyrektora Szkoły Podstawowej i Liceum Ogólnokształcącego im. Adama Mickiewicza przy Ambasadzie RP w Paryżu.
W pracy naukowej zajmął się głównie historią najnowszą Polski (w tym okresem PRL), a także badaniami poświęconymi Francji. Jest autorem ponad 20 książek.

</doc>
<doc id="896529" url="https://pl.wikipedia.org/wiki?curid=896529" title="Sortowanie przez proste wstawianie">
Sortowanie przez proste wstawianie



</doc>
<doc id="896535" url="https://pl.wikipedia.org/wiki?curid=896535" title="Tocharowie">
Tocharowie

Tocharowie ( Tócharoi, łac. Tochari) – w starożytności indoeuropejska grupa plemion, posługująca się językami tocharskimi.
Wspomniani przez pisarzy antycznych, m.in. przez Strabona i Pliniusza Starszego. Zajmowali się pasterstwem, uprawą roli, rzemiosłem i handlem. Trwają spory co do ich identyfikacji etnicznej – przez część badaczy identyfikowani są ze znanym z przekazów chińskich plemieniem Yuezhi. W drugiej połowie II wieku p.n.e. (ok. 130 roku p.n.e.) opanowali Baktrię, a w I wieku p.n.e. wspólnie z Kuszanami założyli w Azji Środkowej silne państwo, które przetrwało do IV–V wieku.
Języki tocharskie, należące do indoeuropejskiej grupy kentum, były używane na terenach wschodniego Kazachstanu i północno-zachodnich Chin (aż po Gobi) do VII w. n.e., kiedy zostały wyparte całkowicie przez język ujgurski.

</doc>
<doc id="896541" url="https://pl.wikipedia.org/wiki?curid=896541" title="Lothrop Stoddard">
Lothrop Stoddard

Theodore Lothrop Stoddard (ur. 29 czerwca 1883, zm. 1 maja 1950) – amerykański prawnik, publicysta i pisarz, propagator eugeniki oraz ograniczenia napływu emigrantów do USA, autor wielu książek z lat 20. XX wieku.

</doc>
<doc id="896542" url="https://pl.wikipedia.org/wiki?curid=896542" title="Jerry-Christian Tchuissé">
Jerry-Christian Tchuissé

Jerry-Christian Tchuissé (ur. 13 stycznia 1975 w Nkongsamba), wzrost: 175 cm, waga: 75 kg, kameruński piłkarz, występujący na pozycji obrońcy. Posiada również obywatelstwo rosyjskie.
Życiorys.
Karierę rozpoczynał w kameruńskim klubie Bongongui Douala, a następnie grał w Léopards Duala. W 1998 roku wyjechał do Rosji, a jego nowym klubem został Czernomorec Noworosyjsk. W ciągu trzech sezonów rozegrał 39 meczów i wpadł w oko działaczom Spartaka Moskwa, więc na kolejne trzy sezony przeniósł się do stolicy Rosji. W sezonie 2002/2003 zaliczył dwa występy w Lidze Mistrzów. Jeszcze 2003 roku piłkarz ponownie wrócił do Czernomorca, gdyż nie mieścił się w składzie moskiewskiego klubu. Pograł tam przez jeden sezon i ponownie zmienił barwy klubowe. Tym razem na inny klub z Moskwy - FK. W pierwszym sezonie Tchuissé wpisał się dwukrotnie na listę strzelców i były to jego pierwsze trafienia w przeciągu pobytu w Rosji. Po występach w Tereku Grozny obecnie prawy obrońca broni barw klubu Witiaź Podolsk. Piłkarz ten zawsze wybiera charakterystyczny numer na koszulce - "99". W 2000 roku Christian był kandydatem do gry w reprezentacji Rosji, jednak ostatecznie wybrał Kamerun i 6 maja 2001 zadebiutował w drużynie narodowej. Ma na koncie zaledwie 4 występy w drużynie "Nieposkromionych Lwów".
Linki zewnętrzne.
Statystyki w bazie national-football-teams.com

</doc>
<doc id="896548" url="https://pl.wikipedia.org/wiki?curid=896548" title="Ranking Światowej Organizacji Turystyki">
Ranking Światowej Organizacji Turystyki

Ranking Światowej Organizacji Turystyki – coroczna publikacja na temat ruchu turystycznego przygotowana przez Światową Organizację Turystyki w postaci raportów Światowego Barometru Turystyki (ang. "UNWTO World Tourism Barometer"). W rankingu regiony i podregiony ONZ uszeregowane są według liczby międzynarodowych przyjazdów turystycznych, przychodów generowanych przez turystykę przyjazdową i wydatków wyjeżdżających turystów.
Kraje najczęściej odwiedzane przez turystów zagranicznych.
W 2016 roku międzynarodowy ruch turystyczny osiągnął w sumie 1,235 mld turystów z całego świata. Było to o 46 mln więcej (wzrost 3,9%) niż w 2015 roku – 1,186 mld. Trzydzieści największych kierunków turystycznych w 2016 roku to:

</doc>
<doc id="896549" url="https://pl.wikipedia.org/wiki?curid=896549" title="Elektrownia jądrowa Shippingport">
Elektrownia jądrowa Shippingport

Elektrownia jądrowa Shippingport (ang. "Shippingport Atomic Power Station") w stanie Pensylwania – nieistniejąca już elektrownia jądrowa w Stanach Zjednoczonych. Była pierwszą komercyjną elektrownią jądrową w Ameryce i drugą (po brytyjskiej elektrowni Calder Hall) na świecie.
Elektrownię wzniesiono w miejscowości Shippingport nad rzeką Ohio, ok. 50 km na zachód od Pittsburgha w stanie Pensylwania. Jej budowa była finansowana przez amerykański Departament Energii (DOE). Projekt elektrowni powstał w Bettis Laboratory, a kierownictwo techniczne nad nim piastował admirał Hyman Rickover.
Budowę elektrowni rozpoczęto w niecodzienny i spektakularny sposób 6 września 1954 r. W dniu tym ówczesny prezydent Stanów Zjednoczonych D. Eisenhower przy pomocy „czarodziejskiej pałeczki” uruchomił ze studia telewizyjnego w Denver zdalnie sterowaną koparkę, która rozpoczęła pracę na placu budowy. Uruchomienie elektrowni (pierwsza reakcja łańcuchowa) miała miejsce 2 grudnia 1957, dokładnie w 15. rocznicę uruchomienia przez E. Fermiego w Chicago pierwszego reaktora jądrowego na świecie. Oficjalne otwarcie zakładu odbyło się 26 maja 1958.
W elektrowni Shippingport zastosowano pierwszy w zastosowaniach energetycznych reaktor moderowany i chłodzony zwykłą wodą. Był to ciśnieniowy reaktor wodny typu PWR (z ang. "Pressurized Water Reactor") serii Mark-I, taki, jaki opracowano do napędu okrętów podwodnych i jaki napędzał słynnego „Nautilusa”. Elektrownia eksploatowała tylko ten jeden reaktor jądrowy o mocy cieplnej wynoszącej 225 MW i o mocy elektrycznej netto 60 MW.
Elektrownia w Shippingport z reaktorem PWR pracowała do 1974 r. Po przerwie i niezbędnej przebudowie w grudniu 1977 r. w zbiorniku starego reaktora ciśnieniowego umieszczono nowy rdzeń reaktora eksperymentalnego reaktora lekkowodnego powielającego typu LWBR (z ang. "Light Water Breeder Reactor"). Rdzeń ten oprócz paliwa rozszczepialnego, tj. uran U-235, zawierał również materiał paliworodny, którym w tym przypadku był tor Th-232. Przez kolejne pięć lat reaktor ten wyprodukował ok. 10 mln MWh energii elektrycznej.
Reaktory typu LWBR nie przyjęły się w energetyce komercyjnej ze względu na wysokie koszty budowy i eksploatacji. Reaktor w Shippingport został wyłączony 1 października 1982 r. W chwili wyłączenia rdzeń reaktora zawierał 1,3% paliwa więcej, niż w momencie jego uruchomienia. Rozbiórka elektrowni rozpoczęła się we wrześniu 1985 r. i kosztowała 98 milionów dolarów (wycena z 1985 r.). Sam reaktor po demontażu trafił na specjalne składowisko w Hanford w stanie Waszyngton.
W 1976 na terenie przylegającym do elektrowni otwarto elektrownię jądrową Beaver Valley, która działa do dziś.

</doc>
<doc id="896550" url="https://pl.wikipedia.org/wiki?curid=896550" title="Eduard von Taaffe">
Eduard von Taaffe

Eduard von Taaffe, 11. wicehrabia Taaffe i baron Ballymote (ur. 24 lutego 1833 w Wiedniu, zm. 29 listopada 1895 w Ellischau/Nalžovy – ob. część czes. miasta Klatovy) – austriacki polityk.
Życiorys.
Pochodził z rodu o irlandzkich korzeniach. W wieku trzynastu lat został jednym z towarzyszy zabaw nieletniego arcyksięcia Franciszka Józefa, późniejszego cesarza. Dzięki temu w kolejnych latach cieszył się jego ogromnym zaufaniem.
W lutym 1867 został wicepremierem Austrii (Przedlitawii) w rządzie Friedricha von Beusta, w którym był również ministrem wyznań i oświaty oraz ministrem spraw wewnętrznych. Po rezygnacji von Beusta w roku następnym pierwszy raz stanął na czele rządu.
W gabinecie Karla von Auersperga (1867-1868) pełnił funkcję ministra obrony krajowej, tę samą tekę powierzono mu w rządzie Alfreda Potockiego (1870-1871).
Premier Przedlitawii 1879-1893.
Po zawarciu sojuszu austriacko-niemieckiego w 1879 Franciszek Józef zdymisjonował liberalny i centralistyczny rząd Adolfa von Auersperga. Tymczasowym przewodniczącym rady ministrów (nie zaś „prezydentem ministrów”, tj. premierem) został Karl Stremayr, natomiast nowy gabinet, który miał rozpocząć urzędowanie po wyborach do Rady Państwa, miał sformować von Taaffe, minister spraw wewnętrznych od lutego 1879.
Eduard von Taaffe został prezydentem ministrów w sierpniu 1879. Objęcie przez niego urzędu pozytywnie przyjęli federaliści i większość austriackich Słowian, którzy widzieli w nim zwolennika własnych aspiracji.
Nowa koalicja rządowa składała się z niemieckich konserwatystów, blisko związanych z Kościołem katolickim, Polaków (pozyskanych dzięki pozostawieniu im wolnej ręki w rządzeniu Galicją) i Czechów (staroczechów), którzy powrócili do Rady Państwa po dłuższej absencji, w zamian za obietnicę dopuszczenia języka czeskiego w urzędach na terenie Czech (von Taaffe złożył ją Clam-Martinicowi jeszcze latem 1878). Konserwatywną koalicję nazwano „żelaznym pierścieniem” (niem. der eiserne Ring). Samego Taaffego kojarzono przy tym w pierwszej kolejności nie z konkretnym ugrupowaniem, a uznawano za człowieka cesarza. Jak charakteryzował działalność rządu Henryk Wereszycki:
Czas sprawowania urzędu przez Eduarda von Taaffe był okresem dużych wpływów polskich. Wieloletnim ministrem skarbu i prawą ręką premiera w latach był Julian Dunajewski, w 1887 roku odznaczony Krzyżem Wielkim Orderu Świętego Stefana.
Wobec problemów narodowościowych.
Taaffe opowiadał się za federalizmem. Wobec coraz silniejszych żądań narodowych jego rząd czynił ustępstwa jedynie doraźne, nie chcąc przy tym zrazić niemieckiej ludności frakcjii liberalnej, która nie chciała utracić swej dominującej pozycji. Dotyczyły one używania języków narodowych w szkolnictwie na terenach zamieszkiwanych przez Czechów, Słoweńców, Chorwatów i Serbów. Dopuszczono posługiwanie się językiem czeskim w urzędach na terenie Czech. W 1880 rząd zawarł ugodę z Czechami, która przewidywała utworzenie w Pradze uniwersytetu czeskiego i wprowadzenie języka czeskiego jako jedynego języka nauczania w okręgach, gdzie większość mieszkańców deklarowała tę narodowość. Według kryterium narodowościowego miały również zostać rozdzielone Rada Szkolna, Rada Rolnicza i Sąd Najwyższy. Realizacja porozumienia została uniemożliwiona przez zyskujący coraz większą popularność odłam młodoczechów, którzy uznali zasady wyboru języka szkolnictwa za niekorzystne (w części Moraw i Sudetów, uznawanych przez młodoczechów za ziemie czeskie, dominowała ludność niemiecka).
Polscy posłowie ze Śląska Cieszyńskiego z powodu braku poparcia polskich posłów galicyjskich często zmuszeni byli szukać poparcia w walce o równouprawnienie narodowe u posłów czeskich.
Do ruchu pangermańskiego Taaffe odnosił się nieprzychylnie.
Ustawodawstwo socjalne.
Wzorując się na reformach społecznych rządu Bismarcka i reagując na rozwój austriackiego ruchu robotniczego, rząd Taaffego wprowadził w latach 1885–1887 ustawy chroniące pewne prawa zatrudnionych w kopalniach i fabrykach. Zabroniono zatrudniania dzieci poniżej jedenastego roku życia, a dzienny czas pracy ograniczono do 11 (dla robotników fabrycznych), 10 (dla górników) lub 8 godzin (dla kobiet i nieletnich).
Zmiany ordynacji wyborczej i upadek rządu.
W 1882 rząd Taaffego wprowadził zmiany w ordynacji wyborczej, obniżając nieznacznie cenzus majątkowy w kuriach wiejskiej i miejskiej. Zmiana ta została nieprzychylnie przyjęta przez konserwatystów. Jej wprowadzenie umożliwiło głosowanie zamożnym chłopom i drobnym posiadaczom z miast, których głosy w wyborach do Rady Państwa w 1885 umocniły pozycję rządu.
Druga zainicjowana przez rząd Taaffego próba zmian w ordynacji wyborczej, znosząca cenzus majątkowy w kuriach miejskiej i wiejskiej (do czynnego prawa wyborczego wymagane było jedynie odbycie służby wojskowej i ukończenie szkoły ludowej), doprowadziła do upadku rządu. Proponowanej reformy nie poparli bowiem ani konserwatyści, ani liberałowie. Koalicja rządowa była jednak poważnie nadwerężona nawet przed głosowaniem w sprawie reformy wyborczej. Kwestionowana była wiarygodność Taaffego jako premiera nawet wtedy, gdy brakowało ku temu obiektywnych powodów. Niepowodzeniem kończyły się jego rozmowy z przywódcami różnych stronnictw parlamentarnych. Według Waldemara Łazugi, decydując się na reformę wyborczą Taaffe mógł popełnić wielki błąd polityczny, lub też świadomie doprowadzić do upadku gabinetu, widząc niemożliwość dalszego sprawowania władzy w dotychczasowy sposób. Zgodnie z obowiązującą procedurą, premier został zdymisjonowany przez cesarza; Taaffe pozostał z nim jednak w dobrych relacjach, zdając sobie sprawę z faktu, że zmiana rządu była nieunikniona.

</doc>
<doc id="896552" url="https://pl.wikipedia.org/wiki?curid=896552" title="Eduard Taaffe">
Eduard Taaffe



</doc>
<doc id="896555" url="https://pl.wikipedia.org/wiki?curid=896555" title="Ranking Światowej Organizacji Turystycznej 2006">
Ranking Światowej Organizacji Turystycznej 2006



</doc>
<doc id="896558" url="https://pl.wikipedia.org/wiki?curid=896558" title="Hrabstwo Montgomery (Maryland)">
Hrabstwo Montgomery (Maryland)

Hrabstwo Montgomery (ang. "Montgomery County") – hrabstwo w stanie Maryland, położone na północ od Waszyngtonu. Według spisu w 2020 roku liczy 1,06 mln mieszkańców i jest najludniejszym hrabstwem stanu Maryland. Siedzibą administracji hrabstwa jest miasto Rockville, jednak większe społeczności tworzą Germantown, Silver Spring, Gaithersburg i Bethesda. Jest częścią obszaru metropolitalnego Waszyngtonu.
W 2022 roku zostało uznane w rankingu Yahoo! Finance za 20. najbogatsze hrabstwo w Stanach Zjednoczonych, z średnim dochodem gospodarstwa domowego wynoszącym 111,8 tys. dolarów.
Historia.
Hrabstwo Montgomery zostało założone w roku 1776, w wyniku podziału hrabstwa Frederick na trzy mniejsze hrabstwa. Nazwano je na cześć amerykańskiego generała, Richarda Montgomery’ego, zabitego w 1775 roku podczas wojny o niepodległość Stanów Zjednoczonych, mimo że generał Montgomery nigdy nie przebywał na jego terenie. Wraz z ustanowieniem hrabstwa zakupiono 4 akry (1,6 ha) ziemi, na których wybudowano sąd oraz więzienie. Siedziba administracji hrabstwa początkowo nosiła nazwę Montgomery Courthouse, następnie Williamsburg, zaś od 1801 roku Rockville, biorąc swoją nazwę od potoku "Rock Creek".
Ważnym wydarzeniem dla rozwoju hrabstwa była budowa kanału Chesapeake-Ohio, który był ważną drogą transportową rozciągającą się ponad 184 mile (prawie 300 km) od Waszyngtonu do Cumberland. Budowa kanału, która rozpoczęła się w 1828 i trwała do 1850, kosztowała około 11 milionów dolarów. Śluzy kanału, za pomocą których podnoszono lub obniżano barki o około 2,5 metra, uważane są za wybitne osiągnięcie inżynierskie ówczesnych czasów. Obecnie kanał stanowi teren narodowego parku historycznego kanału Chesapeake-Ohio.
Gospodarka.
Hrabstwo Montgomery jest siedzibą wielu znanych przedsiębiorstw. Swoje światowe centrale w hrabstwie mają między innymi nadawca programów edukacyjnych i dokumentalnych Discovery Communications, amerykański koncern lotniczy i obronny Lockheed Martin, operator hoteli Marriott International. W obrębie hrabstwa swoją siedzibę mają także liczne agencje rządowe, między innymi Narodowe Instytuty Zdrowia, Agencja Żywności i Leków, "National Oceanic and Atmospheric Administration", Narodowy Instytut Norm i Techniki, "Nuclear Regulatory Commission".
Według danych amerykańskiego biura spisu ludności z 2004 roku, hrabstwo Montgomery zajmuje pierwsze miejsce w Stanach Zjednoczonych pod względem wykształcenia: w 2004 roku 29,2% populacji powyżej 25. roku życia posiadało wyższe wykształcenie (tytuł magistra lub wyższy), oraz drugie miejsce pod względem przeciętnego dochodu na rodzinę, ustępując w tej kategorii jedynie hrabstwu Fairfax w Wirginii.
Geografia.
Całkowita powierzchnia hrabstwa wynosi 1313 km², z czego 1283 km² stanowi powierzchnia lądowa, a 30 km² (2,3%) powierzchnia wodna. Najwyższy punkt w hrabstwie ma wysokość ponad 259 m n.p.m. Najniższy punkt położony jest na rzece Potomak i ma wysokość 10 m n.p.m.
W obrębie hrabstwa Montgomery znajdują się dwa parki stanowe: Patuxent River oraz Seneca Creek, a także znaczna część zarządzanego przez National Park Service narodowego parku historycznego kanału Chesapeake i Ohio.
Demografia.
Według danych pięcioletnich US Census Bureau z 2021 roku, 48,8% mieszkańców stanowiła ludność biała (42,3%, nie licząc Latynosów), 18,4% to czarnoskórzy Amerykanie lub Afroamerykanie, 15,2% to Azjaci, 7,3% miało rasę mieszaną, 0,36% to rdzenna ludność Ameryki i 0,03% to Hawajczycy i mieszkańcy innych wysp Pacyfiku. Latynosi stanowią 19,7% ludności hrabstwa. 32,2% mieszkańców było urodzonych za granicami Stanów Zjednoczonych. 
Do największych grup należą osoby pochodzenia afroamerykańskiego, irlandzkiego (7,8%), niemieckiego (7,8%), angielskiego (6,3%), afrykańskiego subsaharyjskiego (6,4%), salwadorskiego (6,4%), chińskiego (4,1%), hinduskiego (4,1%), włoskiego (4,1%), europejskiego lub wschodnioeuropejskiego (3,4%) i „amerykańskiego” (3,1%).
Największa afrykańska populacja jest z Etiopii. Inne duże grupy Latynosów pochodziły z Gwatemali, Peru, Meksyku, Hondurasu i Portoryko.
Religia.
Do największych grup religijnych w 2010 roku należały: 
Inne duże społeczności tworzyły różne kościoły protestanckie (w tym metodyści, adwentyści dnia siódmego, kalwini, episkopalianie i luteranie). Jak również mormoński Kościół Jezusa Chrystusa Świętych w Dniach Ostatnich i społeczność muzułmańska. Inne grupy miały mniej niż 10 tys. członków, w tym różne kościoły prawosławne i wschodnie. 

</doc>
<doc id="896565" url="https://pl.wikipedia.org/wiki?curid=896565" title="Ơ">
Ơ

Ơ – jedna z 12 samogłosek alfabetu wietnamskiego, wymawiana jest jak niezaokrąglone "o".
Litera ta nie występuje w większości fontów i nie ma jej na żadnej standardowej klawiaturze komputerowej, często jest pisana jako "o+" lub "o*". Standard VIQR to o+.
Ponieważ wietnamski jest językiem tonalnym przy literze może występować jeden z pięciu symboli tonalnych:

</doc>
<doc id="896566" url="https://pl.wikipedia.org/wiki?curid=896566" title="Ờ">
Ờ



</doc>
<doc id="896567" url="https://pl.wikipedia.org/wiki?curid=896567" title="Ớ">
Ớ



</doc>
<doc id="896568" url="https://pl.wikipedia.org/wiki?curid=896568" title="Ở">
Ở



</doc>
<doc id="896569" url="https://pl.wikipedia.org/wiki?curid=896569" title="Ỡ">
Ỡ



</doc>
<doc id="896570" url="https://pl.wikipedia.org/wiki?curid=896570" title="Ợ">
Ợ



</doc>
<doc id="896571" url="https://pl.wikipedia.org/wiki?curid=896571" title="Podróże pana Kleksa">
Podróże pana Kleksa

Podróże Pana Kleksa – książka dla dzieci napisana w roku 1961 przez Jana Brzechwę. Książka jest kontynuacją Akademii pana Kleksa.
Opis treści.
W kraju o nazwie Bajdocja mieszkają bajarze, na czele których stoi Wielki Bajarz, wybierany przez pozostałych mieszkańców raz na dwadzieścia lat. Największym problemem w tym kraju jest brak atramentu, za pomocą którego bajarze mogliby spisywać wymyślone przez siebie bajki i zachować je dla potomności. Pewnego dnia w Bajdocji zjawia się słynny naukowiec Ambroży Kleks i obiecuje w ciągu roku zdobyć atrament dla Bajdocji. Pan Kleks otrzymuje trójmasztowiec o nazwie "Apolinary Mruk" wraz z załogą. Wyrusza na pełną przygód i niebezpieczeństw wyprawę. Odwiedza takie fantastyczne wyspy i krainy jak Abecja, Patentonia, Parzybrocja, Przylądek Aptekarski oraz Nibycja. W różnych krainach zostaje część załogi, a reszta oddziela się od profesora. Tratwę z marynarzami wiatr niesie do innego kraju - Alamakoty. Mimo że w żadnej z odwiedzonych krain Pan Kleks nie zdobył atramentu, dotrzymuje obietnicy – sam zamienia się w kałamarz z atramentem, który ląduje na biurku Wielkiego Bajarza. Wielki Bajarz rozpoczyna pisanie bajki o przygodach pana Kleksa.

</doc>
<doc id="896573" url="https://pl.wikipedia.org/wiki?curid=896573" title="Armata kolejowa Dora">
Armata kolejowa Dora



</doc>
<doc id="896581" url="https://pl.wikipedia.org/wiki?curid=896581" title="Küstriner Vorland">
Küstriner Vorland

Küstriner Vorland – gmina w kraju związkowym Brandenburgia, w powiecie Märkisch-Oderland, wchodzi w skład urzędu Golzow. W 2013 r. gmina liczyła 2598 mieszkańców, a jej powierzchnia wynosi 46,53 km². Leży przy granicy polsko-niemieckiej, na historycznej ziemi lubuskiej.
Gmina powstała 1 stycznia 1998 roku po połączeniu gmin: Gorgast, Küstrin-Kietz i Manschnow.
Dzielnice.
Gorgast.
Polska nazwa to "Gorgoszcz". Pierwsza wzmianka o miejscowości pochodzi z 1375 roku. Znajduje się tu jeden z kilku fortów Twierdzy Kostrzyn: "Fort Gorgast", który jest jednym z najlepiej dziś zachowanych i udostępnianych obiektów dla zwiedzających. Gorgast zamieszkuje 833 mieszkańców.
Küstrin-Kietz.
Dawna dzielnica Kostrzyna nad Odrą, włączona do miasta w 1930 roku. Po ustaleniach poczdamskich, Odra stała się rzeką graniczną, rozdzielając miasto między dwa państwa. Dawne Długie Przedmieście, Kuhbrücke i Kietz zostały na terenie Niemiec. W 1954 r. na krótko zmieniono nazwę na Friedensfelde, aby następnie z końcem roku przyjąć nazwę Kietz. W dniu zjednoczenia Niemiec, 3 października 1990 roku miejscowość powróciła do nazwy Küstrin-Kietz. Dzielnica liczy 850 mieszkańców.
Manschnow.
Pierwsza wzmianka o miejscowości pochodzi z 1336 roku. Manschnow liczy 1250 mieszkańców.
Demografia.
Wykres zmian populacji Küstriner Vorland w granicach z 2013 r. od 1875 r.:
Transport.
W gminie ma swój początek niemiecka droga krajowa nr 1, biegnąca od granicy polsko-niemieckiej do granicy holendersko-niemieckiej. Znajduje się tu także stacja kolejowa Küstrin-Kietz.
Współpraca zagraniczna.
Gmina Küstriner Vorland utrzymuje dobre stosunki z miastem partnerskim gminy Kostrzyn nad Odrą, podejmując często wspólne decyzje, w rozwój i promocję ziemi kostrzyńskiej.

</doc>
<doc id="896583" url="https://pl.wikipedia.org/wiki?curid=896583" title="Wolny Korpus Amerykański">
Wolny Korpus Amerykański

Wolny Korpus Amerykański, zwany też Brygadą Jerzego Waszyngtona (ang. American Free Corps, George Washington Brigade) – planowana amerykańska jednostka Waffen-SS podczas II wojny światowej.
Niemcy w celach propagandowych stworzyli na papierze amerykańską formację Waffen-SS zwaną oficjalnie Wolnym Korpusem Amerykańskim, a także Brygadą Jerzego Waszyngtona. W rzeczywistości nie mieli oni takiej możliwości z powodu bardzo nikłej ilości amerykańskich jeńców wojennych chętnych do służby w ramach armii niemieckiej. Wiadomo o 8 Amerykanach służących w różnych niemieckich jednostkach, w tym w Waffen-SS, którzy zginęli. Informacje o nich są jednak fragmentaryczne, gdyż władze amerykańskie nie podejmowały rzeczywistych prób zbadania tego problemu i wyśledzenia ich po wojnie, odwrotnie jak robili to Brytyjczycy.
Najbardziej znanym Amerykaninem związanym z Korpusem był ppor. Martin James Monti, który zdezerterował z amerykańskich sił powietrznych i pracował jako propagandysta w niemieckim radiu pod pseudonimem Martin Wiethaupt. Następnie wstąpił do jednostki korespondentów wojennych SS-Standarte Kurt Eggers, w której służył w stopniu SS-Untersturmführera. Po zakończeniu wojny został aresztowany i skazany na 25 lat więzienia, ale wypuszczono go na wolność w 1960 r.
Innym znanym uczestnikiem formacji był Peter Delaney (alias Pierre de la Ney du Vair), który w stopniu SS-Haupsturmführera także służył w SS-Standarte Kurt Eggers. Wcześniej prawdopodobnie walczył na froncie wschodnim w ramach Legionu Ochotników Francuskich przeciw Bolszewizmowi. W pewnym momencie spotkał M. J. Montiego, który prawdopodobnie namówił go do wstąpienia do Waffen-SS. Peter Delaney zginął w 1945 r.
Pozostali znani Amerykanie służący w Waffen-SS:
Wolny Korpus Amerykański został wspomniany w znanej książce Kurta Vonneguta pt. "Rzeźnia nr 5".

</doc>
<doc id="896585" url="https://pl.wikipedia.org/wiki?curid=896585" title="Krzysztof Ingarden">
Krzysztof Ingarden

Krzysztof Ingarden (ur. 19 listopada 1957 we Wrocławiu) – polski architekt, członek Polskiej Akademii Umiejętności (2015), SARP, MOIA, laureat Honorowej Nagrody SARP.
Życiorys.
Ukończył studia na Wydziale Architektury Politechniki Krakowskiej (1982), odbył staż doktorancki w School of Art and Design, Uniwersytetu Tsukuba w Japonii (1983–1985, stypendium Ministerstwa Edukacji Japonii). Pracował w biurach Arata Isozaki, Tokio (1984–1985), J.S.Polshek &amp; Partners, Nowy Jork (1987). Uzyskał stopień doktora architektury na WA PK (1987), doktora habilitowanego na WA PWr w roku 2014. Od 2003 do 2011 prodziekan, od 2014 profesor nadzwyczajny, od 2017 dziekan na Wydziale Architektury i Sztuk Pięknych Krakowskiej Akademii im. Andrzeja Frycza Modrzewskiego, od roku 2002 sprawuje funkcję Generalnego Konsula Honorowego Japonii w Krakowie. Syn Romana Stanisława Ingardena, wnuk Romana Ingardena.
Wykładał gościnnie na Uniwersytecie Tsinghua w Pekinie (2004), Musashi Institute of Technology w Tokio (2005), Uniwersytecie w Weimarze (2006), Fachhochschule Bremen (2007), Univ. of Dundee (2008), Tokyo City University (2010). Pomysłodawca i kurator japońskiej części wystawy „3_2_1_Nowa Architektura w Japonii i Polsce” na 10-lecie powstania Centrum Manggha w Krakowie, 2004, (Manggha Kraków, Poznań, Łódź, Wrocław, Katowice, Rzym, Mediolan).
W 1998 roku wraz z Jackiem Ewým założył biuro "Ingarden &amp; Ewý Architekci".

</doc>
<doc id="896586" url="https://pl.wikipedia.org/wiki?curid=896586" title="Off spin">
Off spin

Off spin, w krykiecie odmiana "spin bowlingu", jeden ze sposobów rzucania piłki w krykiecie.
"Bowler" rzucający w stylu "off spin" używa prawej ręki i techniki "finger spin" nadając piłce ruch wirowy w prawą stronę. Rzucona tak piłka po odbiciu się od "pitchu" gwałtownie zmienia kierunek ruchu w prawą stronę. W porównaniu ze stylem "leg spin", piłki rzucane "off spinem" mają zazwyczaj mniejszą rotację, ale rzucający w ten sposób zazwyczaj są dokładniejsi od "leg spinnerów". Najlepszymi współczesnymi "off spinerami" są Muttiah Muralitharan, Harbhajan Singh oraz Saqlain Mushtaq. Nazwa "off spin" określa styl rzucania graczy praworęcznych, leworęczny styl "finger spinu" to "left-arm unorthodox spin".

</doc>
<doc id="896587" url="https://pl.wikipedia.org/wiki?curid=896587" title="Jacek Ewý">
Jacek Ewý

Jacek Ewý (ur. w 1957 w Krakowie) – polski architekt, laureat Honorowej Nagrody SARP 2009.
Życiorys.
Ukończył studia na Wydziale Architektury Politechniki Krakowskiej (1983). Pracował jako asystent w Miejskim Biurze Projektów w Krakowie (1983–1989) Odbył staż projektowy w biurze architektonicznym GRM Kennedy &amp; Partners w Edynburgu (1977–1978), a także w biurze architektonicznym Jan Noordman Architektenburo Architectenbureau w ’s-Hertogenbosch, Holandia (1986). Pracował na stanowisku projektanta w Miejskim Biurze Projektów (1987–1989) starszym projektantem w amerykańskiej firmie Bechtel Ltd (1989).
Krzysztof Ingarden i Jacek Ewý współpracują jako architekci od roku 1987, od roku 1991 w formacji „JET Atelier”, a od 1998 jako „Ingarden &amp; Ewý, Architekci”.
Jego ojciec, Zygmunt Ewý (1913-1994) był profesorem fizjologii zwierząt.

</doc>
<doc id="896588" url="https://pl.wikipedia.org/wiki?curid=896588" title="Piłka krykietowa">
Piłka krykietowa

Piłka krykietowa, piłka używana do gry w krykieta.
Wnętrze piłki składa się z korka, który jest ciasno obwinięty sznurkiem. Piłkę pokrywa warstwa skóry składająca się z czterech części, połączonych wystającym szwem układającym się w sześć równoległych linii.
Waży pomiędzy 155,9, a 163,0 gramów i mierzy pomiędzy 224 a 229 mm w obwodzie.
Piłki używane w meczach testowych czy ligowych barwione są zazwyczaj na czerwono, piłki używane w meczach jednodniowych i Twenty20 są zazwyczaj białe (spowodowane jest to faktem, że większość tego typu meczów granych jest wieczorem przy sztucznym oświetleniu).

</doc>
<doc id="896590" url="https://pl.wikipedia.org/wiki?curid=896590" title="Jacek Ewy">
Jacek Ewy



</doc>
<doc id="896591" url="https://pl.wikipedia.org/wiki?curid=896591" title="ʧ">
ʧ



</doc>
<doc id="896598" url="https://pl.wikipedia.org/wiki?curid=896598" title="Wieżanka">
Wieżanka

Wieżanka ("Weżanka") – przysiółek wsi Wólka, w Polsce położona w województwie podlaskim, w powiecie hajnowskim, w gminie Czyże. 
Wieś królewska w leśnictwie bielskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego. Przez miejscowość przepływa niewielka rzeka Łoknica, dopływ Narwi. Wieżanka jest przysiółkiem wsi Wólka. Nazwa pochodzi od rzeczki Wieżanki. Według miejscowych legend nazwa pochodzi od wieży.
Historia.
Historia sięga około roku 1570, kiedy założony tu został młyn przez Ostafiego Chaleckiego. W 1742 Wieżankę wraz z Kamieniem i Wólką otrzymał Józef Jan Wilczewski. Rodzina Wilczewskich erygowała w Wieżance kaplicę unicką. Poświęcenie publicznej kaplicy odbyło się w 1793 roku. W 1829 kaplica została odsprzedana parafii klejnickiej, a w jej miejscu postawiono młyn deptak. Na początku XX wieku kaplica ta została przewieziona do wsi Koźliki, gdzie przetrwała do dziś i funkcjonuje jako cerkiew pw. św. Mikołaja..
W 1834 roku miejscowość funkcjonuje pod nazwą Wygoda-Wieżanka. W 1853 roku Wieżanka przypisana została do parafii w Klejnikach. Od 1903 roku odnotowywana jest w parafii Łosinka. W 1903 w Wieżance stał jeden dom zamieszkiwany przez 5 osób.
Religia.
Mieszkańcy wsi wyznania prawosławnego, należą do parafii w Łosince. Według stanu parafii z 31 grudnia 2007 roku, 3 parafian pochodziło z Wieżanki. Natomiast wierni kościoła rzymskokatolickiego należą do parafii pw. Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="896600" url="https://pl.wikipedia.org/wiki?curid=896600" title="Podwieżanka">
Podwieżanka

Podwieżanka – wieś w Polsce położona w województwie podlaskim, w powiecie hajnowskim, w gminie Czyże.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii pw. Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="896602" url="https://pl.wikipedia.org/wiki?curid=896602" title="Antoni Łazarkiewicz">
Antoni Łazarkiewicz

Antoni Aleksander Komasa-Łazarkiewicz (ur. 12 marca 1980 w Warszawie) – polski kompozytor i aktor.
Twórczość.
Tworzy między innymi muzykę filmową i teatralną. Skomponował między innymi muzykę do filmów Agnieszki Holland "W ciemności", "Pokot" oraz jej serialu "Gorejący Krzew".
Nagrody.
Był wielokrotnie nominowany do Polskiej Nagrody Filmowej. W 2008 otrzymał nagrodę European Film Music Trophy for Young Talent za muzykę do filmu "Winterreise", w tym samym roku został wyróżniony nagrodą German Television Music Award, a w 2014 nagrodę Czeskiego Lwa za muzykę do filmu Agnieszki Holland "Gorejący Krzew".
Rodzina.
Jest synem reżyserów Magdaleny Łazarkiewicz i Piotra Łazarkiewicza, wnukiem działacza komunistycznego i publicysty Henryka Hollanda, siostrzeńcem Agnieszki Holland, mężem Mary Komasy. Ma dwie córki. 

</doc>
<doc id="896603" url="https://pl.wikipedia.org/wiki?curid=896603" title="Bujakowszczyzna">
Bujakowszczyzna

Bujakowszczyzna – kolonia wsi Kamień w Polsce położona w województwie podlaskim, w powiecie hajnowskim, w gminie Czyże.
Wieś królewska położona w starostwie bielskim w II połowie XVII wieku. W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Wniebowstąpienia Pańskiego w Klejnikach, a wierni kościoła rzymskokatolickiego do parafii pw. Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="896604" url="https://pl.wikipedia.org/wiki?curid=896604" title="Hrabniak">
Hrabniak

Hrabniak – kolonia wsi Zbucz w Polsce położona w województwie podlaskim, w powiecie hajnowskim, w gminie Czyże.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Zaśnięcia Najświętszej Maryi Panny w Czyżach.

</doc>
<doc id="896605" url="https://pl.wikipedia.org/wiki?curid=896605" title="Partia Narodowo-Bolszewicka">
Partia Narodowo-Bolszewicka

Partia Narodowo-Bolszewicka (ros. Национал-большевистская Партия, "Nacionał-Bolszewistskaja Partija") – nielegalna rosyjska partia polityczna. Jej liderem od początku istnienia był Eduard Limonow. Partia Narodowo-Bolszewicka została zdelegalizowana 29 czerwca 2005 roku przez Sąd Obwodowy w Moskwie. W roku 2007 działalność Partii została zakazana, jednak mimo tego Partia Narodowo-Bolszewicka kontynuuje nielegalne działania. Jej ideologia stanowi połączenie komunizmu, nacjonalizmu i anarchizmu.
Partia łączy skrajnie lewicowe hasła z retoryką wielkomocarstwową. Od 2004 roku żąda również zakończenia cenzury mediów i przeprowadzenia wolnych wyborów do Dumy. Flagą NBP jest czerwony sztandar z białym kołem i wpisanym weń czarnym sierpem i młotem. Partyjną ideologią jest narodowy bolszewizm.
Partia Narodowo-Bolszewicka należy do najsprawniejszych formacji politycznych w Rosji. Jej członkowie nazywani są „nacbolami” bądź „limonowcami”.
Założenie partii.
Partia Narodowo-Bolszewicka została założona w 1992 przez pisarza i dysydenta Eduarda Limonowa, znanego filozofa i intelektualistę Aleksandra Dugina i popularnego punkrockowego wokalistę Jegora Letowa. Członkiem NBP jest również znany pisarz Zachar Prilepin oraz wielu przedstawicieli kontrkultury.
Działalność opozycyjna.
Partia Narodowo-Bolszewicka należy do głównych sił opozycyjnych w Rosji, od początku prezydentury Władimira Putina Partia Narodowo-Bolszewicka występuje przeciwko jego władzy.
Główną metoda działalności Partii Narodowo-Bolszewickiej jest tzw. akcja bezpośrednia, polegająca m.in. na zajmowaniu i okupowaniu budynków państwowych, obrzucaniu nielubianych polityków jajkami, pomidorami itp., oraz organizowaniu masowych demonstracji. Między innymi w grudniu 2003 młodzi aktywiści NBP zajęli na kilka minut dach budynku jednego z najbardziej strzeżonych rosyjskich resortów – Ministerstwa Sprawiedliwości. W rok później wtargnęli do poczekalni w kancelarii prezydenta Rosji. W maju 2005 „nacbole” wywiesili na fasadzie nieistniejącego już hotelu „Rossija”, naprzeciwko Kremla, transparent z napisem „Putin, odejdź sam!”. W książce „Udręczona Rosja” Anna Politkowska opisuje nieproporcjonalnie duże represje wobec narodowych bolszewików uczestniczących w antyputinowskich protestach.
Od 1998 roku za działalność opozycyjną uwięzionych było ponad 150 członków NBP. W 2006 Partia Narodowo-Bolszewicka została członkiem założycielem opozycyjnej koalicji Inna Rosja.

</doc>
<doc id="896607" url="https://pl.wikipedia.org/wiki?curid=896607" title="Björn Nordqvist">
Björn Nordqvist

Björn Nordqvist (ur. 6 października 1942 w Hallsbergu) – szwedzki piłkarz, obrońca.
Kariera klubowa.
W młodości był zawodnikiem IFK Hallsberg. Od początku seniorskiej kariery grał w IFK Norrköping, gdzie spędził 11 sezonów, wygrywając w międzyczasie 2 razy Allsvenskan (1962, 1963) i raz puchar Szwecji (1968). W 1972 roku, mając 30 lat wyjechał do Holandii, aby grać w PSV Eindhoven. Wraz z PSV zdobył puchar (1974) i mistrzostwo (1975) kraju. Potem wrócił do Szwecji i na dalszym etapie kariery grał jeszcze dla IFK Göteborg i Örgryte IS, gdzie zakończył karierę w 1983 roku. Na przełomie lat 70. i 80. na niecałe dwa lata przeniósł się do Stanów Zjednoczonych, aby występować w zespole Minnesota Kicks.
Kariera reprezentacyjna.
W latach 60. i 70. był kapitanem reprezentacji Szwecji. Znajdował się w kadrze na mundialach w 1970, 1974 i 1978 roku. Łącznie w barwach reprezentacji narodowej wystąpił 115 razy. Był rekordzistą pod względem występów w kadrze do 1994 roku, kiedy to wyprzedzony został przez Thomasa Ravelliego. Aktualnie zajmuje w tej klasyfikacji 8. miejsce.

</doc>
<doc id="896608" url="https://pl.wikipedia.org/wiki?curid=896608" title="Bjorn Nordqvist">
Bjorn Nordqvist



</doc>
<doc id="896609" url="https://pl.wikipedia.org/wiki?curid=896609" title="Brulino-Koski">
Brulino-Koski

Brulino-Koski – część wsi Brulino-Piwki w Polsce położona w województwie podlaskim, w powiecie wysokomazowieckim, w gminie Czyżew. 
W latach 1975–1998 miejscowość administracyjnie należała do województwa łomżyńskiego. Do 31 grudnia 2003 wieś należała do gminy Nur w województwie mazowieckim.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.
Historia.
"Brulino" założone na początku wieku XV przez Brulińskich herbu Pierzchała, przybyłych z ziemi zakroczymskiej.
W roku 1576 powierzchnia użytków rolnych wynosiła 7 łanów.
Pod koniec XIX w. wieś w składzie okolicy szlacheckiej "Brulino" w powiecie "ostrowskim", gmina Szulborze-Koty, parafia "Czyżew". 
"Okolicę" tworzyły:

</doc>
<doc id="896610" url="https://pl.wikipedia.org/wiki?curid=896610" title="Dżins">
Dżins

Dżins (z ), również "teksas" i "denim" – tkanina bawełniana wykonana w splocie skośnym, używana przede wszystkim do produkcji ubrań dżinsowych. Nazwa dżins pochodzi od "bleu de Genes" czyli "błękit genueński" a nazwa "denim" od miasta Nimes we Francji. W obu tych miastach już od XVI wieku produkowano tę tkaninę.
Najczęściej z tej tkaniny produkuje się spodnie, tzw. dżinsy, ale również bluzy, wiatrówki, kurtki i koszule. Charakteryzuje się stosunkowo dużą wytrzymałością. Polska odmiana dżinsu była nazywana teksas.

</doc>
<doc id="896611" url="https://pl.wikipedia.org/wiki?curid=896611" title="Jeansy">
Jeansy



</doc>
<doc id="896612" url="https://pl.wikipedia.org/wiki?curid=896612" title="Czyżew Kościelny">
Czyżew Kościelny

Czyżew Kościelny – część miasta Czyżewa w Polsce położona w województwie podlaskim, w powiecie wysokomazowieckim, w gminie Czyżew.
Stanowi północną część miasta. Jest to jedyna część miasta położona na północnym brzegu rzeki Brok.
Stał się częścią Czyżewa, w związku z przywróceniem mu statusu miasta 1 stycznia 2011, kiedy to prawie cały obręb ewidencyjny "Czyżew Kościelny" (74,46 ha) włączono w granice nowego miasta.
W latach 1975–1998 miejscowość administracyjnie należała do województwa łomżyńskiego.

</doc>
<doc id="896613" url="https://pl.wikipedia.org/wiki?curid=896613" title="Czyżew-Pociejewo">
Czyżew-Pociejewo

Czyżew-Pociejewo – część miasta Czyżewa w Polsce położona w województwie podlaskim, w powiecie wysokomazowieckim, w gminie Czyżew.
Stanowi zachodnią część miasta. Historycznie Pociejewo stanowiło przedmieście miasta Czyżewa, przekształconego w 1870 roku w osadę, i odtąd nazywanego Czyżewem-Osadą. Stał się ponownie częścią miasta Czyżewa, w związku z przywróceniem mu statusu miasta 1 stycznia 2011, kiedy to cały obręb ewidencyjny "Czyżew-Osada" (z Czyżewem-Pociejewem) (197,53 ha) włączono w granice nowego miasta.
W latach 1975–1998 miejscowość administracyjnie należała do województwa łomżyńskiego.

</doc>
<doc id="896619" url="https://pl.wikipedia.org/wiki?curid=896619" title="Dacia literară">
Dacia literară

Dacia literară (pol. „Dacja literacka”) – rumuńskie pismo o profilu literacko-społecznym, ukazujące się w Jassach w okresie od stycznia do czerwca 1840 r. Jego założycielem i redaktorem był Mihail Kogălniceanu. 
Pismo głosiło konieczność rozwoju języka i literatury rumuńskiej, wskazując jako źródła inspiracji folklor, dzieje narodu i rzeczywistość rumuńską. Protestowało przeciwko naśladownictwu obcych wzorów, szczególnie przeciw miernym przekładom i przeróbkom utworów pisarzy obcych. Wokół tego programu mieli się grupować pisarze z obszaru dawnej Dacji, a pismo miało dopomóc w zjednoczeniu kulturalnym, a później i politycznym Mołdawii, Wołoszczyzny i Siedmiogrodu. 
Na łamach „Dacia literară” publikowali m.in. Vasile Alecsandri, Costache Negruzzi, Alecu Donici, Grigore Alexandrescu, Nicolae Bălcescu, Dimitrie Bolintineanu, Alecu Russo. 
Wydawanie czasopisma zostało przerwane wskutek interwencji cenzury, ukazały się jedynie trzy numery pisma. Program „Dacia literară” podjęły: „Propășirea” (1844, wychodziło przez dziesięć miesięcy) i „România literară” (1855, ukazywało się przez rok).

</doc>
<doc id="896620" url="https://pl.wikipedia.org/wiki?curid=896620" title="Zjednoczony Front Obywatelski">
Zjednoczony Front Obywatelski

Zjednoczony Front Obywatelski, (ros. Объединённый Гражданский Фронт) – rosyjska demokratyczna opozycyjna partia polityczna założona w 2005 roku. Liderem partii jest znany rosyjski mistrz świata w szachach Garri Kasparow. Kasparow chciał kandydować na prezydenta Rosji w 2008 roku. Partia jest częścią antyputinowskiego sojuszu pn. "Inna Rosja". Zjednoczony Front Obywatelski nie został dopuszczony do udziału w wyborach do Dumy.

</doc>
<doc id="896635" url="https://pl.wikipedia.org/wiki?curid=896635" title="Jes Høgh">
Jes Høgh

Jes Høgh (ur. 7 maja 1966 w Aalborgu) – duński piłkarz, występujący na pozycji środkowego pomocnika lub obrońcy.
Przygodę z futbolem rozpoczynał w Aalborg Chang, w 1987 został oddany do bardziej znanego klubu z tego miasta - BK. Od razu stanął przed szansą zdobycia pierwszego trofeum w karierze - Pucharu Kraju, jednak w finale jego ekipa poległa z Aarhus GF. Miejsce w podstawowym składzie na stałe otrzymał w 1990 roku, kiedy w 26 meczach strzelił 7 bramek. Pod koniec roku odniósł ciężką kontuzję kolana, jednak zdołał powrócić w dobrej formie do swojego klubu, w kwietniu 1991 zadebiutował w reprezentacji Danii w towarzyskim meczu zremisowanym 1-1 z Bułgarią.
Jego kontrakt wygasł w styczniu 1992, podpisał więc nową umowę z ligowym rywalem, Silkeborgiem. Klauzula w jego kontrakcie nie pozwoliła na przeprowadzenie transferu, Jes nie zagrał więc ani jednego meczu w tym klubie. Pozostawał bezrobotny aż do października 1991, kiedy to na jego zatrudnienie zdecydowało się Brøndby IF. Trener widział go wówczas na pozycji obrońcy, a więc zawodnik musiał szybko zmienić pozycję na boisku. Był jednym z kilku nowych graczy sprowadzonych w tym sezonie do stołecznego klubu, ale szybko wywalczył silną pozycję. Utworzył silny blok defensywny z Rieperem, późniejszym partnerem z kadry. Już w 1993 wywalczył Puchar Danii, został także wybrany najlepszym piłkarzem roku. W styczniu 1995 odszedł do byłego klubu, Aalborgu i wywalczył tytuł mistrza Superligaen. Latem tego samego roku udało mu się zdobyć Puchar Konfederacji wraz z zespołem narodowym. Na turnieju zagrał we wszystkich trzech spotkaniach.
Po tych sukcesach został kupiony za 11 milionów koron duńskich przez Fenerbahçe SK. Od razu wywalczył z tym klubem tytuł mistrza Tureckiej Superligi, pierwszy raz od siedmiu lat. Powołany został na EURO 96 (zagrał w trzech meczach), a następnie na mundial za dwa lata (5 spotkań). W lipcu 1999 ponownie zmienił klub, pragnął spróbować sił w Anglii, przeniósł się więc do Chelsea. Tam był niestety tylko rezerwowym dla francuskich defensorów - Marcela Desailly'ego i Franka Leboeufa. Rok później wygrał FA Cup, znalazł także miejsce w kadrze na turniej w Belgii i Holandii. Z powodu kontuzji został jednak odesłany do domu. Łącznie dla ekipy ze "Stamford Bridge" rozegrał 17 meczów. Karierę zakończył po tym, jak nabawił się kolejnego urazu - w marcu 2001.

</doc>
<doc id="896636" url="https://pl.wikipedia.org/wiki?curid=896636" title="Jes Hogh">
Jes Hogh



</doc>
<doc id="896638" url="https://pl.wikipedia.org/wiki?curid=896638" title="Skąd przyszliśmy? Kim jesteśmy? Dokąd idziemy?">
Skąd przyszliśmy? Kim jesteśmy? Dokąd idziemy?

Skąd przychodzimy? Kim jesteśmy? Dokąd zmierzamy? () – alegoryczny obraz postimpresjonistyczny namalowany w latach 1897–1898, na Tahiti przez francuskiego artystę Paula Gauguina. Obecnie znajduje się w Museum of Fine Arts w Bostonie. Na dwóch żółtych plamach w górnych rogach obrazu wypisane są tytuł (z lewej) i podpis: "P. Gauguin / 1897" (z prawej).
W 1891 roku Gauguin opuścił Francję przenosząc się na Tahiti. Poszukiwał prostego, prawdziwego życia nieujętego w ramy sztucznych konwenansów. Uważał, że obraz "Skąd przychodzimy? Kim jesteśmy? Dokąd zmierzamy?", stworzony w czasie osobistego kryzysu, jest jego największym dziełem, podsumowującym jego przemyślenia i poglądy. Z listów Gauguina dowiadujemy się, że powinniśmy „czytać” obraz od prawej do lewej, rozpoczynając od postaci śpiącego dziecka. Artysta napisał, że postacie rozmyślają nad pytaniami o ludzką egzystencję, danymi w samym tytule. Niebieskie bóstwo symbolizuje wszystko co jest poza naszym światem. Stara kobieta z lewej, "bliska śmierci", zrezygnowana akceptuje swój los.

</doc>
<doc id="896639" url="https://pl.wikipedia.org/wiki?curid=896639" title="Osiedle Matejki (Głogów)">
Osiedle Matejki (Głogów)

Osiedle Matejki w Głogowie – dzielnica miasta określana mianem ŚRÓDMIEŚCIA będąca ważnym ośrodkiem zarówno komunikacji miejskiej jak i komunikacji kolejowej. Przy placu znajduje się stacja główna Głogów. Na osiedlu znajduje się najstarsza "ulica" Głogowa- Aleja Wolności. 
Nazwa dzielnicy pochodzi od malarza Jana Matejki,ulica Matejki jest granicą osiedla z częścią zachodnią - osiedlem Nadodrze.
Handel.
Głównym miejscem handlu na terenie osiedla jest pasaż Alei Wolności. 
Znajdują się tu różnego rodzaju sklepy, banki oraz inne punkty usługowe. W granicach osiedla ulokowana została również Galeria Dworcowa w której mieszczą się sklepy odzieżowe, restauracje oraz supermarket Piotr i Paweł.
Centrum Handlowe.
Na osiedlu Matejki w najbliższym czasie powstanie Centrum Handlowe z kinem, które mieścić się będzie przy skrzyżowaniu ulic gen Władysława Sikorskiego oraz Wojska Polskiego.
Edukacja.
Na terenie osiedla działają następujące placówki oświatowe:
Przedszkola
Szkoły Podstawowe
Gimnazja
Szkoły średnie
Szkoły wyższe
Działania w zakresie kultury prowadzą:

</doc>
<doc id="896640" url="https://pl.wikipedia.org/wiki?curid=896640" title="Pistolet Rohrbaugh R9">
Pistolet Rohrbaugh R9

Rohrbaugh R9 – amerykański pistolet samopowtarzalny przeznaczony do samoobrony o małych rozmiarach ułatwiających ukrycie go.
Opis.
Rohrbaugh R9 jest bronią samopowtarzalną. Zasada działania automatyki oparta o krótki odrzut lufy, zamek ryglowany przez przekoszenie lufy. Zasilany ze wymiennego, jednorzędowego magazynka pudełkowego o pojemności 6 nabojów mieszczącego się w chwycie. Zatrzask magazynka znajduje się u spodu chwytu. Siódmy nabój może być bezpiecznie przenoszony w komorze nabojowej. Mechanizm spustowy kurkowy, z wyłącznym samonapinaniem. Lufa gwintowana.
W wersji R9 pistolet nie posiada przyrządów celowniczych, wersja R9S ma stałą muszkę i szczerbinkę. R9 jest wykonany ze stali nierdzewnej 416 (lufa), stali nierdzewnej 17-4 (zamek) i aluminium 7075 (szkielet pistoletu). Okładki chwytu z tworzywa sztucznego.

</doc>
<doc id="896646" url="https://pl.wikipedia.org/wiki?curid=896646" title="Fort Anioła">
Fort Anioła



</doc>
<doc id="896654" url="https://pl.wikipedia.org/wiki?curid=896654" title="Coregonidae">
Coregonidae



</doc>
<doc id="896674" url="https://pl.wikipedia.org/wiki?curid=896674" title="Risk score">
Risk score

Risk score – jakościowa metoda oceny ryzyka zawodowego w miejscu pracy. W 1971 roku William Fine, ówczesny szef Departamentu Bezpieczeństwa w Naval Ordnance Laboratory w Silver Spring w stanie Maryland, USA stworzył wzór, pokazał praktyczne przykłady zastosowania, a następnie opublikował artykuł, który podjął problem matematycznego ujęcia kontroli zagrożeń. Kinney ze współpracownikami, w oparciu o wzory i dane Fine'a, zaproponował użycie nomogramów do oszacowania ryzyka i opłacalności wprowadzenia środków do redukcji ryzyka. W literaturze angielskojęzycznej ta metoda jest także nazywana 'William-Fine method' albo 'Fine &amp; Kinney method'.
Metoda jest czteroetapowa:
Szacowanie parametrów przeprowadza się według specjalnie opracowanych skal opisowych lub liczbowych.
W obliczeniach metody można stosować wartości pośrednie między tymi podanymi w tabeli. Jeżeli ekspozycja zachodzi trzy razy w tygodniu to jako E można wybrać wartość 4,5.
Uwaga: Od czasu opublikowania metody w 1971 r. inflacja spowodowała, że wartości strat materialnych podanych przez Fine'a zwiększyły się o ponad 600%. W polskich publikacjach kwoty były podawane w złotych i zależały od wielkości przedsiębiorstwa. Straty 100 tys. zł są katastrofą dla firmy jednoosobowej, natomiast są średnie dla wielkiej firmy.
Metoda "Risk Score" jest stosowana w postaci nomogramów lub interaktywnego programu pracującego w systemie Windows. Riskex Risk Score Calculator 1

</doc>
<doc id="896677" url="https://pl.wikipedia.org/wiki?curid=896677" title="Pull Harder on the Strings of Your Martyr">
Pull Harder on the Strings of Your Martyr

Pull Harder on the Strings of Your Martyr (ang. "Pociągaj Mocniej za Sznurki Swojego Męczennika") – drugi singel amerykańskiej grupy muzycznej Trivium, często nazywany przez fanów po prostu "Pull Harder".
Singel został wydany w 2005 roku w formacie CD przez wytwórnię Roadrunner Records. Piosenka znalazła się na albumie Ascendancy. Zajęła 3 miejsce na krążku. Utwór trwa 4 minuty i 51 sekund. Kompozytorami piosenki są Matt Heafy, Corey Beaulieu i Travis Smith. W utworze gra ponadto Paolo Gregoletto. Piosenka znalazła się na soundtracku do filmu "Jaskinia".
"Pull Harder on the Strings of Your Martyr" jest jedną z ulubionych piosenek fanów zespołu, dlatego prawie zawsze grana jest na koncertach.
Do utworu powstał również teledysk, drugi z kolei w dorobku zespołu. Klip został nagrany w 2005 roku.
Tekst piosenki jest o pewnym tyranie, który posiada taką władzę, iż może robić wszystko co chce nie zważając na konsekwencje. Podporządkowuje sobie ludzi, co więcej, wszyscy nad którymi posiadł władzę kochają go, jest dla nich Bogiem. Nienawiścią natomiast darzą go ludzie, którzy nie mają z nim nic wspólnego.

</doc>
<doc id="896678" url="https://pl.wikipedia.org/wiki?curid=896678" title="Gruczoły ślinowe">
Gruczoły ślinowe



</doc>
<doc id="896681" url="https://pl.wikipedia.org/wiki?curid=896681" title="Swetkawica Tyrgowiszte">
Swetkawica Tyrgowiszte

Swetkawica Tyrgowiszte – bułgarski klub piłkarski założony 6 lipca 1922 roku. Obecną nazwę oznaczającą "piorun" nosi od 1985 roku.
Zespół po raz pierwszy w historii awansował do bułgarskiej ekstraklasy w sezonie 2010/11. W II lidze po raz pierwszy pojawił się w sezonie 1973-1974.
Najbliżej awansu do I ligi przed historycznym sezzonem 2010/11 Swetkawica była w sezonie 2001-2002, kiedy w tabeli zajęła czwartą lokatę.
Później kończyła rozgrywki na szóstym (2002-2003), piątym (2003-2004), ponownie szóstym (2004-2005), jedenastym (2005-2006) i dziewiątym (2006-2007) miejscu. W sezonie 2010/11 klub zajął dopiero 4. miejsce we wschodniej grupie bułgarskie II ligi, jednak po zwycięskich barażach udało mu się wywalczyć historyczny awans do bułgarskiej I ligi.
Stadion.
Stadion imienia Dimityra Burkowa w Tyrgowiszte może pomieścić 12 tysięcy widzów.

</doc>
<doc id="896686" url="https://pl.wikipedia.org/wiki?curid=896686" title="Armata piechoty">
Armata piechoty



</doc>
<doc id="896687" url="https://pl.wikipedia.org/wiki?curid=896687" title="Guantanamera">
Guantanamera

Guantanamera („dziewczyna z Guantánamo”) (hiszp. Guantanamera – przymiotnik rodz. żeńskiego od nazwy miejscowej Guantanamo; dosł. „guantanamska”, guajira Guantanamera – dosł. "(biała) chłopka guantanamska") – jedna z najbardziej znanych piosenek z Kuby, . Utwór powstał najprawdopodobniej w lipcu 1929.
Historia.
Legenda głosi, że Garcia Fernandez wraz z grupą przyjaciół spędzał czas w rogu kubańskiej ulicy, przypatrując się przechodniom. Jego szczególną uwagę przykuła przechodząca obok dziewczyna, którą zaczął zaczepiać – ona zaś szorstko odpowiedziała na zaloty Garcii. Nie mogąc znieść reakcji kolegów, którzy jawnie drwili z jego miłosnego zawodu, następnego dnia usiadł przy pianinie i w towarzystwie swych przyjaciół napisał refren piosenki.
Słowa.
Poniższy tekst bazuje na poemacie José Martí, aczkolwiek istnieje wiele różnych wersji piosenki.
Wykonawcy.
"Guantanamerę" w różnych wersjach wykonywali m.in. Jose Feliciano, Leo Brouwer, Nana Muschuri (również po francusku), Joe Dassin, Muslim Magomajew, Demis Roussos, Julio Iglesias, Joan Baez, Biser Kirow, Peter Seeger, Robert Wyatt (jako "Caimanera"), Die Toten Hosen, Wyclef Jean (rmx), Tercet Egzotyczny, natomiast polski wykonawca znany jako The Syntetic przedstawił jej parodię pt. "Hłanta Namera".
Wykorzystanie melodii w innych utworach.
Magda Anioł wykorzystała melodię refrenu "Guantanamery" w swojej piosence "Lolek" o papieżu Janie Pawle II. Piosenka (również sam refren) pojawia się w spektaklu Jerzego Grotowskiego "Apocalypsis cum figuris". Melodię piosenki wykorzystał też Dr. Huckenbush w utworze "Boli mnie cewa". Holenderski zespół Candy wykonywał tę piosenkę pod tytułem "Kon ik maar even". Została ona również wykorzystana przez grupę The Fugees. Piosenka pojawia się także w trzecim sezonie hiszpańskiego serialu „La casa de papel”.
Wykorzystanie w sporcie.
Melodia refrenu "Guantanamery" bardzo często wykorzystywana jest ponadto w rymowanych przyśpiewkach kibiców sportowych (głównie piłkarskich).

</doc>
<doc id="896692" url="https://pl.wikipedia.org/wiki?curid=896692" title="HFC Haarlem">
HFC Haarlem

Haarlemsche Football Club Haarlem – nieistniejący holenderski klub piłkarski mający siedzibę w mieście Haarlem. Klub został założony 1 października 1889 roku. Swój pierwszy i jak do tej pory jedyny tytuł mistrza Holandii zdobył w 1946 roku. Dobrze spisywał się także w Pucharze Holandii, gdy dwukrotnie go zdobywał w latach 1902 oraz 1912, a trzykrotnie był jego finalistą w latach 1911, 1914 oraz 1950. W 1982, HFC Haarlem, razem z młodym Ruudem Gullitem w składzie, zakwalifikował się do Pucharu UEFA, z którego został wyeliminowany w drugiej rundzie przez Spartak Moskwa. Mecz ten, rozegrany 20 października 1982, został zapamiętany z powodu śmierci 66 stratowanych przez siebie kibiców. W 1990 roku Haarlem opuścił szeregi Eredivisie i od tego czasu do niej nie powrócił.

</doc>
<doc id="896694" url="https://pl.wikipedia.org/wiki?curid=896694" title="Emil Ordon">
Emil Ordon

Emil Ordon (ur. 1809 w Warszawie, zm. 1865 w Kaliszu) – prawnik, powstaniec listopadowy, brat Juliana Konstantego Ordona.
Emil był drugim z czterech synów warszawskiego rewizora generalnego komory celnej Karola Franciszka (1780–1848) i Małgorzaty z Naimskich (zm. ok. 1813), ewangelików. Pierwsze nauki pobierał w Liceum Warszawskim. Ukończył je w 1828 r. i zapisał się na wydział prawa na Uniwersytecie Warszawskim. W związku z wybuchem powstania listopadowego przerwał studia i zaciągnął się jako prosty szeregowiec do pułku Gwardii Akademickiej, którym dowodził gen. Franciszek Czarnomski. Następnie służył jako oficer w 7 pułku piechoty.
Po upadku powstania Ordon podjął na nowo i ukończył studia prawnicze (prawdopodobnie we Wrocławiu lub Dorpacie, gdyż car Mikołaj I nakazał zamknąć UW) po czym przeniósł się do Kalisza, gdzie praktykował w miejscowym Sądzie Apelacyjnym. Od roku 1857 do śmierci, po uzyskaniu uprawnień notarialnych, działał jako rejent w Kaliszu.
Pochowany najprawdopodobniej na cmentarzu ewangelicko-augsburskim w Kaliszu. Miejsca pochówku ani stosunków rodzinnych nie da się dziś ustalić. Rodzice są pochowani w Warszawie.

</doc>
<doc id="896696" url="https://pl.wikipedia.org/wiki?curid=896696" title="Brygada Inkwizycyjna">
Brygada Inkwizycyjna



</doc>
<doc id="896697" url="https://pl.wikipedia.org/wiki?curid=896697" title="Holy Wood (In the Shadow of the Valley of Death)">
Holy Wood (In the Shadow of the Valley of Death)

Holy Wood (In the Shadow of the Valley of Death) – czwarty album studyjny wydany przez grupę Marilyn Manson.
Według danych z kwietnia 2002 album sprzedał się w nakładzie 446,756 egzemplarzy na terenie Stanów Zjednoczonych.
Lista utworów.
A: In the Shadow
D: The Androgyne
A: Of Red Earth
M: The Fallen
Utwory bonusowe

</doc>
<doc id="896699" url="https://pl.wikipedia.org/wiki?curid=896699" title="Białorybica">
Białorybica

Białorybica ("Stenodus leucichthys") – gatunek anadromicznej ryby łososiokształtnej, zaliczany do siejowatych (Coregoninae), blisko spokrewniony z nelmą ("Stenodus nelma"). Obydwa taksony były wcześniej klasyfikowane jako podgatunki w obrębie "Stenodus leucichthys". Białorybica wymarła w warunkach naturalnych. Przetrwały jedynie populacje hodowlane.
Występowanie.
Właściwa białorybica (klasyfikowana wcześniej jako "Stenodus leucichthys leucichthys") żyła w Morzu Kaspijskim i jego zlewisku (Wołga, Ural i Terek). Żyły w przybrzeżnej strefie mórz, w pobliżu estuariów. Na tarło wpływały do rzek. W Związku Radzieckim była hodowana na dużą skalę. Pod koniec lat 90. XX wieku liczba osobników hodowlanych drastycznie spadła.
Opis.
Osiąga długość 120 cm i do 20 kg masy ciała. Ciało bocznie spłaszczone, głowa duża, zakończona dużym pyskiem, dolna szczęka wysunięta do przodu. Boki srebrzyste z jaśniejszym spodem. Grzbiet z zielonkawym, niebieskawym lub brązowawym połyskiem. Płetwa tłuszczowa obecna. Płetwa grzbietowa i ogonowa ciemno obrzeżone. Łuski duże, 90–120 w linii bocznej. W Wołdze wyróżnia się dwie formy – wiosenną i jesienną – różniące się terminem wpływu do rzeki.
Odżywianie.
Białorybica żywi się mniejszymi rybami z rodziny babkowatych, siejowatych i karpiowatych, młode – planktonem i bezkręgowcami.
Rozród.
Wędrówki odbywała wiosną lub jesienią. W ich trakcie nie pobierała pokarmu. Ikra była składana na dnie rzeki. Larwy zaraz po wylęgu rozpoczynały spływ do morza. Dwuletnie osobniki mają przeciętnie ok. 50 cm, pięcioletnie 80–90 cm długości.

</doc>
<doc id="896703" url="https://pl.wikipedia.org/wiki?curid=896703" title="Arantxa Parra Santonja">
Arantxa Parra Santonja

Arantxa Parra Santonja (ur. 9 listopada 1982 w Walencji) – hiszpańska tenisistka.
Kariera tenisowa.
Arantxa jest zawodniczką profesjonalną od 2000 roku. W świecie zawodowych rozgrywek WTA jej nazwisko pojawiło się w 2002 roku. Wówczas po raz pierwszy zakwalifikowała się do turnieju profesjonalnego na Bol oraz do wielkoszlemowego US Open. Została sklasyfikowana w najlepszej setce rankingu tenisistek w 2003 roku po osiągnięciu półfinałów w turniejach w Tokio i Taszkencie. Do dziś są to jej najlepsze wyniki w grze pojedynczej. W Warszawie pokonała w trzech setach Magdalenę Maleewą. Oprócz wygranych turniejów ITF zaliczyła w tym sezonie także finał gry podwójnej w Palermo razem z Maríą Martínez.
Bardzo dobrze rozpoczęła rok 2004, osiągając ćwierćfinał w stolicy Australii. W dalszej części sezonu pokonała Lisę Raymond na kortach Rolanda Garrosa, dziewięciokrotnie odpadała w drugiej rundzie. Po raz pierwszy w karierze wzięła udział we wszystkich wielkoszlemowych turniejach sezonu, z których najlepiej wypadła na paryskiej mączce, osiągając trzecią rundę. W deblu osiągnęła drugi finał turniejowy w Bogocie z Anabel Mediną Garrigues, a także półfinał w Strasburgu z Caroline Dhenin.
Trzy ćwierćfinały gry pojedynczej osiągnęła w roku 2005, kolejno w Acapulco (pokonała Meghann Shaughnessy), Rabacie (przegrała z ewentualną mistrzynią, Nurią Llagosterą Vives) oraz Sztokholmie (porażka z Émilie Loit). W Birmingham osiągnęła jedno z najbardziej spektakularnych zwycięstw w karierze, pokonując Słowaczkę Danielę Hantuchovą. Zadebiutowała w Pucharze Federacji, broniąc barw Hiszpanii w półfinałach grupy światowej.
Bardzo słaby był sezon 2006 – zawodniczka odpadała wielokrotnie w pierwszych rundach turniejów singlowych, przechodząc pierwszą rundę jedynie w Melbourne. W grze podwójnej osiągnęła półfinał w Palermo.
Nie przeszła kwalifikacji do wielkoszlemowego Australian Open w roku 2007 i powróciła do występów w cyklu ITF. Dużo lepiej powiodło się jej na początku sezonu w grze podwójnej: doszła do ćwierćfinału w Bogocie, a tydzień później wygrała z Lourdes Domínguez Lino pierwszy zawodowy turniej w Acapulco. W maju była w finale debla w Estoril. Drugie zwycięstwo w grze podwójnej odniosła w czerwcu wygrywając w parze z Nurią Llagosterą Vives turniej w Barcelonie.
W 2008 roku obroniła tytuł deblowy zdobyty przed rokiem w Hiszpanii, jednak w parze z Lourdes Domínguez Lino.
Na początku 2012 roku wygrała turniej deblowy w australijskim Brisbane w parze z Nurią Llagosterą Vives. Razem z Lourdes Domínguez Lino osiągnęła też finał w Acapulco.
W marcu 2013 roku odniosła triumf w rywalizacji deblowej podczas zawodów w Acapulco, gdzie występowała razem z Lourdes Domínguez Lino. Para zwyciężyła w finale debel Catalina Castaño–Mariana Duque Mariño wynikiem 6:4, 7:6(1). Razem z Dominiką Cibulkovą osiągnęły finał turnieju w ’s-Hertogenbosch, przegrywając w meczu mistrzowskim Irinę-Camelię Begu i Anabel Medina Garrigues 6:4, 6:7(3), 9–11. W październiku wspólnie z Wierą Duszewiną zanotowały finał w Pekinie, ulegając w nim parze Cara Black–Sania Mirza 2:6, 2:6.
W sezonie 2014 ponownie awansowała do finału zawodów w ’s-Hertogenbosch. Tym razem w parze z Mariną Erakovic pokonały Michaëllę Krajicek i Kristinę Mladenovic 0:6, 7:6(5), 10–8.

</doc>
<doc id="896705" url="https://pl.wikipedia.org/wiki?curid=896705" title="VATS">
VATS



</doc>
<doc id="896706" url="https://pl.wikipedia.org/wiki?curid=896706" title="Digoksyna">
Digoksyna

Digoksyna (łac. "Digoxinum") – organiczny związek chemiczny z grupy glikozydów, uzyskiwany z naparstnicy wełnistej (łac. "Digitalis lanata"), stosowany w medycynie głównie do leczenia niewydolności serca i migotania przedsionków z szybką akcją komór. Zwiększa siłę i pobudliwość mięśnia sercowego oraz powoduje zwolnienie przewodnictwa w węźle przedsionkowo-komorowym i zmniejszenie częstości akcji serca. Jej działanie jest ograniczone licznymi efektami ubocznymi, głównie w postaci zaburzeń rytmu serca. Lek posiada wąski margines terapeutyczny (rozpiętość pomiędzy dawką terapeutyczną a dawką toksyczną), jego działanie jest też silnie uzależnione od stężenia jonów potasu i wapnia w surowicy. Zsyntezowanie nowych leków skutecznych w niewydolności serca (np. antagonistów receptora angiotensyny II, inhibitorów konwertazy angiotensyny, beta-blokerów, spironolaktonu) spowodowało, iż obecnie digoksyna odgrywa w lecznictwie dużo mniejszą rolę niż przed laty. 
Mechanizm działania.
Mechanizm działania digoksyny polega na blokowaniu ATP-azy Na+-K+ zlokalizowanej w błonie cytoplazmatycznej kardiomiocytów. Powoduje to zwiększenie stężenia jonów sodowych wewnątrz komórki, co z kolei hamuje działanie wymiennika sodowo-wapniowego i w efekcie uniemożliwia wypompowanie wapnia z wnętrza komórki, czego następstwem jest zwiększenie wewnątrzkomórkowego poziomu wapnia. Zwiększa przez to siłę i szybkość skracania się włókien mięśniowych (działanie inotropowe dodatnie). Digoksyna działa również batmotropowo dodatnio, czyli pobudza pobudliwość mięśnia sercowego (poprzez zmiany gradientu potasowego po obu stronach błony komórkowej).
Digoksyna wykazuje również działanie chronotropowe ujemne oraz dromotropowe ujemne – zwolnienie akcji serca i przewodzenia w węźle przedsionkowo-komorowym poprzez aktywację układu parasympatycznego a także bezpośredni wpływ hamujący na komórki węzła. Wywiera też hamujący wpływ na układ sympatyczny.
Oprócz działania na komórki mięśnia sercowego digoksyna wykazuje również wpływ na kanaliki nerkowe. Poprzez hamowanie pompy sodowej wtórnie zmniejsza wydzielanie reniny, nasilając przez to efekt natriuretyczny (czyli zwiększający wydalanie jonów sodowych z moczem) i, poprzez następcze zmniejszone wytwarzanie angiotensyny, rozszerzenie naczyń.
Przeciwwskazania.
Bezwzględne:
Względne:
Działania niepożądane.
Rzadko:
Objawy niepożądane ujawniają się przy stężeniu leku we krwi powyżej 1,0 ng/ml. Ryzyko nagłej śmierci sercowej jest szczególnie duże przy stężeniu przekraczającym 2,0 ng/ml.
Dawkowanie.
Według zaleceń lekarza.

</doc>
<doc id="896713" url="https://pl.wikipedia.org/wiki?curid=896713" title="Aa (lawa)">
Aa (lawa)

Aa (haw. "ʻaʻā" [] „kamienna lawa”, ale też „palić się”, „płomień”) – jeden z głównych typów spływającej lawy. Aa jest lawą bazaltową charakteryzującą się chropowatą, poszarpaną powierzchnią. Charakter powierzchni wynika z tworzenia się w lawie rzadkich, ale dużych pęcherzy gazu, które oprócz tego w trakcie krzepnięcia lawy, przy jednoczesnym ruchu potoku lawowego, sprzyjają pękaniu lawy na duże bloki. Zazwyczaj temperatura tego typu lawy wynosi od 1000 do 1100 °C.
Nazwa aa pierwotnie związana była z lawami hawajskimi. Przeważnie jednak nazwą "aa" określa się wszelkie lawy tego typu, niezależnie od miejsca występowania. Na Islandii tego typu lawa nazywana jest "apalhraun". Zbliżona wyglądem do lawy aa jest lawa blokowa, która ma jednak inny mechanizm powstawania bloczności oraz jest bardziej lepka.

</doc>
<doc id="896715" url="https://pl.wikipedia.org/wiki?curid=896715" title="Realplayer">
Realplayer



</doc>
<doc id="896718" url="https://pl.wikipedia.org/wiki?curid=896718" title="Stenodus leucichthys">
Stenodus leucichthys



</doc>
<doc id="896719" url="https://pl.wikipedia.org/wiki?curid=896719" title="Repast">
Repast

Repast, ang. "Recursive Porous Agent Simulation Toolkit" – jedno z kilku dostępnych narzędzi do modelowania systemów agentowych. Dziedziczy wiele koncepcji z takich systemów jak Swarm. Cechą wyróżniającą Repast jest implementacja dostępna dla różnych języków (aktualnie .Net, Java, Python), udostępniana na licencji open-source. Repast powstał na Uniwersytecie w Chicago.

</doc>
<doc id="896723" url="https://pl.wikipedia.org/wiki?curid=896723" title="'a'a">
'a'a



</doc>
<doc id="896726" url="https://pl.wikipedia.org/wiki?curid=896726" title="Lista telefonów marki Nokia">
Lista telefonów marki Nokia

Lista telefonów marki Nokia – lista wyprodukowanych telefonów komórkowych przez firmę Nokia. Modele wyprodukowane pod marką Nokia.

</doc>
<doc id="896730" url="https://pl.wikipedia.org/wiki?curid=896730" title="Indianie Piraha">
Indianie Piraha



</doc>
<doc id="896731" url="https://pl.wikipedia.org/wiki?curid=896731" title="Flaga Vancouver">
Flaga Vancouver

Flaga miasta Vancouver, (Kolumbia Brytyjska, Kanada) – została przyjęta przez Radę Miejską 17 maja 1983. Została zaprojektowana przez Roberta Watta, ówcześnie dyrektora Vancouver Museum, a obecnie Głównego Herolda Kanady.
Krokiew po lewej stronie jest zielona. Na niej znajduje się złota tarcza z symbolem miasta.
Symbol miasta składa się z corona muralis i skrzyżowanego topora i wiosła.
Faliste wstęgi w kolorze białym i błękitnym symbolizują Ocean Spokojny i rzeki otaczające miasto. Mają takie same znaczenie jak fale na fladze Kolumbii Brytyjskiej.

</doc>
<doc id="896732" url="https://pl.wikipedia.org/wiki?curid=896732" title="Zofia Posmysz">
Zofia Posmysz

Zofia Stefania Posmysz-Piasecka (ur. 23 sierpnia 1923 w Krakowie, zm. 8 sierpnia 2022 w Oświęcimiu) – polska pisarka i scenarzystka, Dama Orderu Orła Białego.
Życiorys.
Urodziła się w Krakowie, wychowała w Prokocimiu, w rodzinie kolejarza. W czasie II wojny światowej w 1942 została uwięziona w niemieckim obozie koncentracyjnym Auschwitz (gdzie padła ofiarą eksperymentów pseudomedycznych). W styczniu 1945 była uczestniczą marszu śmierci z obozu Auschwitz do Wodzisławia Śląskiego. Następnie przetransportowana została do Ravensbrück i Neustadt-Glewe. Po zakończeniu wojny przeniosła się do Warszawy. W 1945 zadebiutowała literacko wspomnieniami "Znam katów z Belsen..." W 1952 ukończyła polonistykę na Uniwersytecie Warszawskim. Pracowała m.in. w gazecie „Głos Ludu” jako korektorka oraz w Polskim Radiu, współtworząc od 1960 powieść radiową "W Jezioranach".
Rozgłos przyniosło jej słuchowisko radiowe "Pasażerka z kabiny 45", na motywach którego powstał film "Pasażerka" w reżyserii Andrzeja Munka, a następnie książka pod tym samym tytułem wydana w 1962. Reżyser filmu zginął w trakcie jego kręcenia w 1961, obraz dokończyli jego współpracownicy (głównie Witold Lesiewicz), wszedł na ekrany w 1963. W 2010 na deskach Teatru Wielkiego miała miejsce premiera opery "Pasażerka" skomponowanej przez Mieczysława Wajnberga, a której libretto zostało oparte na książce pisarki.
Jej powieści i opowiadania przetłumaczono na języki obce: angielski, bułgarski, czeski, japoński, kazachski, litewski, łotewski, niemiecki, rosyjski, rumuński, słowacki, ukraiński i węgierski.
Wyszła za mąż za Jana Piaseckiego (zm. 1985), który pracował z nią w Polskim Radiu. Nie mieli dzieci.
Zofia Stefania Posmysz-Piasecka 24 stycznia 2020 otrzymała najwyższe odznaczenie państwowe – Order Orła Białego.
Zmarła w Oświęcimiu, w miejscowym hospicjum. Po ceremonii w kościele Matki Bożej Wspomożenia Wiernych w Oświęcimiu Zofia Posmysz została pochowana na cmentarzu komunalnym w tej miejscowości.
Osobie Zofii Posmysz został poświęcony film dokumentalny Grzegorza Gajewskiego pt. "Szrajberka z Auschwitz" (2016).
Twórczość.
Akcja jej najbardziej znanej powieści, jaką jest "Pasażerka", została osadzona na luksusowym transatlantyku, którym z Hamburga do Rio de Janeiro płyną Liza i Walter Kretschmerowie w celu objęcia posady w ambasadzie zachodnioniemieckiej w Brazylii. Idyllę wyjazdu burzy rozpoznanie przez Lizę byłej więźniarki obozu Auschwitz – Marty.
Posmysz temat obozów podjęła również w "Wakacjach nad Adriatykiem", historii o obozowej przyjaźni dwóch więźniarek, Ptaszki i Sekretarki. Każda z nich na inny sposób odbierała rzeczywistość obozowego życia i inaczej odnosiła się do kwestii przetrwania. Narracja tej książki prowadzona jest z punktu widzenia Sekretarki, natomiast akcja dzieje się kilkanaście lat po wojnie nad Morzem Adriatyckim, gdzie Sekretarka spędza wakacje, jednakże wciąż nie może zapomnieć o obozowych doświadczeniach.
W "Chrystusie oświęcimskim" autorka opisuje losy obozowego talizmanu – medalika wytworzonego w warsztatach obozu Auschwitz i ofiarowanego jej przez kpt. Tadeusza Paolone, ps. Lisowski, który zginął za udział w obozowej konspiracji.
Część jej powieści została zainspirowana reportażami radiowymi, nad którymi pracowała w Polskim Radiu. W "Mikroklimacie" przedstawiła historię doktorantki zderzonej z realiami pegeerowskiej wsi, natomiast w "Cenie" losy lekarki chcącej odciąć się od swoich wiejskich korzeni, co miało wpłynąć na jej życie rodzinne.
"Królestwo za mgłą" to wywiad rzeka, w którym Zofia Posmysz mówi o swoich obozowych doświadczeniach. „Pisarka detalicznie opisuje grozę Auschwitz, nie szczędzi opisów rozlatującej się fizjologii więźniów i sadyzmu obozowych kapo”.

</doc>
<doc id="896733" url="https://pl.wikipedia.org/wiki?curid=896733" title="Zofia Posmysz-Piasecka">
Zofia Posmysz-Piasecka



</doc>
<doc id="896734" url="https://pl.wikipedia.org/wiki?curid=896734" title="Zespół Parinaud">
Zespół Parinaud



</doc>
<doc id="896737" url="https://pl.wikipedia.org/wiki?curid=896737" title="Zespół Muir-Torre">
Zespół Muir-Torre



</doc>
<doc id="896742" url="https://pl.wikipedia.org/wiki?curid=896742" title="Hiperkeratoza">
Hiperkeratoza

Hiperkeratoza (łac. "hyperkeratosis") – znaczne pogrubienie warstwy rogowej naskórka związane z nadmiernym rogowaceniem. 

</doc>
<doc id="896743" url="https://pl.wikipedia.org/wiki?curid=896743" title="Chałupnictwo">
Chałupnictwo



</doc>
<doc id="896745" url="https://pl.wikipedia.org/wiki?curid=896745" title="Marek Rachoń">
Marek Rachoń

Marek Rachoń (ur. 25 października 1976) – polski aktor teatralny i dubbingowy, sporadycznie występujący przed kamerą.
Życiorys.
Jest absolwentem Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, którą ukończył w 1999 roku.
W 2004 roku otrzymał Nagrodę Marszałka Województwa Śląskiego dla Młodych Twórców. W tym samym roku nagrał także singla z utworem „Wiatrak” Dariusza Rzontkowskiego.

</doc>
<doc id="896749" url="https://pl.wikipedia.org/wiki?curid=896749" title="Parakeratoza">
Parakeratoza

Parakeratoza (łac. "parakeratosis") – patologiczne rogowacenie polegające na obecności jąder komórkowych w keratynocytach warstwy rogowej naskórka, gdzie fizjologicznie komórki są pozbawione jąder komórkowych. Jest to związane ze skróceniem czasu przejścia keratynocytu (ang. turnover time) z warstwy podstawnej naskórka do warstwy rogowej.
Parakeratoza jest charakterystyczna dla chorób skóry przebiegających z nadmierną proliferacją naskórka, np. dla łuszczycy.

</doc>
<doc id="896750" url="https://pl.wikipedia.org/wiki?curid=896750" title="Agros Zamość">
Agros Zamość

Agros Zamość - klub sportowy założony w 1976 w Zamościu. 
Aktualnie szkoli zawodników w pięciu sekcjach: sekcji lekkoatletycznej, sekcji kolarskiej, sekcji zapaśniczej, sekcji łucznictwa oraz w sekcji podnoszenia ciężarów.
Największy sukces zawodników Agrosu to złoto Pawła Fajdka w rzucie młotem na Lekkoatletycznych Mistrzostwach Świata w Moskwie oraz srebroMariusza Łosia w zapasach stylu klasycznym na Mistrzostwach Europy w Wilnie.
Dane teleedresowe.
Klub Sportowy Agros Zamość
ul. Królowej Jadwigi 8
22-400 Zamość

</doc>
<doc id="896751" url="https://pl.wikipedia.org/wiki?curid=896751" title="Risc score">
Risc score



</doc>
<doc id="896758" url="https://pl.wikipedia.org/wiki?curid=896758" title="Nadmierne rogowacenie">
Nadmierne rogowacenie



</doc>
<doc id="896760" url="https://pl.wikipedia.org/wiki?curid=896760" title="Samsung S400i">
Samsung S400i

Samsung S400i – telefon komórkowy marki Samsung.

</doc>
<doc id="896761" url="https://pl.wikipedia.org/wiki?curid=896761" title="Francisco Guterres">
Francisco Guterres

Francisco „Lu-Olo” Guterres (ur. 7 sierpnia 1954 w Ossú, dystrykt Viqueque) – wschodniotimorski polityk i działacz niepodległościowy, przewodniczący Parlamentu Narodowego od 20 maja 2002 do 8 sierpnia 2007. Przewodniczący partii FRETILIN od 2001. Kandydat w wyborach prezydenckich w latach 2007, 2012, 2017 oraz 2022. Prezydent Timoru Wschodniego od 20 maja 2017 do 20 maja 2022.
Życiorys.
Francisco Guterres urodził się jako szóste z ośmiorga dzieci Felixa Guterresa oraz Eldy da Costa Guterres. W 1969 ukończył szkołę podstawową Colégio de Santa Teresinha w Ossú, po czym uczył się w szkole średniej w Dili do 1973. Następnie powrócił do Ossú, gdzie przez rok pracował jako nauczyciel w Colégio de Santa Teresinha. W 2005 rozpoczął studia prawnicze na Narodowym Uniwersytecie Timoru Wschodniego w Dili.
Działalność polityczną rozpoczął w 1974, kiedy wstąpił do utworzonej organizacji Rewolucyjny Front na rzecz Niepodległości Timoru Wschodniego (FRETILIN). Po indonezyjskiej inwazji na wyspę w 1975, razem z innymi dysydentami, uciekł w góry, gdzie prowadził działalność partyzancką. W tym czasie nosił pseudonim „Lu-Olo”.
W 1976 został sekretarzem FRETILIN na wschodnim wybrzeżu w regionie Matebian. Od 1975 do 1999 działał w ruchu oporu, zajmując różne kierownicze stanowiska w strukturach FRETILIN. W lipcu 2001 mianowany przewodniczącym FRETILIN podczas I Kongresu Narodowego partii. W wyniku wyborów z 30 sierpnia 2001, wygranych przez FRETILIN, dostał się do Zgromadzenia Konstytucyjnego. 15 września 2001 został wybrany przewodniczącym Zgromadzenia Konstytucyjnego. 20 maja 2002, w dniu uzyskania przez Timor Wschodni niepodległości, Zgromadzenie Konstytucyjne zostało przekształcone w Parlament Narodowy, którego przewodniczącym pozostał Guterres. W maju 2006 został ponownie wybrany na przewodniczącego partii FRETILIN.
Guterres wziął udział w pierwszych wyborach prezydenckich w niepodległym Timorze Wschodnim. W pierwszej turze wyborów 9 kwietnia 2007 zajął pierwsze miejsce z wynikiem 29% głosów poparcia, wyprzedzając m.in. premiera José Ramosa-Hortę (23% głosów). W drugiej turze przegrał jednakże z Ramosem-Hortą, uzyskując niecałe 31% głosów poparcia. 8 sierpnia 2007, po wyborach parlamentarnych, utracił stanowisko przewodniczącego Parlamentu Narodowego. W sierpniu 2011 po raz kolejny został wybrany przewodniczącym partii w głosowaniu powszechnym.
W 2012 ponownie wziął udział w wyborach prezydenckich. W pierwszej turze wyborów prezydenckich 17 marca 2012 zajął pierwsze miejsce, uzyskując 28,8% i pokonując tym razem urzędującego prezydenta José Ramosa-Hortę (17,5%), a także Taura Matana Ruaka (25,7%). W drugiej turze wyborów 16 kwietnia 2012 przegrał jednakże z Ruakiem, zdobywając 38,8% głosów poparcia.
Po raz trzeci został kandydatem FRETILIN w wyborach prezydenckich z 20 marca 2017. Uzyskał wówczas również poparcie współrządzącego Narodowego Kongresu na rzecz Odbudowy Timoru (NRT). Zwyciężył już w pierwszej turze głosowania, zdobywając lekko ponad 57% głosów poparcia i pokonując drugiego, António da Conceição (ponad 32% głosów). Urząd prezydenta objął 20 maja 2017.
W wyborach w 2022 roku przegrał walkę o reelekcję z José Ramosem-Hortą. Sprawowanie urzędu prezydenta Timoru Wschodniego zakończył 20 maja 2022.
Francisco Gutteres jest żonaty z Cidálią Lopes Nobre Mouzinho Guterres, z którą ma troje dzieci.

</doc>
<doc id="896769" url="https://pl.wikipedia.org/wiki?curid=896769" title="Puchar Ligi Angielskiej w piłce nożnej">
Puchar Ligi Angielskiej w piłce nożnej

Puchar Ligi Angielskiej (ang. "EFL Cup", "League Cup", obecnie "Carabao Cup") – cykliczne piłkarskie rozgrywki pucharowe w Wielkiej Brytanii, utworzone w 1960 r. na podobieństwo Pucharu Anglii, w których mogą uczestniczyć wyłącznie angielskie i walijskie drużyny klubów Premier League oraz English Football League (92 zespoły klubowe). Organizatorem zmagań jest English Football League.
Historia.
Oryginalny pomysł na Puchar Ligi wyszedł od Stanleya Rousa, który postrzegał zawody jako pocieszenie dla klubów, które już odpadły z Pucharu Anglii. Jednak to nie Rous wdrożył te rozgrywki, ale sekretarz Football League Alan Hardaker, który początkowo zaproponował organizację turnieju jako sposób na nadrobienie przez kluby utraconych dochodów w związku ze zmniejszeniem liczby rozegranych meczów na czas reorganizacji ligi. Puchar Ligi został wprowadzony w sezonie 1960/61 specjalnie jako turniej w środku tygodnia, który zastąpił Southern Professional Floodlit Cup. Piłkarze Aston Villa F.C. zostali inauguracyjnymi zwycięzcami w sezonie 1960/61, w finale pokonując w dwumeczu 3:2 Rotherham United F.C. 
Od sezonu 1981/82 rozgrywki przyjmują nazwę ich aktualnego sponsora tytularnego. Od edycji 2017/18 ich nazwa to Carabao Cup. Wcześniej marketingowe nazwy Pucharu Ligi Angielskiej brzmiały następująco: 
Zwycięzca rozgrywek kwalifikuje się do Ligi Konferencji UEFA, jeśli wcześniej nie zakwalifikował się do żadnego z europejskich pucharów w inny sposób. Aktualnym zdobywcą trofeum jest Manchester United.
Od 1967 do 2001 mecz finałowy rozgrywany był na starym stadionie Wembley (w pierwszych sześciu edycjach zwycięzcę wyłaniano po rozegraniu dwumeczu). Kolejne mecze finałowe w wyniku przebudowy Wembley odbywały się na Millenium Stadium w Walii. Od 2008 finał wrócił do Anglii, na zbudowane od podstaw nowe Wembley.
Format.
Format rozgrywek był wiele razy zmieniany. Obecnie w Pucharze Ligi mogą uczestniczyć wszystkie 92 kluby Premier League i English Football League. Turniej składa się z 7 losowanych rund, zorganizowanych w taki sposób, aby do trzeciej rundy pozostało 32 drużyn (z wyjątkiem rozgrywek 1961/62). Mecze we wszystkich rundach są jednomeczowe, z wyjątkiem półfinałów, które od początku rozgrywek są dwumeczowe. Finał był dwumeczowy (mecz i rewanż) od 1961 do 1966 roku, ale od tamtej pory jest jednomeczowy. Pierwsza runda była dwumeczowa od sezonu 1975/76 do sezonu 2000/01, a druga runda była dwumeczowa od sezonu 1979/80 do sezonu 2000/01. Powtórki były rozgrywane w razie potrzeby do sezonu 1996/97, kiedy to wprowadzono rzuty karne w celu rozstrzygnięcia pierwszej powtórki.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Puchar Ligi Angielskiej na podium oficjalnie stawało w sumie 36 drużyn. Liderem klasyfikacji są Liverpool F.C., który zdobył trofeum 9 razy.
Stan na 26.02.2023 
Klasyfikacja według miast.
Stan na 26.02.2023.
Prawa transmisyjne w Polsce.
W latach 2015-2022 rozgrywki nadawane były na kanałach należących do nadawcy Eleven Sports. Od 2022 do 2028 roku prawa do transmisji turnieju posiada platforma streamingowa Viaplay Polska. Przed 2015 puchar nie był nadawany w Polsce.

</doc>
<doc id="896771" url="https://pl.wikipedia.org/wiki?curid=896771" title="Nokia 5500">
Nokia 5500

Nokia 5500 – model telefonu komórkowego firmy Nokia.

</doc>
<doc id="896773" url="https://pl.wikipedia.org/wiki?curid=896773" title="Confessions">
Confessions

Confessions to czwarty studyjny album amerykańskiego wokalisty R&amp;B, Ushera. Został nagrany w latach 2003-2004 z producentami takimi jak Jermaine Dupri, Jimmy Jam and Terry Lewis, i Lil Jon. Oceniany jako jeden z najlepszych albumów R&amp;B w historii tego gatunku. Odniósł ogromny sukces w Stanach Zjednoczonych, sprzedany w ponad miliona kopii w pierwszym tygodniu. Album sprzedany został w ponad 20 milinów kopii na całym świecie tym samym zajął drugie miejsce najlepiej sprzedających się albumów dekady 2000. W Polsce płyta dotarła do #35 miejsca w zestawieniu OLiS.
Lista utworów.
Special Edition Bonus Tracks

</doc>
<doc id="896774" url="https://pl.wikipedia.org/wiki?curid=896774" title="Strange Is This World">
Strange Is This World

Strange Is This World – album Czesława Niemena i Grupy Niemen, wydany w RFN. Płyta zawiera ambitną muzykę progresywną, a wśród kompozycji znajduje się m.in. rozbudowana wersja utworu „Dziwny jest ten świat” z angielskim tekstem. Niemenowi towarzyszą muzycy przyszłego zespołu SBB oraz awangardowy muzyk jazzowy, Helmut Nadolski. Płyta została wydana na winylu przez wytwórnię CBS (europejski oddział Columbia Records). Album promował singiel ze skróconą wersją „Strange Is This World” na stronie A oraz utworem „We've Got The Sun” na stronie B.

</doc>
<doc id="896776" url="https://pl.wikipedia.org/wiki?curid=896776" title="Zachary Levi Pugh">
Zachary Levi Pugh



</doc>
<doc id="896783" url="https://pl.wikipedia.org/wiki?curid=896783" title="System partii dominującej">
System partii dominującej

System partii dominującej – system partyjny, w którym wprawdzie w kraju funkcjonuje wiele różnych partii, ale tylko jedna z nich jest w stanie wygrać wybory i samodzielnie sprawować władzę.
Przykłady krajów, w których funkcjonuje system partii dominującej:

</doc>
<doc id="896790" url="https://pl.wikipedia.org/wiki?curid=896790" title="Puszczykowo (przystanek kolejowy)">
Puszczykowo (przystanek kolejowy)

Puszczykowo – przystanek osobowy w Puszczykowie, w województwie wielkopolskim, w Polsce. Został wpisany do rejestru zabytków pod numerem 1908/A w dniu 12 kwietnia 1983.
W roku 2017 przystanek obsługiwał 150–199 pasażerów na dobę.
Na stacji swój początek ma Szlak imienia Arkadego Fiedlera i Szlak im. Bernarda Chrzanowskiego. Przebiega tu także międzynarodowy szlak rowerowy EuroVelo 9, oznakowany w Polsce jako R-9.
3 kwietnia 2019 na przejeździe w obrębie przystanku doszło do śmiertelnego wypadku: w karetkę pogotowia ratunkowego, która utkwiła pomiędzy rogatkami uderzył pociąg relacji Katowice - Gdynia prowadzony przez lokomotywę EP07-450. Zginęły dwie osoby: lekarz i ratownik medyczny.

</doc>
<doc id="896791" url="https://pl.wikipedia.org/wiki?curid=896791" title="Stara Łubianka (stacja kolejowa)">
Stara Łubianka (stacja kolejowa)

Stara Łubianka – stacja kolejowa w Starej Łubiance, w Polsce, w województwie wielkopolskim, w powiecie pilskim, w gminie Szydłowo, w pobliżu przejazdu kolejowo-drogowego w ciągu drogi krajowej nr 10, na linii kolejowej nr 405 łączącej stację Piła Główna z Ustką. Według klasyfikacji PKP ma kategorię dworca lokalnego.
W roku 2017 stacja obsługiwała 10–19 pasażerów na dobę.

</doc>
<doc id="896792" url="https://pl.wikipedia.org/wiki?curid=896792" title="Paul i Prosper Henry">
Paul i Prosper Henry

Bracia Paul-Pierre Henry (Paul Henry) (ur. 21 sierpnia 1848 w Nancy, zm. 4 stycznia 1905 w Paryżu) i Mathieu-Prosper Henry (Prosper Henry) (ur. 10 grudnia 1849 w Nancy, zm. 25 lipca 1903 w Pralognan) byli francuskimi optykami i astronomami. Pracowali w obserwatorium paryskim. Odkryli w sumie 14 planetoid (po 7). Zostali odznaczeni Krzyżem Kawalerskim Legii Honorowej.
Na ich cześć nazwano krater Henry na Marsie, krater Henry Frères na Księżycu oraz planetoidę (1516) Henry.

</doc>
<doc id="896794" url="https://pl.wikipedia.org/wiki?curid=896794" title="Paul Henry">
Paul Henry



</doc>
<doc id="896795" url="https://pl.wikipedia.org/wiki?curid=896795" title="Prosper Henry">
Prosper Henry



</doc>
<doc id="896797" url="https://pl.wikipedia.org/wiki?curid=896797" title="Paul Henry i Prosper Henry">
Paul Henry i Prosper Henry



</doc>
<doc id="896798" url="https://pl.wikipedia.org/wiki?curid=896798" title="Plama soczewicowata">
Plama soczewicowata

Plama soczewicowata (łac. "lentigo") – zmiana skórna o charakterze dobrze odgraniczonej od otoczenia plamy jasnobrązowej lub ciemnobrązowej barwy, wrodzona lub nabyta. 
Plamy soczewicowate są zazwyczaj mnogie, stan taki określa się jako "lentiginosis".
Powstają wskutek proliferacji melanocytów w warstwie podstawnej naskórka. Nie ciemnieją na słońcu, w przeciwieństwie do piegów, z którymi plamy soczewicowate się różnicuje.
Wykwity te są charakterystyczne dla genetycznie uwarunkowanych zespołów chorobowych, takich jak:
Plamy soczewicowate mogą też powstać wskutek czynników uszkadzających skórę i starzenia się skóry - są to plamy soczewicowate starcze ("lentigo senilis") i plamy soczewicowate słoneczne ("lentigo solaris").

</doc>
<doc id="896799" url="https://pl.wikipedia.org/wiki?curid=896799" title="Kontrapunkt RMF FM i Newsweeka">
Kontrapunkt RMF FM i Newsweeka

Kontrapunkt RMF FM i Newsweeka - cotygodniowy program publicystyczny radia RMF FM i tygodnika Newsweek Polska nadawany od soboty 14 kwietnia 2007 do 20 czerwca 2009 tuż po 9:00. Gospodarzami programu byli: Konrad Piasecki (RMF FM), Michał Kobosko (Newsweek), Agnieszka Burzyńska (RMF FM) i Andrzej Stankiewicz (Newsweek). Dziennikarze rozmawiali z bohaterem wydarzeń politycznych w Polsce z całego tygodnia. „Kontrapunkt” emitowany był ze studia telewizyjnego Newsweeka. Tuż po emisji na antenie RMF FM, cała audycja pojawiała się na stronach internetowych radia i gazety. Jej treść była także opublikowana na łamach najbliższego wydania tygodnika Newsweek.

</doc>
<doc id="896801" url="https://pl.wikipedia.org/wiki?curid=896801" title="Pistolet SIG-Sauer Mosquito">
Pistolet SIG-Sauer Mosquito

SIG-Sauer Mosquito – pistolet samopowtarzalny kalibru .22 LR działający na zasadzie odrzutu zamka swobodnego. Przeznaczony do strzelań rekreacyjnych, zewnętrznie przypomina pistolet SIG-Sauer P226, ale ma mniejsze wymiary i bezpiecznik skrzydełkowy na zamku.

</doc>
<doc id="896802" url="https://pl.wikipedia.org/wiki?curid=896802" title="Stara Synagoga w Legnicy">
Stara Synagoga w Legnicy

Stara Synagoga w Legnicy – dom modlitwy znajdujący się w Legnicy, najprawdopodobniej w prywatnym domu lub kamienicy.
Synagoga została założona w 1812 roku, zaraz po odrodzeniu się legnickiej gminy żydowskiej. Synagoga była czynna do czasu uroczystego otwarcia nowej w 1847 roku.

</doc>
<doc id="896804" url="https://pl.wikipedia.org/wiki?curid=896804" title="Tyranotytan">
Tyranotytan

Tyranotytan ("Tyrannotitan chubutensis") – dinozaur opisany po raz pierwszy w 2005 roku przez Fernando E. Novasa, Silvina de Valais, Pata Vickers-Richa i Toma Richa. 
Skamieniałości tego teropoda odkryto 28 km na północ od Paso de Indios w Prowincji Chubut, w Argentynie. Datuje je się na czas od 112.2 do 121 mln lat temu.
Skamieniałości.
Holotyp oznaczony numerem MPEF-PV 1156 obejmuje fragmenty żuchwy, zęby, kręgi okolic grzbietu, żebra, kość ramienną, kość łokciową, fragmenty kości biodrowej, kość udową, kość strzałkową oraz kości lewej stopy. Szacuje się wielkość tego osobnika na około 11,4 m.
Inny materiał (o oznaczeniu MPEF-PV 1157) obejmuje zęby, fragmenty żuchwy, pierwszy kręg szczytowy (dźwigacz), 9 szyjnych, kręgi krzyżowych (7, 10 i 13), żebra, prawą kość udową, fragmenty kości lewej stopy oraz kilka paliczków (kości palców). Okaz ten jest większy od holotypu. Jego kość udowa (140 cm), jest 3 cm krótsza od kości udowej holotypu "Giganotosaurus" (143 cm), który mierzy około 12,5 m. Szacuje się wielkość tego osobnika na około 12,2 m.
Budowa.
Mimo iż odkryto dość sporo skamieniałości tego teropoda, to wiemy o nim bardzo mało. Nazwa "Tyrannotitan chubutensis" oznacza olbrzymi tyran z Chubut ("tyran"- tyran, "titan"- ogromny; miejsce znalezienia to region Chubut). Był on bardzo bliskim krewnym "Giganotosaurus carolinii" i " Mapusaurus roseae". Za główną identyfikację tyranotytana w rodzinie Carcharodontosauridae posłużyły jego zęby. Odnalezione szczątki teropoda należały prawdopodobnie do różnych płci. Kości te różnią się jednak w znacznym stopniu, a szczególnie pod względem wielkości, budowy oraz struktury. To świadczyć może o dużym dymorfizmie płciowym tego gatunku. 
Analiza kręgów "Tyrannotitan" wykazała, iż zwierzę to mogło posiadać kostne wyrostki na plecach. Nie ma na to jednak dowodów, gdyż się one nie zachowały. Podstawa otworu oczodołowego zwierzęcia wcina się pod kątem niemal 90 stopni w kość "jugale", co kontrastuje z zaokrągloną podstawą zrekonstruowaną dla "Giganotosaurus" i zgadza się ze stanem obserwowanym u " Carcharodontosaurus".
Dane ogólne.
Długość: ~12,2 m, 
Wysokość w zadzie: ~3,5-4 m, 
Masa: ~5 t, 
Czas: 112,2-121 Ma, 
Miejsce: Argentyna (Prowincja Chubut)

</doc>
<doc id="896805" url="https://pl.wikipedia.org/wiki?curid=896805" title="Sewerstal Czerepowiec">
Sewerstal Czerepowiec



</doc>
<doc id="896810" url="https://pl.wikipedia.org/wiki?curid=896810" title="Najstarsza Synagoga w Legnicy">
Najstarsza Synagoga w Legnicy

Najstarsza Synagoga w Legnicy – pierwsza, murowana synagoga znajdująca się w Legnicy, w centrum dawnej dzielnicy żydowskiej.
Synagoga została zbudowana w około 1320 roku. W 1453 roku za sprawą działalności Jana Kapistrana wszystkich Żydów wygnano z miasta i zniszczono synagogę. Jej dalsze losy nie są znane.

</doc>
<doc id="896811" url="https://pl.wikipedia.org/wiki?curid=896811" title="Endozepiny">
Endozepiny

Endozepiny - naturalnie występujące w ośrodkowym układzie nerwowym małe cząsteczki, które działają jako modulatory allosteryczne receptora GABA poprzez miejsce benzodiazepinowe. Ich działanie jest podobne do działania benzodiazepin tzn. zwiększa częstotliwość otwierania się kanału chlorkowego. Dotychczas odkryto 3 związki z grupy endozepin. Są to głównie peptydy o niskiej masie cząsteczkowej i wydzielane są prawdopodobnie przez astrocyty. Nazwa "endozepiny", (endo)genne benzodia(zepiny), podobnie jak nazwa "endorfiny" czyli (endo)genne mor(finy) wskazuje, że związki te są naturalnymi agonistami receptorów benzodiazepinowych.

</doc>
<doc id="896812" url="https://pl.wikipedia.org/wiki?curid=896812" title="Rick DiPietro">
Rick DiPietro

Rock DiPietro (ur. 19 września 1981 w Winthrop, Massachusetts) – amerykański hokeista. Reprezentant Stanów Zjednoczonych, olimpijczyk.
Kariera.
Studiował w Saint Sebastian's School, ale opuścił ją po drugim roku zaczął grać w juniorskiej lidze w Michigan. Został wybrany z numerem 1 draftu NHL z 2000 (jest jednym z nielicznych bramkarzy wybranych z nr 1) i od tego czasu zawodnik New York Islanders w lidze NHL. W 2006 roku podpisał 15-letni kontrakt z nowojorskim klubem. W październiku 2012 roku w okresie lokautu w sezonie NHL (2012/2013) związany kontraktem z niemieckim klubem SC Riessersee, beniaminkiem 2. Bundesligi. Wystąpił w jednym meczu. W lipcu 2013 klub skorzystał z możliwości dokonania wykupienia jego kontraktu i zobowiązując się tym samym do wypłaty mu części wysokości jego wynagrodzenia, w wyniku czego DiPietro stał się wolnym zawodnikiem. Od końca października do końca listopada 2013 był zawodnikiem Charlotte Checkers w lidze AHL.
W barwach USA uczestniczył w turniejach mistrzostw świata w 2001, 2004, 2005, Pucharu Świata 2004 oraz na zimowych igrzyskach olimpijskich 2006.

</doc>
<doc id="896815" url="https://pl.wikipedia.org/wiki?curid=896815" title="Flesh of My Flesh, Blood of My Blood">
Flesh of My Flesh, Blood of My Blood

Flesh of My Flesh, Blood of My Blood – drugi studyjny album amerykańskiego rapera DMXa. Został wydany w 1998 r.
Wyróżnia się kontrowersyjną okładką, na której raper jest cały w krwi. Album zadebiutował na 1. miejscu listy Billboard 200 i uzyskał status 3x platynowej płyty. DMX stał się przy tym drugim artystą, którego dwa albumy wydane w tym samym roku znalazły się na 1. miejscu notowania Billboard 200. Flesh of My Flesh, Blood of My Blood promowały dwa single: "Slippin’" i "No Love 4 Me". Album został również wydany w ocenzurowanej wersji z większością nieodpowiednich tekstów zastąpionych efektami dźwiękowymi. Pod koniec roku 1999, "Flesh of My Flesh, Blood of My Blood" utrzymał się na drugim miejscu listy "Top R&amp;B/Hip-Hop Albums".
Na "Flesh of My Flesh, Blood of My Blood" miał się znaleźć utwór "Jack Moves" nagrana z grupą Bone Thugs-n-Harmony.

</doc>
<doc id="896820" url="https://pl.wikipedia.org/wiki?curid=896820" title="Norman Levi Bowen">
Norman Levi Bowen



</doc>
<doc id="896826" url="https://pl.wikipedia.org/wiki?curid=896826" title="Odies Bajsułtanow">
Odies Bajsułtanow

Odies Bajsułtanow (ros. Одес Байсултанов; ur. 17 stycznia 1965) – polityk, premier Czeczenii od 10 kwietnia 2007 do 21 maja 2012.
Na stanowisko został zgłoszony przez prezydenta Ramzana Kadyrowa. Następnie 10 kwietnia 2007 jego kandydatura została jednogłośnie zatwierdzona przez Zgromadzenie Ludowe (parlament). Bajsułtanow jest kuzynem Kadyrowa od strony matki. Z wykształcenia jest ekonomistą. Od marca 2006 sprawował funkcję pierwszego wicepremiera w czeczeńskiej prorosyjskiej administracji.

</doc>
<doc id="896827" url="https://pl.wikipedia.org/wiki?curid=896827" title="Ubuntu Linux">
Ubuntu Linux



</doc>
<doc id="896830" url="https://pl.wikipedia.org/wiki?curid=896830" title="Pałac Krasińskich w Warszawie (Ursynów)">
Pałac Krasińskich w Warszawie (Ursynów)

Pałac Krasińskich, także pałac „Rozkosz“ – pałac znajdujący się na warszawskim Ursynowie przy ul. Nowoursynowskiej 166.
Historia.
Około roku 1776 księżna Izabela Lubomirska z Czartoryskich wybudowała mały pałac dla swej córki Aleksandry Potockiej z Lubomirskich. Przez pewien czas mieszkał tu Józef Maisonneuve, zaś już od roku 1785 do 1799 budynek był własnością Aleksandry Potockiej z Lubomirskich, żony Stanisława Kostki. Kostka Potocki rozbudował pałac według projektu Piotra Aignera. Następnie pałac był w posiadaniu Grzegorza Wykowskiego, później zaś Ignacego Kochanowskiego. Od roku 1822 był własnością Juliana Ursyna Niemcewicza, który w pałacu stworzył bibliotekę, gromadząc cenne zbiory. W 1830 odwiedził go tam Juliusz Słowacki, który był zachwycony posiadłością Niemcewicza.
Po roku 1832 pałac należał do lekarza Wilhelma Malcza; później na krótko znów należał do Potockich, po czym od 1857 zajmowała go rodzina Krasińskich. W latach 1858–1860 całkowicie przebudowano pałac pod kierunkiem Zygmunta Rospendowskiego. Nadano mu styl neorenesansowy, zaś frontową elewację bogato ozdobiono płaskorzeźbami wykonanymi przez Faustyna Cenglera przedstawiającymi hetmanów: Stanisława Koniecpolskiego, Stefana Czarnieckiego, Pawła Jana Sapiehę, Jana Tarnowskiego; we wnękach postawiono figury Fortuny i Ceres. W tympanonie znalazł się herb Ślepowron (Krasińskich) wraz z rzeźbami dzieci symbolizującymi pory roku.
Od roku 1895 pałac należał do Ludwika Krasińskiego, później zaś do Adama Krasińskiego, który w roku 1906 podarował Ursynów (wraz z tymże pałacem) Polskiej Macierzy Szkolnej. Od tego czasu mieściły się w budynku siedziby placówek oświatowych. Od 1921 jego właścicielem był hrabia Edward Raczyński. Przekazał on pałac Ministerstwu Wyznań Religijnych i Oświecenia Publicznego.
Zniszczony podczas I wojny światowej przez wojska rosyjskie; nie ucierpiał jednak podczas II wojny światowej.
Od 1956 nieruchomość należy do Szkoły Głównej Gospodarstwa Wiejskiego. Mieści się w nim m.in. rektorat uczelni. Ze względu na swą funkcję przez środowisko uczelniane nazywany jest „pałacykiem Rektorskim”.
Przy pałacu rośnie "Drzewo Niemcewicza" – orzech czarny ("Juglans nigra"), będący pomnikiem przyrody. Park pałacowy graniczy z rezerwatem przyrody Skarpa Ursynowska, na jego terenie znajduje się Staw pod pałacem SGGW.
W kulturze masowej.
Pałac odtwarzał siedzibę fundacji Jurka Kilera w filmie "Kiler-ów 2-óch" oraz ambasadę Bułgarii w produkcji "Bulgarski Pościkk" Zespołu Filmowego „Skurcz”.

</doc>
<doc id="896831" url="https://pl.wikipedia.org/wiki?curid=896831" title="Levi (ujednoznacznienie)">
Levi (ujednoznacznienie)



</doc>
<doc id="896838" url="https://pl.wikipedia.org/wiki?curid=896838" title="Fabiano Eller">
Fabiano Eller

Fabiano Eller, właśc. Fabiano Eller dos Santos (ur. 16 listopada 1977 w Linhares) – piłkarz brazylijski występujący na pozycji środkowego obrońcy. Ma 183 centymetrów wzrostu oraz 77 kilogramów wagi.
Kariera.
Fabiano Eller karierę piłkarską zaczynał dość późno. Swoje pierwsze kroki zanotował w miejscowym Linhares Sport Club, w którym grał od 1994 do 1995 roku. Talent jeszcze wtedy niespełna osiemnastoletniego dos Santosa dostrzegła drużyna CR Vasco da Gama, która bez najmniejszego namysłu namówiła rodzinę i samego piłkarza na zawodowy futbol. Rozgrywając w nim aż pięć sezonów zagrał w trzydziestu pięciu spotkaniach i zdobył trzy bramki. Następnie był graczem innego brazylijskiego klubu, a mianowicie SE Palmeiras. Nic wielkiego tam nie zawojował, ale na następny transfer nie czekał długo. Sprowadzono go do CR Flamengo. Ciesząc się dużą sympatią trenera rozegrał okrągłą liczbę pięćdziesięciu meczów, w czym strzelił dwa razy do bramki rywali. Przez karierę Fabiano Ellera przeplatały się również taki kluby jak Al-Wakra, Fluminense FC, Trabzonspor oraz SC Internacional. Z tym ostatnim odniósł największe sukcesy.
W 2006 roku wygrał Copa Libertadores i klubowe mistrzostwa świata pokonując w finale wielką FC Barcelonę tylko 1:0. Obecnie związany jest z Atlético Madryt. Trener Javier Aguirre sprowadził go na początku bieżącego roku, a kontrakt obowiązuje do 2009 roku. Dos Santos świetny debiut w nowym zespole zaliczył 11 marca z drużyną Deportivo La Coruña. Oprócz tego, że rozegrał całe spotkanie to zostało ono wygrane 2:0. Na pierwsze trafienie nie musiał czekać zbyt długo. 8 kwietnia 2007 roku, podczas 29 piłkarskiej kolejki Primera División przeciwko drużynie Villarrealu zdobył jedynego i zwycięskiego w tym spotkaniu gola, stając się tym samym bohaterem spotkania.

</doc>
<doc id="896848" url="https://pl.wikipedia.org/wiki?curid=896848" title="Spektroskopia astronomiczna">
Spektroskopia astronomiczna

Spektroskopia astronomiczna – dział astrofizyki, który używa metod spektroskopii do badania ciał niebieskich. Spektroskopia astronomiczna jest obecnie głównym narzędziem badawczym astronomii.
Fotometria astronomiczna to badanie natężenia, czyli jasności promieniowania określonej długości fali elektromagnetycznej, zaś spektroskopia bada rozmieszczenie i szerokość linii widmowych. Na podstawie widma wnioskuje się o właściwościach ośrodka, w którym powstała fala, lub przez który została pochłonięta. Porównując wyniki badań widm ciał niebieskich z liniami uzyskiwanymi dla pierwiastków i związków chemicznych w laboratorium można wnioskować np. o składzie chemicznym gwiazd. Rozkład widmowy światła zależy także od temperatury, opisuje to model ciała doskonale czarnego. Dzięki temu można wyznaczyć temperaturę powierzchniową gwiazd. Badając przesunięcie charakterystycznych linii w widmie zgodnie z efektem Dopplera, uzyskuje się informacje o prędkości przybliżania albo oddalania się gwiazdy. W opisie układów podwójnych i wielokrotnych można na podstawie wielkości amplitud zmian prędkości gwiazd układu wnioskować o ich masie.
Historia spektroskopii astronomicznej.
Początków spektroskopii jako gałęzi naukowej można szukać w badaniach Newtona, który w 1666 roku rozszczepił światło przy pomocy pryzmatu i uzyskał obraz widmowy światła słonecznego. O swoim odkryciu i obserwacjach napisał w książce z 1704 r. pt. "Optics", gdzie wyjaśnia naturę koloru, oraz zależność od niego współczynnika załamania światła. Na początku XVIII w. także inni uczeni (Kartezjusz, R. Hooke, W. Herschel) przeprowadzili ten eksperyment. Dla lepszego przestudiowania zjawiska W. Wollaston zastosował w swoim eksperymencie zamiast pryzmatu szczelinę i jako pierwszy odkrył linie absorpcyjne Słońca, zaobserwował 7 ciemnych linii, wśród nich dublet sodowy, nie przypisał jednak im żadnego znaczenia. Uczynił to natomiast niemiecki optyk, Joseph von Fraunhofer, który – dołączając do lunety dyspersyjny element optyczny – znalazł w widmie słonecznym około 600 takich linii (dziś nazywanych od jego nazwiska liniami Fraunhofera); wyznaczył dokładną pozycję 350 z nich, obliczając współczynnik załamania światła o odpowiadającej ich pozycji barwie. W ten sposób w 1814 roku narodziła się spektroskopia astronomiczna.
Współcześnie z odkryciem Fraunhofera, w 1823, William Fox Talbot i John Herschel badali związek między składem spalanej substancji a kolorem płomienia, wykazując, że na tej podstawie można przeprowadzić analizę chemiczną. Sir David Brewster w 1832 r. odkrył, że linie Fraunhofera można wytworzyć także w warunkach ziemskich. W widmie światła słonecznego przepuszczonego przez opary kwasu azotowego, naliczył ok. 2000 linii. Zaobserwował także, iż liczba linii rośnie, gdy zwiększa się grubość warstwy gazu, jej gęstość lub temperatura. Na podstawie tego doświadczenia Brewster wnioskował, że atmosfera ziemska absorbuje światło o pewnych kolorach z białego światła słonecznego – w ich miejscu obserwujemy linie Fraunhofera. W 1849 roku Foucault badając widma rozmaitego pochodzenia doszedł do zasadniczego przekonania: absorpcyjna lub emisyjna postać spektrum zależy od tego, czy światło dociera do obserwatora bezpośrednio ze źródła, czy opuszczając źródło przechodzi przez jakąś materię.
W 1859 r. Kirchhoff, wykorzystując wyniki Foucaulta i Bunsena ustanowił 3 podstawowe prawa klasycznej analizy spektralnej:
Podstawy teoretyczne spektroskopii.
Spektroskopia atomów – wstęp.
Już w XIX wieku naukowcy zauważyli, że linie widmowe pierwiastków układają się w charakterystyczne ciągi. W 1888 r. Johannes Rydberg ogłosił wzór, opisujący wszystkie linie atomu wodoru. Brak było jednak jego teoretycznego uzasadnienia. Pierwszą teorią wyjaśniającą prawidłowości w widmie atomu wodoru był model atomu Bohra. Według niego, widmo liniowe powstaje w wyniku przeskoku elektronu między dozwolonymi poziomami energetycznymi w atomie. Przeskoki na dany poziom energetyczny z wyższych tworzą serie linii, które zagęszczają się w kierunku końca linii, odpowiadającego przeskokom z coraz wyższych poziomów, oraz wychwyconych swobodnych elektronów. W każdym przypadku długość fali powstającego promieniowania jest odwrotnie proporcjonalna do różnicy energii elektronu swobodnego oraz poziomu energetycznego osiągniętego przez elektron na orbicie (na podstawie III prawa Bohra). W związku z tym, że początkowe energie wolnych elektronów znacznie się od siebie różnią, przy przyjmowaniu elektronów powstają fale o różnej długości, które „rozmazują się” po widmie.
Spektrum atomu wodoru i jonów wodoropodobnych.
Częstotliwość fali świetlnej emitowanej przez atom odpowiada zmianie energii atomu zgodnie ze wzorem ν = E/h. Gdy elektron atomu wodoru zmienia swój stan energetyczny przechodząc na inny, o mniejszej głównej liczbie kwantowej, wtedy nadwyżka energii zostaje wypromieniowana jako kwant światła. Na widmo atomu wodoru składają się m.in. następujące serie:
Seria Lymana znajduje się w ultrafiolecie, seria Balmera ma 4 linie w świetle widzialnym, natomiast pozostałe serie leżą w podczerwieni. Linie serii opisuje jeden wzór zwany regułą Rydberga. Spektra jonów zawierających jeden elektron, czyli jednokrotnie zjonizowanego helu (He+), dwukrotnie zjonizowanego litu (Li2+), trzykrotnie zjonizowanego berylu (Be3+) itp. ukazują silne podobieństwo do spektrum atomu wodoru. Według modelu Bohra możliwe poziomy energetyczne takich jonów są podobne do poziomów atomu wodoru, mnożonego przez kwadrat liczby atomowej pierwiastka (Z), dlatego różnice energii atomu i odpowiadające im promieniowanie, mogą być wyrażone wzorem:
Wśród serii wyemitowanych przez zjonizowany hel (jon He+, Z=2) w widmie gwiazdy ζ gwiazdozbioru Rufy jeszcze w 1897 r. odkryto serię Pickeringa:
którą na początku uważano za serię widma atomu wodoru. Na podstawie modelu atomu Bohra znaleziono powyższe serie w liniach widmowych He+, obserwując światło wytworzone przez wyładowania elektryczne w helu.
Widmo jednoelektronowego atomu wodoru jest najprostsze ze znanych. Im cięższy atom tym więcej ma elektronów i wskutek tego bardziej skomplikowane widmo.
Widmo atomowe metali alkalicznych.
Pierwiastki alkaliczne znajdują się w I grupie głównej układu okresowego, na ich powłoce walencyjnej znajduje się jeden elektron, dlatego pierwiastki te pod względem swoich właściwości najbardziej przypominają wodór, w którego atomie jest tylko 1 elektron. Najbardziej zewnętrzny elektron nazywany jest w spektroskopii "elektronem świecącym", a w chemii "elektronem walencyjnym" ("elektronem wartościowości"). Pierwsza z nazw związana jest z tym, że widmo optyczne metali alkalicznych powstaje na skutek wzbudzenia tego elektronu, pozostałe natomiast wyrażają rolę elektronu we właściwościach chemicznych pierwiastków. Elektron ten w atomie pierwiastka alkalicznego może być traktowany jak w atomie wodoru przyjmując, że wewnętrzne elektrony zmniejszają ładunek wytwarzający centralne pole elektryczne, tworząc tzw. "zrąb atomowy". Prawdopodobieństwo przebywania elektronu walencyjnego w zrębie zależy od pobocznej liczby kwantowej, dlatego jego energia – w przeciwieństwie do energii atomu wodoru – oprócz głównej liczby kwantowej, zależy także od liczby pobocznej.
formula_3 to prędkość światła, formula_4 =6,626·10−34 Js (stała Plancka), formula_5 =1,097·107 m−1 (stała Rydberga), formula_6 oraz formula_7 – człony korekcyjne tym większe, im cięższy jest atom (dla atomu wodoru ich wartość wynosi 0) i im mniejsza jest wartość formula_8 pobocznej liczby kwantowej. (Podobnie jak przy atomie wodoru poboczna liczba kwantowa formula_8 musi być mniejsza niż główna liczba kwantowa.) Widmo optyczne powstaje w ten sposób, że różnica pomiędzy dwoma poziomami energetycznymi zostaje wypromieniowana w postaci kwantu światła. Podczas badania widma emisyjnego można zauważyć 4 bardziej intensywne, po części zachodzące na siebie ciągi linii: ciąg główny, pierwszy i drugi ciąg poboczny oraz ciąg Bergmanna. Ciągi, z wyjątkiem ciągu głównego, prowadzące do wspólnego poziomu tworzą serie zbieżne do wspólnej granicy. W tym przypadku ciąg poboczny I i II.
Widmo absorpcyjne powstaje, gdy gaz alkaliczny nie ma bardzo wysokiej temperatury, wówczas jego atomy są w stanie podstawowym i obserwujemy wyłącznie ciąg główny. Z granicą każdego ciągu łączy się widmo ciągłe, podobnie jak w wypadku widma atomu wodoru.
Spektroskopia cząsteczek.
Zasadniczo można wyróżnić dwa typy widma: ciągłe oraz nieciągłe. Widma nieciągłe mogą składać się z linii lub pasm, zależnie od tego, czy widmo wytwarzane jest przez atom czy cząsteczkę. Widma liniowe dzielą się na seryjne i multipletowe. W widmach seryjnych do poziomu podstawowego dołącza nieskończony ciąg wyższych poziomów energetycznych. Widmo takie obserwuje się dla atomów z jednym elektronem walencyjnym, np. dla wodoru. Widma multipletowe posiadają atomy o większej liczbę elektronów walencyjnych, w których możliwe jest więcej różnych przeskoków między poziomami. W miejsce linii pojawiają się grupy linii, czyli multiplety. W widmach cząsteczek obserwuje się zarówno widmo liniowe, jak i pasmowe. Pasma są układem wielu linii położonych blisko siebie w pewnym zakresie widma, które można przy dostatecznej precyzji sprzętu badawczego rozdzielić na nieznacznie różniące się energią podpoziomy.
Istnienie pasm oznacza, że cząstki emitujące promieniowanie nie mają ściśle określonych poziomów energetycznych, lecz mogą przyjmować je w pewnym zakresie.
Linie widmowe cząsteczki tworzą się w znacznie bardziej skomplikowany sposób niż linie widmowe atomów. Wkład do widma dają obroty cząsteczki jako całości, a także drgania rdzeni atomów tworzących cząsteczkę. Dlatego, w przybliżeniu – zaniedbując wzajemny wpływ na siebie tych trzech ruchów – całkowita energia cząsteczki to suma energii elektronów, drgań wewnątrzcząsteczkowych oraz energii obrotowej. Energia drgań i wirowania cząsteczki jest skwantowana, podobnie jak energia elektronu w atomie. Gdy cząsteczka znajdująca się w stanie wzbudzonym przechodzi na niższy poziom energetyczny, wypromieniowuje różnicę energii w postaci fotonu; zmiana energii może być wywołana jednym lub kilkoma rodzajami przejść np. jednoczesną zmianą energii drgań cząstki i energii elektronu w cząstce.
Na tej podstawie linie widma cząsteczek możemy podzielić na 3 typy:
Badanie widm ostatniego typu jest bardzo ważne, gdyż z ich pomocą można ustalić odległości jąder w cząsteczce, częstotliwość drgań rdzenia, czy też rozkład elektronów. Stany poszczególnego elektronu można scharakteryzować przy pomocy liczb kwantowych oraz właściwości symetrii. Przez analogię do oznaczeń stanów w atomach (s, p, d, f..), w molekułach dwuatomowych wprowadza się stany cząsteczek (Σ, Π, Δ, Φ...) w ten sposób, że rzut całości momentu orbitalnego elektronu na oś cząsteczki to 0, 1, 2...-krotność stałej Diraca.
W przypadku spektroskopii astronomicznej w pewnych przypadkach mogą pojawić się linie odpowiadające tzw. "przejściom zabronionym". Są to takie linie widmowe, które nie powstają w warunkach laboratoryjnych, ponieważ do ich wystąpienia potrzebne są ekstremalne warunki fizyczne (np. wyjątkowo niska gęstość). Takimi „zabronionymi” liniami są linie widmowe jedno- i dwukrotnie zjonizowanego tlenu (O+, O2+), trzy- i czterokrotnie zjonizowanego neonu (Ne3+, Ne4+), jedno- i dwukrotnie zjonizowanej siarki (S+, S2+), trzy- i czterokrotnie zjonizowanego argonu (Ar3+, Ar4+). Warunki potrzebne do powstania takich linii są spełnione w mgławicach emisyjnych. Te obiekty mają zwykle 10–100 parseków średnicy, a ich gęstość dochodzi do 10 tysięcy atomów/cm³, co jest niezwykle niską wartością.
Absorpcja i emisja promieniowania.
Poziomy energetyczne w modelu Bohra są stanami stacjonarnymi; przejście z jednego stanu w inny może się odbyć się tylko w wyniku oddziaływania z inną cząstką (np. fotonem). Procesy wywołane oddziaływaniem cząstki na atom mogą być zasadniczo dwóch typów: wzbudzenie lub jonizacja. Elektron o dużej energii kinetycznej może oddać jej część, przeprowadzając mijany atom do stanu wzbudzonego. Możliwe są następujące reakcje:
gdzie A* oznacza atom wzbudzony, e – elektron. Wzbudzony atom dąży do jak najszybszego przejścia w niższy stan energetyczny, co osiąga w procesie (2). Przez hν oznaczony jest tutaj kwant światła. Każdy proces wymiany energii między atomem a cząstkami jest odwracalny, atom może być wzbudzony światłem (3).
W trakcie jonizacji atom otrzymuje energię od wysokoenergetycznego elektronu (4) lub fotonu (5), a jeden z elektronów w atomie osiąga energię wyższą niż najwyższa możliwa energia wzbudzenia i opuszcza atom. Tę reakcję zapisuje się następująco:
gdzie A+ oznacza jednokrotnie zjonizowany atom. Jonizacja może się odbywać także poprzez przyjmowanie fotonów, mówimy wtedy o fotojonizacji. Może ona zajść tylko wtedy, gdy foton ma energię wyższą niż najwyższa możliwa energia wzbudzenia w danym atomie. Proces odwrotny, czyli przyjęcie elektronu przez atom, nazywa się rekombinacją. Elektron może od razu przejść do stanu o najniższej energii (6), lub zająć któryś z poziomów wzbudzonych, a z niego przejść do stanu podstawowego (7):
Linie widmowe powstają także podczas tzw. perturbacji. Wolny elektron przelatując w sąsiedztwie atomu doznaje przyspieszenia i – jak naładowana, przyspieszająca cząstka – wytwarza promieniowanie elektromagnetyczne. Ponieważ stany podstawowe wolnego elektronu nie są skwantowane, powstające widmo emisyjne jest ciągłe.
Profile linii, poszerzenie linii, szerokość równoważna.
Linie widmowe nie są nieskończenie cienkie, natężenie promieniowania maleje lub rośnie (w zależności od tego, czy linia jest absorpcyjna na czy emisyjna) w sposób ciągły od poziomu kontinuum w stronę środka linii z obydwu kierunków. Przy analizie absorpcyjnych linii widmowych ważnymi jej parametrami jest jej intensywność oraz szerokość.
Szerokość równoważna
Linie absorpcyjne mogą być wąskie a intensywne, jak i szerokie, ale o mniejszej intensywności. W celu porównywania intensywności linii Minnaert i współpracownicy wprowadzili termin "szerokość równoważna" linii spektralnej. Szerokość równoważna odpowiada takiej linii w obszarze której następuje całkowite pochłanianie i mającej kształt prostokąta, którą miałaby takie samo pole jak rzeczywista linia, co odpowiada wyrażeniu:
gdzie: formula_11 to irradiancja spektralna kontinuum, formula_12 irradiancja spektralna linii widmowej.
Szerokość równoważna nie jest parametrem określającym szerokość linii a jej intensywność. O zależności szerokości równoważnej poszczególnych linii widmowych od parametrów fizycznych gazu pochłaniającego promieniowanie można wnioskować na podstawie modelu Schustera-Schwarzschilda.
Profil linii widmowej powstaje, gdyż w zakresie częstotliwości linii widmowej wzrasta współczynnik absorpcji formula_13 ponieważ w tym interwale częstotliwości atom jest zdolny zaabsorbować spektrum elektromagnetyczne. Aby móc wyznaczyć profil linii w sposób teoretyczny, trzeba znać zależność formula_14 od częstotliwości. Współczynnik absorpcji składa się z dwóch składowych: formula_14 współczynnika absorpcji ciągłej, oraz formula_16 współczynnika absorpcji selektywnej. Poza linią widmową uwzględnia się tylko formula_17 natomiast w zakresie częstotliwości linii widmowej sumę formula_18
Profil linii
Tworząc wykres zależności natężenia od długości fali, otrzymujemy profil (kontur) linii. Odcinek środkowy to centrum linii, dwie zewnętrzne części nazywamy skrzydłami, wszystkie trzy części razem dają szerokość linii. W praktyce sąsiednie linie często się stapiają („blend”), wtedy trudno jest zmierzyć szerokość linii.
Wielkość formula_24 nazywamy natężeniem resztkowym. Poza obszarem częstotliwości linii widmowej formula_25 wewnątrz linii absorpcyjnej formula_26
Profil linii absorpcyjnych, głównie jej szerokość, jest inna przy prowadzeniu doświadczeń na Ziemi, jak i dla światła docierającego z kosmosu. Najprostszym parametrem określającym szerokość linii jest jej szerokość połówkowa, choć częściej mówi się o profilu linii widmowych. Profil linii powstających w fotosferze gwiazd tworzony jest przez widmo ciągłe oraz absorpcję selektywną.
Wyróżnić można dwa rodzaje absorpcji selektywnej. Zależnie od przypadku występuje tylko jeden rodzaj absorpcji (np. czyste rozproszenie). O "rzeczywistej absorpcji selektywnej" mówimy, gdy foton jest zaabsorbowany przez atom, którego wzbudza. Wzbudzony elektron w czasie ok. 10·10−12s schodzi na niższy poziom energetyczny. Jednakże w przypadku rzeczywistej absorpcji nie zawsze wraca do stanu wyjściowego, wówczas energia pochłoniętego fotonu nie jest równa energii fotonu wyemitowanego wskutek przejścia elektronu w niższy stan energetyczny. "Czyste rozproszenie" ma miejsce wtedy, gdy po zaabsorbowaniu fotonu o częstotliwości formula_27 następuje emisja fotonu o tej samej częstotliwości formula_28 Emitowany foton ma inny kierunek niż foton pochłonięty w wielu przypadkach fotony rozproszone są równomiernie rozłożone we wszystkich kierunkach, dlatego w wyniku rozproszenia z wiązki równoległych promieni powstaje wiązka izotropowa, a w wiązce przechodzącej brak jest fal które zostały pochłonięte.
Badanie profilu linii, w tym i jej parametru "poszerzenia linii widmowej", danej gwiazdy (źródła światła) jest ważne, gdyż z nich można wnioskować o wielu właściwościach fizycznych tego ciała niebieskiego. Są to:
Poszerzenie linii widmowych
W trakcie badań zaobserwowano, że linie spektralne nie składają się z nieskończenie cienkich linii, ale następuje ich rozciąganie, zależne od długości fali. To zjawisko można tłumaczyć korzystając z zasady nieoznaczoności Heisenberga, wedle której nie można wyznaczyć wartości dwóch nie zamiennych na siebie wielkości fizycznych w jednakowym czasie i z dowolną dokładnością. Na przykład energia stanu kwantowego oraz czas jego trwania podlegają następującej zależności: formula_29 gdzie formula_30 czas trwania stanu wzbudzonego, formula_4 stała Plancka, formula_32 natomiast oznacza niepewność energii stanu kwantowego.
Inny powód poszerzenia linii to poszerzenie pod wpływem oddziaływań – w wyniku zderzeń atomowych skraca się czas utrzymywania stanu wzbudzonego, przez co atomy szybciej przechodzą do stanu podstawowego, zwiększając nieokreśloność energii. Trzeci powód to poszerzenie termiczne wywołane efektem dopplerowskim spowodowanym ruchami termicznymi atomów. Poszerzenie to jest zwykle większe o 1–2 rzędy wielkości od naturalnego poszerzenia. Poza procesami mikroświata dalsze poszerzanie linii może być spowodowane rotacją lub pulsacją gwiazd.
Na pomiar dopplerowskiego poszerzenia linii bezpośrednio wpływa rozdzielczość (nm/pixel; angstrem/pixel) spektrografu. Gdy mierzymy w tych samych jednostkach, wzór Dopplera można zapisać następująco: formula_33 gdzie formula_34 długość fali centrum zaobserwowanego obszaru, formula_35 miara rozdzielczości spektrografu, formula_3 prędkość światła i formula_37 prędkości radialnej czynnika pochłaniającego lub emitującego promieniowanie.
Promieniowanie termiczne.
Dla większości gwiazd rozkład energii widma w pewnym, czasem dość szerokich, obszarów widma odpowiada rozkładowi obserwowanemu dla widma ciała doskonale czarnego. Rozkład opisuje wzór Plancka, który wyrażony dla długości fali:
gdzie formula_4 to stała Plancka (h=6,54·10−27 erg/s) formula_40 stała Boltzmanna (k=1,36·10−16 erg/grad) formula_3 prędkość światła, formula_42 temperatura absolutna ciała. Z rozkładu prawa Plancka wynikają dwa prawa stosowane często w astronomii – to prawo Stefana-Boltzmanna oraz prawo Wiena. Prawo Stefana-Boltzmanna mówi, że całkowita energia wypromieniowana przez jednostkę powierzchni ciała doskonale czarnego o temperaturze T w jednostce czasu jest proporcjonalna do czwartej potęgi jego temperatury:
W myśl prawa Wiena iloczyn formula_44 długości fali odpowiadającej maksimum krzywej Plancka oraz temperatury T jest stały.
Teoria linii widmowych typu Fowler-Milne.
Elektrony otoczki elektronowej atomu mogą przyjmować tylko dokładnie określone (stacjonarne) poziomy energetyczne. Poziom energetyczny formula_40 formula_47-krotnie zjonizowanego atomu: formula_48 energia tego poziomu: formula_49 Atom może zaabsorbować jedynie promieniowanie o częstotliwości, dla której spełnione jest równanie: formula_50 gdzie spełniona jest nierówność formula_51
Natężenie oraz profil linii widmowej odpowiadającej przejściu formula_52 zależy od tego, jak wiele atomów danego typu znajduje się w fotosferze gwiazdy oraz czy w znaczącej ilości pojawia się formula_47-krotnie zjonizowany stan. W identycznych warunkach natężenie linii spektralnej zależne jest od proporcji jonizacji w atmosferze gwiazdy, czy też od temperatury.
Teoria Fowler-Milne z pomocą równania Saha bada, w jaki sposób liczba elektronów na określonym poziomie formula_54 oraz przybliżone natężenie linii widmowej zależne są od temperatury. Obowiązujące w przypadku równowagi termodynamicznej równanie Sahy podaje relatywną liczbę atomów o różnych stanach jonizacyjnych:
gdzie formula_56 to formula_47-krotnie zjonizowanych atomów będących na formula_40-tym stanie wzbudzenia, formula_59 statyczny ciężar pojedynczego stanu (można uzyskać z tablic), formula_60 gęstość elektronowa, formula_61 energia jonizacji, formula_62 masa elektronu. Badając linie widmowe atomów o różnym stopniu zjonizowania w widmie gwiazd, np. z pomocą krzywej rosnącej, można ustalić proporcję formula_63 z czym można określić z równania formula_64 temperaturę jonizacji gwiazdy. W stanie równowagi termodynamicznej wypełnia się równanie Boltzmanna, na podstawie którego można ustalić TG, tzw. temperaturę wzbudzenia:
gdzie formula_66 spośród formula_47-razy jonizowanych atomów danych pierwiastków chemicznych, ich pierwszy numer objętościowy, które znajdują się w formula_40-razowym stanie kwantowym, formula_69 energia wzniecania takiego samego gatunku formula_47-razowo jonizowanego formula_40-stanowego atomu. W widmie gwiazdy równoważna szerokość tych linii spektralnych, a u których przejście elektronu formula_47 dzieje się ze stanu formula_73 jest proporcjonalne z formula_74 Z dwóch różnych serii widmowych tego samego atomu stwierdzić można stosunek formula_75
Efekt Zeemana.
Pieter Zeeman (1865–1943) holenderski fizyk w 1896 odkrył, że gdy substancja emitująca światło znajduje się w polu magnetycznym, to powstające linie spektralne rozszczepiają się na kilka linii. Komponent formula_76 pozostaje na miejscu natomiast dwa komponenty formula_77 przesuwają się symetrycznie w stronę fal dłuższych i krótszych. Wyjaśnieniem zjawiska jest fakt rozdziału stanu energetycznego elektronu znajdującego się w polu magnetycznym w zależności od momentu magnetycznego elektronu. Podział możliwego stanu energetycznego w polu magnetycznym obserwujemy jako rozdzielenie linii widmowej.
Rozróżnia się dwa rodzaje efektu Zeemana: normalny i anormalny. Efektem normalnym nazywa się rozszczepienie wynikające z orbitalnego momentu pędu elektronu (S=0, L≠0), zjawisko to wytłumaczono przy użyciu mechaniki klasycznej po odkryciu efektu. Różnica energii jest równa energii dipola magnetycznego, jakim jest ruch ładunku elektronu wokół jądra atomowego, zewnętrznym w polu magnetycznym. Energię tę określa wzór: ΔW=mJ μB B, gdzie formula_78 jest indukcją pola magnetycznego, a μB jest momentem magnetycznym, a odpowiadająca tej energii różnica częstotliwości to zatem: Δν = ΔW/h ≈ 14 GHz/T. Komponenty linii widmowych wodoru w polu magnetycznym o indukcji 1 tesli będą się różniły o Δv = 1,4·1010 Hz. Oznacza to bardzo małą rozpiętość w widmie (3% odległości komponentów linii atomu sodu w analogicznej sytuacji). Aby ją zaobserwować należy dysponować spektrometrem o zdolności rozdzielczej ≥ 106.
W przypadku anormalnego efektu Zeemana w atomie zarówno formula_79 jak i formula_80 Z tego powodu pojawia się więcej linii widmowych, niż dla efektu normalnego. Wtedy efekt Zeemana wywołuje także polaryzacji komponentów linii widmowej. Jej sposób i wartość zależą od kąta wyznaczonego przez wektor natężenia pola magnetycznego i kierunek obserwacji. Rozbicie łatwiej badać w wypadku linii emisyjnych. Gdy umieścimy w polu magnetycznym gaz emitujący światło, a kierunek pola magnetycznego pokrywa się z kierunkiem obserwacji, wtedy przy normalnym efekcie Zeemana zaobserwujemy tylko dwa oddalone komponenty formula_81 których światło będzie spolaryzowane liniowo prostopadle względem siebie. W ogólnym przypadku, gdy kierunek wektora natężenia pola magnetycznego, wraz z kierunkiem obserwacji tworzą kąt γ, proporcje jasności poszczególnych komponentów można podać korzystając ze wzoru sformułowanego przez Fredericka H. Searesa.
Wyjaśnienie rozbicia na więcej komponentów linii widmowych plam słonecznych podał George Ellery Hale. Pomiarami polaryzacji potwierdził, że wielokrotne rozbicie linii widmowej jest następstwem zachodzenia efektu Zeemana w polu magnetycznym plamy słonecznej.
Na wykorzystaniu zjawiska Zeemana opiera się działanie magnetografu. Jest to urządzenie, przy pomocy którego można mierzyć natężenie tworzących się na Słońcu pól magnetycznych oraz ustalić ich rozprzestrzenienie.
Johannes Stark (1874–1957) niemiecki fizyk zaobserwował, że linie gazów umieszczanych w silnym polu elektrycznym także ulegają rozbiciu, podobnie jak dla efektu Zeemana. Rozbicie jest proporcjonalne do kwadratu natężenia pola. To zjawisko nazywamy efektem Starka.
Obrazy widmowe ciał niebieskich.
Słońce.
Analiza widma promieniowania słonecznego umożliwia określenie temperatury fotosfery. Zależność mocy promieniowanej przez powierzchnię ciała od jego temperatury określa prawo Stefana-Boltzmanna, tak wyliczona średnia temperatura powierzchni Słońca to 5785 K = 5512 °C. Dokładniejsze dane uzyskuje się porównując widmowy rozkład promieniowania z teoretycznym promieniowaniem ciała doskonale czarnego określonym przez Plancka. Prawo Wiena umożliwia określenie temperatury na podstawie maksimum promieniowania, dla Słońa ono wypada na 468 nm, co odpowiada światłu widzialnemu.
Obraz widmowy Słońca to spektrum ciągłe, na które nakładają się linie absorpcyjne oraz, rzadziej, emisyjne. Widmo ciągłe powstaje w fotosferze, gdyż w fotosferze ciśnienie gazu jest duże, natomiast linie absorpcyjne w znajdującej się nad nią chromosferze, w której panuje niższa temperatura oraz mniejsze ciśnienie. Obecnie znanych jest około 25 tysięcy linii absorpcyjnych w widmie słonecznym, z których ponad 75% udało się przyporządkować do określonych pierwiastków. Linie emisyjne powstają głównie w górnej warstwie atmosfery słonecznej – w koronie, w której panuje niewielkie ciśnienie i bardzo wysoka temperatura.
Zdecydowana większość tych linii znajduje się w paśmie światła widzialnego na mniejszych długościach fal. Tymczasowe linie emisyjne pojawiają się przy okazji wybuchów na Słońcu – wtedy obserwujemy znaczny wzrost temperatury. Trwa on ok. 1–2 godzin, potem linie widmowe przekształcają się w absorpcyjne.
Na podstawie natężenia linii widmowych możena ustalić skład chemiczny atmosfery słonecznej. Na podstawie danych stało się jasne, że wodór i hel, czyli 2 najlżejsze pierwiastki stanowią 97% masy Słońca, a 99,6% jeśli brać pod uwagę liczbę atomów. Oprócz sprowadzających się do atomów linii widmowych w spektrum Słońca można znaleźć także kilka pasm widmowych, które wskazują na obecność cząsteczek. W wysokiej temperaturze może być tu mowa głównie o złożeniach dwuatomowych takich jak: OH, NH, CH, SiH, MgH, CaH, C2, CN, O2, TiO, MgO, AlO. Atmosfera ziemska także zostawia swój ślad w obserwowanym spektrum Słońca. Atmosfera naszej planety będąc mieszaniną zimnych gazów, pochłania światło słoneczne o charakterystycznej dla nich długościach fal. 
Potwierdzają to, nakładające się na widmo słoneczne, pochłaniające linie widmowe cząsteczek H2O, O2, O3, CO2, N2O, CH4, N2, które przeszkadzają w badaniu widma właściwego. Oddzielenie linii widma właściwego od tych wywoływanych przez atmoferę ziemską odbywa się na podstawie efektu Dopplera. Elementy należące do atmosfery ziemskiej mu nie ulegają i w ten sposób przy dokładnej analizie można je odróżnić od widma właściwego.
Naszą wiedzę o Słońcu zawdzięczamy w znacznej mierze dzięki narzędziom (spektroskop, spektrograf, spektrohelioskop, spektroheliograf) badającym obraz widmowy. Spektroskop służy do analizy widma, spektrografem natomiast możemy je zarejestrować, np. sfotografować. Jednakże żaden z nich nie da nam obrazu Słońca. Jeśli chcemy zobaczyć np. koronę Słońca w wybranym paśmie, lub badać właściwości jego powierzchni, a nie całą zawartość widma, wtedy używamy spekrtohelioskopu lub spektroheliografu. Te narzędzia, dzięki zabudowanemu, wyposażonemu w kratkę ekranowi, przepuszczają jedynie wybrane pasy pełnego spektrum. Oznacza to najczęściej obszar spektralny czerwonego światła widzialnego, gdyż ten obszar zdradza najwięcej o procesach zachodzących na Słońcu. Gwiazda ta składa się w większości z wodoru, którego najjaśniejsza linia widmowa to wodór-alfa. Można ją znaleźć na długości fali λ=6,5628·10−6 m. W świetle H-alfa można zaobserwować właściwości magnetyczne plam słonecznych. W wypadku dwóch sąsiadujących ze sobą plam możemy (w świetle H-alfa) ciemniejsze włókna biegnące wielkimi łukami z jednej plamy ku środkowi drugiej, wyrysowując linie pola magnetycznego.
Planety pozasłoneczne.
Obecnie dysponujemy jedynie pośrednimi metodami wykrywania planet pozasłonecznych. Może to być np. obserwowanie wpływu grawitacyjnego planety na gwiazdę którą obiega, bądź też pośrednia (spektroskopowa) obserwacja ruchu gwiazdy. Planeta jest zbyt blada w porównaniu do światła gwiazdy i krąży zbyt blisko niej, aby można było zobaczyć ją przy pomocy teleskopu, ale jej grawitacja zostawia ślady w widmie gwiazdy. Wskutek krążenia planety i gwiazdy wokół wspólnego środka masy zmienia się szybkość radialna gwiazdy: według efektu Dopplera linie widmowe przesuwają się w kierunku fioletu podczas przybliżania się do nas gwiazdy, a w wypadku oddalania się przesuwają się w stronę czerwieni. Można mierzyć te zmiany długości fali przy pomocy narzędzi spektroskopowych z dokładnością do 1 m/s. Wskutek ruchu wokół wspólnego środka masy Jowisz powoduje wahania szybkości Słońca rzędu 12 m/s, a Ziemia rzędu 0,1 m/s.
Komety, meteory, planetoidy.
Widmo komet zdradza obecność w nich cząsteczek. Emitowane przez Słońce promienie UV wywołują zjawisko fluorescencji. Widmo komy i warkocza jest w części ciągłe, co wskazuje na odbite światło słoneczne, a w części składa się z kolorowych linii emisyjnych. Przede wszystkim rozpoznajemy wśród nich linie węgla, wodoru, azotu oraz tlenu. Koma składa się z molekuł obojętnych i zjonizowanych, warkocz natomiast przeważnie ze zjonizowanych. W widmie komy można znaleźć cząsteczki CN, CH, OH, NH, C2, CH2, NH3, zjonizowane cząsteczki CO+, CO2+, OH+, CH+. W widmie warkocza natomiast pojawiają się pasy CN, CO+, CO2+, CH+ oraz N2+. Pierwsza analiza widma komety wiąże się z nazwiskiem Jean-Pierre Swingsa.
W widmie meteorów można zaobserwować przede wszystkim linie obojętnych Na, Fe, Ca, Mn, Cr, Si, Ni, Al oraz zjonizowanych Ca, Fe, Mg oraz Si. W wypadku szybkich meteorów (v &gt; 30 km/s) dominują linie CaII, H i K. Z energii jonizacji można wyznaczyć szybkość meteoru przy wejściu w atmosferę.
Widmo planetoid (asteroid) zależy od materii pokrywającej ich powierzchnię oraz jej stanu. Na tej podstawie możemy je podzielić na:
Gwiazdy.
Atmosferę gwiazdy – ze względu na właściwości fizyczne – dzielimy na trzy części. Fotosfera jest to najniższa warstwa atmosfery. Obok wysokiego ciśnienia i temperatury znajdziemy tu wiele swobodnych elektronów. W takich warunkach może się zdarzyć przechwycenie elektronów o najróżniejszych torach, dzięki czemu powstaje widmo ciągłe. Naturalnie mowa tu nie tylko o wodorze, ale także o cięższych, bardziej skomplikowanych atomach. Nad fotosferą rozciąga się warstwa o niższej temperaturze – chromosfera. Warstwa ta zachowuje się jak zimny gaz, pochłaniając dokładnie te wielkości energii, które są potrzebne elektronom do osiągnięcia stanu wzbudzonego. Powstają wtedy linie absorpcyjne. Nad chromosferą znajduje się korona, której grubość jest zdecydowanie większa, 106 km. Temperatura rośnie tu nagle do ogromnych wartości, osiągając rząd nawet 106 kelwinów. W takich warunkach fizycznych powstają linie emisyjne.
O różnicach w widmie gwiazd o normalnych proporcjach pierwiastków – z powodu ich podobnego składu chemicznego – decyduje przede wszystkim temperatura oraz atmosfera gwiazdy. (Dlatego w wypadku braku w widmie linii danego pierwiastka, nie wolno wnioskować o jego braku w atmosferze gwiazdy. Pierwiastek taki może się pojawiać, ale nie można zaobserwować go spektroskopowo, jeśli jego linie widmowe nie pojawiają się w znacznej liczbie w zakresach możliwych do badania z powierzchni Ziemi.) Czynnik ciśnienia wpływa głównie na szerokość linii: pod wpływem niskiego ciśnienia powstają linie wąskie i ostre, pod wpływem wysokiego – szersze. Gwiazdy wykazujące różnice w natężeniu linii widmowych porządkujemy według temperatury. Na tej podstawie opiera się system klasyfikacji widmowej Harvard. W teorii przyporządkowanie odbywa się przez ustalenie natężenia oraz szerokości połówkowej charakterystycznych, najważniejszych dla danej gwiazdy linii widmowych. Te linie/serie linii/pasy to:
Wadą tego systemu jest fakt, że nie mówi on nic o mocy promieniowania gwiazdy. Dla określenia także tego parametru wprowadzono klasyfikację spektralną Yerkes.
Ustalanie klasy widmowej gwiazdy w praktyce odbywa się następująco:
Na drodze szerokokątnej kamery Schmidta umieszcza się kilkustopniowy pryzmat, w ten sposób na płytce fotograficznej pojawia się widmo wszystkich gwiazd. Rozdzielczość tak otrzymanego spektrum jest bardzo niska, nie nadaje się do szczegółowych badań, odpowiada za to regułom klasyfikacji spektralnej. Do każdej grupy przyporządkowane są tzw. gwiazdy standardowe o wzorcowym widmie. (Lista gwiazd standardowych znajduje się w artykule "typ widmowy".) Przyporządkowując gwiazdę o nieznanym typie spektralnym do odpowiedniej grupy należy najpierw przygotować próbkę spektrum gwiazdy standardowej, a następnie porównać ją ze spektrum gwiazdy nieprzyporzadkowanej.
Spektroskopia astronomiczna odgrywa niezwykle ważną rolę w badaniu gwiazd spektroskopowo podwójnych. Są to takie gwiazdy podwójne, których podwójność można stwierdzić jedynie metodami spektroskopowymi. Ponieważ komponenty układu podwójnego krążą wokół wspólnego środka masy, wykazują zmiany prędkości radialnej, z wyjątkiem sytuacji, gdy płaszczyzna trajektorii ruchu komponentów jest prostopadła do kierunku patrzenia. Gdy dwa komponenty mają podobną jasność, wtedy widzimy dwa nakładające się na siebie widma, których linie poruszają się w przeciwnych kierunkach. Linie składnika zbliżającego się przesuwają się ku falom krótszym, linie elementu oddalającego się przemieszczają się ku falom dłuższym (efekt Dopplera). Po upływie czasu odpowiadającego połowie okresu obiegowego sytuacja się odwraca, natomiast, gdy gwiazdy poruszają się prostopadle do kierunku patrzenia, wtedy, naturalnie, nie obserwujemy efektu Dopplera. Podsumowując, linie widmowe gwiazd spektroskopowo podwójnych w trakcie całego okresu obrotowego dwukrotnie się rozdzielają i dwukrotnie na powrót zlewają. Dzięki obserwacji jednego pełnego cyklu oprócz czasu obiegu można także ustalić mimośrody orbit (wartość w przedziale (0,1)) oraz proporcje mas komponentów.
Materia międzygwiezdna.
Zachowanie się materii międzygwiazdowej w tym i proces powstawania z niej gwiazd jest jeszcze ciągle jednym z najbardziej niejasnych obszarów astrofizyki. Pierwsze dotyczące tego teorie wiążą się z nazwiskiem S. Laplace, którego koncepje także dziś można zauważyć we współczesnych teoriach. On pierwszy wysunął tezę, że gwiazdy – razem z planetami – tworzą się z materii międzygwiezdnej na skutek przyciągania grawitacyjnego. Na odkrycie materii międzygwiazdowej trzeba było czekać jeszcze ponad sto lat, w końcu ten rodzaj rzadkiej materii jest trudny do zaobserwowania przy pomocy urządzeń optycznych. Tak więc nie jest zaskakującym fakt, iż pierwszą bezpośrednią obserwację przeprowadzono stosunkowo późno, bo w 1904 r. J.F. Hartmann badając wtedy podwójną spektroskopowo Delta Orionis znalazł w jej widmie takie linie absorpcyjne (np. Ca), które nie brały udziału w cyklicznych przesunięciach linii spowodowanych krążeniem dwóch towarzyszy wokół wspólnego środka masy, ale pozostawały ciągle na jednej długości fali. Jedynym możliwym wyjaśnieniem, było założenie, że linie nie pochodzą od gwiazd (bo wtedy należałoby zaobserwować dla nich efekt Dopplera), tylko od będącej między gwiazdą a Ziemią materią.
Spektrum materii międzygwiezdnej to widmo ciągłe, na które nakładają się linie emisyjne. Proporcje tych dwóch składników zależą od typu pyłu; w przypadku mgławic refleksyjnych dominuje ciągłe (niebieskawe) widmo, natomiast w wypadku chmur H II, mgławic planetarnych, pozostałości po supernowych i superbąbli dominuje widmo emisyjne.
W materii międzygwiezdnej zidentyfikowano następujące indywidua chemiczne:
Występowanie w przestrzeni międzygwiezdnej złożonych związków organicznych jest nie bez znaczenia dla toczących się w ramach astrobiologii dyskusji o powstawaniu życia. Okolice najbogatsze w związki chemiczne można znaleźć w gwiazdozbiorach Strzelca i Oriona.
Galaktyki.
Widmo galaktyki jest mieszanką widm jaśniejszych spośród tworzących ją gwiazd. Na kontinuum można więc zaobserwować zarówno linie absorpcyjne, jak i emisyjne.
W galaktykach spiralnych pokazują się linie obszarów H II oraz chmur zjonizowanego wodoru. W ich jądrach obserwujemy bardzo szerokie linie emisyjne, które wskazują międzygwiezdny gaz o dużej szybkości (~1000 km/s). W ramionach takiej galaktyki znajdują się młode, gorące, niebieskie gwiazdy I generacji. Razem ze święcącym gazem międzygwiezdnym są one czynnikiem, dzięki któremu widzimy spiralną strukturę galaktyki. Odpowiada ona widmu typów rozciągających się od A do F.
Galaktyki eliptyczne oraz jądra galaktyk spiralnych składają się z gwiazd II populacji. Obserwowane są głównie czerwone olbrzymy, które wspólnie reprezentują typy widmowe K, L i M. Odpowiednio do składu, galaktyki eliptyczne są raczej czerwone, spiralne natomiast są niebieskawe. W ich przypadku gaz i pył międzygwiezdny zbijają się w głównej płaszczyźnie w formie grubego na kilkaset parseków kręgu.
Wzajemne oddalanie się od siebie galaktyk ukazuje rozszerzanie się wszechświata. W widmie galaktyk obserwujemy przesuwanie linii ku czerwieni. Wartość przesunięcia jest tym większa, im mniejsza jest pozorna średnica lub jasność galaktyki oraz im większa jest odległość do niej. Zależność tę opisuje prawo Hubble’a.
Spektroskopia astronomiczna w praktyce. Spektrografy.
Budowa i właściwości spektrografu
Spektrografy astronomiczne są pod wieloma względami bardzo podobne do spektrografów laboratoryjnych, jednak specyfika obiektów, z jakimi mamy do czynienia w astronomii, narzuca przy ich konstruowaniu pewne dodatkowe wymagania.
Zasadę działania spektrografu można streścić następująco: teleskop zbiera światło docierające do nas od obserwowanego obiektu i kieruje je do szczeliny (lub na końcówkę światłowodu). Po wyjściu ze szczeliny (lub światłowodu) rozbieżna wiązka światła trafia na kolimator, który zamienia ją w wiązkę równoległą. Dalej światło pada na element dyspersyjny (którym jest siatka dyfrakcyjna lub pryzmat), odchylający pod różnymi kątami promienie świetlne o różnych długościach fali. Rozszczepione w ten sposób światło pada na obiektyw, który skupia je, tworząc ostry obraz widma na detektorze. Detektorem najczęściej jest matryca CCD, a w przeszłości była to klisza fotograficzna.
Ponieważ większość obiektów, z jakimi mamy do czynienia w astronomii, ma względnie małą jasność i ilość docierającego od nich światła jest bardzo niewielka, w spektroskopii astronomicznej bardzo istotne jest jak najefektywniejsze wykorzystanie niemal każdego fotonu. Osiąga się to przez optymalne dopasowanie parametrów optycznych elementów spektrografu (światłowodu, kolimatora) do teleskopu, a także przez zastosowanie odpowiednio czułych detektorów światła (niskoszumowe matryce CCD).
Jednym z głównych parametrów spektrografu jest jego rozdzielczość, definiowana jako R = λ/Δλ, gdzie λ oznacza długość fali, a Δλ najmniejszą różnicę długości fal pomiędzy elementami widma, które możemy jeszcze rozróżnić. Typowe wartości R dla spektrografów o niskiej rozdzielczości wynoszą od kilkuset do kilku tysięcy, dla wysokiej rozdzielczości (echelle) od 30 000 wzwyż (do nawet 1 000 000). Rozdzielczość wzrasta wraz ze zmniejszaniem rozmiarów szczeliny spektrografu lub średnicy światłowodu, jednak nie można jej w ten sposób zwiększać w dowolny sposób. Na przeszkodzie stoi skończoność rozmiarów obrazu gwiazdy, spowodowana efektami dyfrakcyjnymi na krawędzi obiektywu (krążek Airy’ego), a przede wszystkim efektami atmosferycznymi (seeing) – dalsze zmniejszanie rozmiarów szczeliny powodowałoby utratę coraz większej ilości światła. Należy też przy tej okazji pamiętać, że im większa rozdzielczość, tym większa musi być jasność obserwowanego obiektu, żeby przy tym samym czasie ekspozycji uzyskać satysfakcjonujący stosunek sygnału do szumu w otrzymanym widmie.
Dla uzyskania wyższej rozdzielczości zamiast zwykłych (transparentnych) siatek dyfrakcyjnych stosuje się siatki odbiciowe typu echelle, w których wykorzystywane są dalsze, z reguły dość wysokie rzędy widma. Na powierzchni takiej siatki znajdują się odpowiednio nacięte „schodki”, pokryte warstwą odbijającą światło. Szerokość i wysokość tych schodków jest dobrana w taki sposób, żeby uzyskać optymalizację odbicia dla określonych rzędów widma.
Na stabilność spektrografu ma wpływ cały szereg czynników, wśród których kluczowe znaczenie mają mechaniczne gięcia, zmiany temperatury i zmiany ciśnienia powietrza. Dawniej spektrografy instalowano albo bezpośrednio na teleskopach, albo w tzw. ognisku Coude. Obecnie w celu doprowadzenia światła z teleskopu do spektrografu coraz częściej stosuje się światłowody, co zapewnia znacznie lepszą stabilność mechaniczną. Spektrografy umieszcza się też w szczelnie zamkniętych obudowach, w których z bardzo dużą dokładnością utrzymywana jest stała temperatura. Niekiedy stosuje się nawet hermetyczne obudowy próżniowe w celu wyeliminowania wpływu zmian ciśnienia atmosferycznego (np. HARPS).
Kalibracja długości fali
Widmo uzyskane na matrycy CCD przed użyciem musi zostać skalibrowane, to znaczy musimy znaleźć odwzorowanie, które położeniu wyrażonemu w pikselach przypisuje określoną długość fali. Jeśli chcemy dokładnie mierzyć bardzo subtelne efekty, takie jak np. przesunięcia linii widmowych gwiazd spowodowane efektem Dopplera, to kalibrację taką musimy przeprowadzić szczególnie starannie.
Do kalibracji wykorzystywane są widma specjalnych lamp kalibracyjnych, zawierające dużo wąskich, dających się łatwo zmierzyć emisyjnych linii widmowych, pokrywających jak największą część kalibrowanego widma. Najczęściej używa się do tego celu lamp He-Ne (hel-neon), Th-Ar (tor-argon), He-Ne-Ar (hel-neon-argon), Fe-Ar (żelazo-argon) i innych.
Im więcej linii w widmie kalibracyjnym i im bardziej regularnie pokrywają one widmo obiektu, tym dokładniej możemy przeprowadzić kalibrację i tym większą dokładność pomiaru możemy uzyskać. W przypadku ekstremalnie małych efektów (jak np. przesunięcia dopplerowskie linii widmowych gwiazd spowodowane obecnością planety) widma klasycznych lamp kalibracyjnych mogą się okazać niewystarczające. W takich sytuacjach stosuje się obecnie coraz częściej tzw. „komórki jodowe” – przezroczyste pojemniki z jodem, umieszczone na drodze biegu promieni świetlnych pomiędzy teleskopem a spektrografem. Jod podgrzany od odpowiednio wysokiej temperatury sublimuje, a jego pary dają w widmie gęsty las cienkich linii absorpcyjnych, pozwalających bardzo znacząco zwiększyć dokładność kalibracji.

</doc>
<doc id="896853" url="https://pl.wikipedia.org/wiki?curid=896853" title="E-mail marketing">
E-mail marketing

E-mail marketing – forma marketingu bezpośredniego wykorzystująca pocztę elektroniczną jako narzędzie komunikacji. Obejmuje ona analizowanie, planowanie, realizację i kontrolę takich procesów jak:
Do podstawowych zadań e-mail marketingu zalicza się budowę lojalności konsumenckiej, tworzenie określonych relacji z odbiorcami, budowę pożądanego wizerunku firmy bądź organizacji, sprzedaż. Najpopularniejszymi narzędziami e-mail marketingu są: newsletter firmowy, biuletyn wewnętrzny, dzienniki elektroniczne, reklamy w wiadomościach e-mail.
E-mail marketing nawiązuje do koncepcji permission marketingu, zgodnie z którą odbiorca komunikatu marketingowego powinien wyrazić zgodę na jego otrzymywanie. W przeciwnym razie e-mail marketing przeradza się w spam.
E-mail marketing w Polsce w roku 2018 miał około 3 proc. udziału w całkowitym rynku reklamy internetowej.
Najważniejsze działania marketingowe, w których wykorzystywany jest e-mail marketing:
Najważniejsze wskaźniki, które oceniają wyniki e-mail marketingu to OR (ang. "open rate") oraz CTR (ang. "click-through rate"). OR, czyli otwieralność pokazuje jaki procent użytkowników otworzyło wiadomość, natomiast CTR, czyli klikalność informuje jaki procent użytkowników, którzy otworzyli wiadomość, kliknęli w jej zawartość.

</doc>
<doc id="896856" url="https://pl.wikipedia.org/wiki?curid=896856" title="Huta szkła">
Huta szkła

Ręczne wytwarzanie szkła okiennego
Huta szkła – zakład przemysłowy zajmujący się produkcją wyrobów szklanych.
Produkcja rzemieślnicza.
Pierwsze wyroby z materiałów podobnych do współcześnie znanego szkła wytwarzano w różnych miejscach na świecie, m.in. w Fenicji już w III tysiącleciu p.n.e., przez wlewanie roztopionego szkła do form. Technika ta upowszechniła się w Egipcie, a około V wieku p.n.e. także w Grecji. Technikę wydmuchiwania szkła z kęsa stopionego szkła zaczerpniętego z pieca szklarskiego opracowano około I wieku p.n.e., w tym też czasie powstały pierwsze warsztaty szklarskie, w których wykorzystywano tę technologię.
Przez następne wieki udoskonalano stosowane do tego technologie (m.in. metody utrzymywania masy szklanej w jednolitej temperaturze, domieszkowanie surowca, barwienie itp.) i narzędzia (najważniejszym z nich jest tzw. piszczel – długa, cienka rura, której koniec szklarz zanurza w tyglu pieca, „przylepiając” w ten sposób kroplę roztopionego szkła, do której wdmuchuje z drugiego końca powietrze z płuc, cały czas obracając piszczelą i kształtując powstający na jej końcu pęcherz miękkiego szkła). W średniowieczu znano już techniki pozwalające otrzymywać z wydmuchanego pęcherza szkła fragmenty względnie płaskie, nadające się do szklenia okien i witraży.
Produkcja przemysłowa.
W XIX wieku opracowano technologię prasowania szkła, co spowodowało, że szkło okienne stało się surowcem tanim i powszechnie dostępnym. Uprzemysłowienie metod masowego wytwarzania przedmiotów z wydmuchiwanego szkła o powtarzalnych wymiarach i kształcie (standardowe butelki, szklanki, bańki żarówek itp.) wpłynęło także na obniżenie cen tego rodzaju wyrobów.
Oprócz hut szkła produkujących masowo przedmioty szklane metodami przemysłowymi funkcjonują także wciąż jeszcze mniejsze manufaktury, zajmujące się wyrobami ozdobnymi, naczyniami produkowanymi w krótkich seriach. Huty takie, szczególnie te specjalizujące się w wyrobach ze szkła kryształowego, często jako dział wykańczania produkcji mają specjalistyczne szlifiernie szkła, czasem jednak tego rodzaju uszlachetnianiem ich wyrobów zajmują się osobne zakłady, niekiedy pracujące w systemie nakładczym (chałupniczym).
W Polsce i w Czechach.
Rozwój przemysłu szklarskiego na współczesnych ziemiach polskich, w tym m.in. na Dolnym Śląsku i Łużycach, a także na ziemiach Czech postępuje już od średniowiecza. Rozwijał się on szczególnie wszędzie tam, gdzie był łatwy dostęp do surowców potrzebnych w produkcji szkła (głównie piasku kwarcowego, także czystej wody) oraz drewna opałowego do opalania pieców hutniczych.
Korzystne warunki do rozwoju przemysłu szklarskiego występowały między innymi w Karkonoszach i Górach Izerskich, a także w Ziemi Kłodzkiej. W dzisiejszym mieście Szklarska Poręba na przykład pierwszą hutę szkła wzmiankuje się w dokumencie księcia świdnicko-jaworskiego Bolka II Małego z 7 sierpnia 1366 jako „z dawna istniejącą hutę szkła w Schribirshau”, co wskazuje na fakt, że huta szkła istniała tu już wiele lat przed tą datą.
Po południowej stronie gór, w Czechach, rozwój hutnictwa szkła powodowany był również podobnymi korzystnymi uwarunkowaniami, co na Dolnym Śląsku. Osadnictwo tutejsze często ściśle związane było z tą gałęzią przemysłu, m.in. zasiedlone w 1577 Rejdice (dziś wchodzące w skład wsi Kořenov) była osadą hutników szkła. Niektóre z hut istnieją do dziś (np. założona w 1712 huta w Harrachovie), działają też zakłady należące do grupy Jablonex – wytwórni sztucznej biżuterii w Jabloncu nad Nysą.
W Rzeczypospolitej Obojga Narodów w XVIII wieku działało ponad 100 hut szkła. Były one najczęściej zakładane na ziemiach zasobnych w glinę, wapień i biały piasek. Jedną z nich była założona przez Annę Radziwiłłównę huta szkła, luster i farfurni w Urzeczu. Stosunkowo prosta technologia oraz ogólna dostępność surowców, w tym drewna do produkcji potażu i opalania pieców powodowały, że huty szkła zakładała w swych majątkach również średnio zamożna szlachta i dzierżawcy ich majątków. Produkcja takich niewielkich zakładów obejmowała głównie naczynia szklane: butelki, szklanki, kufle, kieliszki, później również "szkła" do lamp olejowych i naftowych, rozprowadzane na lokalnych rynkach.
Liczne miejscowości w Polsce noszą do dziś nazwy, nawiązujące do tradycji hutnictwa szkła, m.in. siedem wsi o nazwie Szklana Huta, sześć wsi o nazwie Huta Szklana, a także znaczna część spośród tych, które nazywają się Huta. Do tej grupy należy również kilka miejscowości o nazwie Szklary wskazującej, że jej mieszkańcy trudnili się produkcją szkła. W wielu miejscowościach do dziś w tradycji utrzymują się nazwy lokalne typu "Huta", "Stara Huta", "Hucisko" odnoszące się do miejsc w których funkcjonowały kiedyś huty szkła. Czasami można w nich jeszcze zidentyfikować hałdy szlaki lub skupiska stłuczki szklanej, z rzadka - pozostałości pieców hutniczych.

</doc>
<doc id="896858" url="https://pl.wikipedia.org/wiki?curid=896858" title="Tea Łanczawa">
Tea Łanczawa

Tea Łanczawa (ur. 11 września 1974 w Kutaisi) – holenderska szachistka pochodzenia gruzińskiego, arcymistrzyni od 2001, posiadaczka męskiego tytułu mistrza międzynarodowego od 2005 roku. W czasie swojej kariery występowała również pod nazwiskiem Tea Bosboom-Łanczawa.
Kariera szachowa.
W szachy gra od piątego roku życia. Po odkryciu jej talentu przez Nonę Gaprindaszwili, przeprowadziła się do Tbilisi. W 1988 r. zdobyła w Timișoarze tytuł mistrzyni świata juniorek do lat 14. Rok później zajęła II miejsce w grupie do lat 16 na mistrzostwach rozegranych w Portoryko, natomiast w 1990 r. zdobyła drugi w swojej karierze tytuł mistrzyni świata, triumfując w Singapurze (w kategorii do lat 16). W 1995 r. zamieszkała w Holandii, rok później wychodząc za mąż. Od 1997 r. w rozgrywkach międzynarodowych reprezentuje barwy tego kraju, będąc podstawową zawodniczką reprezentacji narodowej. W 2006 r. osiągnęła duży sukces, zdobywając w Kuşadası srebrny medal indywidualnych mistrzostw Europy.
Wielokrotnie startowała w finałach indywidualnych mistrzostwach Holandii, zdobywając 10 medali: złoty (2012), pięć srebrnych (1998, 1999, 2000, 2002, 2003) oraz cztery brązowe (2001, 2006, 2008, 2013).
Wielokrotnie reprezentowała Holandię w turniejach drużynowych, m.in.: oraz .
Najwyższy ranking w dotychczasowej karierze osiągnęła 1 października 2006 r., z wynikiem 2392 punktów zajmowała wówczas 68. miejsce na światowej liście FIDE (oraz drugie – za Peng Zhaoqin – wśród holenderskich szachistek).

</doc>
<doc id="896861" url="https://pl.wikipedia.org/wiki?curid=896861" title="DW724">
DW724



</doc>
<doc id="896865" url="https://pl.wikipedia.org/wiki?curid=896865" title="Simon Webbe">
Simon Webbe

Simon Webbe (ur. 30 marca 1979 w Manchesterze) – brytyjski piosenkarz, kompozytor, aktor i prezenter, jeden z wokalistów boysbandu Blue.
Życiorys.
Kariera.
W latach 2000-2004 był jednym z wokalistów boysbandu Blue. Po zawieszeniu działalności zespołu rozwijał karierę solową. Jego pierwszy solowy singel, „Lay Your Hands”, został wydany 22 sierpnia i dotarł do czwartego miejsca UK Singles Chart. Drugi singiel, „No Worries”, został wydany w listopadzie i także uplasował się na czwartym miejscu brytyjskiej listy przebojów. Wkrótce po wydaniu drugiego singla ukazał się debiutancki album studyjny piosenkarza zatytułowany "Sanctuary". Płyta dotarła do siódmego miejsca list sprzedaży oraz uzyskała staatus podwójnej platyny. Trzecim singlem z albumu został utwór „After All This Time”, który został wydany w lutym 2006 roku i dotarł do szesnastego miejsca list przebojów. 
30 października 2006 roku ukazał się nowy singiel Webbe’a – „Coming Around Again”, który zajął dwunaste miejsce na brytyjskiej liście przebojów. 13 listopada premierę miała druga płyta studyjna piosenkarza zatytułowana "Grace", która dotarła do jedenastego miejsca na liście sprzedaży. Drugim singlem z płyty została piosenka „My Soul Pleads For You”, a trzecim – tytułowy utwór „Grace”, który został umieszczony na ścieżce dźwiękowej do filmu "".
Jest menedżerem kilku zespołów muzycznych: zespołu VS (w składzie: Jaime Summaz, Marvin Humes, Ryan Taylor, Chinyere McKenzie i Blimi), girlsbandu L.A.D.E. i hip-hopowej grupy UK-TEAM. Posiada też własną agencję modelek i wspiera osoby próbujące zaistnieć w modelingu.
Życie prywatne.
Jego kuzynką jest Keisha Buchanan z Sugababes. W wieku siedemnastu lat został ojcem, jego córka ma na imię Alannah.

</doc>
<doc id="896866" url="https://pl.wikipedia.org/wiki?curid=896866" title="Droga wojewódzka nr 724">
Droga wojewódzka nr 724

Droga wojewódzka nr 724 (DW724) – droga wojewódzka prowadząca z Warszawy do Góry Kalwarii. Na odcinku od Trasy Siekierkowskiej do granicy miasta Warszawy jest dwujezdniowa. W latach 2011–2012 miał miejsce kompleksowy remont drogi i przedłużenie odcinka dwujezdniowego do ul. Mirkowskiej w Konstancinie-Jeziornie.
Na początku lutego 2023 roku, na mocy "Uchwały nr 9/23 Sejmiku Województwa Mazowieckiego" z dnia 17 stycznia 2023 r., odcinek trasy od Trasy Siekierkowskiej (al. Becka) do węzła "Warszawa Wilanów" z południową obwodnicą Warszawy został pozbawiony kategorii drogi wojewódzkiej i przemianowany na drogę powiatową.

</doc>
<doc id="896868" url="https://pl.wikipedia.org/wiki?curid=896868" title="Tom Thomson">
Tom Thomson

Thomas John Thomson znany jako Tom Thomson (ur. 5 sierpnia 1877 w Claremont, zm. 8 lipca 1917) - kanadyjski malarz, pejzażysta. Często malował krajobrazy w Algonquin Provincial Park.
Zginął w zagadkowych okolicznościach na jeziorze Canoe Lake w Algonquin Provincial Park). Kojarzony z Grupą Siedmiu, choć formalnie nie był jej członkiem.
Życiorys.
Tom Thomson urodził się w rodzinie o szkockich korzeniach jako szóste z dziesięciorga dzieci. Wychowywał się na farmie w Leith w pobliżu Owen Sound. Nauczył się gry na różnych instrumentach oraz rysowania i malowania. Później zapisał się do Canada Business College w Chatham (jego nazwisko widnieje na liście słuchaczy z 1902), po czym uczęszczał do prowadzonej przez jego najstarszego brata George’a i przyjaciela, F.L. McLlarena uczelni Acme Business College w Seattle (w 1903). W Seattle Thomson otrzymał posadę rytownika w firmie zajmującej się sztuką użytkową; była to jego pierwsza praca. W Seattle chciał osiąść na stałe, ale nieudane plany matrymonialne względem pisarki Alice Elinor Lambert sprawiły, iż zmienił zamiar i powrócił do Kanady postanawiając zostać artystą. W 1906 zapisał się na wieczorowe kursy artystyczne w Central Ontario School of Art and Design w Toronto. W 1909 rozpoczął pracę w Grip Limited, firmy zajmującej się sztuką użytkową, a w 1912 przeniósł się do Rous and Mann Press Limited. Miał już za sobą pierwsze szkice, sporządzone w puszczy w Algonquin Provincial Park, którą odwiedził rok wcześniej. W Rous and Mann, a następnie w Arts and Letters Club w Toronto Thomson spotkał członków przyszłej Grupy Siedmiu. W budynku Studio Building dzielił atelier z A.Y. Jacksonem i Franklinem Carmichaelem. 
Koncepcje artystyczne Thompsona wywarły ważny wpływ na twórczość malarzy Grupy Siedmiu. Samemu Thomsonowi nie było dane stać się członkiem tego ugrupowania. Utonął latem, 8 lipca 1917 roku, pływając łódką po jeziorze Canoe Lake. Jakkolwiek jego śmierć była przyczyną wielu spekulacji, jakoby zginął w tajemniczych okolicznościach (sugerowano samobójstwo, zabójstwo), żadne z tych twierdzeń nie znalazło potwierdzenia. Pozostało po nim ok. 50 płócien i ponad 300 szkiców. Przedwczesna śmierć uczyniła z niego symbol malarstwa kanadyjskiego.
Twórczość.
Thomson zaczął malować w 1911, a w 1913 (przy wsparciu dr James MacCalluma) stał się pełnoetatowym artystą. W 1911 po raz pierwszy odwiedził Algonquin Provincial Park. Pracował tam szkicując głównie wiosną lub latem, zimą natomiast, w Toronto, malował na podstawie szkiców obrazy. 
Pod koniec 1915 jego malarstwo pejzażowe zaczęło bardziej opierać się na wyobraźni. Artysta często poszukiwał naturalnych motywów odpowiadających jego wcześniejszym wyobrażeniom, lub malował pejzaże z pamięci w swoim studio w Toronto. Przykładem jego doświadczeń w tym względzie jest obraz "Sosna Banksa" ("Jack Pine") z lat 1916–1917, przedstawiający drzewo ze stylizowanymi gałęziami i odznaczający się płaskimi powierzchniami o wyrazistej kolorystyce. Wiele szkiców oraz sporządzonych na ich podstawie obrazów Thomsona znajduje się w posiadaniu National Gallery of Canada ("Ujście rzek: szkic do wiosennego lodu", 1915; "Wiosenny lód", zima 1915–1916). 
Malarstwo pejzażowe Toma Thomsona dało trwały obraz północnego Ontario. Jego sztuka zarówno odzwierciedlała, jak i wzmacniała rozwijające się poczucie kanadyjskiej świadomości narodowej.

</doc>
<doc id="896870" url="https://pl.wikipedia.org/wiki?curid=896870" title="Haarlem Stadion">
Haarlem Stadion

Haarlem Stadion – wielofunkcyjny stadion w mieście Haarlem w Holandii. Najczęściej używany jest jako stadion piłkarski, a swoje mecze rozgrywa na nim drużyna HFC Haarlem. Stadion może pomieścić 3442 widzów. Został wybudowany w 1907 roku, a w 1947 roku zmodernizowany poprzez zainstalowanie krzesełek na południowej trybunie.
Obecnie stadion posiada dwie trybuny z zainstalowanymi krzesełkami, natomiast wschodnia i zachodnia trybuna są nieużywane od czasu, gdy nie spełniają norm bezpieczeństwa. Sektor dla kibiców przyjezdnych liczy 600 miejsc.
Haarlem Stadion zostanie zastąpiony nowoczesnym Oostpoort Stadion, którego ukończenie planowane jest na lato 2007 roku.

</doc>
<doc id="896876" url="https://pl.wikipedia.org/wiki?curid=896876" title="Ryszard Palacz">
Ryszard Palacz

Ryszard Palacz (ur. 1935 w Bydgoszczy) – historyk filozofii.
Życiorys.
Absolwent Uniwersytetu Warszawskiego, doktorat uzyskał w PAN pod kierunkiem prof. Jana Legowicza, habilitację również na tej uczelni. Pracował na wielu uczelniach w Polsce i za granicą, m.in. w Kolonii i Toronto, a ostatnio na Uniwersytecie Zielonogórskim. Obecnie na emeryturze.
Jest autorem licznych dzieł z zakresu historii filozofii, m.in. zbiorów "Klasycy Filozofii", "Klasycy Filozofii Polskiej", oraz książek "Filozofia Polska Wieku Średniego", oraz "Od Wiedzy do Nauki. U źródeł nowożytnej filozofii przyrody".

</doc>
<doc id="896878" url="https://pl.wikipedia.org/wiki?curid=896878" title="Szara Wilczyca">
Szara Wilczyca

Szara Wilczyca (ang. "Kazan") – powieść dla młodzieży autorstwa Jamesa Olivera Curwooda, wydana w 1914 roku. 
Powieść opowiada o życiu zwierząt i ludzi na Dalekiej Północy. Głównymi bohaterami są mieszaniec w 3/4 huskiego i 1/4 wilka, imieniem Kazan, oraz jego partnerka Szara Wilczyca. Przemierzając Kanadę, stają przed wyborem: żyć z ludźmi czy pozostać w dziczy. Okazuje się on szczególnie trudny dla Kazana. Oba stworzenia są do siebie bardzo przywiązane i mogą stanowić przykład miłości idealnej. 
Kontynuacją utworu jest powieść "Bari, syn Szarej Wilczycy"

</doc>
<doc id="896879" url="https://pl.wikipedia.org/wiki?curid=896879" title="Podreferendarz">
Podreferendarz

Podreferendarz – stanowisko urzędnicze w służbie cywilnej w Polsce w urzędach ministrów i przewodniczących komitetów wchodzących w skład Rady Ministrów, urzędach centralnych organów administracji rządowej oraz Kancelarii Prezesa Rady Ministrów, należące do grupy stanowisk wspomagających w służbie cywilnej.
Do zatrudnienia na stanowisku podreferendarza wystarcza wykształcenie średnie. Warunek ten określa odpowiednie rozporządzenie Prezesa Rady Ministrów..

</doc>
<doc id="896881" url="https://pl.wikipedia.org/wiki?curid=896881" title="Levi Strauss">
Levi Strauss



</doc>
<doc id="896883" url="https://pl.wikipedia.org/wiki?curid=896883" title="Droga wojewódzka nr 634">
Droga wojewódzka nr 634

 Droga wojewódzka nr 634 (DW634) – droga wojewódzka łącząca Warszawę z szeregiem miast w północno-wschodniej części aglomeracji warszawskiej. 
Na terenie Warszawy prowadzi z Lotniska Chopina ulicami: Żwirki i Wigury, Krzyckiego (tylko w kierunku północnym), Raszyńską. Następnie przez centrum ulicami: Towarową, Okopową, Słomińskiego, mostem Gdańskim (wspólnie z drogą wojewódzką nr 637), Starzyńskiego, Szwedzką do Radzymińskiej. Dalej Radzymińską (wspólnie z drogą wojewódzką nr 629), Łodygową, przez Ząbki, Zielonkę, Kobyłkę, Wołomin, Tłuszcz i Wólkę Kozłowską.
Na odcinku: Raszyńska (Krzyckiego) – Towarowa – Okopowa - Słomińskiego – Most Gdański – Starzyńskiego stanowi obwodnicę śródmiejską Warszawy.
19 września 2019 roku na terenie Warszawy skrócono jej przebieg i od tego dnia biegnie tylko do Ronda Stefana Starzyńskiego, jednocześnie wydłużając jej bieg o ul. Jagiellońską do ul. Zatylnej by była połączona z DW801.

</doc>
<doc id="896886" url="https://pl.wikipedia.org/wiki?curid=896886" title="Alfred Schouppé">
Alfred Schouppé

Alfred Zenon Wiktor Schouppé (ur. 23 grudnia 1812 w Grabownicy Starzeńskiej, zm. 15 kwietnia 1899 w Krynicy) – polski malarz, autor pejzaży tatrzańskich. 
Życiorys.
Był uczniem Jana Nepomucena Głowackiego w Krakowie i Józefa Richtera w Warszawie. W 1837 dzięki rządowemu stypendium wyjechał na studia do Akademii św. Łukasza w Rzymie, gdzie kształcił się pod okiem Tommasa Mindardiego. Powrócił do Warszawy w 1840. Odbył wiele podróży zagranicznych, po przejściu na emeryturę w 1897 opuścił Warszawę. Prawie co roku bywał w Tatrach. Jego tatrzańskie krajobrazy cechuje poetyczność i idealizm. Malował również obrazy religijne oraz zajmował się ilustratorstwem we współpracy z Juliuszem Kossakiem. 
Jeden z założycieli Towarzystwa Zachęty Sztuk Pięknych w Warszawie.
Zajmował się głównie pejzażem, choć początkowo malował także obrazy religijne. Jako jeden z pierwszych malował pejzaże tatrzańskie. Współpracował z Juliuszem Kossakiem przy wykonywaniu ilustracji.

</doc>
<doc id="896887" url="https://pl.wikipedia.org/wiki?curid=896887" title="Drzewiak jednobarwny">
Drzewiak jednobarwny

Drzewiak jednobarwny, drzewiak doria ("Dendrolagus dorianus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Drzewiak jednobarwny występuje w centralnej części gór południowo-wschodniej Papui-Nowej Gwinei.
Taksonomia.
Gatunek po raz pierwszy naukowo opisał w 1883 roku australijski zoolog Edward Pierson Ramsay nadając mu nazwę "Dendrolagus dorianus". Jako miejsce typowe odłowu holotypu Ramsay wskazał „pasma górskie za Mt. Astrolabe”, w Papui-Nowej Guinei. 
Badania oparte o dane genetyczne umieszczają "D. dorianus" jako gatunek bazalny kladu "dorianus" obejmującego "D. notatus", "D. stellarum" i "D. scottae". Tradycyjnie taksony "mayri", "notatus" i "stellarum" traktowane są jako podgatunki, ale dane genetyczne i morfologiczne potwierdzają ich odrębność jako gatunki. Gatunek monotypowy.
Morfologia.
Długość ciała (bez ogona) samic 59,6–77 cm, samców 55–78 cm, długość ogona samic 45–66,2 cm, samców 49,7–60 cm; masa ciała samic 8,2–11,8 kg, samców 9,1–13,4 kg. Sierść ciemnobrązowa i wełnista, częściowo z ciemną pręgą na grzbiecie. Budowa ciała krępa i silna. Ogon stosunkowo krótki i jaśniej ubarwiony. Zwierzęta te mają dużo krótsze tylne kończyny, proste i umięśnione ramiona, pierwszy i drugi palec są przeciwstawne pozostałym. Stopy zaopatrzone są w szerokie modzele zapobiegające ślizganiu się podczas wspinaczki oraz w silne, zagięte pazury. Ogon służy do utrzymywania równowagi podczas skoków wśród gałęzi.
Środowisko życia.
Lasy deszczowe rejonów górzystych na wysokości od 600 do 4000 m n.p.m.
Tryb życia.
Są aktywne o zmierzchu i w nocy. Odżywiają się głównie liśćmi i korą. W przeciwieństwie do innych drzewiaków żyją w grupach społecznych. Grupa taka składa się przeważnie z dominującego samca i kilku samic. Drzewiak ten nie jest najlepszym wspinaczem. Porusza się na czterech kończynach; nie potrafi skakać na dwóch nogach. Jest najsłabiej z wszystkich drzewiaków przystosowany do życia na drzewach. Wszystko wskazuje na to, że gatunek ten wtórnie przystosował się do życia na ziemi.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU (zagrożony). Głównymi zagrożeniami dla tego gatunku są polowania z psami urządzane przez miejscową ludność oraz utrata siedlisk i degradacja środowiska.

</doc>
<doc id="896888" url="https://pl.wikipedia.org/wiki?curid=896888" title="B’Day Anthology Video Album">
B’Day Anthology Video Album

B’Day Anthology Video Album – DVD amerykańskiej piosenkarki R&amp;B Beyoncé Knowles, wydane w tym samym terminie, co wersja deluxe albumu "B’Day", 3 kwietnia 2007 roku.
DVD było początkowo ekskluzywnym, dostępnym wyłącznie w Stanach Zjednoczonych, wydaniem dla sieci Wal-Mart. Dopiero po dłuższym czasie znalazło się w innych sklepach. "B’Day Anthology Video Album" składa się z teledysków singli z albumu "B’Day" („Déjà Vu”, „Ring the Alarm”, „Irreplaceable” i „Listen”). Poza nimi Beyoncé postanowiła nakręcić wideoklipy do innych utworów. Mimo iż zapowiadano, że każda piosenka z płyty będzie posiadać swój teledysk, „Resentment” jest wyjątkiem.
Część klipów zaprezentowana została w programie MTV "TRL", którego gościem była Beyoncé, promująca „Beautiful Liar”. Niektóre wideoklipy pokazane zostały także w programie BET "106 &amp; Park", w odcinku z udziałem Beyoncé, w którym premierę miał teledysk „Upgrade U”. DVD promowane było przez BET i MTV Hits poprzez emitowanie nie tylko wideoklipów (niektórych z napisami), ale i komentarzy artystki na temat ich filmowania.
Pod koniec marca 2007 roku wcześniej niepublikowane teledyski wyciekły do Internetu. 2 kwietnia pełne wersje „Get Me Bodied”, „Kitty Kat"/"Green Light” i „Suga Mama” miały premierę w telewizji BET, aby nagłośnić "B’Day Anthology Video Album", który miał się ukazać następnego dnia. W przeciągu kilku kolejnych dni wideoklipy zamieszczane były na YouTube oraz innych stronach, mimo iż naruszało to warunki ich użytkowania.
"B’Day Anthology Video Album" pokrył się w Stanach Zjednoczonych podwójną platyną, rozchodząc się w ponad kopii.

</doc>
<doc id="896889" url="https://pl.wikipedia.org/wiki?curid=896889" title="Alfred Schouppe">
Alfred Schouppe



</doc>
<doc id="896891" url="https://pl.wikipedia.org/wiki?curid=896891" title="Objaw Argyll Robertsona">
Objaw Argyll Robertsona



</doc>
<doc id="896903" url="https://pl.wikipedia.org/wiki?curid=896903" title="Otto Schimek">
Otto Schimek

Otto Schimek (ur. 5 maja 1925 w Wiedniu, zm. 14 listopada 1944 w Lipinach) – austriacki żołnierz, służący w czasie II wojny światowej w Wehrmachcie, rozstrzelany za dezercję, a wedle przekazu jego siostry również za odmowę wykonania wyroku śmierci na polskich cywilach. Przedstawiany jako kandydat do procesu beatyfikacyjnego.
Biografia.
Urodził się w Wiedniu, w dzielnicy Brigittenau, jako trzynaste, najmłodsze dziecko w ubogiej, katolickiej rodzinie. Ośmioro rodzeństwa zmarło w dzieciństwie. Jego matka, Maria zd. Zsambeck, była pokojówką. Gdy miał siedem lata zmarł jego ojciec, Rudolf Schimek, z zawodu ślusarz. W wieku trzech lat przeszedł zapalenie opon mózgowych, co wpłynęło na jego problemy z nauką. Od 11 roku życia wychowywał się w robotniczej dzielnicy Leopoldstadt. Tam rodzina zajmowała się naprawą maszyn do szycia. Matka zapisała go do szkoły specjalnej, gdzie uczył się zawodu stolarza.
W chwili wcielenia do wojska w lutym 1943 roku miał jedynie siedemnaście lat i 9 miesięcy. Przed skierowaniem na front miał obiecać matce, że nikogo nie zabije. Najpierw służył w Bośni, gdzie według przekazów rodzinnych po raz pierwszy miał sprzeciwić się rozkazowi strzelania do cywilów za co miał zostać brutalnie pobity przez dowódcę, a przy kolejnej odmowie został osadzony w areszcie w Kłodzku. Później jako żołnierz został skierowany do Galicji. Jesienią 1944 roku służył w 8. Kompanii 1083 Pułku 544 Dywizji Grenadierów stacjonującej w okolicy Jasła i Tarnowa. Według siostry Schimka w czasie swojej służby na Bałkanach i później w Polsce dawał on wielokrotnie przykłady swojego humanitaryzmu, wyniesionego z przekonań katolickich, gdy wielokrotnie odmawiał uczestniczenia w mordowaniu ludności cywilnej. Schimek w czasie służby w Wehrmachcie udawał jedynie, że strzela lub też specjalnie pudłował.
Według jednej z wersji Schimek miał ukrywać dwóch partyzantów z AK, którzy – po ujawnieniu ich miejsca pobytu – zostali zabici. Schimek odmówił wstąpienia do plutonu egzekucyjnego, który miał rozstrzelać złapanych Polaków. Odmowa ta została uznana przez sąd polowy za demoralizującą i zakończyła się skazaniem go na śmierć. W więzieniu miał oczekiwać na egzekucję. W swoim wyroku sąd wojskowy uzasadnił najwyższy wymiar kary „dezercją i okazywaniem tchórzostwa w obliczu wroga”. Wtedy też miał dostać ostatnią szansę na ułaskawienie, którą miało być wzięcie udziału w likwidacji polskich zakładników. Gdy się na to nie zgodził, został stracony.
Inną wersję przekazali oficerowie z oddziału Schimka, którzy twierdzili, że został on rozstrzelany za „zwykłą dezercję”. Na początku lat 80. XX wieku publicyści Christoph Ransmayr i Martin Pollack dotarli do dokumentów dotyczących służby wojskowej Schimka. Okazało się, że jego teczka personalna pełna była nagan udzielanych za unikanie wysiłku, a zwłaszcza ryzyka. Dziennikarze dotarli również do szefa kompanii, w której służył Schimek, Franza Xavera Schönibergera. Wedle jego relacji, Schimek, spanikowany po lekkim draśnięciu odłamkiem, oddalił się od oddziału i zamieszkał u Polaków. Po kilku tygodniach został schwytany przez żandarmerię polową na ulicy w Tarnowie w cywilnym ubraniu i uwięziony w podziemiach klasztoru OO Karmelitów w Lipinach, a następnie postawiony przed sądem wojennym i rozstrzelany. Według relacji Josefa Saunferta, kapelana jednostki, w której służył Otto Schimek, w trakcie procesu miał on powiedzieć, że nie rozumie, z jakiego powodu za drobnostki skazuje się go na śmierć, a on oddalił się, gdyż obawiał się o swoje życie. Zupełnie więc nie zdawał sobie sprawy z konsekwencji swojego działania. Również Schöniberger nic nie słyszał o rzekomej odmowie strzelania do Polaków.
Grób i upamiętnienie.
Jego bezimienną mogiłę odnalazła dopiero w 1970 roku siostra żołnierza, Elfriede Kujal, na cmentarzu w Machowej koło Tarnowa. To ona też przedstawiła niepotwierdzoną dokumentami rzekomą przyczynę egzekucji brata za odmowę wykonania rozkazu. Grób w Machowej stał się celem pielgrzymek tysięcy ludzi, upatrujących w nim bohatera, który odmową wykonania rozkazu zaprotestował przeciw zbrodniczej polityce III Rzeszy. W połowie lat 80. XX wieku stał się symbolem pacyfistycznego ruchu Wolność i Pokój urządzającego od listopada 1985 przerywane przez milicję marsze do Machowej. Do jego grobu pielgrzymowali również dwaj arcybiskupi Wiednia: kardynał Franz König, oraz kardynał Christoph Schönborn. Przeprowadzona w latach 90. ekshumacja ujawniła, że w rzekomym grobie Schimka w Machowej w rzeczywistości został pochowany nieznany, o wiele starszy mężczyzna. Schimek zaś prawdopodobnie został pochowany na cmentarzu żołnierzy Wehrmachtu w Łękach Dolnych.
Do 1970 r. postać Otto Schimka pozostawała nieznana. Dwa miesiące po przyjeździe Elfriede Kujal, która przedstawiła swoją wersję wydarzeń miejscowemu proboszczowi Eugeniuszowi Szydłowskiemu, ks. Szydłowski sprawę Otto Schimka poruszył podczas kazania w pobliskim Tuchowie. Następnie w 1971 roku kwestię niezwykłego żołnierza Wehrmachtu przedstawił ks. Bolesław Celiński, profesor seminarium w Tarnowie, na łamach „Tygodnika Powszechnego”. Artykuł ten spowodował szerokie zainteresowanie nieznaną postacią już nie tylko w Polsce, lecz dotarł też do ambasady Austrii. Zachował się ostatni list, jaki Schimek napisał tuż przed rozstrzelaniem. Z czasem jednak pojawiało się coraz więcej szczegółów niewiadomego pochodzenia, podkreślających rzekomo bohaterską postawę młodego Austriaka.
Choć wersja przedstawiona przez siostrę Schimka nie została potwierdzona ani w dokumentach, ani poprzez innych świadków, historia zaczęła żyć własnym życiem, nabierając symbolicznego znaczenia. Zaś Austriaka zaczęto przedstawiać jako kandydata do procesu beatyfikacyjnego. Jednakże wraz z badanami Martina Pollacka i Christopha Ransmayreza, którzy dotarli do akt Schimka w urzędzie badań zbrodni III Rzeszy, zarówno Kościół katolicki, jak i władze Austrii odstąpiły od zamiaru upamiętnienia młodego Austriaka.
W Parafii Trójcy Przenajświętszej w Machowej w dalszym ciągu wierni dwukrotnie w roku modlą się za jego duszę: w pierwszą niedzielę po rocznicy urodzin (5 maja) i w pierwszą niedzielę po rocznicy śmierci (14 listopada). Wtedy też podczas okolicznościowego kazania jest kierowana prośba o zakładanie przez wiernych grup modlitewnych im. Ottona Schimka w intencji wyniesienia go na ołtarze. Powstała jedna taka grupa modlitewna.
Publikacje.
O losach Schimka opowiadają filmy dokumentalne: "Casus: Otto Schimek" z 1993 oraz "Otto Schimek – wierny sumieniu" z 2016. Powstały również książki: Lech Niekrasz – "Spór o grenadiera Schimka" (), praca zbiorowa pod red. Juliana Kapłona: "Otto Schimek – dokumentacja w tekstach i obrazach" oraz Julian Kapłon: "Otto Schimek – dylematy nazizmu" ().
Otto Schimek bywa mylony z Otto-Juliusem Schimke – policjantem, który odmówił wzięcia udziału w masakrze ludności żydowskiej w Biłgoraju.

</doc>
<doc id="896910" url="https://pl.wikipedia.org/wiki?curid=896910" title="Kettering">
Kettering

Kettering – miasto w Anglii, w hrabstwie Northamptonshire, siedziba dystryktu ("borough") Kettering. Położone jest nad rzeką Ise, która jest dopływem Nene. W 2001 roku miasto liczyło 51 063 mieszkańców.
Historia.
Nazwa miasta, a w szczególności końcówka "-ing" pochodzi z czasów anglosaskich ("inga" bądź "ingas" oznacza plemię, lud). Około X wieku nazwę tę pisano: Cytringan, Kyteringas i Keteiringan. W czasach średniowiecza na terenach Kettering znajdowały się jedynie lasy i łąki. Miasto rozwinęło się w XIX wieku, dzięki przemysłowi obuwniczemu. Kettering jest wspomniana w Domesday Book (1086) jako "Cateringe".
Rozrywka i sport.
Najbardziej popularnym miejscem dla turystów jest Wicksteed Park w południowej części miasta, którego założycielem jest Charles Wicksteed. Jest to park rozrywki, gdzie odbywają się wszystkie główne wydarzenia miasta. Możliwość odwiedzenia licznych galerii i muzeów miasta, takich jak: Manor House Museum, Alfred East Gallery, Museum and Gallery Family Events. Miasto posiada kino (Odeon) i teatr (The Lighthouse). W mieście swoją siedzibę ma klub piłkarski FC Kettering Town.
Transport.
Przez miasto przebiega linia kolejowa Midland Main Line. Spółka East Midlands Trains zapewnia regularne połączenia między stacją Kettering a londyńskim dworcem St Pancras International oraz miastem Leicester (prowadzące dalej w kierunku Nottingham, Derby i Sheffield).

</doc>
<doc id="896913" url="https://pl.wikipedia.org/wiki?curid=896913" title="Wioska Dziecięca">
Wioska Dziecięca



</doc>
<doc id="896915" url="https://pl.wikipedia.org/wiki?curid=896915" title="Wioska Dziecięca SOS">
Wioska Dziecięca SOS



</doc>
<doc id="896921" url="https://pl.wikipedia.org/wiki?curid=896921" title="Lech Sidor">
Lech Sidor

Lech Sidor (ur. 30 czerwca 1970) – polski tenisista, dziennikarz sportowy i komentator tenisowy.
Kariera zawodowa.
Sidor tytuł mistrza kraju zdobył w 1992 roku. Rok później został halowym mistrzem Polski w grze pojedynczej. Reprezentował Polskę w Pucharze Davisa, po raz pierwszy w roku 1988. Polacy pokonali wówczas 5:0 Luksemburczyków, dwa punkty zdobył Sidor, pokonując Mike’a Van Kauvenbergha 6:4, 3:6, 1:6, 6:3, 6:0 oraz Johny’ego Goudenboura 0:6, 6:4, 6:3. W tej edycji wygrał też z Wojciechem Kowalskim mecz deblowy przeciwko Grekom, ostatecznie był to jedyny zdobyty dla polskiej reprezentacji punkt. Sidor reprezentował Polskę w tych rozgrywkach również w roku 1989 (przeciwko Grecji) oraz w roku 1990 przeciwko Luksemburgowi.
Komentował rozgrywki tenisowe w stacji Eurosport. W roku 2006 uczestniczył w piłkarskim turnieju Kosa Cup. Znalazł się w reprezentacji dziennikarzy w spotkaniu pokazowym przeciwko przyjaciołom Romana Koseckiego.
Przez pewien czas współpracował z polską tenisistką Martą Domachowską.

</doc>
<doc id="896923" url="https://pl.wikipedia.org/wiki?curid=896923" title="Karencja">
Karencja



</doc>
<doc id="896933" url="https://pl.wikipedia.org/wiki?curid=896933" title="Stary Cmentarz w Birczy">
Stary Cmentarz w Birczy

Stary Cmentarz w Birczy – najstarszy cmentarz komunalny w Birczy.
Przed rokiem 1783 pochówki w Birczy dokonywane były na cmentarzach znajdujących się wokół świątyń:
W sierpniu 1784 roku ukazał się dekret cesarski nakazujący likwidację dotychczasowych cmentarzy przy świątyniach i wytyczenie nowych, poza obrębem miast. W związku z tym również w Birczy utworzono cmentarz, usytuowany poza granicą miasta. Przeznaczony był dla ludności chrześcijańskiej wszelkich wyznań. 
Najstarszy odczytany nagrobek pochodzi z roku 1793.
Kaplica grobowa Kowalskich herbu Abdank.
Kaplica zbudowana została około 1850 przez Adama Kowalskiego. Jest już uwidoczniona na planie katastralnym z 1852 roku. 
Kaplica zbudowana jest na rzucie prostokąta, z półkolistym prezbiterium. Ściany kaplicy wymurowane są z kamienia i otynkowane. Nakryta jest blaszanym dachem siodłowym z wieżyczką. Do lat 80. dach był pokryty gontem. Przed elewacją frontową do roku 1967 znajdowała się drewniana przybudówka, kryjąca zejście do krypty. W 1990 wejście do krypty zamurowano.
Wewnątrz kaplicy we wnęce ołtarzowej znajduje się malowidło ścienne Chrystusa Ukrzyżowanego. Było ono zasłonięte obrazem olejnym Pasji, zabranym w 1990 do Muzeum Narodowego Ziemi Przemyskiej. Na ścianach bocznych znajduje się 8 tablic (w tym 7 z czarnego marmuru) oznaczonych herbem Abdank, upamiętniających pochowanych w krypcie członków rodziny Kowalskich:
Przypuszczalnie pochowany jest tam również Jan Ignacy Kowalski, jednak jego tablica nie została zachowana.

</doc>
<doc id="896935" url="https://pl.wikipedia.org/wiki?curid=896935" title="Adam Werka">
Adam Werka

Adam Werka (ur. 2 czerwca 1917 w Dublanach koło Lwowa, zm. 16 grudnia 2000 w Warszawie) – polski malarz, marynista, grafik.
Życiorys.
Przed wybuchem II wojny światowej mieszkał w Bydgoszczy, tam również chodził do szkoły. W rodzinie nie było tradycji morskich, bardzo często bywał jednak na Wybrzeżu. Marzył o zostaniu marynarzem, ale z powodu poważnej wady wzroku postanowił morze malować (na morzu był w ogóle tylko kilkakrotnie jako pasażer w rejsach morsko-oceanicznych na statkach PLO).
Powołany do Wojska Polskiego, odbywał służbę w stopniu chorążego w pułku artylerii konnej (mógł to być 11 Dywizjon Artylerii Konnej). Podczas kampanii wrześniowej, w trakcie przedzierania się do Warszawy został wzięty do niemieckiej niewoli.
Po zakończeniu wojny w 1945 r. wraz z żoną i synem zamieszkał najpierw w Łodzi. Tam powstały jego pierwsze prace, jeszcze nie marynistyczne. Po kilku latach przeniósł się do Warszawy.
Twórczość.
Zaczął publikować w latach pięćdziesiątych XX wieku. Rozpoczął też wtedy pracę w redakcji graficznej wydawnictwa Wiedza Powszechna (Warszawa), a tam z czasem został stałym współpracownikiem (ilustratorem) popularnego w okresie PRL miesięcznika marynistycznego „Morze”.
Uprawiał styl morskiego malarstwa realistycznego. Jego prace nie były nigdy wystawiane w galeriach lub muzeach, prawdopodobnie dlatego, że zaliczały się do tzw. grafiki użytkowej. Centralne Muzeum Morskie w Gdańsku zakupiło w 1997 r. aż 21obrazów Adama Werki które są zaprezentowane w „Katalogu Zbiorów Malarstwa i Rysunku Centralnego Muzeum Morskiego" wydanym w 2010 roku. Wykonał setki ilustracji do czasopism i książek o tematyce marynistycznej (m.in. „Morze”, „Miniatury Morskie”, „Mały Modelarz”) z wizerunkami polskich statków handlowych, pasażerskich, okrętów, sławnych żaglowców oraz jachtów. Zilustrował nimi kalendarze „Morza” (1983, 1986, 1987, 1988, 1989, 1990) oraz monograficzną publikację Jana Piwowońskiego „Flota spod biało-czerwonej” (Warszawa, 1989), poświęconą dziejom polskiej marynarki wojennej PMW i floty handlowej PMH do końca lat 80. XX wieku.
Publikacja ta stanowiła zarazem podsumowanie jego wieloletniej twórczości, ponieważ po przemianach polityczno-gospodarczych w Polsce po 1989 r. miesięcznik "Morze", główne miejsce jego pracy i publikacji, został zlikwidowany niedługo przed jego śmiercią.
W twórczości wykształcił charakterystyczny dla siebie styl malowania statków i okrętów, rozpoznawalny dla czytelników czasopism i publikacji marynistycznych, który usiłują kontynuować współcześni malarze i graficy maryniści.
Według wspomnienia syna Tomasza (2003 r.): "Ojciec nigdy nie dysponował pracownią, a więc dużym lokalem przeznaczonym jedynie do prac graficzno-malarskich. Wszystko powstawało w domu przy ul. Franciszkańskiej 10 na Nowym Mieście w Warszawie, na standardowym biurku, w koszmarnie zagraconym pokoju (18 m. kw.), pełnym książek, farb i papierzysk. W tym samym pokoju była sypialnia moich rodziców. A więc praca mojego ojca do późnej nocy, na pewno była trudna do zniesienia dla mojej mamy, ale znosiła to bez utyskiwania".
W dniach 25 czerwca 2016 - 28 listopada 2017 r., w Muzeum Marynarki Wojennej w Gdyni odbyła się wystawa monograficzna rysunków artysty poświęconych okrętom Polskiej Marynarki Wojennej. Ekspozycji towarzyszył katalog, w którego pierwszej części zawarto obszerny życiorys twórcy. 

</doc>
<doc id="896942" url="https://pl.wikipedia.org/wiki?curid=896942" title="Skała Kmity">
Skała Kmity

Skała Kmity – krajobrazowy rezerwat przyrody znajdujący się w miejscu, w którym rzeka Rudawa przełamuje Garb Tenczyński na Wyżynie Krakowsko-Częstochowskiej.
Administracyjnie obszar rezerwatu znajduje się w południowo-wschodniej części Zabierzowa w gminie Zabierzów w powiecie krakowskim, województwie małopolskim, w odległości 11 km od Krakowa. Znajduje się na pięknym widokowo i ciekawym pod względem budowy geologicznej obszarze Tenczyńskiego Parku Krajobrazowego. Jest widoczna z drogi 774 (1100 m od drogi 79).
Przyroda.
Rezerwat o powierzchni 19,36 ha, utworzony został w 1959 w celu ochrony naturalnego krajobrazu przełomu rzeki Rudawy, a także naskalnej roślinności i lasu. Występuje w nim 18 gatunków roślin chronionych, m.in. tojad mołdawski, kruszczyk siny, rojownik pospolity, ciemiężyca zielona. W rezerwacie znajduje się stroma, o niemal pionowych ścianach, skała wapienna wysoka na ok. 25 m z wyrytymi historycznymi napisami i roślinnością naskalną. Prócz niej jest kilka mniejszych skał wapiennych z okresu jury, znajdujących się w lesie tworzonym głównie przez dęby.
Obecnie Skała Kmity wznosi się tuż nad drogą wojewódzką nr 774. Na wierzchołek można wejść od restauracji „Kmita”, przy której znajduje się parking. W 2000 roku nadleśnictwo Krzeszowice utworzyło 2,5 km długości ścieżkę dydaktyczną z 5 przystankami, prowadzącą od Skały Kmity w głąb Doliny Grzybowskiej. Doskonałe miejsce spacerów pośród Lasu Zabierzowskiego. Skała od dawna była odwiedzana, pięknie i ciekawie pisze o niej m.in. Józef Krasnowolski.
Jak podały media, w otulinie rezerwatu powstała zabudowa turystyczna, która mimo nakazu rozbiórki wydanego przez Powiatowego Inspektora Budowlanego oraz negatywnej opinii Regionalnej Dyrekcji Ochrony Środowiska nadal istnieje.
Legenda.
Nazwa skały pochodzi od rycerza Kmity, który według legendy pochodzącej z początku XVI w. nieszczęśliwie zakochał się w pięknej Olimpii Bonerównie, córce ówczesnego właściciela Balic. Nie mogąc ożenić się z nią, rzucił się z rozpaczy wraz z koniem z tej skały, ponosząc śmierć na miejscu. Bonerówna ponoć oddana została do zakonu. W miejscu, z którego skoczył, znajduje się krzyż. Wyryty na skale kilka metrów ponad drogą, stary (odnowiony w 2016) napis głosi:
"Kthóry z sercem przydzie thu",
"Maiąc mestwo w onym dniu",
"Tho i radost może mieć";
Jest to fragment wiersza Adama Gorczyńskiego. Na skale istnieje jeszcze inny napis: 
"Rytmem tym zwierza tutaj świezaie"
"Bolesne serce samotnej skale"
"Stanisław Kmita, rycerz oręzny"
"W boju z tatary, szablą potęzny"
"Ku Bonerównie serce obrócił"
"I z tej tu skały w przepaść się rzucił"
"1515".
Autorem tej sentencji jest Wincenty Pol. Obydwie inskrypcje wyryte zostały w 1854 r. Dawniej podobno istniał jeszcze jeden napis wykuty przez samego Kmitę: 
"Sroga miłości mojej moc dręczy duszę. Wiara – Bóg – Miłość – Miłość – Miłość – Kmita i Bonerówna – 1515." 
W XIX wieku wątek romantycznej miłości Kmity i Benerówny podejmowany był w wielu utworach literackich, nawet obecnie jest kontynuowany. Jednej ze skał wapiennych na przeciwległym wzgórzu Bukowinie współcześnie już nadano nazwę Bonerówna. Mimo że nie zachowały się dokumenty potwierdzające samobójczą śmierć Kmity, w legendzie może tkwić ziarno prawdy, rzeczywiście bowiem w 1515 r. właścicielem Balic stał się Seweryn Boner, mający córkę Zofię.
Istnieje wersja, wg której Stanisław Boner, będąc zażartym zwolennikiem protestantyzmu (kalwinizmu), nie chciał wyrazić zgody na ślub z katolikiem Kmitą. Listy Kmity do Olimpii przejmował Boner, który polecił pokojówce napisać odpowiedź rzekomo od córki, "iż widząc beznadziejność ich miłości i upór ojca, oddaje rękę komu innemu". Gdy Kmita otrzymał ten list, z rozpaczy rzucił się w przepaść. Boner wywiózł córkę do Zamku Ogrodzieniec i tam, dowiedziawszy o intrydze, wyskoczyła z okna wieży.

</doc>
<doc id="896943" url="https://pl.wikipedia.org/wiki?curid=896943" title="Polisynodia">
Polisynodia

Polisynodia (fr. "Polysynodie") – system rządów, jakie we Francji wprowadził w 1715 regent Filip II Burbon-Orleański po śmierci Ludwika XIV. Zamiast intendentów i sekretarzy jak dotychczas wszystkimi sprawami królestwa miały kierować organy kolegialne, kierowane przez rady złożone z arystokratów. Rady te były jednak niewydolne, więc coraz częściej korzystano z elementów poprzedniego systemu administracyjnego, by w końcu zupełnie go przywrócić.

</doc>
<doc id="896950" url="https://pl.wikipedia.org/wiki?curid=896950" title="Rezerwat przyrody Skała Kmity">
Rezerwat przyrody Skała Kmity



</doc>
<doc id="896954" url="https://pl.wikipedia.org/wiki?curid=896954" title="Strange is This World">
Strange is This World



</doc>
<doc id="896956" url="https://pl.wikipedia.org/wiki?curid=896956" title="Press Play">
Press Play

Press Play – czwarty solowy album studyjny nagrany przez amerykańskiego rapera Diddy’ego. Płyta ukazała się 17 października 2006 w Stanach Zjednoczonych nakładem wytwórni Warner Music. Longplay zawiera dziewiętnaście utworów i większość z nich zawiera dodatkowe, gościnnie wokale znanych gwiazd muzyki hip-hop oraz R&amp;B. "Press Play" zadebiutował na szczycie notowania Billboard 200 najlepiej sprzedających się albumów w Stanach Zjednoczonych. Album znalazł się Top 20 oficjalnych list najchętniej kupowanych albumów w Irlandii, Szwajcarii oraz Wielkiej Brytanii. Nagrania z płyty zostały umieszczone w sieci internetowej dnia 10 października 2006, tydzień przed ukazaniem się wydawnictwa na sklepowych półkach, za pośrednictwem strony internetowej "MTV.com". 21 listopada 2006 album odznaczony został złotą płytą za sprzedaż 500 000 egzemplarzy w Stanach Zjednoczonych.

</doc>
<doc id="896957" url="https://pl.wikipedia.org/wiki?curid=896957" title="Sublimator">
Sublimator

Sublimator - sprzęt laboratoryjny lub urządzenie przemysłowe służące do oczyszczania i wyodrębniania związków chemicznych za pomocą sublimacji.
Sublimator laboratoryjny składa się ze zbiornika, w którym się umieszcza stałą mieszaninę, chłodnicy laboratoryjnej w kształcie palca, oraz oliwki lub kranika, do którego przyłącza się wąż od pompy próżniowej. Zbiornik ze stałą mieszaniną ogrzewa się do temperatury, w której zachodzi sublimacja przy danym ciśnieniu dla związku chemicznego, który chce się wyodrębnić. Ciśnienie reguluje się przy pomocy pompy próżniowej i reduktora. Sublimujący związek osadza się na palcu chłodzącym w postaci kryształów. Po zakończeniu procesu ostrożnie wyciąga się palec chłodzący wraz z osadzonymi na nim kryształami i zdrapuje je do innego naczynia.
Oczyszczanie przez sublimację jest zwykle bardziej czasochłonne od destylacji i oczyszczania na kolumnach sorbcyjnych. Sublimatory umożliwiają jednak wyodrębnianie związków chemicznych, których nie można stopić, gdyż rozkładają się one zanim osiągną temperaturę topnienia, lub których temperatura topnienia jest na tyle wysoka, że w warunkach laboratoryjnych trudno ją osiągnąć. 

</doc>
<doc id="896962" url="https://pl.wikipedia.org/wiki?curid=896962" title="Levis (ujednoznacznienie)">
Levis (ujednoznacznienie)

zobacz też: Lewis

</doc>
<doc id="896963" url="https://pl.wikipedia.org/wiki?curid=896963" title="Parafia Matki Bożej Nieustającej Pomocy w Krakowie (Mistrzejowice)">
Parafia Matki Bożej Nieustającej Pomocy w Krakowie (Mistrzejowice)

Parafia Matki Bożej Nieustającej Pomocy w Krakowie – parafia rzymskokatolicka należąca do dekanatu Kraków-Bieńczyce archidiecezji krakowskiej na osiedlu Bohaterów Września.

</doc>
<doc id="896968" url="https://pl.wikipedia.org/wiki?curid=896968" title="Menu kontekstowe">
Menu kontekstowe

Menu kontekstowe, menu podręczne () – lista opcji dostępnych dla wybranego elementu interfejsu, otwierana naciśnięciem prawego klawisza myszy komputerowej. Najczęściej funkcje te są również dostępne w pasku menu lub za pomocą skrótów klawiaturowych. Menu kontekstowe otwiera się po ustawieniu kursora w obszarze wybranego obiektu i kliknięciu prawym przyciskiem myszy. Funkcjonalność jest różna w zależności od:

</doc>
<doc id="896974" url="https://pl.wikipedia.org/wiki?curid=896974" title="Faul niesportowy">
Faul niesportowy

Faul niesportowy ("flagrant foul") – niedozwolony kontakt z przeciwnikiem w koszykówce, cięższy od zwykłego faulu.
Sędziowie odgwizdując taki faul, powinni się kierować poniższymi wytycznymi. Faul jest niesportowy, jeżeli:
Zawodnik podlega dyskwalifikacji do końca meczu, gdy zostaje ukarany 2 faulami niesportowymi lub 2 faulami technicznymi, lub 1 faulem technicznym i 1 faulem niesportowym. 
Karami za faul niesportowy są:

</doc>
<doc id="896976" url="https://pl.wikipedia.org/wiki?curid=896976" title="Jean-Jacques Amelot de Chaillou">
Jean-Jacques Amelot de Chaillou

Jean-Jacques Amelot de Chaillou (30 kwietnia 1689, zm. 7 maja 1749 w Paryżu) – francuski polityk.
Był markizem de Combrande, baronem de Châtillon-sur-Indre, seigneur’em (panem) de Chaillou. Pochodził z rodziny mającej reprezentantów we władzach miejskich, następnie został adwokatem domu królewskiego ("avocat général aux requêtes de la maison du roi"), zaś w roku 1712: maître des requêtes ordinaires. W latach 1720-1726 był intendentem generalitetu La Rochelle, następnie w roku 1726 został intendentem finansów. Od roku 1737 był francuskim MSZ. Funkcję tę piastował do 1744 roku. W tym samym roku co MSZ został te nadintendentem poczty ("surintendant des Postes").
W 1727 został członkiem Akademii Francuskiej, a w 1741 członkiem honorowym Akademii Nauk (membre honoraire de l’Académie des sciences).
Jego synem był Antoine-Jean Amelot de Chaillou, swego czasu także minister Sekretarz Stanu Domu Królewskiego.

</doc>
<doc id="896977" url="https://pl.wikipedia.org/wiki?curid=896977" title="2. Fußball-Bundesliga">
2. Fußball-Bundesliga

2. Fußball-Bundesliga – drugi poziom rozgrywek piłkarskich w Niemczech.
Obecnie w lidze gra 18 drużyn (jest tak od sezonu 1994/95). Sezon jest rozgrywany systemem jesień-wiosna i obejmuje dwie rundy: pierwszą jesienną i rewanżową wiosenną, w czasie których rozgrywa się 34 kolejki spotkań. Po zakończeniu sezonu 2 lub 3 (w zależności od barażu) najlepsze drużyny awansują do pierwszego poziomu Bundesligi, przyjmowani są też dwaj lub trzej (w zależności od barażu) spadkowicze z klasy wyższej. Ostatnie 2 lub 3 drużyny (w zależności od barażu) degradowane są do 3. Ligi (przed sezonem 2007/08 cztery, do Regionalligi).
Historia.
W latach 1974–1981 II liga była podzielona na 2 grupy (północne i południowe Niemcy) z 40 drużynami. Zwycięzcy lig awansowali wtedy automatycznie o klasę wyżej a drużyny z drugich miejsc grały ze sobą mecz barażowy o awans. Z I ligi spadały do ligi II trzy drużyny, które przydzielano do grup według regionalnej przynależności, tak iż w niektórych sezonach grały w grupie 21 lub 22 drużyny.
W latach 1981–1991 zlikwidowano podział na grupy i utworzono jedną ligę z 20 drużynami. Do Bundesligi awansowały bezpośrednio dwie pierwsze drużyny a trzecia grała o awans mecz barażowy z trzecią od końca tabeli drużyną I ligi.
W sezonie 1991/92 przyłączono do ligi drużyny z byłej NRD. W tym sezonie przyjęto ich 6, w związku z czym liczba drużyn powiększyła się do 24 a spowodowało to, iż grano w dwóch grupach po 12 drużyn.
W sezonie 1992/93 na prośbę klubów połączono obie grupy, co spowodowało, że sezon miał aż 46 kolejek. W sezonie tym spadło 7 klubów a awansowały do niej 3, tak że w sezonie 1993/94 grało 20, a od sezonu 1994/95 18 zespołów.

</doc>
<doc id="896978" url="https://pl.wikipedia.org/wiki?curid=896978" title="Akindżi">
Akindżi

Akindżi (Akindżajowie) – nieregularna jazda turecka uzbrojona w łuki i szable, występująca od czasów Seldżuków do XVIII wieku.
Do połowy XIV wieku byli główną siłą władców Turcji. Oddziały te zarówno podejmowały samodzielne ataki na tereny nieprzyjacielskie jak i był wykorzystywane do prowadzenia działań osłonowych w czasie kampanii wojennych. Po reformach wojskowych przeprowadzonych przez sułtana Orchana akindżi przekształceni zostali w lekką jazdę mającą na celu prowadzenie rozpoznania oraz rajdy łupieżcze na zapleczu nieprzyjaciela. W trakcie bitew ustawiani byli przed głównym szykiem bojowym lub razem ze spahisami na skrzydłach. Rekrutowano ich przeważnie spośród pasterzy. Bywali wśród nich chrześcijanie. Ponieważ nie otrzymywali żołdu, zwolnieni byli z wszelkich danin, a w trakcie działań wojennych mieli prawo zachowania zdobytych przez siebie łupów. Przegląd sił akindżi przeprowadzano co miesiąc.
W późniejszym okresie ten typ żołnierzy rozpowszechnił się wśród państw wasalnych Imperium osmańskiego. Akindżi pojawili się w wojskach Mołdawii, Wołoszczyzny, Gruzji, Chanatu Krymskiego oraz u Kurdów. W XVIII wieku jazda typu akindżi zaniknęła.

</doc>
<doc id="896981" url="https://pl.wikipedia.org/wiki?curid=896981" title="Robert III Flandryjski">
Robert III Flandryjski

Robert III, zwany de Bethune lub Lwem Flandrii (ur. w 1249, zm. 17 września 1322) – hrabia Flandrii, syn Gwidona de Dampierre z jego pierwszego małżeństwa z Matyldą, córką Roberta VII, pana de Bethune.
Doświadczenie wojenne i sławę rycerską Robert zdobywał walcząc w latach 1265 – 1268 u boku Karola I Andegaweńskiego przeciwko Hohenstaufom w południowej Italii. W 1270 r. wziął razem ze swym ojcem udział w VII wyprawie krzyżowej u boku króla Francji Ludwika IX. Po powrocie stał się jednym z najbliższych doradców swojego ojca i wywierał wielki wpływ na politykę Flandrii. Jego zasługą jest twarda polityka Gwidona wobec prób przyłączenia Flandrii do domeny królewskiej Francji przez króla Filipa IV Pięknego.
Gwidon zerwał związki feudalne z Filipem 20 stycznia 1297 r. głównie pod wpływem namów swojego syna. W listopadzie 1299 r. Gwidon przekazał synowi faktyczne rządy nad Flandrią. Wojna z królem Filipem miała dla Flandrii niepomyślny przebieg i w maju 1300 r. Gwidon i Robert znaleźli się we francuskiej niewoli. Robert został umieszczony w zamku Chinon, gdzie spędził najbliższe pięć lat. Został uwolniony dopiero w lipcu 1305 r. Jego ojciec zmarł w niewoli rok wcześniej.
Robertowi udało się przywrócić władzę hrabiów nad tą częścią Flandrii, która została im pozostawiona po traktacie z Athis-sur-Ogne, zawartym 23 czerwca 1305 r. (był on ceną za wolność Roberta). Wkrótce jego pozycja umocniła się na tyle, że w kwietniu 1310 r. jego polityka przybrała jednoznacznie antyfrancuskie zabarwienie. Robert dążył do odzyskania miast, które na mocy traktatu z 1305 r. przypadły Francji (m.in. Lille, Béthune, Douai). W 1319 r. wyprawił się nawet zbrojnie na Lille, ale milicja z Gandawy odmówiła przekroczenia granicznej rzeki Leie. Przekonany przez swojego wnuka, Ludwika I de Nevers, Robert zrezygnował z walki i w 1320 r. podpisał w Paryżu traktat z królem Filipem V przywracający feudalne stosunki między królem a hrabią.
Hrabia Robert zmarł w 1322 r. Jego następcą został jego wnuk, Ludwik de Nevers. Zgodnie ze swoim życzeniem został pochowany w katedrze św. Marcina w Ieper. Jego ciało miało zostać przeniesione do opactwa Flines tylko wtedy, gdy Lille i Douai powrócą do hrabstwa Flandrii.
W 1265 r. Robert poślubił Blankę (1250 – lipiec 1269), córkę Karola I Andegaweńskiego, króla Sycylii, i Beatrycze, córki Rajmunda Berengara IV, hrabiego Prowansji. Robert i Blanka mieli razem jednego syna:
W marcu 1272 r. w Auxerre poślubił Jolantę (grudzień 1247 – 2 czerwca 1280), hrabinę Nevers, córkę Eudoksjusza Burgundzkiego i Matyldy II de Bourbon, córki Archambauda IX de Bourbon. Robert i Jolanta mieli razem dwóch synów i trzy córki:
W XIX w. postać Roberta stała się ikoną flamandzkiego ruchu nacjonalistycznego. Przyczyniła się do tego powieść "Lew Flandrii" ("De Leeuw van Vlaanderen") autorstwa Hendrika Conscience'a. Mimo dość swobodnego traktowania faktów historycznych (m.in. uczestnictwo Roberta w Bitwie Złotych Ostróg) oraz przekładania XIX-wiecznych pojęć w czasy średniowiecze (Robert najprawdopodobniej nie mówił po holendersku) powieść cieszyła się sporym poparciem. Robert III stał się symbolem flamandzkiej dumy i odwagi. Podczas II wojny światowej flamandzkie oddziały Waffen-SS nazywano "Lwami Flandrii".

</doc>
<doc id="896994" url="https://pl.wikipedia.org/wiki?curid=896994" title="Levi Strauss &amp; Co.">
Levi Strauss &amp; Co.

Levi Strauss &amp; Co. – prywatne amerykańskie przedsiębiorstwo odzieżowe znane z produkcji spodni dżinsowych oraz innych produktów odzieżowych, wśród których – oprócz produktów z dżinsu, takich jak kurtki czy torby – znajduje się też cała gama innej odzieży, włącznie z butami, kurtkami puchowymi oraz koszulkami.
Firma została założona w roku 1853 na zachodnim wybrzeżu USA, po przybyciu do San Francisco niemieckiego imigranta Leviego Straussa (właśc. Löb Strauß). Zasłynęła z produkcji na dużą skalę kombinezonów dżinsowych, dzięki zamówieniom na odzież roboczą dla pracowników pracujących przy budowie Kanału Panamskiego. Nowoczesne fasony dżinsów powstały po raz pierwszy w latach 20. XX wieku w zakładach Levi Strauss &amp; Co.
Przedsiębiorstwo jest obecnie własnością potomstwa i powinowatych czterech bratanków Leviego Straussa. Marka Levi Strauss jest globalnym liderem rynku sprzedaży jeansów i innych spodni typu casual. Koncern ma swoją siedzibę w San Francisco.

</doc>
<doc id="897000" url="https://pl.wikipedia.org/wiki?curid=897000" title="Dekanat Łódź-Olechów">
Dekanat Łódź-Olechów

Dekanat Łódź-Olechów – dekanat należący do archidiecezji łódzkiej. Jego obszar powiększył się na mocy dekretu ks. abp. Marka Jędraszewskiego, który dokonał reorganizacji dekanatów.
Nazwa dekanatu pochodzi od jednego z łódzkich osiedli (Olechów), położonego na obszarze Widzewa, w południowo-wschodniej części Łodzi. W skład dekanatu wchodzi 8 parafii (w tym 4 łódzkie i 4 podłódzkie):

</doc>
<doc id="897008" url="https://pl.wikipedia.org/wiki?curid=897008" title="Leonberg (Bawaria)">
Leonberg (Bawaria)

Leonberg – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, wchodzi w skład wspólnoty administracyjnej Mitterteich. Leży w Lesie Czeskim, około 9 km na północny zachód od Tirschenreuth, nad rzeką Wondreb, przy drodze B15.
Dzielnice.
W skład gminy wchodzą następujące dzielnice: Altenhammer, Amesmühle, Dobrigau, Forkatshof, Großensees, Hofteich, Hungenberg, Kornmühle, Königshütte, Kriegermühle, Leonberg, Münchsgrün, Neuhof, Neumühle, Pfaffenreuth, Pienmühle, Terschnitz, Themenreuth, Wiendlhof, Zirkenreuth.

</doc>
<doc id="897011" url="https://pl.wikipedia.org/wiki?curid=897011" title="Skróty klawiaturowe">
Skróty klawiaturowe



</doc>
<doc id="897016" url="https://pl.wikipedia.org/wiki?curid=897016" title="Europejski Fundusz Inwestycyjny">
Europejski Fundusz Inwestycyjny

Europejski Fundusz Inwestycyjny (EFI) – instrument finansowy Unii Europejskiej utworzony w 1994 r. dla wsparcia małych i średnich przedsiębiorstw (MŚP). Siedziba funduszu znajduje się w Luksemburgu.
Fundusz nie inwestuje bezpośrednio w przedsiębiorstwa i nie podejmuje decyzji odnośnie do pojedynczych kredytów, ale działa za pośrednictwem innych instytucji finansowych, głównie poprzez:
Kapitał EFI wynosi 4,5 mld euro. Jego udziałowcami są:

</doc>
<doc id="897021" url="https://pl.wikipedia.org/wiki?curid=897021" title="Pechbrunn">
Pechbrunn

Pechbrunn – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, wchodzi w skład wspólnoty administracyjnej Mitterteich. Leży w Lesie Czeskim, około 15 km na północny zachód od Tirschenreuth, przy autostradzie A93 i linii kolejowej Monachium - Ratyzbona - Berlin.
Polityka.
Rada gminy składa się z 12 członków:

</doc>
<doc id="897022" url="https://pl.wikipedia.org/wiki?curid=897022" title="Loeb Strauss">
Loeb Strauss



</doc>
<doc id="897024" url="https://pl.wikipedia.org/wiki?curid=897024" title="Annet Artani">
Annet Artani

Annet Artani (gr. "Αννέτ Αρτάνη"), właśc. Annette Stamatelatos (ur. 6 września 1976 w Nowym Jorku) – grecka wokalistka i kompozytorka amerykańskiego pochodzenia.
Życiorys.
Urodziła się w Nowym Jorku jako druga córka imigrantów Ioulii i Gregorisa Stamatelatosów pochodzących z greckiej wyspy Kefalinia. Ukończyła nowojorskie uczelnie Queens College i Five Towns College. Jej starsza siostra Diana także jest wokalistką, występowała m.in. z lokalnym zespołem Karabiotis Brothers. Kilka lat później siostry założyły własną formację pop-rockową Nootropia, z którym występowały w kilku programach telewizyjnych.
W 1994 otrzymała stypendium od wytwórni Bertelsmann Music Group (BMG), otrzymując możliwość stworzenia i nagrania swojej pierwszej, autorskiej piosenki „Summer Days”. W ciągu kolejnych miesięcy brała udział w konkursach talentów (m.in. w Ophelia Devoure Talent Connection, w którym była jedyną białoskórą uczestniczką) oraz dołączyła do szkolnego chóru muzyki gospelowej. W 1995 wystąpiła u boku Mando podczas jej letniej trasy koncertowej. W międzyczasie zaczęła współpracę z kilkoma autorami tekstów: z Jeffem Franzelem (autorem piosenek m.in. dla zespołu *NSYNC) oraz Alexem Forbesem, który pracował m.in. dla Cyndi Lauper. Niedługo później została zaproszona przez menedżment amerykańskiej artystki Britney Spears do współpracy z artystką. Początkowo zaśpiewała z nią jako chórzystka podczas występu w programie "The Rosie O’Donnell Show", potem zaangażowano ją do udziału w trasie koncertowej wokalistki – "Dream Within a Dream". W 2002 zaczęła spotykać się z reżyserem widowiska, jednak związek pary zakończył się długo przed ostatnim koncertem w ramach trasy. Po zakończeniu wszystkich koncertów pozostała w kontakcie ze Spears, została jedną z autorek singla „Everytime” z 2004.
W 2005 wzięła udział w trzeciej edycji programu "Fame Story", jednak niedługo po rozpoczęciu emisji wycofała się z rywalizacji z powodu nieporozumień z producentami talent show. Po odejściu z programu podpisała kontrakt płytowy z wytwórnią Virus Music, która wydała jej debiutancki singiel „Goodbye Amor”. W lutym 2006 wygrała finał krajowych eliminacji "A Song for Europe" organizowany przez krajowego nadawcy publicznego (CyBC), dzięki czemu została reprezentantką Cypru z utworem „Why Angels Cry” podczas 51. Konkursu Piosenki Eurowizji. Zajęła 15. miejsce w półfinale konkursu, tym samym nie awansowała do finału. Niedługo po udziale w konkursie wydała swój debiutancki album studyjny pt. "Mia foni".
W grudniu 2007 dostała propozycję reprezentowania Grecji podczas 53. Konkursu Piosenki Eurowizji. Wokalistka napisała w Kanadzie trzy propozycje, które planowała zgłosić do udziału w krajowych eliminacjach, jednak w międzyczasie zerwała kontrakt z Virus Music i podpisała umowę z amerykańską wytwórnią Ultra Records, a uczestnictwo w eurowizyjnych selekcjach obligowałoby ją do ponownej współpracy z greckim wydawcą. Po zdecydowaniu się na nagrywanie pod szyldem amerykańskiej wytwórni zaczęła pracę nad nagrywaniem swojej pierwszej anglojęzycznej płyty, a pierwszy singlem z płyty, „Alive”, zaprezentowała premierowo w grudniu 2008 na przyjęciu zorganizowanym dla menedżmentu SWAP; utwór trafił do sprzedaży internetowej pod koniec marca 2009.
W 2010 nawiązała współpracę z kanadyjskimi producentami C2, z którymi napisała piosenkę „Nothing Lasts Forever” dla południowokoreańskiego girls bandu Girl’s Day. W 2011 wydała singiel „Mouthful of Me”, a w kolejnym roku – „You Asked For It”. W 2013 podpisała kontrakt z brytyjską wytwórnią Notting Hill Music Publishing, w której odpowiedzialna jest za pisanie piosenek dla innych wykonawców. W tym samym roku została członkinią zespołu funkowego Identity Crisis.

</doc>
<doc id="897025" url="https://pl.wikipedia.org/wiki?curid=897025" title="Neusorg">
Neusorg

Neusorg – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, siedziba wspólnoty administracyjnej Neusorg. Leży około 27 km na północny zachód od Tirschenreuth, nad rzeką Fichtelnaab, przy linii kolejowej Monachium - Norymberga - Berlin.
Dzielnice.
W skład gminy wchodzą następujące dzielnice: Neusorg, Wäsch, Schwarzenreuth, Stockau, Stöcken, Weihermühle, Riglasreuth i Wernersreuth.
Polityka.
Rada gminy składa się z 14 członków:
Współpraca.
Miejscowość partnerska:

</doc>
<doc id="897034" url="https://pl.wikipedia.org/wiki?curid=897034" title="Brand (Bawaria)">
Brand (Bawaria)

Brand – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, wchodzi w skład wspólnoty administracyjnej Neusorg. Leży w Smreczanach, około 33 km na północny zachód od Tirschenreuth.
1 stycznia 2017 do gminy przyłączono 0,76 km2 pochodzące z dzień wcześniej rozwiązanego obszaru wolnego administracyjnie Lenauer Forst oraz 0,04 km2 z gminy Kulmain.
Dzielnice.
W skład gminy wchodzą następujące dzielnice:

</doc>
<doc id="897050" url="https://pl.wikipedia.org/wiki?curid=897050" title="Ebnath">
Ebnath

Ebnath – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, wchodzi w skład wspólnoty administracyjnej Neusorg. Leży w Smreczanach, około 30 km na północny zachód od Tirschenreuth.

</doc>
<doc id="897053" url="https://pl.wikipedia.org/wiki?curid=897053" title="Dekanat Łódź-Teofilów-Żubardź">
Dekanat Łódź-Teofilów-Żubardź

Dekanat Łódź-Teofilów-Żubardź – dekanat należący do archidiecezji łódzkiej. Został stworzony z połączenia dekanatów Łódź-Teofilów i zlikwidowanego dekanatu Łódź-Żubardź.
Nazwa dekanatu pochodzi od łódzkich osiedli – Teofilów i Żubardź. Siedzibą dekanatu jest parafia św. Antoniego w Łodzi. W skład dekanatu wchodzi 7 łódzkich parafii:

</doc>
<doc id="897054" url="https://pl.wikipedia.org/wiki?curid=897054" title="Pullenreuth">
Pullenreuth

Pullenreuth – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth, wchodzi w skład wspólnoty administracyjnej Neusorg. Leży w Smreczanach, około 25 km na północny zachód od Tirschenreuth, nad rzeką Fichtelnaab, przy linii kolejowej Monachium - Norymberga - Berlin.
Dzielnice.
W skład gminy wchodzą następujące dzielnice: 

</doc>
<doc id="897055" url="https://pl.wikipedia.org/wiki?curid=897055" title="I liga kostarykańska w piłce nożnej 1939">
I liga kostarykańska w piłce nożnej 1939

I liga kostarykańska sezon 1939

</doc>
<doc id="897057" url="https://pl.wikipedia.org/wiki?curid=897057" title="Mitrydates VI">
Mitrydates VI



</doc>
<doc id="897058" url="https://pl.wikipedia.org/wiki?curid=897058" title="Friedenfels">
Friedenfels

Friedenfels – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży w Steinwaldzie, około 16 km na zachód od Tirschenreuth.
Dzielnice.
W skład gminy wchodzą następujące dzielnice: Altenreuth, Bärnhöhe, Bobenwart, Frauenreuth, Friedenfels, Haferdeckmühle, Köhlerlohe, Oed, Schönfuß, Trettmanns, Unterneumühle, Voitenthan.
Współpraca.
Miejscowość partnerska:

</doc>
<doc id="897063" url="https://pl.wikipedia.org/wiki?curid=897063" title="Włodzimierz Adam Łoś">
Włodzimierz Adam Łoś

Włodzimierz Adam Aleksander hr. Łoś z Grotkowa herbu Dąbrowa (ur. 11 grudnia 1847 w Kulmatyczach, zm. 2 kwietnia 1911 we Lwowie) – polski ziemianin, wiceprezydent Namiestnictwa Galicyjskiego, komisarz i poseł Sejmu Krajowego, starosta powiatowy w Pilźnie, polityk, urzędnik państwowy.
Życiorys.
Był synem hr. Karola Franciszka Salezego Łosia (14.01.1814-12.05.1894), właściciela dóbr ziemskich Kulmatycze w powiecie mościskim i Antoniny z Szeptyckich. Właściciel dóbr ziemskich Domażyr i Stawisko Zrelewskie w powiecie gródeckim, dr praw, wiceprezydent Namiestnictwa Galicyjskiego.
Włodzimierz Łoś wywodził się z tzw. starszej linii Łosiów, rodziny senatorskiej, piszącej się z Grodkowa. Głównymi majątkami tej gałęzi rodziny były: Dmytrowice, które po Janie Joachimie Łosiu odziedziczyła jego córka hr. Weronika Henrykowa Łączyńska oraz Kulmatycze, których spadkobiercą był Tadeusz Józef Łoś, syn Karola Franciszka Salezego z drugiego małżeństwa z Barbarą z Berezowskich.
W 1866 zdał egzamin dojrzałości w C. K. Gimnazjum w Przemyślu. Ukończył studia na Wydziale Prawa Uniwersytetu Lwowskiego. W 1871 r. wstąpił do służby politycznej Namiestnictwa Galicyjskiego. W 1874 powołany do Ministerstwa Spraw Wewnętrznych. W 1876 został wicesekretarzem ministerialnym.Od 1881 r. był starostą powiatowym w Pilźnie.
10 czerwca mianowany został radcą sekcyjnym na etacie sekcyjnym prezydium Rady Ministrów i przydzielony Ministrowi dla Galicji Florianowi Ziemiałkowskiemu. W 1882 r. mianowany został rzeczywistym Radcą Dworu. W 1886 roku rozpoczął pracę w pałacu pod Kawkami, czyli w biurze Namiestnictwa Galicyjskiego. Łoś należał do ekipy Kazimierza Badeniego, który objął Namiestnictwo. Badeni wprowadził w administracji krajowej niemal pruski dryl, stawiał na szerokie reformy. Za jego czasów w Namiestnictwie zapanował pragmatyzm, uproszczono procedury urzędnicze, zmieniono niektóre wewnętrzne przepisy; wszystko w celu podniesienia poziomu pracy urzędu namiestnikowskiego. Obok Łosia, w pałacu pod Kawkami, pojawił się prof. Michał Bobrzyński, przywódca „Stańczyków”. Wprawdzie W.A.Ł. był przede wszystkim świetnym administratorem i prawnikiem, niemniej można domniemywać, iż politycznie był konserwatystą i należał do grona zwolenników tej opcji. Po odejściu Badeniego do Wiednia, w Namiestnictwie pozostali nadal: Bobrzyńscy i Łoś, który 22 lipca 1904 r. mianowany został Wiceprezydentem Namiestnictwa Galicyjskiego, objął to stanowisko po Janie Lidlu. Pracował na tym stanowisku w okresie rządów dwóch Namiestników: hr. Andrzeja Potockiego (do jego tragicznej śmierci w 1908 r.) i prof. Michała Bobrzyńskiego. Przez dwadzieścia lat Łoś był Komisarzem rządowym Sejmu Krajowego (kadencje: VI (1889-1895), VII (1895-1901), VIII (1901-1907), IX (1908-1913), Komisarzem Towarzystwa Kredytowego Ziemskiego, a społecznie w ramach kultywowania rodzinnych tradycji pełnił funkcję kuratora Fundacji im. Feliksa Antoniego Łosia z Narola.
Pochowany na Cmentarzu Łyczakowskim we Lwowie.
Życie prywatne.
Żonaty był dwukrotnie:
1° z Heleną Zofią ks. Ponińską h. Łodzia (1857-1901), c. Ludwika, wł. dóbr Horyniec i Pauliny Orzechowskiej.
2° z Jadwigą hr. Dunin-Borkowską h. Łabędź (1° Wincentową Orłowską h. Chomąta) (1860-1919), córką Alfreda i Aleksandry Olgi Światopełk-Zawadzkiej h. Lis'
Potomstwo tylko z pierwszego małżeństwa, z Heleną z Ponińskich:

</doc>
<doc id="897071" url="https://pl.wikipedia.org/wiki?curid=897071" title="Immenreuth">
Immenreuth

Immenreuth – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży około 33 km na zachód od Tirschenreuth, przy linii kolejowej Monachium - Norymberga - Berlin. W miejscowości znajduje się SOS Wioska Dziecięca "Oberpfalz".
1 stycznia 2017 do gminy przyłączono 1,05 km2 pochodzące z dzień wcześniej rozwiązanego obszaru wolnego administracyjnie Lenauer Forst oraz 0,02 km2 z gminy Kulmain.
Dzielnice.
W skład gminy wchodzą następujące dzielnice: Gabellohe, Zweifelau, Haid am Forst, Tiefenlohe, Plößberg, Ahornberg, Schadersberg, Katzenöd, Punreuth, Döberein, Herzogshut, Poppenberg, Günzlas, Königskron, Hölzlmühle, Hoflohe

</doc>
<doc id="897073" url="https://pl.wikipedia.org/wiki?curid=897073" title="I liga kostarykańska w piłce nożnej 1940">
I liga kostarykańska w piłce nożnej 1940

I liga kostarykańska sezon 1940

</doc>
<doc id="897076" url="https://pl.wikipedia.org/wiki?curid=897076" title="Hanz Haltz">
Hanz Haltz



</doc>
<doc id="897079" url="https://pl.wikipedia.org/wiki?curid=897079" title="Kulmain">
Kulmain

Kulmain – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Tirschenreuth. Leży około 32 km na zachód od Tirschenreuth.
1 stycznia 2017 do gminy przyłączono 3,37 km2 pochodzące z dzień wcześniej rozwiązanego obszaru wolnego administracyjnie Lenauer Forst. Następnie 0,02 km2 z terenu gminy przyłączono do gminy Immenreuth, a 0,04 km2 przyłączono do gminy Brand.
Dzielnice.
W skład gminy wchodzą następujące dzielnice: Aign, Altensteinreuth, Armesberg, Babilon, Erdenweis, Frankenreuth, Hofstetten, Kulmain, Lenau, Neugrünberg, Oberbruck, Oberwappenöst, Ölbrunn, Rothenhof, Unterwappenöst, Witzlasreuth, Wunschenberg, Ziegelhütte i Zinst.

</doc>
<doc id="897080" url="https://pl.wikipedia.org/wiki?curid=897080" title="Marcin Kącki">
Marcin Kącki

Marcin Kącki (ur. 1976 w Stargardzie) – polski reporter, redaktor „Gazety Wyborczej” – magazynów Duży Format i Wolnej Soboty, dramaturg.
Życiorys.
W 1995 rozpoczął studia na Wydziale Nauk Społecznych Uniwersytetu im. Adama Mickiewicza w Poznaniu. Studiów nie ukończył.
Publikuje reportaże o tematyce społecznej i historycznej w „Dużym Formacie”, Magazynie Świątecznym, Wysokich Obcasach, w Wolnej Sobocie. Opublikował wiele artykułów z zakresu dziennikarstwa śledczego, reportaży społecznych, wywiadów. Tematami najgłośnieszych publikacji było ujawnienie molestowania chórzystów Poznańskiego Chóru Chłopięcego przez Wojciecha Kroloppa (2003) czy zarzuty kobiet dotyczące molestowania seksualnego w Samoobronie w artykule „Praca za seks w Samoobronie” (2006).
Współpracuje z Wyższą Szkołą Nauk Humanistycznych i Dziennikarstwa w Poznaniu oraz Wydziałem Nauk Politycznych i Dziennikarstwa Uniwersytetu im. Adama Mickiewicza w Poznaniu, prowadząc warsztaty dziennikarskie.
W latach 2007, 2010, 2011 – siedmiokrotnie nominowany do nagrody Grand Press w kategorii: news, reportaż, dziennikarstwo śledcze. W 2007 otrzymał tytuł Dziennikarza Roku, a także nagrodę Grand Press w kategorii dziennikarstwo śledcze. W tym samym roku otrzymał również dwie nagrody Watergate przyznawane przez Stowarzyszenie Dziennikarzy Polskich oraz nagrodę studentów dziennikarstwa w konkursie MediaTory. W 2016 nominowany do Nagrody Literackiej „Nike” za książkę "Białystok. Biała siła, czarna pamięć".
Autor dramatów teatralnych:

</doc>
<doc id="897084" url="https://pl.wikipedia.org/wiki?curid=897084" title="Popyt na pracę">
Popyt na pracę

Popyt na pracę – zapotrzebowanie na pracę zgłaszane przez pracodawców (przedsiębiorstwa). Przedmiotem transakcji jest praca, za którą pracownik otrzymuje określoną płacę.
Popyt na pracę determinują takie czynniki jak: koszty i wydajność pracy oraz popyt na dobra i usługi.
Podstawowe zależności.
Wzrost kosztów pracy na ogół prowadzi do obniżenia popytu na pracę. Wzrost wydajności pracy powoduje, iż pracodawca może zredukować zatrudnienie – gdyż ta sama praca może być wykonana w mniejszym wymiarze godzinowym. Wzrost popytu na dobra i usługi na ogół powoduje powiększenie produkcji przedsiębiorstwa, co z kolei wiąże się z większym zapotrzebowaniem na pracę.

</doc>
<doc id="897085" url="https://pl.wikipedia.org/wiki?curid=897085" title="Aleksiej Suetin">
Aleksiej Suetin

Aleksiej Suetin (ros. Алексей Степанович Суэтин, ur. 16 listopada 1926 w Zinowjewsku, zm. 10 września 2001 w Moskwie) – rosyjski szachista i teoretyk, arcymistrz od 1965 roku.
Kariera szachowa.
W latach 50. i 60. wielokrotnie uczestniczył w finałach mistrzostw Związku Radzieckiego, dwukrotnie (1963, 1965) zajmując IV miejsca. W 1955 r. wystąpił w reprezentacji ZSRR w rozegranych w Lyonie drużynowych mistrzostwach świata studentów, zdobywając dwa złote medale (wspólnie z drużyną oraz za indywidualny wynik na IV szachownicy). Uczestniczył w wielu międzynarodowych turniejach, zwyciężając bądź dzieląc I miejsca m.in. w Sarajewie (1965, turniej "Bosna"), Kopenhadze (1965), Užicach (1966), Hastings (1967/68), Hawanie (1969, memoriał Jose Raula Capablanki), Albenie (1970), Kecskemet (1972), Lublinie (1976) oraz Dubnej (1979). W 1974 r. wystąpił w memoriale Akiby Rubinsteina w Polanicy-Zdroju, zajmując III miejsce. W 1996 r. zwyciężył w mistrzostwach świata „weteranów” (zawodników powyżej 60. roku życia).
Najwyższy ranking w karierze osiągnął 1 lipca 1971 r., z wynikiem 2560 punktów dzielił wówczas 28-31. miejsce na światowej liście FIDE.
Suetin był autorem książek i artykułów poświęconych teorii debiutów oraz grze środkowej. Wiele z jego wydawnictw zostało przetłumaczonych na język angielski i niemiecki, jak również na polski.
Życie prywatne.
Aleksiej Suetin był mężem rosyjskiej arcymistrzyni Kiry Zworykiny.

</doc>
<doc id="897089" url="https://pl.wikipedia.org/wiki?curid=897089" title="Przegroda przezroczysta">
Przegroda przezroczysta

Przegroda przezroczysta () – struktura mózgowia oddzielająca rogi przednie komór bocznych mózgu. Utworzona jest przez dwie blaszki ("laminae septi pellucidi") zbudowane z istoty szarej i białej, między którymi może znajdować się wąska jama przegrody przezroczystej ("cavum septi pellucidi") wypełniona płynem, niemającym jednak łączności z układem komorowym mózgowia. Od góry, dołu i od przodu sąsiaduje z ciałem modzelowatym ("corpus callosum"), natomiast od dołu i do tyłu od przegrody przezroczystej znajduje się sklepienie ("fornix").
Połączenia.
Najważniejsze połączenia przegrody:

</doc>
<doc id="897093" url="https://pl.wikipedia.org/wiki?curid=897093" title="Marcin Kobierski">
Marcin Kobierski

Marcin Kobierski (ur. 13 kwietnia 1977 w Człuchowie) – polski kajakarz, dwukrotny mistrz świata, olimpijczyk.
Życiorys.
Kanadyjkarz sekcji kajakowej CWZS Zawisza Bydgoszcz. Urodzony w Człuchowie, gdzie rozpoczął karierę sportową. Następnie rozwijał się w Wałczu, by trafić do bydgoskiego klubu. Dwukrotny mistrz świata na kanadyjce podwójnej (C-2) na dystansie 1000 m wraz z Michałem Śliwińskim w Poznaniu (2001) oraz w Sewilli (2002). Wicemistrz Europy w C-2 na 1000 m z Michałem Śliwińskim z Segedynu (2002), a także brązowy medalista z konkurencji C-4 na 1000 m z Mediolanu (2001) z Marcinem Grzybowskim, Adamem Ginterem i Romanem Rynkiewiczem.
Olimpijczyk z Atlanty (1996), gdzie startował w kanadyjkach dwójkach na 500 m z Pawłem Baraszkiewiczem (odpadli w półfinale).
Mistrz Polski w konkurencji C-2 na 500 m (2000), C-2 na 1000 m (2001) i C-4 na 1000 m (1999).
W 2003 został na dwa lata zdyskwalifikowany za stosowanie niedozwolonych środków dopingujących, po powrocie z dyskwalifikacji nie odnosił już większych sukcesów.
Sierżant Wojska Polskiego. Od 2003 mieszka w Bydgoszczy z żoną Mileną i synem Aleksandrem.

</doc>
<doc id="897094" url="https://pl.wikipedia.org/wiki?curid=897094" title="Ordo Ad Chao">
Ordo Ad Chao

Ordo Ad Chao – czwarty album muzyczny zespołu Mayhem wydany 16 kwietnia 2007 przez wytwórnię płytową Season of Mist. Do roli wokalisty powrócił Attila Csihar, znany z albumu "De Mysteriis Dom Sathanas". Album jest powrotem grupy do tradycyjnej formy black metalu.
Tytuł pochodzi z łaciny i oznacza "porządek do chaosu". Jest to nawiązanie do łacińskiej sentencji "Ordo Ab Chao", oznaczającej "z chaosu porządek". Tytuł jest niezgodny z deklinacją w łacinie. Przyimek "ad" łączy się z przypadkiem "Accusativus" a nie "Ablativus". Poprawna forma powinna brzmieć "Ordo Ad Chaos".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="897095" url="https://pl.wikipedia.org/wiki?curid=897095" title="Prowincja Ituri">
Prowincja Ituri



</doc>
<doc id="897097" url="https://pl.wikipedia.org/wiki?curid=897097" title="Party Up">
Party Up

Party Up – singel rapera DMX-a wydany 8 lutego 2000 roku.
Jest to jeden z najbardziej znanych utworów DMX-a pochodzący z albumu ...And Then There Was X, wydanego w 1999. Podkład został wykonany przez Swizz Beatz. Utwór można usłyszeć między innymi w grze komputerowej Tiger Woods PGA Tour 2004 oraz w filmach 60 sekund oraz Superzioło.
D-X-L to kolejna piosenka z albumu, wyprodukowana przez Dame’a Grease’a. Do nagrania zaproszono Drag-Ona i grupę The Lox. Zwrotkę Jadakissa można usłyszeć w filmie "Mroczna dzielnica". Podkład został wykorzystany również w dodatkowym utworze z albumu "The Great Depression" pod tytułem "Next Out the Kennel" do zwrotki Big Stana.
Singel Party Up ukazał się w kilku wydaniach. Na jednym znalazł się klip do tytułowego utworu, a także "Slippin’" z albumu "Flesh of My Flesh, Blood of My Blood".
Lista utworów.
Party Up/D-X-L.
Dysk 1
Dysk 2

</doc>
<doc id="897102" url="https://pl.wikipedia.org/wiki?curid=897102" title="Podaż pracy">
Podaż pracy

Podaż pracy – liczba osób, które chcą w danym okresie pracować za określoną stawkę płacy. 

</doc>
<doc id="897112" url="https://pl.wikipedia.org/wiki?curid=897112" title="Etosha">
Etosha



</doc>
<doc id="897113" url="https://pl.wikipedia.org/wiki?curid=897113" title="Trąba morska">
Trąba morska



</doc>
<doc id="897117" url="https://pl.wikipedia.org/wiki?curid=897117" title="Gail (komiks)">
Gail (komiks)

Gail – polska seria komiksowa z gatunku fantasy, stworzona przez Piotra Kowalskiego. Liczy cztery tomy wydawane przez Egmont Polska w latach 2001-2003.
Gail to imię głównego bohatera serii. Jest on wojownikiem-wygnańcem, który zostaje wplątany w intrygę prowadzącą do wojny między dwoma królestwami.
"Gail" powstał na fali odrodzenia komiksu w Polsce na początku XXI wieku. Podejmowano wówczas próby stworzenia kilku nowych polskich serii komiksowych. "Gail", jak się wkrótce okazało, otworzył autorowi drogę na rynek europejski i amerykański.

</doc>
<doc id="897118" url="https://pl.wikipedia.org/wiki?curid=897118" title="Złota kolekcja">
Złota kolekcja

Złota kolekcja – seria albumów muzycznych Pomaton EMI, obejmująca utwory najbardziej znanych polskich artystów.
Serię stanowią albumy kompilacyjne ze specjalnie wyselekcjonowaną polską muzyką, największe przeboje i najlepsze piosenki, tylko oryginalne wykonania, jakość nagrań poprawiona dzięki zastosowaniu najnowocześniejszych technik cyfrowych.
Pierwsze płyty ukazały się w 1998 roku.
Serię piosenkarzy uzupełnia seria Złota kolekcja: Portrety muzyczne oraz Złota kolekcja polskiego jazzu.
W 2008 roku na rynku ukazała się Jubileuszowa Edycja Specjalna Złota kolekcja 10 lat.

</doc>
<doc id="897124" url="https://pl.wikipedia.org/wiki?curid=897124" title="Krzywa przeżywalności">
Krzywa przeżywalności

Krzywa przeżywalności – graficzna ilustracja statystycznych danych dotyczących liczebności populacji, jej struktury wiekowej i śmiertelności w poszczególnych klasach wiekowych. Dane są gromadzone w tabelach przeżywania, zawierających np. określone dla poszczególnych klas wartości liczby osobników dożywających do początku klasy i ich udział w całej populacji, liczbę należących do każdej klasy osobników umierających i wynikający z tych wartości współczynnik śmiertelności. Kształt krzywych przeżywalności wskazuje, jakie strategie życiowe stosują poszczególne gatunki dla przetrwania populacji w ekosystemie. Umożliwiają oszacowanie średniej długości życia osobników i wskazanie okresu występowania największej śmiertelności.
Obserwowane są trzy zasadnicze typy krzywych przeżywania:
Przebieg krzywych wskazuje, że dla większości gatunków największa śmiertelność występuje w najwcześniejszym okresie życia.
Na wykresach dotyczących populacji konkretnych gatunków na osi odciętych są podawane dokładniej określone klasy wieku, np. wyrażone w latach. Na osi rzędnych zwykle podaje się wartość dziesiętnego logarytmu z liczby osobników w klasach, przyjmując, że kohorta wyjściowa ma wartość 1000 (w demografii bywa też stosowana wartość 10 000). Zależnie od celu badań statystycznych źródłem danych są:
Wykorzystywanie krzywych przeżywalności ludzi (typ I) do określania przewidywanej długości życia ludzi (np. przez firmy ubezpieczeniowe) jest obciążone błędem związanym m.in. ze zmianami współczynnika śmiertelności, spowodowanymi np. poprawą jakości życia i opieki zdrowotnej.

</doc>
<doc id="897128" url="https://pl.wikipedia.org/wiki?curid=897128" title="We in Here">
We in Here

We In Here to drugi singel rapera DMX-a zapowiadający płytę "Year Of The Dog...Again".
Produkcja.
Piosenka została wyprodukowana przez producenta z wytwórni Ruff Ryders Swizz Beatza, który występuje również w refrenie piosenki i na jej początku. W podkładzie możemy usłyszeć syrenę, szczekanie psów oraz szybkie uderzenia bębnów.
Lista utworów.
Dysk 1
Dysk 2

</doc>
<doc id="897131" url="https://pl.wikipedia.org/wiki?curid=897131" title="Cachoeira do Sul">
Cachoeira do Sul

Cachoeira do Sul – miasto w południowej Brazylii, w stanie Rio Grande do Sul. Powierzchnia 3 735,167 km², 89 669 mieszkańców (2006).
W mieście rozwinął się przemysł spożywczy oraz drzewny.

</doc>
<doc id="897133" url="https://pl.wikipedia.org/wiki?curid=897133" title="Bogdan Czupryn">
Bogdan Czupryn

Bogdan Kazimierz Czupryn (ur. 20 czerwca 1957 w Chojnie) – polski duchowny katolicki, doktor filozofii. 
Święcenia kapłańskie przyjął 6 czerwca 1982 w Katedrze Płockiej z rąk bpa Bogdana Sikorskiego. 
Od 28 lutego 1986 r. profesor Wyższego Seminarium Duchownego w Płocku, w okresie 1 września 2005-30 czerwca 2007 rektor tej uczelni.
Wykłada także na Katolickim Uniwersytecie Lubelskim.

</doc>
<doc id="897135" url="https://pl.wikipedia.org/wiki?curid=897135" title="Dominik Jokiel">
Dominik Jokiel

Dominik Jan Maria Jokiel (ur. 29 maja 1978 w Poznaniu, zm. 18 maja 2022 tamże) – polski gitarzysta metalowy.
Życiorys.
W latach 1996-2004 był współzałożycielem i członkiem zespołu Aion (w składzie był także jego brat Daniel, także gitarzysta). Wraz z grupą uzyskał nominację do nagrody polskiego przemysłu fonograficznego Fryderyka. W 2001 dołączył do zespołu Turbo. Wraz z nim nagrał trzy albumy studyjne: "Tożsamość" (2004), "Strażnik Światła" (2009) oraz "Piąty żywioł" (2013). W 2014 opuścił skład tej formacji. Był członkiem Akademii Fonograficznej ZPAV. 
Zmarł po długiej chorobie 18 maja 2022 w Poznaniu w wieku 43 lat. Został pochowany na cmentarzu Miłostowo w Poznaniu.
Dyskografia.
Źródło.

</doc>
<doc id="897139" url="https://pl.wikipedia.org/wiki?curid=897139" title="Stein Huysegems">
Stein Huysegems

Stein Huysegems (ur. 16 czerwca 1982 w Herselt) – piłkarz belgijski grający na pozycji napastnika.
Kariera klubowa.
Huysegems jest wychowankiem klubu Lierse SK. Do pierwszego zespołu trafił w 1998 roku, a w jego barwach zadebiutował 1 września w wygranym 3:1 meczu Superpucharu Belgii z Racingiem Genk, a miał wówczas 16 lat. Młody Stein początkowo był rezerwowym i w pierwszym sezonie gry wystąpił ledwie w 3 meczach ligowych i miał niewielki udział w zdobyciu Pucharu Belgii. Do pierwszego składu Lierse Huysegems wskoczył w sezonie 2001/2002 i grał w jednej linii z Australijczykiem Archie Thompsonem, ale to właśnie Belg był najskuteczniejszym graczem swojego zespołu (strzelił 10 bramek). Podobnie było rok później, gdy zdobył 16 goli w Eerste Klasse.
Latem 2003 Huysegemsem zainteresowali się trenerzy AZ Alkmaar i zawodnik przeszedł do tego właśnie klubu. W Eredivisie zadebiutował 14 września w zremisowanym 2:2 meczu z Feyenoordem, ale, pomimo że miał pewne miejsce w składzie, to zdobył tylko 5 goli w lidze, a z AZ zajął 6. miejsce. W sezonie 2004/2005 strzelił 7 goli, z AZ zajął 3. miejsce, a w Pucharze UEFA doszedł z nim aż do półfinałów, ale klub odpadł po dwumeczu ze Sportingiem. W sezonie 2005/2006 również strzelił 7 goli w lidze i ponownie zajął miejsce premiowane startem w Pucharze UEFA. Latem 2006 Huysegems przeniósł się do Feyenoordu, w którym także wywalczył miejsce w podstawowym składzie, a z rotterdamskim klubem startował w fazie grupowej Pucharu UEFA (Feyenoord został wykluczony z dalszych rund z powodu zamieszek kibiców podczas meczu z AS Nancy). W lidze zajął z Feyenoordem dopiero 7. miejsce.
Latem 2007 Huysegems podpisał kontrakt z FC Twente. Po dwóch latach odszedł do Racingu Genk. W 2010 roku został wypożyczony do Rody Kerkrade. W 2011 roku wrócił do Belgii i został zawodnikiem Lierse SK. W 2012 roku przeszedł do Wellington Phoenix. Spędził tam dwa lata, po czym odszedł do KFC Dessel Sport. W 2016 roku zakończył tam karierę.
Kariera reprezentacyjna.
W reprezentacji Belgii Huysegems zadebiutował 9 października 2004 w przegranym 0:2 meczu z Hiszpanią, gdy w 73. minucie zmienił Mbo Mpenzę. Z Belgią występuje w kwalifikacjach do Euro 2008 i między innymi zaliczył 45 minut w przegranym 0:1 meczu z Polską.

</doc>
<doc id="897140" url="https://pl.wikipedia.org/wiki?curid=897140" title="Grzęda Horodelska">
Grzęda Horodelska

Grzęda Horodelska (851.11) – mezoregion fizycznogeograficzny w południowo-wschodniej Polsce, stanowiący pas płaskich wzniesień na obszarze Wyżyny Wołyńskiej. Grzęda Horodelska oddziela Kotlinę Hrubieszowską od Obniżenia Dubieńskiego. Od zachodu grzęda przylega do Działów Grabowieckich. 
Region jest grzędą osiągającą wysokość od 220 do 230 m n.p.m., zbudowaną z margli kredowych pokrytych lessem, osiągającym miąższość do 30 metrów. Teren jest porozcinany licznymi suchymi dolinami. Występują tu czarnoziemy co nadaje regionowi charakter rolniczy.
Główną miejscowością na obszarze Grzędy Horodelskiej jest Horodło. Wschodni fragment mezoregionu leży na obszarze Ukrainy. Naturalna granicą pomiędzy polską a ukraińską częścią grzędy jest rzeka Bug.

</doc>
<doc id="897144" url="https://pl.wikipedia.org/wiki?curid=897144" title="Mały Gość Niedzielny">
Mały Gość Niedzielny

Mały Gość Niedzielny – miesięcznik o tematyce religijnej dla dzieci i młodzieży, powstały w 1926 roku z „Gościa Niedzielnego”. Miesięcznik wydaje Wydawnictwo Kurii Metropolitalnej „Gość Niedzielny” w Katowicach. Do każdego numeru dołączony jest prezent. W gazecie zawsze znajduje się konkurs, na który odpowiedzi wysyła się pocztą bądź e-mailem. Na końcu gazety znajdują się łamigłówki i dowcipy. W środku każdego numeru znajduje się plakat z cytatem z Ewangelii.
Do 2019 roku miesięcznik zawierał dział pod tytułem „Darmowe Korepetycje”, do którego nadsyłali pocztą lub e-mailem swoje zapytania, na które na łamach gazety, strony internetowej lub mailem odpowiadała dziennikarka oraz nauczycielka języka polskiego i psycholog Iza Paszkowska. Został on zamknięty w związku z jej śmiercią. 
Od maja 2011 „Mały Gość Niedzielny" jest dostępny również w formie elektronicznej dystrybuowanej przez eGazety. 

</doc>
<doc id="897145" url="https://pl.wikipedia.org/wiki?curid=897145" title="Epidermodysplasia verruciformis">
Epidermodysplasia verruciformis

Epidermodysplasia verruciformis, dysplazja Lewandowsky’ego-Lutza, zespół człowieka drzewa, syndrom człowieka drzewa – rzadka choroba skóry o podłożu genetycznym, dziedziczona w sposób autosomalny recesywny.
Etiologia.
Uważa się, że choroba spowodowana jest wirusami HPV (typy 5, 8 i 14) u osób o określonej predyspozycji genetycznej, polegającej na mutacji w obrębie jednego z dwóch sąsiadujących genów na chromosomie 17: "EVER1" lub "EVER2".
Objawy kliniczne i przebieg.
Wykwity mają charakter płaskich grudek, plam rumieniowych lub przebarwień, występują zwykle w dzieciństwie, utrzymują i nasilają się całe życie. Dotyczą najczęściej czoła, grzbietów rąk, przedramion i podudzi, stopniowo się uogólniają. Włosy, błony śluzowe i paznokcie pozostają niezajęte. Zmiany skórne stanowią punkt wyjścia raków skóry.
"Epidermodysplasia verruciformis" wymaga różnicowania z brodawkami płaskimi, liszajem płaskim i łupieżem pstrym.
Profilaktyka i leczenie.
Leczenie (retinoidami) jest nieskuteczne i przynosi jedynie przejściową poprawę. Zmiany nowotworowe usuwa się chirurgicznie lub laseroterapią.
Historia i ważniejsze przypadki.
Pierwszy pełny opis choroby przedstawili w 1922 roku na łamach berlińskiego „Archiv für Dermatologie und Syphilis” dermatolodzy Felix Lewandowsky i Wilhelm Lutz.
W nowszych czasach prasa szeroko opisywała przypadki Dedego Koswary i Abula Bajandara

</doc>
<doc id="897146" url="https://pl.wikipedia.org/wiki?curid=897146" title="Kristine DeBell">
Kristine DeBell

Kristine DeBell (ur. 10 grudnia 1954 w Chatham w Nowym Jorku) – amerykańska aktorka i fotomodelka.
Życiorys.
Wychowywała się na małej farmie w północnej części stanu Nowy Jork. Jako młoda dziewczyna uczęszczała na lekcje baletu i brała udział w zajęciach z emisji głosu. W wieku 14 lat zaczęła pracować jako modelka dla Macy’s. W pierwszej klasie liceum wzięła udział w przesłuchaniu i wygrała rolę Marty w musicalu "Dźwięki muzyki". Następnego lata w rodzinnym mieście Chatham otwarto słynny Mac-Haydn Theatre, prezentując "Dźwięki muzyki" jako ostatni spektakl w tym sezonie. Kristine ponownie wzięła udział w przesłuchaniu do roli Marty, jednak producenci uznali, że jej głos jest zbyt dojrzały i obsadzili ją jako niegrzeczną postulantkę. Był to początek owocnych czterech sezonów występów z The Mac-Haydn Theatre. Po ukończeniu szkoły średniej i roku studiów w Berkeley College, podjęła studia w Fashion Merchandising. Wkrótce zaczęła pracować jako modelka dla Ford Models w Nowym Jorku. W 1975 związała się z producentem filmowym Billem Osco.
Mając 22 lata debiutowała w roli Alicji w pornograficznej wersji muzycznej powieści Lewisa Carrolla "Alicja w Krainie Czarów" (1976). W kwietniu 1976 trafiła na okładkę magazynu „Playboy” sfotografowanej przez Suze Randall. W sierpniu 1976 pojawiła się także w książce ze zdjęciami Helmuta Newtona zatytułowanej "From 200 Motels or How I Spent my Summer Vacation" ("200 Moteli, czyli jak spędziłam letnie wakacje"), z których 11 oryginalnych odbitek zostało sprzedanych na aukcji z archiwów „Playboya”. W czerwcu 1977 znalazła się na okładce magazynu „Playgirl”. 
Grała w wielu filmach, w tym w dramacie Roberta Mulligana "Bracia krwi" ("Bloodbrothers", 1978) z udziałem Richarda Gere’a, komedii Ivana Reitmana "Pulpety" ("Meatballs", 1979) u boku Billa Murraya i komedii sensacyjnej Roberta Clouse "Wielka rozróba" ("The Big Brawl", 1980) u boku Jackie Chana. 
Gościła także w na małym ekranie w serialach telewizyjnych, w tym w operze mydlanej "Żar młodości" ("The Young &amp; The Restless", 1973) czy sitcomie NBC "Nocny sąd" ("Night Court", 1984) z Harrym Andersonem. W połowie lat 80. opuściła przemysł filmowy i telewizyjny, aby wychowywać swoje dzieci na rasowej farmie w północnej części stanu Nowy Jork. Występowała w regionalnych produkcjach teatralnych, m.in. w roli Blanche Dubois w sztuce Tennessee Williamsa "Tramwaj zwany pożądaniem". W 2008 powróciła do Los Angeles.

</doc>
<doc id="897149" url="https://pl.wikipedia.org/wiki?curid=897149" title="Dysplazja Lewandowsky'ego-Lutza">
Dysplazja Lewandowsky'ego-Lutza



</doc>
<doc id="897150" url="https://pl.wikipedia.org/wiki?curid=897150" title="Dolina Będkowska">
Dolina Będkowska

Dolina Będkowska – dolina potoku Będkówka na Wyżynie Olkuskiej wchodzącej w skład Wyżyny Krakowsko-Częstochowskiej. Jest to piękna krajobrazowo i posiadająca duże walory przyrodnicze, geologiczne i historyczne dolina potoku Będkówka spływającego z Wyżyny Olkuskiej do Rowu Krzeszowickiego. Jest jedną z ośmiu dolin wchodzących w skład Parku Krajobrazowego Dolinki Krakowskie. Ma długość 7–8 km i jest jedną z najdłuższych dolin Wyżyny Krakowsko-Częstochowskiej. Rozpoczyna się obniżeniem terenu przy drodze krajowej nr 94 z Krakowa do Olkusza, a kończy w przysiółku Łączki. Wygodnym miejscem, skąd można zwiedzić dolinę są Będkowice, gdyż znajdują się w środku pomiędzy doliną Będkowską a Doliną Kobylańską, można więc stamtąd zwiedzić obydwie doliny. Można też zwiedzać Dolinę Będkowską wychodząc z parkingu w Łączkach Kobylańskich, niewielki parking znajduje się także przy Jaskini Łabajowej oraz przy Brandysówce.
Wyżłobiona w wapieniach jurajskich dolina ma charakter wąwozu o stromych ścianach wschodnich i łagodniejszych zboczach zachodnich. Jest doliną krasową i można w niej zaobserwować niemal wszystkie formy geologiczne i zjawiska charakterystyczne dla krasu. Od głównej doliny odchodzą boczne dolinki. Są to porośnięte lasem jary o stromych stokach, zwykle z licznymi odsłonięciami skalnymi. Na dnie głównego ciągu doliny znajdują się nieliczne zabudowania. Doliną prowadzi droga z zakazem wjazdu pojazdów (z wyjątkiem uprawnionych).
Atrakcje turystyczne.
Jest wiele bocznych wąwozów wcinających się w obydwa zbocza doliny. Niektóre z nich mają własne nazwy: Przecówki, Wąwóz Będkowicki, Pod Sadem, Nad Szańcem, Wąwóz Graniczny.
W obydwu zboczach doliny, a także w jej bocznych wąwozach wznoszą się liczne skały. Na większości z nich uprawiana jest wspinaczka skalna. Do wspinaczki udostępniono ponad 80 skał, na których poprowadzono ogromną liczbę dróg wspinaczkowych. Większość z nich ma zamontowane stałe punkty asekuracyjne. Dzięki temu Dolina Będkowska jest jednym z największych terenów wspinaczkowych na całej Jurze Krakowsko-Częstochowskiej. Wśród skał tej doliny znajduje się najwyższa skała całej Jury – Sokolica, której ściana ma wysokość do 60 m.
Grotołazi opisali w Dolinie Będkowskiej około 120 jaskiń, skalnych schronów i innych obiektów jaskiniowych. Większość z nich jest niewielka. Największa i najbardziej znana to udostępniona do turystycznego zwiedzania z przewodnikiem Jaskinia Nietoperzowa. Archeolodzy znaleźli w niej dowody świadczące o zamieszkiwaniu jej przez ludzi w dawnych epokach geologicznych. Z innych jaskiń na uwagę zasługują: Jaskinia Łabajowa, Jaskinia Dziewicza, Jaskinia Górna pod Kawiorami, Jaskinia Małotowa, Jaskinia na Tomaszówkach Górnych, Jaskinia na Tomaszówkach Dolnych.
Opis doliny.
W wylocie doliny w przysiółku Łączki Kobylańskie na rozdrożu znajduje się parking, a przy nim kapliczka. Dalej stoi kryta gontami willa i kilka stawów rybnych z hodowlą pstrągów w płaskim w tym miejscu dnie doliny. Ponad nimi we wschodnim zboczu wznoszą się skały: Rybne Skały i Wężowe Skały. Ścieżka wspina się nieco. Po prawej stronie, charakterystyczna skałka tuż nad potokiem. Po lewej mijamy kapliczkę ufundowaną ku pamięci mieszkańców okolicy pomordowanych przez hitlerowskich okupantów w czasie II wojny światowej. Płynący po prawej stronie drogi potok Będkówka przegrodzony jest skalną zaporą (na miejscu dawniej istniejącego w tym miejscu naturalnego wodospadu). Dolina rozszerza się. Jej orograficznie lewe zbocze przecina Wąwóz Będkowicki. Jego obramowanie tworzą skały zwane Będkowską Bramą. Wąwozem tym prowadzi żółty szlak turystyczny przez Będkowice do Doliny Kobylańskiej. W północnym kierunku za Bramą Będkowską znajdują się w wysokich i stromych ścianach wąwozu skały Grupy Wysokiej: Pytajnik, Lajkonik i Wysoka.
Szlak żółty i niebieski prowadzą teraz razem aż do rozdroża przy wąwozie Przecówki, gdzie szlak żółty odbija na lewo do Doliny Szklarki. W wąwozie tym wznosi się skała Brandysowa, a po drugiej stronie, nad polem namiotowym Brandysówki wybitna skała Sokolica z pozostałościami bardzo starego grodziska. Dolina skręca tutaj w kierunku wschodnim. Około 500 m od rozdroża po prawej stronie dwie bardzo charakterystyczne skały, zwana ze względu na swój kształt zwane Iglicą i Igłą. Po lewej stronie, za potokiem popularna skała wspinaczkowa Dupa Słonia. Dalej na potoku znajduje się Szum – największy w całej Jurze naturalny wodospad. W stromym zboczu po prawej stronie liczne skały, niektóre z nich również udostępnione do wspinaczki. W zboczu tym znajduje się jeszcze inna wybitna skała – Gęsiarnia. Około 350 m od drogi znajduje się wywierzysko zwane Źródłem Będkówki. Wypływa z niego czysta, krystaliczna woda (ok. 50 l/s). W zboczu tym warto podejść stromą leśną drogą by zobaczyć bramę skalna zwaną Czarcimi Wrotami. W skałach powyżej źródła 4 pionowe jaskinie. 1,5 km dalej następna grupa skał; po prawej stronie Wielka Turnia, Zaklęty Mur, Zaklęty Bastion i Łabajowa, a w niej Jaskinia Łabajowa. W Dolinie Będkowskiej jest jeszcze wiele innych jaskiń, najciekawszą z nich jest znajdująca się w górnej części doliny Jaskinia Nietoperzowa. Przy Wodospadzie Szerokim do końca lat 90 XX w. znajdował się Ośrodek Zarybienia Ryb Łososiowatych Polskiego Związku Wędkarskiego.

</doc>
<doc id="897159" url="https://pl.wikipedia.org/wiki?curid=897159" title="Eagle-Eye Cherry">
Eagle-Eye Cherry

Eagle-Eye Cherry, właściwie Eagle-Eye Lanoo Cherry (ur. 7 maja 1968 w Sztokholmie) – amerykańsko-szwedzki muzyk rockowy.
Syn znanego artysty jazzowego Dona Cherry’ego. Jego siostry przyrodnie – Neneh Cherry i Titiyo również zajmują się zawodowo karierą muzyczną. Brat Will Marsden to zawodowy tenisista brytyjski.

</doc>
<doc id="897164" url="https://pl.wikipedia.org/wiki?curid=897164" title="Ludwik I (hrabia Nevers)">
Ludwik I (hrabia Nevers)

Ludwik I (ur. 1304, zm. 26 sierpnia 1346) – hrabia Flandrii, Nevers i Rethel, syn Ludwika de Nevers (najstarszego syna hrabiego Roberta III Flandryjskiego) i Joanny, dziedziczki hrabstwa Rethel, córki Hugona IV, hrabiego Rethel.
W 1322 r. po śmierci ojca został hrabią Nevers (jako Ludwik II). Niecałe dwa miesiące później zmarł jego dziadek, Robert III, i Ludwik został hrabią Flandrii (jako Ludwik I). Po śmierci matki w 1328 r. został również hrabią Rethel (jako Ludwik II).
Ludwik prowadził politykę profrancuską. Już w 1319 r. odwiódł Roberta III od zbrojnej próby odbicia miasta Lille. Skłonił go natomiast do odnowienia więzi lennej z królem Francji Filipem V. Po zostaniu hrabią Flandrii Ludwik nałożył na poddanych ogromne podatki. Sprawiły one, że już w 1323 r. wybuchło wielkie powstanie ludowe pod wodzą Nicolaasa Zannekina. Zannekin i jego ludzie zdobyli Nieuwpoort, Veurne, Ieper i Kortrijk. W tym ostatnim mieście w ręce buntowników dostał się sam hrabia Ludwik. W 1325 r. buntownicy podjęli nieudaną próbę opanowania przyłączonych w 1305 r. do Francji Gandawy i Oudenaarde.
Wówczas w spór wmieszał się król Francji Karol IV Piękny. Doprowadził on do podpisania pokoju w Arques i uwolnienia Ludwika z niewoli. Pokój nie trwał długo i rebelia wybuchła ponownie już w 1326 r. Ludwik uciekł do Francji, gdzie starał się o pomoc dworu królewskiego. Został wysłuchany dopiero w 1328 r. przez nowego króla Filipa VI. 28 maja 1328 r. Ludwik został przezeń pasowany na rycerza, a na odbywającej się następnego dnia koronacji Filipa Ludwik podawał mu miecz Karola Wielkiego. W czasie uroczystości Filip złożył obietnicę pomocy Ludwikowi. Spełnił ją już następnego lata. 23 sierpnia 1328 r. wkroczył do Flandrii i pokonał buntowników pod Cassel. Ludwik został przywrócony na tron Flandrii, a samo hrabstwo poddanie silniejszej kontroli francuskiej.
Profrancuskie rządy Ludwika I dalej nie cieszyły się sympatią flamandzkiego kupiectwa, silnie związanego ekonomicznie z Anglią, której król, Edward III, miał prawa do francuskiego tronu. Kiedy w 1337 r. Edward zdecydował się walczyć o francuską koronę, jego pierwszym krokiem było podporządkowanie Flandrii. Edward natrafił tu na podatny grunt. Zaczął od wstrzymania importu flandryjskiej bawełny, co w krótkim czasie doprowadziło do przyjęcia przez kupców protekcji angielskiej. Ludwik musiał ponownie uciekać do Francji, a władzę we Flandrii przejęła oligarchia kupiecka na czele z Jacobem van Arteveldem.
Podczas dalszych walk wojny stuletniej Ludwik walczył u boku Francuzów. Zginął 26 sierpnia 1346 r. w bitwie pod Crécy. Jest pochowany w Brugii.
21 czerwca 1320 r. poślubił Małgorzatę Francuską (1310 – 9 maja 1382), córkę króla Francji Filipa V Długiego i Joanny II, hrabiny Burgundii. Został z nią zaręczony już w 1317 r. Ludwik i Małgorzata mieli razem jednego syna:

</doc>
<doc id="897178" url="https://pl.wikipedia.org/wiki?curid=897178" title="Grzęda Sokalska">
Grzęda Sokalska

Grzęda Sokalska (851.13) – mezoregion fizycznogeograficzny w południowo-wschodniej Polsce i na Ukrainie, stanowiący ciąg wzniesień o charakterze garbów (zwanych grzędą). To skrajnie zachodni fragment Wyżyny Wołyńskiej. Region przecina górny Bug i rzeka Huczwa. 
Region jest grzędą osiągającą wysokość bezwzględne od 240 do 260 m n.p.m., zbudowaną z utworów górnej kredy pokrytych warstwą lessów o miąższości dochodzącej do 20 metrów. Ze względu na wykształcenie urodzajnych gleb w typie czarnoziemów, Grzędę Sokalską charakteryzuje rozwinięte rolnictwo. Są tu też niewielkie obszary leśne.
Główną miejscowością na obszarze Grzędy Sokalskiej jest Sokal na Ukrainie. Po stronie polskiej na terenie regionu leżą m.in. Tyszowce, Łaszczów, Rachanie, Dołhobyczów i Chłopiatyn, oraz na pograniczu Komarów-Osada.

</doc>
<doc id="897183" url="https://pl.wikipedia.org/wiki?curid=897183" title="Wireworld">
Wireworld

Wireworld – automat komórkowy zaproponowany przez Briana Silvermana w roku 1987, jako część jego programu o nazwie Phantom Fish Tank. Stał on się popularny po publikacji poświęconego mu artykułu w dziale „Computer Recreations” czasopisma Scientific American. 
Wireworld jest często używany do symulacji elementów elektronicznych operujących na wartościach bitowych. Pomimo prostoty reguł, jakie nim rządzą, za pomocą Wireworld można stworzyć działający komputer.
Reguły.
Komórka w Wireworld może znajdować się w jednym z czterech stanów:
W oprogramowaniu obrazującym działanie Wireworld komórki są oznaczone zwykle 0-3, a nie 1-4. W przykładach znajdujących się na tej stronie, stany komórek są reprezentowane przez kolory odpowiednio: czarny, niebieski, czerwony i żółty. Nie ma jednak jakiejkolwiek powszechnej reguły na barwienie komórek.
Jak we wszystkich automatach komórkowych upływ czasu przedstawiony jest w postaci dyskretnych kroków czasowych, czyli generacji (w skrócie gens).
Komórka pusta (w stanie zero) na zawsze pozostaje w swoim stanie; inne komórki zachowują się w następujący sposób:
Stosowane sąsiedztwo to sąsiedztwo Moore’a, czyli sąsiadem jest każda komórka, która graniczy z daną bokiem lub wierzchołkiem.
Stosowanie tych reguł umożliwia tworzenie struktur wykonujących operacje logiczne.

</doc>
<doc id="897188" url="https://pl.wikipedia.org/wiki?curid=897188" title="IFK Norrköping">
IFK Norrköping

IFK Norrköping – szwedzki klub piłkarski mający siedzibę w mieście Norrköping, grający obecnie w Allsvenskan.
Historia.
Klub został założony 29 maja 1897 roku. Największe sukcesy odnosił w latach 40. XX wieku, gdy trenerem zespołu był Węgier Lajos Czeizler (1942-1948).
Skład.
Stan na 31 sierpnia 2018

</doc>
<doc id="897190" url="https://pl.wikipedia.org/wiki?curid=897190" title="IFK Norrkoping">
IFK Norrkoping



</doc>
<doc id="897192" url="https://pl.wikipedia.org/wiki?curid=897192" title="Gary Sinise">
Gary Sinise

Gary Alan Sinise (ur. 17 marca 1955 w Blue Island) – amerykański aktor, reżyser i producent filmowy, muzyk pochodzenia niemieckiego, francuskiego, szkockiego, szwedzkiego, angielskiego i irlandzkiego. W ciągu swojej kariery zdobył wiele prestiżowych nagród, w tym Złoty Glob, Emmy i Saturna. Był również nominowany do Oscara dla najlepszego aktora drugoplanowego za rolę porucznika Dana Taylora w filmie "Forrest Gump". Od 2004 grał główną rolę detektywa Maca Taylora w serialu "". W 2008 został odznaczony Presidential Citizens Medal. Ma swoją gwiazdę w Hollywood Walk of Fame.
Życiorys.
Wczesne lata.
Urodził się w Blue Island w stanie Illinois w rodzinie rzymskokatolickiej jako syn Mylles (z domu Alsip) i edytora filmów Roberta L. Sinise. Jego dziadek ze strony ojca pochodził z Włoch, pradziadek Sinise, Vito Sinisi, wyemigrował z Ripacandida. Uczęszczał do Glenbard West High School. W 1974 ukończył Highland Park High School w Highland Park. Naukę kontynuował w Amherst College. Studiował na Illinois State University w Normal.
Kariera.
W 1974 Sinise i jego dwaj przyjaciele – Terry Kinney i Jeff Perry – założyli Steppenwolf Theatre Company w Chicago, gdzie występowali znani aktorzy, tacy jak Joan Allen, Kevin Anderson, Gary Cole, Ethan Hawke, Glenne Headly, John Mahoney, John Malkovich, Laurie Metcalf, Martha Plimpton, Jim True-Frost i William Petersen. Sinise w Steppenwolf doskonalił swoje umiejętności aktorskie i reżyserskie, a także otrzymał nagrodę im. Josepha Jeffersona za reżyserię sztuki Lyle'a Kesslera "Sierżanci" ("Orphans").
Zadebiutował na kinowym ekranie w czarnej komedii "Dzień weselny" ("A Wedding", 1978) z Carol Burnett i Mią Farrow. Potem pojawił się w jednym z odcinków opery mydlanej CBS "Knots Landing" – pt.: „Small Surprises”.
W 1982 wyreżyserował i zagrał w przedstawieniu Sama Sheparda "True West" z Johnem Malkovichem, a za reżyserię w 1983 zdobył nagrodę Obie Award. Rok później wziął udział wraz z Malkovichem w produkcji PBS "American Playhouse".
Przełom w ekranowej karierze nastąpił w 1992, kiedy wyreżyserował i zagrał główną rolę w ekranizacji znanej powieści Johna Steinbecka "Myszy i ludzie".
W 1994 wystąpił u boku Toma Hanksa w obsypanym nagrodami obrazie "Forrest Gump". Pojawił się również w takich produkcjach jak "Apollo 13" i "Zielona mila". Użyczył głosu kłusownikowi Shawowi w filmie animowanym "Sezon na misia".
Jego żoną jest aktorka Moira Harris. Mają trójkę dzieci.

</doc>
<doc id="897196" url="https://pl.wikipedia.org/wiki?curid=897196" title="Addytywność przeliczalna">
Addytywność przeliczalna



</doc>
<doc id="897197" url="https://pl.wikipedia.org/wiki?curid=897197" title="Addytywność skończona">
Addytywność skończona



</doc>
<doc id="897198" url="https://pl.wikipedia.org/wiki?curid=897198" title="USS Zumwalt (DDG-1000)">
USS Zumwalt (DDG-1000)

USS Zumwalt (DDG-1000) – okręt wiodący niszczycieli typu "DDG-1000", zbudowany w stoczni Bath Iron Works przez Stany Zjednoczone dla amerykańskiej marynarki wojennej. Największy w historii okręt tej klasy budowany dla US Navy, nazwany na cześć admirała Elma Zumwalta. Stępkę pod jednostkę położono 17 listopada 2011 roku, wodowanie odbyło się 28 października 2013 roku, 12 kwietnia 2014 roku niszczyciel ochrzczono, a 15 października 2016 roku – przyjęto do służby.
Obecnie okręt ten stacjonuje w bazie w Yokosuka w okolicach Tokio i został przydzielony do 15. szwadronu niszczycieli. Ma stacjonować w tym miejscu już na stałe.
Opis.
Podstawowymi założeniami nowego typu okrętu są:
Nowe stanowisko US Navy wobec programu.
31 lipca 2008 US Navy zaproponowała Kongresowi zatrzymanie programu niszczycieli typu DDG-1000 i wznowienie w zamian programu niszczycieli typu "DDG-51". Nowe stanowisko marynarki obejmuje także przeznaczenie środków finansowych na nowe okręty typu "Arleigh Burke." US Navy wnosiła o ich zabezpieczenie w planie budżetowym na rok 2008/2009 na rzecz 3 okrętów typu "DDG-1000". Kongres nie wyraził jednak zgody na rezygnację z budowy okrętów typu "Zumwalt", przeznaczając pieniądze na budowę trzech pierwszych okrętów.
Według stanu na listopad 2011 roku stopień zaawansowania budowy wynosił 60%.

</doc>
<doc id="897199" url="https://pl.wikipedia.org/wiki?curid=897199" title="Idrottsparken">
Idrottsparken

Idrottsparken – wielofunkcyjny stadion w mieście Norrköping w Szwecji. Najczęściej używany jest jako stadion piłkarski, a swoje mecze rozgrywają na nim drużyny IFK Norrköping oraz IK Sleipner. Stadion może pomieścić 19 414 widzów. Został wybudowany w 1903 roku. Gościł także parę meczów Mistrzostw Świata 1958.
Po sezonie 2006 rozpoczęto modernizację stadionu i ma on mieścić pomiędzy 17 a 18 tysięcy widzów. Modernizacja zostanie zakończona w roku 2008.

</doc>
<doc id="897201" url="https://pl.wikipedia.org/wiki?curid=897201" title="Aksjomat zbioru potęgowego">
Aksjomat zbioru potęgowego

Aksjomat zbioru potęgowego, AxP – jeden z aksjomatów teorii mnogości w ujęciu Zermela-Fraenkla.
W postaci sformalizowanej aksjomat ten przybiera następującą postać:
Można go również sformalizować inaczej:
Jednakże w przeciwieństwie do poprzedniego zapisu sformułowanie to wykorzystuje symbol formula_3 oznaczający relację inkluzji, czyli zawierania się jednego zbioru w drugim (bycia podzbiorem). Nie jest on pierwotnym pojęciem teorii zbiorów w ujęciu Zermela-Fraenkla, ale 2-argumentowym predykatem wymagającym odrębnej definicji formula_4.
Aksjomat ten stwierdza, że dla każdego zbioru formula_5 istnieje zbiór formula_6 którego elementami są dokładnie te, które są podzbiorami zbioru formula_7 Aksjomat ekstensjonalności zapewnia istnienie dokładnie jednego takiego zbioru. Zbiór nazywa się zbiorem potęgowym zbioru formula_5. Jest to więc zbiór wszystkich podzbiorów zbioru formula_7 Oznacza się go formula_10
Zbiór ten można w sposób sformalizowany scharakteryzować następująco: formula_11.
Teoria mnogości bez aksjomatu zbioru potęgowego.
W matematyce rozważana jest niekiedy teoria ZF− (bądź ZFC−), tj. teoria mnogości, której aksjomatami są wszystkie aksjomaty ZF (ZFC) poza aksjomatem zbioru potęgowego. Andrzej Zarach wykazał, zakładając niesprzeczność ZFC, że istnieją modele ZF−, w których suma przeliczalnie wielu zbiorów przeliczalnych może być nieprzeliczalna (dokładniej – modele, w których liczba formula_12 jest singularna), a także takie modele ZF−, w których każdy podzbiór prostej rzeczywistej jest przeliczalny, a mimo to liczba formula_12 istnieje. V. Gitman, J.D. Hamkins oraz T.A. Johnstone wykazali, że analogiczne sytuacje mają miejsce w teorii ZFC−.

</doc>
<doc id="897203" url="https://pl.wikipedia.org/wiki?curid=897203" title="Aksjomat zbioru pustego">
Aksjomat zbioru pustego

Aksjomat zbioru pustego – jeden z aksjomatów teorii mnogości w ujęciu Zermela-Fraenkla, zakładający istnienie zbioru pustego.
Na mocy aksjomatu ekstensjonalności istnieje tylko jeden zbiór posiadający taką właściwość – jest to zbiór pusty formula_2
Wraz z aksjomatem nieskończoności zaliczany jest do absolutnych pewników istnienia – postuluje on bowiem istnienie pewnego obiektu matematycznego (w tym wypadku zbioru pustego) bez żadnych dodatkowych założeń, w przeciwieństwie do większości aksjomatów Zermelo-Frenkla, uzależniających istnienie nowych obiektów od pewnych obiektów już istniejących.
Aksjomat zbioru pustego zazwyczaj wymienia się wśród aksjomatów Zermela-Fraenkla. Można go jednak bez szkody dla teorii pominąć, bowiem wynika on z aksjomatu nieskończoności – aksjomat nieskończoności gwarantuje istnienie zbioru, którego jednym z elementów jest właśnie zbiór pusty.
Jeśli język teorii mnogości jest uzupełniony o symbol zbioru pustego formula_3 jako zbioru formula_4 zdefiniowanego przez warunek formula_5 to aksjomat nieskończoności gwarantujący istnienie zbioru formula_6 zawiera frazę formula_7 w przeciwnym razie trzeba ją zastąpić przez frazę formula_8

</doc>
<doc id="897204" url="https://pl.wikipedia.org/wiki?curid=897204" title="Ołeksandr Moisejenko">
Ołeksandr Moisejenko

Ołeksandr Moisejenko, ukr. Олександр Моісеєнко (ur. 17 maja 1980 w Siewieromorsku) – ukraiński szachista, arcymistrz od 2000 roku.
Kariera szachowa.
W roku 1999 podzielił I m. w rozegranych w Ałuszcie mistrzostwach Ukrainy. W 2002 zwyciężył (wspólnie z Władimirem Małaniukiem) w Archangielsku, natomiast w 2003 triumfował w Toronto i Ontario (turniej "40th Canadian Open") oraz podzielił I m. (wspólnie z m.in. Liviu-Dieterem Nisipeanu, Wadimem Miłowem i Bartoszem Soćko) w otwartym turnieju w Santo Domingo. W 2004 podzielił I m. (wspólnie z Wadimem Miłowem, Jewgienijem Aleksiejewem i Pawło Eljanowem) w kolejnym turnieju "open" w Genewie, zwyciężył w Guelph i Lindsborgu (wspólnie z Ildarem Ibragimowem), zdobył brązowy medal na mistrzostwach Ukrainy w Charkowie oraz awansował do III rundy mistrzostw świata systemem pucharowym rozegranych w Trypolisie (w której przegrał z Władimirem Akopianem). W 2005 wystąpił w Pucharze Świata w Chanty-Mansyjsku, odpadając w II rundzie po porażce z Loekiem van Wely. W 2006 odniósł duży sukces, samodzielnie zwyciężając w jednym z najbardziej znanych otwartych turniejów na świecie w Cappelle-la-Grande. Podzielił również I m. (wspólnie z Emilem Sutowskim i Jewgienijem Tomaszewskim) w kołowym turnieju w Saratowie. W 2007 r. zwyciężył (przed m.in. Magnusem Carlsenem) w turnieju "Arctic Chess Challenge" w Tromsø, natomiast w 2008 r. podzielił I m. w Filadelfii (2008, "World Open", wspólnie z Jewgienijem Najerem, Parimarjanem Negi i Ľubomírem Ftáčnikiem) i Montrealu (wspólnie z Eduardasem Rozentalisem, Matthieu Cornette i Wiktorem Michalewskim) oraz zwyciężył w memoriale Akiby Rubinsteina w Polanicy-Zdroju. W lutym 2009 r. zwyciężył (wspólnie z Étienne Bacrotem) w silnie obsadzonym turnieju "Aerofłot Open" w Moskwie. W 2013 r. zdobył w Legnicy tytuł indywidualnego mistrza Europy. W 2014 r. podzielił I m. (wspólnie z Maksimem Matłakowem, Mateuszem Bartlem i Michałem Krasenkowem) w turnieju "Moscow Open" w Moskwie.
Wielokrotnie reprezentował Ukrainę w turniejach drużynowych, m.in.:
Najwyższy ranking w dotychczasowej karierze osiągnął 1 września 2011 r., z wynikiem 2726 punktów zajmował wówczas 22. miejsce na światowej liście FIDE, jednocześnie zajmując 3. miejsce wśród ukraińskich szachistów.

</doc>
<doc id="897205" url="https://pl.wikipedia.org/wiki?curid=897205" title="Jerzy Makula">
Jerzy Makula

Jerzy Makula (ur. 29 września 1952 w Rudzie) – polski kapitan lotnictwa cywilnego, pilot szybowcowy, specjalizujący się w akrobacji, wielokrotny mistrz świata.
Życiorys.
W szkole podstawowej zajmował się modelarstwem lotniczym, w 1967 r. został wicemistrzem Polski seniorów w klasie modeli szybowców swobodnie latających F1A. W szkole średniej rozpoczął szkolenie szybowcowe w Aeroklubie Rybnickiego Okręgu Węglowego, gdzie w 1969 r. uzyskał uprawnienia pilota szybowcowego. W 1971 r. zdobył dwa pierwsze warunki do Złotej Odznaki Szybowcowej, trzeci warunek spełnił w maju 1972 r. Posiada Złotą Odznakę Szybowcową z trzema diamentami nr 1366 na świecie oraz nr 281 w Polsce. W tym samym roku ukończył naukę w Technikum Górniczym oraz został członkiem kadry narodowej juniorów. W 1973 roku uzyskał uprawnienia pilota samolotowego, od 1975 r. był etatowym pracownikiem Aeroklubu ROW. W okresie 16.02.1977–10.05.1978 pracował jako kierownik wyszkolenia w Aeroklubie Gliwickim.
Od 1979 do 29 września 2017 roku pracował zawodowo jako pilot PLL LOT na liniach międzynarodowych. Pilotował samoloty An-24, Tu-154M, Boeing 767 i Boeing 787.
7-krotny indywidualny mistrz świata w akrobacji szybowcowej – 1985 (I MŚ), 1987 (II MŚ), 1989 (III MŚ), 1991 (IV MŚ), 1993 (V MŚ), 1999 (VIII MŚ), 2011 (XIV MŚ), 4-krotny srebrny medalista Mistrzostw Świata w akrobacji szybowcowej – 1995 (VI MŚ), 2001 (IX MŚ), 2003 (X MŚ), 2005 (XI MŚ), 8-krotny mistrz świata w drużynie, 3-krotny indywidualny mistrz Europy (1994, 1998, 2004). W latach 1982–1984 był trenerem kadry narodowej szybowcowych pilotów akrobacyjnych. Występem na World Games 2017 we Wrocławiu (9 miejsce) zakończył karierę szybowcową. W latach dziewięćdziesiątych pracował w wytwórni szybowców Margański &amp; Mysłowski Zakłady Lotnicze, gdzie był jednym z pilotów doświadczalnych.
W 2018 r. na IX Sprawozdawczo-Wyborczym Kongresie Aeroklubu Polskiego został wybrany prezesem.
Za swoje osiągnięcia sportowe oraz za działalność na rzecz popularyzacji sportów lotniczych otrzymał Medal Stulecia FAI. W 1985 r. otrzymał złoty Medal za Wybitne Osiągnięcia Sportowe. W 1994 r. został odznaczony po raz drugi Złotym Krzyżem Zasługi "za zasługi w działalności na rzecz rozwoju sportu lotniczego". W 2017 r. został uhonorowany odznaczeniem Aeroklubu Polskiego, Złotym Medalem Aeroklubu Polskiego przyznawanym za wybitne zasługi dla polskiego lotnictwa sportowego.
Bohater dwóch filmów dokumentalnych: "Wniebowzięty" w reżyserii Ewy Świecińskiej (2000) oraz "W chmurach" w reżyserii Macieja Starczewskiego (2002).
Syn Stefana, krewny Edwarda Makuli. Ma czterech synów.

</doc>
<doc id="897208" url="https://pl.wikipedia.org/wiki?curid=897208" title="Kotlina Hrubieszowska">
Kotlina Hrubieszowska

Kotlina Hrubieszowska (851.12) – mezoregion fizycznogeograficzny w południowo-wschodniej Polsce (738 km²) i na Ukrainie (część Wyżyny Wołyńskiej) leżący w obniżeniu pomiędzy Grzędą Horodelską i Grzędą Sokalską, stanowiący wschodnie przedłużenie Padołu Zamojskiego.
Region jest kotliną ukształtowaną w mało odpornych marglach kredowych. Na powierzchni występują przemiennie lessy, margle, mady i piaski. Jest to obszar równinny akumulacji lessowej, prawie płaski o małych wysokościach względnych.
Region przecinają w poprzek rzeki Bug i Huczwa. Huczwa dzieli obszar na dwie części różniące się pod względem urzeźbienia. Na południe od jej koryta teren wznosi się łagodnie, osiągając maksymalną wysokość 204 m n.p.m., a na północ od niego wznosi się on wyraźnie przechodząc w Grzędę Horodelską (najwyższa część obszaru 220 m n.p.m.). 
Niemal całą powierzchnię terenu, z wyjątkiem den dolin, pokrywają lessy o znacznej miąższości, które są idealnym podłożem dla gleb rolniczych o wysokiej jakości. Ze względu na występowanie gleb typu czarnoziemów i brunatnoziemów, Kotlinę Hrubieszowską charakteryzuje rozwinięte rolnictwo (głównie pszenica i buraki cukrowe).
Charakterystyczną cechą terenu są płaskie, bezodpływowe zagłębienia oraz brak młodych rozcięć erozyjnych. Zasadniczymi elementami rzeźby są plejstoceńskie i holoceńskie równiny terasowe, powstałe jako wynik następujących po sobie cyklów erozji i akumulacji rzecznej.
Głównym ośrodkiem na obszarze Kotliny Hrubieszowskiej jest Hrubieszów, ponadto wieś gminna Werbkowice.

</doc>
<doc id="897211" url="https://pl.wikipedia.org/wiki?curid=897211" title="Automorfizm wewnętrzny">
Automorfizm wewnętrzny



</doc>
<doc id="897213" url="https://pl.wikipedia.org/wiki?curid=897213" title="Yakitori">
Yakitori

 – japońska potrawa z kilkusetletnią tradycją. Jest to zasadniczo szaszłyk drobiowy, ale także z innego mięsa, opiekany na węglu drzewnym, umieszczonym w wąskich grillach.
Yakitori przyrządza się ze specjalnym sosem składającym się z mirinu, sake, shōyu i cukru. Sam szaszłyk może zawierać różne składniki: różne części kurczaka, wątróbki drobiowe, grzyby, paprykę, pory.
Jest to popularny, niedrogi posiłek serwowany m.in. w wyspecjalizowanych restauracjach lub barach zwanych "yakitori-ya", ale także w przenośnych grillach, na stoiskach ulicznych i przed świątyniami w czasie świąt i festiwali.
Yakitori przygotowuje się m.in. w następujących kombinacjach:
Słowem o podobnym znaczeniu, często używanym zamiennie z "yaki-tori", jest słowo "kushi-yaki", czyli „pieczenie na rożnie”.
Historia.
Nie wiadomo, kiedy kury dotarły do Japonii. Przypuszcza się, że przebyły one szlak z Azji Południowo-Wschodniej, poprzez Chiny i Półwysep Koreański. Pierwsze wzmianki o tych ptakach można znaleźć w starożytnych kronikach japońskich: Kojiki i Nihonshoki, spisanych w VIII wieku.
W okresie Nara (710-794) jedzono suszone mięso kur jako żywność konserwowaną. Zabroniono tego, wraz z zakazem jedzenia mięsa wołowego i końskiego, gdy buddyzm dotarł do Japonii. Usunięto zakaz na nie później wraz z zakazem jedzenia bażantów i innych ptaków.
Trudno jest ustalić, kiedy w Japonii rozpoczęto hodowlę kur. Istnieją różne teorie. Jedna z nich wywodzi się od nazwy kury domowej "niwatori", traktując ją jako złożenie dwóch słów "niwa" (ogród) i "tori" (ptak). Druga teoria mówi, że słowo to pochodzi od koloru brązowawo-czerwonego ówczesnych kur, gdyż "niwa" w starodawnym języku japońskim to właśnie taki kolor.
W regionie Kansai kurczak jest często nazywany "kashiwa", co jest kojarzone zarówno z kolorem liści dębu ("kashiwa"), jak i klaskaniem w ręce ("kashiwa-de") w czasie modlitwy w chramie shintō, co jest z kolei kojarzone z trzepotem kurzych skrzydeł.
Hodowla domowego drobiu rozwinęła się w okresie Edo. Mięsa kurzego jedzono jednak mało. Spożywano zwykle mięso: bażantów, przepiórek, gęsi, kaczek, a także małych ptaków śpiewających. Rozpoczynała się era jedzenia ptasiego mięsa, które stało się popularne w kolejnym okresie Meiji, kiedy wskutek otwarcia Japonii na świat dieta Japończyków zmieniła się znacząco.
W okresie Edo w północnej Japonii daimyō Masamune Date (1567–1636) z Sendai otrzymał zgodę władz na hodowlę rasy złotej polskiej (, jap. 金色ポーランド種 – kin’iro pōrando-shu).
W okresie Taishō (1912–1926) w regionie Kantō pojawiły się stoiska z "yakiton", czyli grillowaną wieprzowiną, stając się popularną przekąską do whisky wśród ludzi biznesu. W regionie Kansai pojawiły się natomiast "kushikatsu" (wieprzowina nadziewana, jak szaszłyk i smażona na głębokim oleju). Popularność obu potraw doprowadziła do narodzin yakitori.
Po II wojnie światowej, wraz z okupacją amerykańską, dotarły do Japonii brojlery i stały się powszechne około 1965 roku. Yakitori stało się m.in. popularną zakąską do piwa i innych alkoholi.

</doc>
<doc id="897217" url="https://pl.wikipedia.org/wiki?curid=897217" title="Carey Lowell">
Carey Lowell

Carey Lowell (ur. 11 lutego 1961 w Huntington w Nowym Jorku) – amerykańska aktorka i modelka. Dziewczyna Bonda w 16. oficjalnym filmie cyklu; "Licencja na zabijanie" (1989). Od 9 listopada 2002 roku była żoną Richarda Gere'a. Mają syna Homera Jamesa Jigme (ur. 6 lutego 2000). We wrześniu 2013 roku, doszło do separacji, a następnie w 2016 roku rozwiedli się.

</doc>
<doc id="897218" url="https://pl.wikipedia.org/wiki?curid=897218" title="Stronnictwo hetmańskie">
Stronnictwo hetmańskie

Stronnictwo hetmańskie (frakcja republikańska) – konserwatywne prorosyjskie stronnictwo polityczne sprzeciwiające się reformom Stanisława Augusta Poniatowskiego i uzasadniające swoje stanowisko obroną wartości patriotycznych i dążące do utrzymania liberum veto. Stronnictwo hetmańskie było wspierane finansowo przez Imperium Rosyjskie. 
Głównymi działaczami byli: hetman wielki koronny Franciszek Ksawery Branicki, hetman polny koronny Seweryn Rzewuski, Stanisław Szczęsny Potocki, którzy byli współtwórcami w 1792 roku Konfederacji targowickiej. Stronnictwo popierał też Kazimierz Nestor Sapieha, który w późniejszym okresie zmienił poglądy. 
Po porażkach związanych z uchwaleniem Konstytucji 3 maja, stronnictwo to odniosło krótkotrwałe zwycięstwo po przegranej przez Rzeczpospolitą w 1792 roku wojnie w obronie Konstytucji 3 maja. Dzięki zwycięstwu Rosji przedstawiciele Stronnictwa hetmańskiego przejęli władzę w Rzeczypospolitej. 
Przedstawiciele stronnictwa odbyli uroczyste poselstwo 14 listopada 1792 do Katarzyny II, którzy podziękowali jej, że zechciała przywrócić wolność i ustrój republikański w Polsce. Nie skrywając swych wiernopoddańczych uczuć żywionych dla cesarzowej Rosji, Franciszek Ksawery Branicki, Seweryn Rzewuski, Szymon Marcin Kossakowski i wyrazili wówczas swą radość, że gdy "despotyzm osiadł tron polski", na nieszczęśliwy naród wejrzał "Bóg i Katarzyna".
W czasie Insurekcji kościuszkowskiej członkowie Stronnictwa hetmańskiego zostali skazani na śmierć za zdradę (Franciszek Ksawery Branicki, Seweryn Rzewuski, Stanisław Szczęsny Potocki, biskup inflancki Józef Kazimierz Kossakowski, hetman wielki koronny Piotr Ożarowski, marszałek Rady Nieustającej Józef Ankwicz, hetman polny litewski Józef Zabiełło, biskup wileński Ignacy Massalski, kasztelan przemyski Antoni Czetwertyński).
Stronnictwo to utraciło wpływy w 1795 roku na skutek likwidacji państwa w wyniku III rozbioru Polski.

</doc>
<doc id="897220" url="https://pl.wikipedia.org/wiki?curid=897220" title="Władcy Nevers">
Władcy Nevers



</doc>
<doc id="897221" url="https://pl.wikipedia.org/wiki?curid=897221" title="Języki waskońskie">
Języki waskońskie

Języki waskońskie – hipotetyczna rodzina językowa, która zajmowała duży fragment zachodniej części Europy, zanim została wyparta przez języki indoeuropejskie. Reliktami tej rodziny językowej są język baskijski, wymarły język akwitański, oraz wiele toponimów zachodniej Europy. Teoria języków waskońskich została stworzona przez niemieckiego językoznawcę historycznego Theo Vennemanna.
Teoria substratu waskońskiego.
Gdy skończyła się ostatnia epoka lodowa, Waskończycy z obszaru dzisiejszej Hiszpanii i południowej Francji rozprzestrzenili się na prawie całą zachodnią Europę. Nadali oni nazwy rzekom, łańcuchom górskim itp. Nazwy te w większości przetrwały, kiedy języki waskońskie zostały wyparte przez języki indoeuropejskie. Wiele europejskich toponimów, pochodzenia których próżno się doszukiwać w językach indoeuropejskich, znajduje źródło właśnie w językach waskońskich.
Również dwudziestkowy system liczbowy w językach celtyckich, francuskim i duńskim wydaje się zapożyczeniem z języków waskońskich. Niektórzy językoznawcy uważają języki waskońskie za odgałęzienie języków dene-kaukaskich.

</doc>
<doc id="897223" url="https://pl.wikipedia.org/wiki?curid=897223" title="Unión Lara">
Unión Lara

Unión Lara Fútbol Club - wenezuelski klub piłkarski z siedzibą w mieście Barquisimeto.
Historia.
Klub założony pod nazwą Lara Fútbol Club, potem zmienił nazwę na Deportivo Lara. Klub w swoim pierwszoligowym debiucie w 1965 roku zdobył mistrzostwo Wenezueli - jak się później okazało, jedyne w historii klubu. Historycznego wyczynu dokonała drużyna w składzie: "Ronald Terán, Vianna, George, Didi II, "Chicho" Capote, Paulinho, Nay, Trapatoni, Becerra, Arijorio, Zequihna oraz Rafael Naranjo".
Dnia 15 października 1985 roku nastąpiła kolejna zmiana nazwy na Unión Deportiva Lara, a w 1999 roku na Unión Lara Fútbol Club. W 1971 roku klub Lara spadł z pierwszej ligi. W 1978 roku wrócił do pierwszej ligi jako Deportivo Lara. W 1984 roku z niewiadomych przyczyn nie zagrał w pierwszej lidze, a ponownie pojawił się w niej w 1986 roku. W 1996 roku Lara spadł do drugiej ligi. W 2000 roku nastąpił kolejny powrót do najwyższej ligi. Jednak już w 2003 roku klub ponownie spadł z pierwszej ligi (po przegranym barażu z Mineros Guayana) i do dziś gra w drugiej lidze wenezuelskiej.

</doc>
<doc id="897228" url="https://pl.wikipedia.org/wiki?curid=897228" title="Unión Lara Fútbol Club">
Unión Lara Fútbol Club



</doc>
<doc id="897229" url="https://pl.wikipedia.org/wiki?curid=897229" title="Lara Fútbol Club">
Lara Fútbol Club



</doc>
<doc id="897235" url="https://pl.wikipedia.org/wiki?curid=897235" title="Pierre Webó">
Pierre Webó

Pierre Achille Webo Kouamo (ur. 20 stycznia 1982 w Bafoussam) – kameruński piłkarz występujący na pozycji napastnika.
Kariera klubowa.
Swoją karierę zaczynał w klubie z Stade Bandjoun. Z niego przeniósł się do urugwajskiego Nacionalu. W pierwszym sezonie gry wystąpił w dwóch meczach. W następnym w siedmiu i strzelił pierwszego gola. W sezonie 2002/2003 Webo w 12 meczach strzelił 14 bramek. Warto dodać, że grał u boku swojego rodaka – Benoît Angbwy. Dobra skuteczność w lidze urugwajskiej zaowocowała transferem do Hiszpanii. Webo przeniósł się na jeden sezon do CD Leganés. Następnym jego klubem była CA Osasuna, gdzie Kameruńczyk grał przez cztery sezony, notując kilka występów w Pucharze UEFA. W latach 2007–2011 występował w RCD Mallorca. W 2011 roku przeniósł się do İstanbul Büyükşehir Belediyespor. 1 lutego 2013 roku podpisał kontrakt z Fenerbahçe SK. W 2015 przeszedł do Osmanlısporu.
Kariera reprezentacyjna.
Webo jest reprezentantem Kamerunu. Brał udział w eliminacjach do Mistrzostw Świata 2006, jednak Kamerun nie awansował do turnieju.

</doc>
<doc id="897236" url="https://pl.wikipedia.org/wiki?curid=897236" title="Lord Give Me a Sign">
Lord Give Me a Sign

Lord Give Me a Sign – pierwszy singel rapera DMX-a zapowiadający płytę "Year of the Dog...Again". Piosenka opowiada o walce DMX-a ze swoimi problemami. Żeby z nimi zwyciężyć, prosi Boga o siłę.
Klip.
Klip ukazuje DMX-a na pustyni, prawdopodobnie naśladującego Jezusa spędzającego czterdzieści dni i nocy na pustyni. Teledysk przedstawia również zniszczenia dokonane przez Huragan Katrina w Luizjanie.
Piosenka jest główną ścieżką dźwiękową . Utwór znalazł się również na zapowiedzi "Alpha Dog".

</doc>
<doc id="897237" url="https://pl.wikipedia.org/wiki?curid=897237" title="Edward Makula">
Edward Makula

Edward Makula (ur. 4 lipca 1930 w Kończycach, zm. 15 stycznia 1996 w Warszawie) – polski pilot szybowcowy i samolotowy.
Życiorys.
Ukończył studia na Politechnice Śląskiej w Gliwicach i uzyskał tam dyplom magistra inżyniera mechanika, ze specjalizacją technologii budowy maszyn. Przez sześć lat pracował w zawodzie pilota sanitarnego (1960–65) w ośrodku katowickim. Od 1965 roku pracował w PLL LOT – przez wiele lat jako pilot, pod koniec pracy zawodowej (ze względów zdrowotnych) jako nawigator na samolotach Ił-62M. 
Szybowcowy mistrz świata w klasie otwartej (1963) i wicemistrz świata w tej klasie (1960) na szybowcu Zefir 2. 4-krotny mistrz Polski (lata 1957, 1965, 1966, 1978). 7-krotny rekordzista świata i 17-krotny rekordzista Polski. Sędzia międzynarodowy w sporcie szybowcowym, instruktor. Zdobywca medali: Tańskiego (1957) i Lilienthala (1965) oraz złotej odznaki szybowcowej z 3 diamentami. Pochowany na Powązkach Wojskowych.
Krewny Jerzego Makuli.

</doc>
<doc id="897240" url="https://pl.wikipedia.org/wiki?curid=897240" title="Stronnictwo magnackie">
Stronnictwo magnackie



</doc>
<doc id="897245" url="https://pl.wikipedia.org/wiki?curid=897245" title="Władcy Rethel">
Władcy Rethel



</doc>
<doc id="897246" url="https://pl.wikipedia.org/wiki?curid=897246" title="Edu">
Edu

"Przydomek Edu nosiło lub nosi kilku piłkarzy brazylijskich, m.in.":

</doc>
<doc id="897248" url="https://pl.wikipedia.org/wiki?curid=897248" title="Sherilyn Fenn">
Sherilyn Fenn

Sheryl Ann Fenn (ur. 1 lutego 1965 w Detroit) – amerykańska aktorka, nominowana do nagrody Emmy i Złotego Globu. Międzynarodową sławę zyskała dzięki roli Audrey Horne w serialu Davida Lyncha "Miasteczko Twin Peaks" z 1990 roku. Jest również znana ze swej kreacji w filmach "Myszy i ludzie", "Ruby", "Boxing Helena" oraz głównej roli w biograficznym filmie o Elizabeth Taylor – "Liz: Historia Elizabeth Taylor".
Dzieciństwo.
Fenn urodziła się jako Sheryl Ann Fenn w Detroit w stanie Michigan. Pochodzi z rodziny muzycznej: jej matka (Arlene Quatro) grała na keyboardzie, jej ciotka (Suzi Quatro) była piosenkarką, jej dziadek (Art Quatro) był muzykiem jazzowym natomiast jej ojciec Leo Fenn zajmował się promowaniem gwiazd muzycznych takich jak zespół Suzie Quatro „The pleasure Seekers”, „Alice Cooper” czy też „The Billion Dollar Babies”. Fenn posiada włosko-węgierskie korzenie ze strony matki oraz irlandzko-francuskie ze strony ojca. W dzieciństwie i okresie dojrzewania Sherilyn Fenn dużo podróżowała ze swoją matką i dwoma starszymi braćmi nie posiadając praktycznie jednego, stałego miejsca zamieszkania. Kiedy ukończyła 17 lat, cała jej rodzina osiedliła się w Los Angeles. Fenn, która miała usposobienie dość poważne i domorosłe postanowiła nie rozpoczynać nauki w kolejnym college’u, ale zająć się sztuką. W tym celu wstąpiła do Szkoły Teatralnej Lee Strasberga.
Wczesna kariera aktorska (1984–1989).
Fenn rozpoczęła swoją karierę aktorską grając w niskobudżetowych filmach, jak np. „The Wild Life” z 1984 roku z Chrisem Pennem, „Thrashin'” z 1986 roku z Joshem Brolinem i Pamelą Gidley, w filmie fantasy „The Wraith” z 1986 roku z Charlie Sheenem, w „The Zombie High” z 1987 roku u boku Virginii Madsen oraz w „Pięknej i Bestii” inspirowanym filmem erotycznym „Meridian”. W roku 1985 Fenn zagrała również pamiętną rolę w kultowej komedii dla nastolatków „Just One of the Guys”, w której próbuje uwieść przebraną za chłopaka dziewczynę graną przez Joyce Hyser. Sherilyn Fenn wystąpiła także u boku Johnny’ego Deepa w roku 1985 w krótkim filmie studenckim pod tytułem „Dummies”. Znajomość z Deepem przekształciła się w 3,5-letni związek, którego naturalnym następstwem były zaręczyny pary. W 1987 roku Fenn ponownie stanęła u boku narzeczonego na planie filmowym – zagrała w jednym z odcinków pierwszej serii serialu „21 Jump Street” w odcinku „Blindsided”.
Fenn jest jedną z niewielu aktorek, która potrafi przyznać, że często pojawiała się w filmach, które nie były warte zapamiętania. Fenn pojawiała się również w niskobudżetowych filmach z wyraźnym tłem erotycznym. Często mówiła, że pomimo podpisanego, szczegółowego kontraktu z producentem, reżyserzy tychże filmów niejednokrotnie starali się przekonać ją, aby w filmach zmieniła niektóre postanowienia umowy i grała nago. O początkach swojej kariery mówiła również, że zamiast bycia np. kelnerką i oczekiwania, aż ktoś ją odkryje – podejmowała się wielu rozmaitych ról próbując nieustannie wzbogacać swój warsztat. Dużą pomoc i motywację do tych poczynań aktorka przypisuje swojemu agentowi, który jak twierdzi zawsze w nią wierzył.
Swoją pierwszą, prawdziwie gwiazdorską rolę Fenn zagrała jako zaręczona spadkobierczyni znakomitego rodu, która ulega czarowi zwykłego pracownika w filmie z gatunku romansu z tłem erotycznym pod tytułem „Spotkanie dwóch księżyców”. Po premierze filmu, który zakwalifikowano do rodzaju niskobudżetowych erotyków Fenn twierdziła, że potrzebuje dłuższej przerwy, aby ukryć się przed zakłopotaniem, w które wprawiły ją opinie widzów sugerujących, że odegrana rola była zbyt odważna. Fenn mówiła również, że po każdej scenie erotycznej podczas kręcenia filmu płakała i popadała w przygnębienie. Po tym doświadczeniu Fenn postanowiła zwiększyć kontrolę nad swoją karierą aktorską nie pozwalając, aby inni decydowali o tym gdzie i jaka rolę zagra.
Okres „Twin Peaks” (1990–1991).
Za najbardziej głośną rolę Sherilyn Fenn, która rozsławiła jej nazwisko uważa się rolę nierozważnej Audrey Horne w serialu Davida Lyncha i Marka Frosta" Miasteczko Twin Peaks" z lat 1990–1991. Niezatarte wrażenie doskonałej gry aktorskiej i umiejętnego przedstawienia postaci szkolnej femme fatale sprawiły, że Fenn zyskała rzesze fanów, którzy docenili i polubili nie tylko charakter postaci (lekkomyślnej i platonicznie zakochanej w agencie Dale'u Cooperze granym przez Kyle’a MacLachlana), ale również sposób ubierania postaci właściwy latom 50. ubiegłego stulecia, w którym wyróżniały się kraciaste spódniczki i obcisłe sweterki. Do historii przeszły zwłaszcza dwie sceny Fenn; pierwszą z nich jest słynny „Taniec Audrey”. Do tej (i nie tylko) sceny muzykę skomponował Angelo Badalamenti, a utworowi do tej sceny nadano taki właśnie tytuł. Druga ze scen, która zapewniła Fenn pamięć w historii kina jest scena z wisienką, którą Fenn wkłada do ust, a po chwili wyjmuje ją, tyle że z zawiązanym ogonkiem. Mówi się także, że dzięki znakomitej grze aktorskiej Fenn, serial parł do przodu zapewniając sobie ogromną popularność oraz wykluczając wszelkie inne produkcje z gatunku serialowych erotyków. Fenn określa swoją postać w następujący sposób: „Audrey Horne jest zarówno kobietą, jak i dzieckiem, które ubiera się w sposób eksponujący piękno jej ciała. W tym samym czasie jednakże Audrey jest również małą córeczką swojego ojca, Benjamina Horne’a”.
W drugim sezonie kręcenia serialu pojawił się pomysł wywołania romansu pomiędzy bohaterką a agentem Cooperem. Ideę tę szybko jednak porzucono, a losy bohaterki połączono z serialowym Bobbym Briggsem (granym przez Dana Ashbrook), a potem również z Johnem Justicem Wheelerem (granym przez Billyego Zane’a).
Krótko po realizacji Twin Peaks, David Lynch dał aktorce również zwracającą uwagę rolę w jego innym projekcie – filmie „Dzikość serca”, w którym Fenn pojawiła się u boku Nicolasa Cage’a i Laury Dern. Fenn zagrała tam dziewczynę zranioną w wypadku samochodowym, która w wyniku szoku powypadkowego dostaje histerii i eksponuje ją obsesyjną uwagą poświęconą zawartości swojej torebki. Reżyser filmu David Lynch, aby zobrazować jej sposób odegrania roli zalecił: „Myśl tylko o tym: skarpetki dziewczęce, pomadka do ust, portfel i grzebień – to wszystko. To ma być abstrakcyjne”. „Narysowałem jej po prostu tę scenę, a ona jest zdolna, aby ją odegrać, ona jest jak chińska laleczka”. David Lynch, który opisywał Fenn jako „5 stóp nieba z końskim ogonem” twierdził, że przywołuje ona w nim skojarzenie z delikatną lalką z porcelany, a odwaga do przeżywania nowych doświadczeń i kreatywność tworzenia wzbudzają w nim głęboki podziw i szacunek dla filigranowej aktorki.
W niedługim czasie po powyższych doświadczeniach w 1991 roku Fenn podjęła się roli w telewizyjnym gangsterskim filmie kanału ABC. Zagrała tam Billie Frechette, dziewczynę Johna Dillingera. Film nosił nazwę „Dillinger”, a aktorka miała okazję zagrać w nim u boku Marka Harmona. Kolejną pozycją w jej filmografii był film „Pożądanie i piekło w motelu zachodzącego słońca”. W tej czarnej komedii z gatunku noir Fenn zagrała namiętną i kuszącą mężczyzn femme fatale. W filmie partnerowali jej David Hewlett i Whip Hubley. Po epoce „Twin Peaks” szybko zauważyła jednak, że producenci i reżyserzy oferowali jej role będące wariacjami na temat Audrey Horne z serialu Lyncha. Z tego powodu Fenn postanowiła za wszelką cenę uniknąć dalszych ról, które nawiązywałyby do postaci z serialu. Fenn twierdziła wówczas, że proponowane role klonu Audrey Horne nigdy nie były równie dobre, zabawne czy wysmakowane. Stanowisko w tej sprawie stało się również jedną z głównych przyczyn, dla których Fenn odmówiła udziału w prequelu serialu, pełnometrażowym filmie z 1992 roku „” uczestnicząc w tym czasie w kręceniu filmu „Myszy i ludzie”.
Okres po Twin Peaks (1992–1995).
Po dwóch nominacjach do nagrody Emmy i Złotego Globu za rolę w serialu "Miasteczko Twin Peaks" oraz sesji zdjęciowej dla magazynu Playboy, do której wykonania wybrała swojego ówczesnego partnera Barry’ego Hollywooda, Fenn ze swoją olśniewającą urodą i znanym dorobkiem aktorskim została uznana za symbol seksu. Jeszcze w październiku 1990 roku podczas promocji serialu Davida Lyncha aktorka pojawiła się na okładce magazynu Rolling Stone z Mädchen Amick i Larą Flynn Boyle. W tym samym roku „US Magazine” umieścił Fenn na liście 10 najpiękniejszych kobiet świata. Rok później magazyn „People” w podobnym, tyle że 50-osobowym zestawieniu również znalazł miejsce dla aktorki. Fenn pozowała dla fotografa Stevena Meisela, który dokumentował kampanię reklamową kolekcji jesień/zima 1991-1992 dla domu mody Dolce&amp;Gabbana. W sesji tej, Fenn została ucharakteryzowana na klasyczną hollywoodzką femme fatale. W roku 1992 uczestniczyła w sesji fotografa George Hurrella, który przygotowywał serię zdjęć gwiazd fotografując Sharon Stone, Julian Sands, Raquel Welch, Erica Roberts i Seana Penna. W tej sesji Fenn wystylizowano na kobietę z lat 30. ubiegłego wieku dopasowując do jej niezwykłej urody stroje, makijaż i fryzury ze wspomnianego okresu.
W roku 1991 hollywoodzki trener gwiazd filmowych, Roy London, wybrał Fenn do swojego filmu, którym debiutował jako reżyser. W filmie pod tytułem „Pamiętnik zabójcy” aktorka zagrała rolę młodej matki zdeterminowanej do ochronienia swojego dziecka przed zabójcą granym przez Foresta Whitakera. Film spodobał się krytykom i w tym samym roku dostał nominację do Nagrody Krytyków na Deauville Film Festival. Jak się okazało, punktem zwrotnym w karierze Fenn okazała się właśnie znajomość z Londonem. Aktorka twierdziła bowiem, że okres związany z serialem "Miasteczko Twin Peaks" był momentem zarówno sławy, ale również wielu rozczarowań. Wywodziły się one z faktu, że proponowane kolejne role stanowiły opisywany powyżej rodzaj nieudanego i płytkiego kopiowania postaci bohaterki z serialu Lyncha. Używanie jej wizerunku jako pięknego ornamentu filmu, Fenn uznawała za zbyt płytkie i nieambitne. Znajomość z Londonem natomiast uświadomiła jej, że istnieje głębsze dno sztuki aktorskiej, a ona sama ma wystarczający talent i serce do tego, aby zaangażować się w nowe, bardziej wyszukane i oryginalne projekty. Od Londona, swojego nowego przewodnika w sztuce filmowej, Fenn mówiła, że „nauczyła się znajdowania ról pasjonujących, takich, które umieją przemówić do ciebie i pomóc rozwinąć się twojemu talentowi na jednym z etapów tworzenia”.
Linki zewnętrzne.
 

</doc>
<doc id="897261" url="https://pl.wikipedia.org/wiki?curid=897261" title="Równina Bełska">
Równina Bełska

Równina Bełska (851.21) – mezoregion fizycznogeograficzny w południowo-wschodniej Polsce i na Ukrainie, między Roztoczem i Grzędą Sokalską. Jest to jedyna część Kotliny Pobuża leżąca na obszarze Polski; leży ona w widłach rzek: Sołokiji i jej dopływu Rzeczycy. Równina Bełska jest regionem rolniczym.
Region jest równiną o falistej powierzchni denudacyjnej, rozwiniętej na marglach górnokredowych. Ku południu przechodzi on w płaskie równiny akumulacyjne tarasów nadzalewowych i zalewowych.
Główną miejscowością na obszarze Równiny Bełskiej jest miasto Bełz na Ukrainie. Po stronie polskiej na terenie regionu leżą m.in. Jarczów, Ulhówek i Korczmin.
W Polsce Równina Bełska obejmuje północną część gmin: Jarczów i Ulhówek, północno-wschodnią część gminy Lubycza Królewska, południowo-wschodni fragment gminy Tomaszów Lubelski oraz południowy klin gminy Dołhobyczów.

</doc>
<doc id="897262" url="https://pl.wikipedia.org/wiki?curid=897262" title="Otis Hill">
Otis Hill

Otis Hill (ur. 31 marca 1974 w White Plains) – amerykański koszykarz, grający na pozycji środkowego.
Kariera.
Jako student uniwersytetu Syracuse zdobył 1416 punktów, co plasuje go na 25 miejscu pod względem strzelców (zdobywał ponad 10 punktów na mecz). W sezonie 2004/05 zadebiutował w PLK, w Polonii Warszawa, gdzie był liderem zespołu, pobił także rekord sezonu, który wyniósł 45 punktów, w meczu przeciwko Gipsarowi, został wtedy MVP sezonu. Do Polski znowu trafił dopiero w sezonie 2006/07, i to w trakcie rozgrywek. Dołączył do Anwilu, w play-off grając w pierwszym meczu przeciwko Czarnym ze Słupska zanotował 35 punktów, ale Anwil przegrał ten mecz po dwóch dogrywkach. W kolejnych dwóch meczach Anwil prowadził 2-1, ale w drugim meczu Hillowi nie poszło już tak dobrze, bo zdobył zaledwie 4 punkty, w trzecim meczu zanotował 13, ale w pierwszej kwarcie grał słabo, bo na pięć oddanych rzutów z gry nie trafił ani jednego. Zagrał wszystkie mecze dobrze, ale popełnił błąd w najważniejszym momencie, gdy wykonał bezsensowny faul na Jeffie Nordgaardzie i zawiódł. To przewinienie kosztowało Anwil przegranie decydującego meczu z Prokomem i koniec marzeń o Mistrzostwie Polski 2006/2007.

</doc>
<doc id="897265" url="https://pl.wikipedia.org/wiki?curid=897265" title="Charakter grupy">
Charakter grupy



</doc>
<doc id="897270" url="https://pl.wikipedia.org/wiki?curid=897270" title="Shiso">
Shiso



</doc>
<doc id="897278" url="https://pl.wikipedia.org/wiki?curid=897278" title="Stożek obrotowy">
Stożek obrotowy



</doc>
<doc id="897280" url="https://pl.wikipedia.org/wiki?curid=897280" title="Jasmin Hukić">
Jasmin Hukić

Jasmin Hukić (ur. 15 sierpnia 1979 w Tuzli) – bośniacki koszykarz, występujący na pozycji niskiego skrzydłowego.
Występował w Union Olimpiji Lublana, pełnił też funkcję kapitana reprezentacji Bośni i Hercegowiny. Gra na pozycji niskiego skrzydłowego.
Sezon 2006/2007 spędził w drużynie mistrza Polski Prokomie Treflu Sopot. Od sezonu 2007/08 reprezentuje barwy słoweńskiej drużyny, w której jest jedną z głównych postaci.

</doc>
<doc id="897287" url="https://pl.wikipedia.org/wiki?curid=897287" title="Tuzi">
Tuzi

Tuzi (cyr. Тузи) – miasto w Czarnogórze, siedziba gminy Tuzi. W 2011 roku liczyło 4857 mieszkańców.

</doc>
<doc id="897289" url="https://pl.wikipedia.org/wiki?curid=897289" title="Uniwersytet Ostrawski">
Uniwersytet Ostrawski

Uniwersytet Ostrawski () – publiczna uczelnia założona w Ostrawie 28 września 1991 roku. Jego protoplastą była Wyższa Szkoła Pedagogiczna w Opawie, która od roku 1959 ma swą siedzibę w Ostrawie.
Biblioteka uniwersytecka założona w roku 1999 posiada ponad 200 tys. książek, ponad 350 czasopism w języku czeskim i innych a także dalsze liczne zbiory (np. MC, mapy, mikrofilmy, CD-ROM). Uczelnia kształci w trybie dziennym i zaocznym.

</doc>
<doc id="897296" url="https://pl.wikipedia.org/wiki?curid=897296" title="Wadim Miłow">
Wadim Miłow

Wadim Miłow, ros. Вадим Милов (ur. 1 sierpnia 1972) – szwajcarski szachista pochodzenia rosyjskiego, arcymistrz od 1994 roku.
Kariera szachowa.
Do roku 1992 reprezentował barwy Związku Radzieckiego i Rosji, w tymże roku zdobywając w Buenos Aires tytuł wicemistrza świata juniorów do lat 20. Kolejne sukcesy zaczął odnosić jako reprezentant Izraela, w roku 1993 otrzymując tytuł mistrza międzynarodowego. Już w następnym roku otrzymał od Międzynarodowej Federacji Szachowe tytuł arcymistrza, co było dużym osiągnięciem. W tym samym roku wystąpił w barwach Izraela na szachowej olimpiadzie w Moskwie. Od 1996 roku w rozgrywkach międzynarodowych reprezentuje Szwajcarię, w 2000 roku biorąc udział w olimpiadzie w Stambule.
Trzykrotnie wziął udział w mistrzostwach świata rozgrywanych systemem pucharowym:
Odniósł wiele turniejowych sukcesów, zwyciężając bądź dzieląc I miejsca w m.in. Bratto (2001), Moskwie (2002, "Aeroflot Open"), Benasque (2002), Aszdodzie (2003), Lozannie (2003), Genui (2003), Santo Domingo (2003), Meridzie (2003, 2005 i 2006), Genewie (2004), Sewilli (2004), San Marino (2006), Filadelfii (2006, "World Open"), Morelii (2007), Chicago (2007, wspólnie z Jurijem Szulmanem) i w Gibraltarze (2009, wspólnie z Piotrem Swidlerem).
W roku 2005 odniósł duży sukces, zwyciężając w bardzo silnie obsadzonym turnieju szachów szybkich "Corsica Masters" na Korsyce. W turnieju tym wyeliminował kolejno Arkadija Najditscha, Judit Polgár, Zoltana Almasi, a w finale pokonał 3 - 1 Viswanathana Ananda.
Najwyższy ranking w dotychczasowej karierze osiągnął 1 lipca 2008 r., z wynikiem 2705 punktów zajmował wówczas 28. miejsce na światowej liście FIDE.

</doc>
<doc id="897299" url="https://pl.wikipedia.org/wiki?curid=897299" title="Spencer Locke">
Spencer Locke

Spencer Locke (ur. 20 września 1991 w Winter Park) – amerykańska aktorka.

</doc>
<doc id="897320" url="https://pl.wikipedia.org/wiki?curid=897320" title="Konfederacja Ewangelicznych Kościołów Reformowanych w Polsce">
Konfederacja Ewangelicznych Kościołów Reformowanych w Polsce

Konfederacja Ewangelicznych Kościołów Reformowanych w Polsce – chrześcijańska wspólnota protestancka zrzeszająca konserwatywne w teologii i nauczaniu społecznym polskie zbory reformowane, odwołujące się w doktrynie bezpośrednio do teologii Jana Kalwina i Marcina Lutra. Polska wspólnota jest częścią powstałej w 1998 r. Konfederacji Ewangelicznych Kościołów Reformowanych. Organem prasowym Konfederacji jest wydawany od 1997 r. kwartalnik "Reformacja w Polsce".
Konfederacja, jak również zbory wchodzące w jej skład, nie są formalnie związane z Kościołem Ewangelicko-Reformowanym w RP i nie wchodzą w skład Polskiej Rady Ekumenicznej.
Historia.
Początki wspólnoty sięgają połowy lat 90. XX wieku, kiedy grupę studentów Biblijnego Seminarium Teologicznego we Wrocławiu zainteresował kalwinizm oraz apologetyka założeń wstępnych. Nowo nabyte poglądy teologiczne doprowadziły do założenia początkowo niezależnego zboru reformowanego w Poznaniu oraz nowej grupy misyjnej przy I zborze baptystycznym we Wrocławiu. Począwszy od 2000 r. grupa wrocławska funkcjonuje poza ramami Kościoła Chrześcijan Baptystów jako Ewangeliczny Kościół Reformowany we Wrocławiu. Współpraca między oboma zborami została sformalizowana w 2003 roku, kiedy powstała obecna Konfederacja Ewangelicznych Kościołów Reformowanych w Polsce. Rok później oba zbory zgłosiły akces do Konfederacji Ewangelicznych Kościołów Reformowanych, gdzie uzyskały pełne członkostwo w roku 2006. W roku 2005 rozpoczął działalność zbór misyjny w Gdańsku. W latach 2003–2009 działał także zbór w Legnicy.
Doktryna.
Konfederacja Ewangelicznych Kościołów Reformowanych przyjmuje teologię reformowaną w jej klasycznej, tradycyjnej i konserwatywnej wersji. Do postaci kształtujących prąd teologiczny wspólnoty należą m.in. Cornelius Van Til, James B. Jordan, Peter Leithart, Douglas Wilson i Greg Bahnsen. KEKR jest przeciwna ordynacji kobiet na urząd pastora. Kościół nie błogosławi związków homoseksualnych, które uznaje za jednoznacznie grzeszne i niezgodne z Biblią.
Zasady teologiczne.
Doktryna wspólnoty opiera się na pięciu zasadach protestantyzmu i zasadzie "semper reformanda":
Soteriologia.
Wspólnota przyjmuje klasyczną soteriologię reformowaną. 
Sakramenty.
Konfederacja, podobnie jak wszystkie wyznania reformowane, przyjmuje teologię przymierza jako właściwy system interpretacji Biblii. W jej świetle postrzega sakramenty jako znaki i środki łaski Bożej, wśród których istnieją jedynie dwa: chrzest i Wieczerza Pańska. Chrzest rozumiany jest jako znak przymierza z Bogiem, odpowiednik starotestamentowego obrzezania. Stąd też jego przyjęcie nie jest ograniczone wiekiem katechumena i stosowany jest zarówno chrzest dorosłych, jak i dzieci. Komunia święta udzielana jest pod obiema postaciami. Praktykowana jest komunia ochrzczonych niemowląt.
Nabożeństwo.
Nabożeństwo niedzielne postrzegane jest jako cotygodniowa odnowa zawartego w chrzcie przymierza z Bogiem. Jest kierowane wyłącznie do Trójjedynego Boga, któremu publiczne oddawanie chwały jest powodem gromadzenia się zboru. Życie kościelne opiera się na kalendarzu liturgicznym.
Symbole wiary.
Obowiązującymi symbolami wiary Konfederacji są:
Oprócz powyższych dokumentów należących do kanonu ksiąg symbolicznych kalwinizmu kontynentalnego, wiele zborów Konfederacji Ewangelicznych Kościołów Reformowanych odwołuje się także do dwóch symboli prezbiteriańskich: Konfesji westminsterskiej (1646) i Małego Katechizmu Westminsterskiego (1649) oraz do symbolu baptystycznego: Londyńskiego Wyznania Wiary (1689), przy zastrzeżeniu poprawności chrztu niemowląt.
Duchowni.
Zbory należące do Konfederacji Ewangelicznych Kościołów Reformowanych w Polsce obsługiwane są przez siedmiu pastorów ordynowanych:
Zbory.
Do Konfederacji Ewangelicznych Kościołów Reformowanych w Polsce należą aktualnie trzy zbory i dwie placówki misyjne:

</doc>
<doc id="897342" url="https://pl.wikipedia.org/wiki?curid=897342" title="Ursus thibetanus">
Ursus thibetanus



</doc>
<doc id="897345" url="https://pl.wikipedia.org/wiki?curid=897345" title="Selenarctos thibetanus">
Selenarctos thibetanus



</doc>
<doc id="897356" url="https://pl.wikipedia.org/wiki?curid=897356" title="Nino Kirow">
Nino Kirow

Nino Kirow, bułg. Нино Киров Иванов (ur. 11 września 1945 w Błagojewgradzie, zm. 25 września 2008 w Sofii) – bułgarski szachista, arcymistrz od 1975 roku.
Kariera szachowa.
W roku 1962 zdobył mistrzostwo Bułgarii juniorów, natomiast w 1973 i 1978 - seniorów. W latach 1974 i 1984 dwukrotnie wystąpił na szachowych olimpiadach, natomiast w 1977 i 1980 – w drużynowych mistrzostwach Europy. Odniósł szereg turniejowych sukcesów, zajmując m.in. I m. w Čoce (1973), II m. w Polanicy-Zdroju (1974, memoriał Akiby Rubinsteina), I-II m. we Vršacu (1975, memoriał Borislava Kosticia), II-III m. w Perniku (1976), II-III m. w Pazardżiku (1977), I m w Białymstoku (1978), I m. w Salonikach (1978), I m. w Warszawie (1980), II-III m. w Eksjö (1980), dz. II m. w Poczdamie (1985), dz. III m. w Rzymie (1986) oraz dz. I m. w Cannes (1996).
Najwyższy ranking w karierze osiągnął 1 stycznia 1993, z wynikiem 2505 punktów dzielił wówczas 6. miejsce wśród bułgarskich szachistów.

</doc>
<doc id="897358" url="https://pl.wikipedia.org/wiki?curid=897358" title="Bitwa pod Almonacid de Toledo">
Bitwa pod Almonacid de Toledo

Bitwa pod Almonacid de Toledo – starcie zbrojne, które miało miejsce 11 sierpnia 1809 roku podczas wojen napoleońskich.
Bitwa.
Po bitwie pod Talavera de la Reyna francuski generał Sebastiani (20 000 żołnierzy) uderzył na hiszpańską armię generała Venegasa (28 000 żołnierzy).
Do decydujących walk doszło na prawym skrzydle armii Sebastianiego, obsadzonym przez wojska polskie. 7 i 9 Pułki Piechoty Księstwa Warszawskiego uderzyły czołowo na pozycję na wzgórzu przed zamkiem bronioną przez silniejsze liczebnie wojska hiszpańskie. 7. pułk, otoczony ze wszystkich stron kawalerią hiszpańską, z trudem odparł atakujących. W walce na bagnety Polacy pokonali nieprzyjaciela i zdobyli jego pierwszą pozycję. Jednak na drugiej nieprzyjaciel stawiał zacięty opór. Pułkownik Maciej Sobolewski, szef 7. pułku, został śmiertelnie ranny podrywając żołnierzy do szturmu na baterię hiszpańską. Jego ostatnie słowa brzmiały: "„Nic to, nic! Dalej! Naprzód dzieci...”". Zginął też major Stanisław Łuba, szef batalionu 9. pułku, ale pozycja została zdobyta w chwili, gdy adiutant Sebastianiego dostarczył wezwanie do odwrotu.
Tak pisał o polskich stratach kronikarz 9. pp, Józef Kozłowski: "„Pułk 9-ty stracił w zabitych oficerach, jak następuje: szefa batalionu 1-go, Sielskiego, kapitanów: Kownackiego, grenadyerów, Zalewskiego i Stablewskiego, poruczn. grenad. Gorzyńskiego. Pułk 7-my prócz pułkownika Sobolewskiego, jak nadmieniłem wyżej, utracił podpułkownika Łubę, porucznika Gajewskiego i Wiśniewskiego, kapitana. Pułk 4-ty także utracił oficerów, lecz nie pamiętam ich nazwisk. Cała zaś dywizya polska straciła przeszło trzystu żołnierzy w zabitych. Ja, co to piszę, odbierając jak wyżej wzmiankowaną górę przedzamkową, dostałem mocną kontuzyę od kuli karabinowej w lewe ramię, która uderzyła w szlifę opuszczoną na ramieniu. Gdyby nie ta zasłona, możeby ramię była strzaskała”". 
W tym samym czasie polscy ułani 1. pułku Legii Nadwiślańskiej, dowodzeni przez płk. Jana Konopkę, rozbili jazdę hiszpańską i wyszli na tyły armii Venegasa. Hiszpanie zostali zmuszeni do odwrotu w kierunku gór Sierra Morena.
Zwycięstwo armii francusko-polskiej w okolicach miasta Almonacid de Toledo uchroniło Madryt przez jednoczesnym uderzeniem armii hiszpańskiej Venegasa i armii angielskiej generała Wilsona. W bitwie Hiszpanie stracili 2000 zabitych i 3000 jeńców, natomiast Francuzi i Polacy stracili 1500 zabitych i rannych.

</doc>
<doc id="897362" url="https://pl.wikipedia.org/wiki?curid=897362" title="Carlos di Sarli">
Carlos di Sarli

Carlos Di Sarli (ur. 7 stycznia 1903, zm. 12 stycznia 1960) – argentyński muzyk tanga, dyrygent orkiestry tanga, kompozytor i pianista.
Początkowo grał w orkiestrze Osvaldo Fresedo. Nagrał 27 albumów ze swoją orquesta típica.

</doc>
<doc id="897373" url="https://pl.wikipedia.org/wiki?curid=897373" title="Bitwa pod Ścianą">
Bitwa pod Ścianą

Bitwa pod Ścianą (znana także jako bitwa pod Braiłowem lub bitwa pod Brahiłowem) miała miejsce 19 grudnia 1666 podczas wojny polsko-kozacko-tatarskiej 1666–1671.
Hetman kozacki Piotr Doroszenko po koncentracji sił dysponował już armią liczącą około 20 tysięcy Kozaków, oprócz tego dołączyło doń około czterdzieści tysięcy Tatarów. W takiej sile uderzył na, liczącą według różnych szacunków od 1 do 6 tysięcy żołnierzy, polską dywizję pułkownika Sebastiana Machowskiego, która próbowała ułożyć się na leżach zimowych nad Bohem, w okolicach Ściany i Brahiłowa.
Zagrożony okrążeniem przez wielokrotnie silniejszego przeciwnika, Machowski zarządził odwrót na Ładyżyn, pod Braiłowem został jednak dopędzony przez Tatarów. Bitwa zakończyła się całkowitą klęską wojsk koronnych i wzięciem do niewoli wielu żołnierzy. Podczas bitwy zniszczono między innymi 4 chorągwie tatarskie (rodzaj polskiej lekkiej jazdy złożonej przeważnie z polskich Tatarów) dowodzone przez Mustafę Kosińskiego, Samuela Sulejmanowicza, Dawida Romanowskiego i Ułana Zasulskiego. Znaczna część żołnierzy dywizji wraz z jej naczelnym wodzem dostała się do niewoli.

</doc>
<doc id="897374" url="https://pl.wikipedia.org/wiki?curid=897374" title="Oleg Maskaev">
Oleg Maskaev



</doc>
<doc id="897378" url="https://pl.wikipedia.org/wiki?curid=897378" title="Nikolay Valuev">
Nikolay Valuev



</doc>
<doc id="897383" url="https://pl.wikipedia.org/wiki?curid=897383" title="Wladimir Klitschko">
Wladimir Klitschko



</doc>
<doc id="897384" url="https://pl.wikipedia.org/wiki?curid=897384" title="Vitali Klitschko">
Vitali Klitschko



</doc>
<doc id="897385" url="https://pl.wikipedia.org/wiki?curid=897385" title="Serguei Lyakhovich">
Serguei Lyakhovich



</doc>
<doc id="897386" url="https://pl.wikipedia.org/wiki?curid=897386" title="French Stewart">
French Stewart

Milton French-Stewart (ur. 20 lutego 1964 w Albuquerque w stanie Nowy Meksyk) – amerykański aktor. Występował w roli Harry’ego Solomona w sitcomie NBC "Trzecia planeta od Słońca".

</doc>
<doc id="897391" url="https://pl.wikipedia.org/wiki?curid=897391" title="Tourbillon">
Tourbillon

Tourbillon (czyt. "turbijon", franc. "trąba powietrzna") – w zegarach mechanicznych obrotowa klatka zawierająca balans i mechanizm wychwytowy. Celem obrotu całej tej konstrukcji jest niwelowanie wpływu grawitacji na niesymetrycznie wyważony mechanizm balansu, co skutkuje zwiększeniem precyzji chodu zegarka. Zazwyczaj tourbillony dokonują pełnego obrotu wokół swojej osi w ciągu 60 sekund. Ze względu na duży stopień skomplikowania tego mechanizmu, stosuje się go jedynie w luksusowych, a co za tym idzie, drogich zegarkach. Mechanizm tourbillonu często jest w zegarkach specjalnie eksponowany, gdyż sam jego ruch pełni rolę wskazówki sekundowej, poza tym jasno informuje patrzącego, że zegarek wyposażony jest właśnie w takie prestiżowe urządzenie. Bywają tourbillony wykonujące obroty w więcej niż jednej osi. Pierwszy tourbillon został skonstruowany przez Abrahama Louisa Bregueta w 1801 roku.

</doc>
<doc id="897399" url="https://pl.wikipedia.org/wiki?curid=897399" title="Bitwa pod Braiłowem">
Bitwa pod Braiłowem



</doc>
<doc id="897403" url="https://pl.wikipedia.org/wiki?curid=897403" title="Andrzej Biegun">
Andrzej Biegun

Andrzej Biegun (ur. 16 listopada 1955 w Jeleśni) – polski śpiewak operowy (baryton). 
Studiował na krakowskiej Akademii Muzycznej w klasie śpiewu; od 1981 występuje w Operze Krakowskiej oraz współpracuje z Teatrem Narodowym w Warszawie; od kilku lat występuje także na Dniach Jeleśni – święcie swojej rodzinnej miejscowości oraz uświetnia uroczystości kościelne w parafii św. Wojciecha w Jeleśni.
W styczniu 2012 otrzymał Brązowy Medal „Zasłużony Kulturze Gloria Artis”.

</doc>
<doc id="897404" url="https://pl.wikipedia.org/wiki?curid=897404" title="Rajd Magnolii">
Rajd Magnolii

Rajd Magnolii – samochodowe zawody sportowe o charakterze KJS (Konkursowa Jazda Samochodem). Do 29. edycji włącznie organizowane były przez Automobilklub Szczeciński oraz Zarząd Okręgowy Polskiego Związku Motorowego w Szczecinie. 30. Rajd Magnolii poprowadził Auto Klub Szczecin.
Jest najbardziej prestiżową imprezą motoryzacyjną w województwie zachodniopomorskim. Bazą rajdu jest Szczecin. W historii rajdu rampa startu i mety znajdowała się w centrum miasta na deptaku Bogusława oraz na Wałach Chrobrego.
Jest on jedną z rund Pucharu Polski Automobilklubów i Klubów. W 2006 został uznany za najlepszą tego typu imprezę w Polsce. W 2007 roku limit zgłoszonych załóg, ustalony na 100 teamów, został przekroczony kilka tygodni przed startem, w związku z czym zwiększono go do 110 załóg.
Kwietniowy termin dwudniowej imprezy powoduje, że zawodnicy ścigają się w zmiennych warunkach atmosferycznych. Odcinki specjalne rozgrywane są na ulicach w centrum miasta, oraz na nieczynnym lotnisku w Kluczewie (dzielnicy Stargardu).
Ostatnia, 30. edycja rajdu, odbyła się 18–19 kwietnia 2009. Impreza odbywała się pierwszego dnia w Gryfinie i na nieczynnym lotnisku w Chojnie. Drugiego dnia rajd przeniósł się do Szczecina na Wały Chrobrego, w okolice Urzędu Celnego, na ul. Bronowicką oraz na pl. Armii Krajowej przy Urzędzie Miejskim.

</doc>
<doc id="897411" url="https://pl.wikipedia.org/wiki?curid=897411" title="Święto niepodległości i dzień dziecka w Turcji">
Święto niepodległości i dzień dziecka w Turcji

Święto niepodległości i dzień dziecka w Turcji, tr. "Ulusal Egemenlik ve Çocuk Bayramı" – święto państwowe obchodzone 23 kwietnia jako "narodowy dzień suwerenności i dzień dzieci" w Turcji. 
Data upamiętnia otwarcie tureckiego zebrania w 1920 roku w czasie walki Turcji o niepodległość. Znaczenie dnia dzieci pochodzi z 1929 roku na zlecenie "Instytucji ochrony dziecka".
W 1986 roku rząd turecki zorganizował "Narodowy dziecięcy festiwal" 23 kwietnia. Każdego roku w tym dniu dzieci świętują "Dzień suwerenności i dzień dziecka" jako święto narodowe. Jest ono również świętem obchodzonym przez obywateli, podczas których odbywają się całodzienne ceremonie.

</doc>
<doc id="897415" url="https://pl.wikipedia.org/wiki?curid=897415" title="Andrzej Stanaszek">
Andrzej Stanaszek

Andrzej Stanaszek (ur. 1971) – polski trójboista siłowy, wielokrotny mistrz świata.
Reprezentant klubów BKS Stal Bielsko-Biała, Dick Black Andrychów, Anmar Warszawa i Wicher Kobyłka. Startował w najlżejszej kategorii wagowej – 52 kg. ośmiokrotny mistrz świata w trójboju siłowym (1993–2000), dwukrotny srebrny (2002, 2003) i brązowy (2001) medalista mistrzostw świata w trójboju. Dziesięciokrotny mistrz świata w wyciskaniu leżąc (1992–2000, 2003). Ośmiokrotny mistrz Europy w trójboju siłowym (1993, 1995-98, 2000-02), dwukrotny srebrny (2004, 2003) i brązowy (1992) medalista ME w trójboju. Ośmiokrotny mistrz Europy w wyciskaniu leżąc (1995–2002). Wielokrotny rekordzista świata w przysiadzie ze sztangą, wyciskaniu leżąc i w trójboju.
Linki zewnętrzne.
Sylwetka Andrzeja Stanaszka (jęz. francuski)

</doc>
<doc id="897416" url="https://pl.wikipedia.org/wiki?curid=897416" title="Ukraińska Partia Demokratyczna">
Ukraińska Partia Demokratyczna

Ukraińska Partia Demokratyczna (UDP) – ukraińska partia polityczna, założona w 1904 w Kijowie.
Założyli ją członkowie dawnej Ogólnoukraińskiej Bezpartyjnej Organizacji Demokratycznej.
Programem partii było:
Działacze partii to: Jewhen Czykałenko, Serhij Jefremow, Borys Hrinczenko.
W końcu 1904 lewe skrzydło partii utworzyło Ukraińską Partię Radykalną, która w 1905 razem z UDP utworzyła Ukraińską Partię Demokratyczno-Radykalną (UD-RP).

</doc>
<doc id="897417" url="https://pl.wikipedia.org/wiki?curid=897417" title="Dušan Uhrin (ur. 1967)">
Dušan Uhrin (ur. 1967)

Dušan Uhrin junior (ur. 11 października 1967 w Pradze) – czeski piłkarz i trener piłkarski.
Kariera.
Jako zawodnik występował głównie w praskich klubach z niższych lig. Na początku lat 90. zaczął łączyć grę w piłkę z pracą szkoleniową. W 1992 roku zdecydował się zakończyć karierę piłkarską. Początkowo prowadził kluby z czwartej i piątej ligi, później był asystentem w Sparcie, Slavii i Bohemians 1905. W tym ostatnim klubie – wówczas drugoligowym – pracował także jako pierwszy trener.
W październiku 2004 roku został zatrudniony w grającej również na przedsionku ekstraklasy Mladej Boleslav. Jeszcze w tym samym sezonie zespół awansował do I ligi, a w kolejnym – niespodziewanie – zdobył wicemistrzostwo kraju. W eliminacjach do Ligi Mistrzów podopieczni Uhrina juniora wyeliminowali Vålerenga Fotball, ale drogę do Champions League zamknęli im piłkarze Galatasaray SK. Jednak dzięki wygranej z Vålerengą Mladá mogła wystąpić w Pucharze UEFA, gdzie w pierwszej rundzie ograła Olympique Marsylia. W fazie grupowej została wyprzedzona przez cztery inne zespoły i zakończyła pierwszy w historii udział w europejskich pucharach na ostatnim miejscu w tabeli.
W maju 2007 roku po tym, jak zespół zakończył rozgrywki ligowe na trzeciej pozycji, trener podał się do dymisji. Niedługo potem przyjął propozycję z rumuńskiej Politehniki Timiszoara.
Uhrin junior jest synem byłego selekcjonera reprezentacji Czech Dušana Uhrina.

</doc>
<doc id="897419" url="https://pl.wikipedia.org/wiki?curid=897419" title="Kościół św. Wojciecha i św. Stanisława Biskupa w Kaliszu">
Kościół św. Wojciecha i św. Stanisława Biskupa w Kaliszu

Kościół św. Wojciecha i św. Stanisława Biskupa w Kaliszu (po 1945 znany jako kościół garnizonowy) – kościół położony w zespole gmachów jezuickich na kaliskim Śródmieściu, pojezuicki, wczesnobarokowy, trzynawowy, czteroprzęsłowy, bazylikowy z emporami.
Wzniesiony w latach 1592–1597 z fundacji prymasa Stanisława Karnkowskiego według projektu Jana Marii Bernardoniego z Como; katolicki, konsekrowany w 1596. 
Pierwotnie był częścią nowo powstałego w mieście kolegium jezuickiego. Obecnie po katedrze w Lublinie i kolegiacie Bożego Ciała w Jarosławiu (za czasów I Rzeczypospolitej najstarszym był kościół katolicki w Nieświeżu) najstarszy kościół jezuicki w Polsce. W wieży kościoła działało pierwsze polskie obserwatorium astronomiczne (1613), założone przez Karola Malaperta.
Pochowani zostali tutaj m.in. prymas Stanisław Karnkowski (w 1798 jego szczątki zostały przeniesione do kaliskiej bazyliki) oraz starosta żywiecki Krzysztof Czarniecki, ojciec hetmana polnego koronnego Stefana Czarnieckiego.
W 1798 za zgodą papieża Piusa VI opuszczony wówczas kościół przekazano luteranom. Pełnił rolę kościoła ewangelickiego do lat II Wojny Światowej. W 1940 r. Kalisz opuścił luterański proboszcz Edward Wende, ale nabożeństwa ewangelickie dalej się odbywały. W 1945 roku na prośbę katolików bez żadnej podstawy prawnej kościół został im przekazany i przekształcony na garnizonowy. Ewangelicy starali się o jego zwrot do lat 90. XX wieku.

</doc>
<doc id="897421" url="https://pl.wikipedia.org/wiki?curid=897421" title="78 Dywizja Grenadierów Ludowych">
78 Dywizja Grenadierów Ludowych

78 Dywizja Grenadierów Ludowych, także: 78 Ludowa Dywizja Szturmowa ("78. Volks-Sturm-Division") – jedna z niemieckich dywizji grenadierów ludowych z czasów II wojny światowej. 
Historia.
Utworzona w październiku 1944 roku z 78 Dywizji Grenadierów, jako 78 Dywizja Grenadierów Ludowych. Walczyła na terenie Galicji w składzie XI Korpusu SS z 17 Armii (Grupa Armii A). 
1 stycznia 1945 roku przemianowana w 78 Ludową Dywizję Szturmową (należy zwrócić uwagę, iż dywizja ta nie należała do Volkssturmu), walczyła w składzie 1 Armii Pancernej (Grupa Armii Środek) przeciwko Armii Czerwonej na terenie Górnego Śląska, Czech i Moraw. 
W maju 1945 roku dostała się do niewoli radzieckiej.

</doc>
<doc id="897423" url="https://pl.wikipedia.org/wiki?curid=897423" title="My100X">
My100X



</doc>
<doc id="897429" url="https://pl.wikipedia.org/wiki?curid=897429" title="My501C">
My501C



</doc>
<doc id="897431" url="https://pl.wikipedia.org/wiki?curid=897431" title="My501X">
My501X



</doc>
<doc id="897432" url="https://pl.wikipedia.org/wiki?curid=897432" title="78 Ludowa Dywizja Szturmowa">
78 Ludowa Dywizja Szturmowa



</doc>
<doc id="897434" url="https://pl.wikipedia.org/wiki?curid=897434" title="78 Dywizja Grenadierów">
78 Dywizja Grenadierów



</doc>
<doc id="897435" url="https://pl.wikipedia.org/wiki?curid=897435" title="MyX-7">
MyX-7



</doc>
<doc id="897436" url="https://pl.wikipedia.org/wiki?curid=897436" title="MyX6-2">
MyX6-2



</doc>
<doc id="897441" url="https://pl.wikipedia.org/wiki?curid=897441" title="Sagem My400x">
Sagem My400x



</doc>
<doc id="897443" url="https://pl.wikipedia.org/wiki?curid=897443" title="Pałac Wilhelma Lürkensa w Łodzi">
Pałac Wilhelma Lürkensa w Łodzi

Pałac Wilhelma Lürkensa w Łodzi – pałac przy al. Kościuszki 33/35 w Łodzi.
Neobarokowy budynek wybudowano w latach 1912–1913 dla Wilhelma Lürkensa, według projektu architekta Alwila Jankau.
W 1929 roku pałac przeszedł na własność Związku Przemysłu Włókienniczego. Po II wojnie światowej budynek był siedzibą łódzkiej bohemy artystycznej, znajdowała się tu Galeria Ślad. W budynku znajduje się też znana restauracja Spatif.
Budynek wpisany jest do rejestru zabytków pod numerem A/92 z 20.01.1971.

</doc>
<doc id="897447" url="https://pl.wikipedia.org/wiki?curid=897447" title="Ukraińska Partia Demokratyczno-Radykalna">
Ukraińska Partia Demokratyczno-Radykalna

Ukraińska Partia Demokratyczno-Radykalna (UDRP) – ukraińska partia polityczna, powstała w końcu 1905 w Kijowie.
Powstała z połączenia Ukraińskiej Partii Demokratycznej i Ukraińskiej Partii Radykalnej, organizowała inteligencję o umiarkowanych poglądach.
Programem UDRP było staranie się o szeroką autonomię w ramach Imperium Rosyjskiego, oraz postulowanie przymusowego wykupu ziemi oraz zakładów przemysłowych od właścicieli, które miały być z czasem nacjonalizowane.
UDRP posiadała posłów w I i II Dumie Państwowej, tworząc osobną frakcję ukraińską.
Organami prasowymi były: „Hromadska Dumka”, „Rada” i „Ridnyj Kraj”.
Partia rozpadła się w 1908, a większość jej członków utworzyła Towarzystwo Ukraińskich Postępowców.

</doc>
<doc id="897449" url="https://pl.wikipedia.org/wiki?curid=897449" title="Peter O’Toole">
Peter O’Toole

Peter Seamus O’Toole (ur. 2 sierpnia 1932 w Leeds, zm. 14 grudnia 2013 w Londynie) – brytyjski aktor filmowy, teatralny i telewizyjny, producent filmowy i reżyser pochodzenia irlandzkiego. Ośmiokrotnie nominowany do Oscara za role pierwszoplanowe. Laureat Oscara za całokształt twórczości.
Życiorys.
Wczesne lata.
Urodził się w Connemarze jako syn irlandzkiego katolika, bukmachera Patricka Josepha O’Toole i protestantki Constance Jane (z domu Ferguson), pochodzącej ze szkockiej rodziny arystokratycznej. Miał starszą siostrę Patricię (ur. 1930).
Kiedy ukończył pierwszy rok życia, rodzina przeniosła się do północnej Anglii. Od 1937 roku dorastał w Leeds. Mając czternaście lat pracował jako posłaniec i doręczyciel, a później reporter gazety "Yorkshire Evening News". Przez osiem lat był uczniem szkoły katolickiej. W wieku siedemnastu lat pojawił się po raz pierwszy na scenie Leeds Civic Theatre. Służył przez dwa lata jako radiotelegrafista w brytyjskiej Flocie Królewskiej. W latach 1952-1954 uczęszczał do Królewskiej Akademii Sztuk Dramatycznych w Bloomsbury, w dzielnicy centralnego Londynu, gdzie za otrzymane stypendium kontynuował naukę w Abbey Theatre’s Drama School w Dublinie.
Kariera.
Występował jako szekspirowski Hamlet oraz m.in. w spektaklu Johna Osborne’a "Spójrz z gniewem za siebie" ("Look Back In Anger") w Bristol Old Vic w Bristolu, londyńskim Royal Court Theatre i Royal Shakespeare Company w Stratford-on-Avon, gdzie zagrał szekspirowskie kreacje Tersytesa w "Troilusie i Kresydzie", Petruchia w "Poskromieniu złośnicy" i Shylocka w "Kupcu weneckim".
Swoją karierę ekranową zapoczątkował gościnną rolą pierwszego żołnierza w jednym z odcinków przygodowego serialu familijnego "Szkarłatny kurzyślad" ("The Scarlet Pimpernel", 1956). Cztery lata później, roku 1960 zadebiutował na kinowym ekranie w trzech filmach – adaptacji książki Roberta Louisa Stevensona "Porwany za młodu" ("Kidnapped"), "Dzień, w którym obrabowano Bank Anglii" ("The Day They Robbed the Bank of England") w roli kapitana Fitcha i przygodowym dramacie kryminalnym "Niewinne dzikusy" ("The Savage Innocents") u boku Anthony’ego Quinna jako pierwszy kawalerzysta.
Odniósł sukces tytułową charyzmatyczną kreacją brytyjskiego archeologa, podróżnika i wojskowego Thomasa E. Lawrence’a w dramacie przygodowym Davida Leana "Lawrence z Arabii" ("Lawrence of Arabia", 1962), za którą odebrał nagrodę Brytyjskiej Akademii Filmowej (BAFTA) i zdobył nominację do nagrody Oscara i dwie nominacje do Złotego Globu. Wcielił się w tytułowego bohatera powieści Josepha Conrada "Lord Jim" (1965), a także: Anioła w filmie "Biblia" ("The Bible: In the Beginning...", 1966) i Reginalda Johnstona, angielskiego nauczyciela Pu Yi, ostatniego cesarza Chin w dramacie historycznym Bernardo Bertolucciego "Ostatni cesarz" ("The Last Emperor", 1987).
Kolejne wielkie role, które przyniosły mu nominacje do nagrody Oscara to: angielski Król Henryk II w dramacie historycznym "Becket" (1964), Henryk II w dramacie historycznym "Lew w zimie" ("The Lion in Winter", 1968), Arthur Chipping w dramacie muzycznym "Żegnaj Chips" ("Goodbye, Mr. Chips", 1969), czternasty hrabia Jack Gurney w komedii muzycznej "Wyższe sfery/Klasa rządząca" ("The Ruling Class", 1972), reżyser Eli Cross udzielający schronienia ściganemu przez policję eks-ochotnikowi z Wietnamu w czarnej komedii "Kaskader z przypadku" ("The Stunt Man", 1980), aktor po przejściach alkoholowych w komedii "Mój najlepszy rok" ("My Favorite Year", 1982) oraz starzejący się aktor Maurice posiadający kilka drobnych sukcesów w komediodramacie "Wenus" ("Venus", 2006). Za rolę biskupa Cauchona w telewizyjnym dramacie historycznym "Joanna D’Arc" ("Joan of Arc", 1999) odebrał nagrodę Emmy. W 2003 roku otrzymał honorowego Oscara za całokształt pracy aktorskiej. W ekranizacji Księgi Estery – "Jedna noc z królem" ("One Night with the King", 2006) wystąpił jako Samuel.
Życie prywatne.
Spotykał się z Jayne Mansfield, Helen Mirren, Elizabeth Taylor, Anitą Ekberg, Vivien Leigh, Ursulą Andress i księżniczką Małgorzatą. W 1958 roku związał się z aktorką Siân Phillips, którą poślubił w grudniu 1959. Mieli dwie córki – Kate (ur. 1960) i Patricię (ur. 1963). Lecz 14 sierpnia 1979 doszło do rozwodu. Spotykał się z Avą Gardner, Audrey Hepburn (1962-1963), Dianą Dors (1964), Katharine Hepburn (1968) i Amandą Plummer (1979). W latach 1982-1988 związany był z modelką Karen Somerville Brown, z którą miał syna Lorcana Patricka (ur. 14 marca 1983).
W lipcu 2012 ogłosił, że wycofuje się z aktorstwa. Zmarł 14 grudnia 2013 w londyńskim szpitalu po długiej i ciężkiej chorobie w wieku 81 lat. Jego pogrzeb odbył się w Londynie 21 grudnia.

</doc>
<doc id="897453" url="https://pl.wikipedia.org/wiki?curid=897453" title="Sanktuarium św. Józefa w Kaliszu">
Sanktuarium św. Józefa w Kaliszu



</doc>
<doc id="897454" url="https://pl.wikipedia.org/wiki?curid=897454" title="Alwill Jankau">
Alwill Jankau

Alwill Jankau (znany też jako "Alvil" lub "Albin") (ur. 23 listopada 1859 w Rzeżycy, zm. 3 marca 1916 w Łodzi) – architekt niemieckiego pochodzenia. Jeden z najbardziej aktywnych architektów łódzkich przełomu XIX/XX w.
Życiorys.
Wywodził się z rodziny niemieckiego pochodzenia. Wykształcenie pobierał w Dyneburgu, a także na wydziale mechanicznym (w latach 1880–1882) oraz budowlanym (1882–1887) Politechniki Ryskiej. Do Łodzi przyjechał za sprawą Juliusza Heinzla, który zatrudnił go do budowy pałacu na Julianowie. Zasłynął z projektów wykonanych na zlecenie łódzkich mariawitów.

</doc>
<doc id="897460" url="https://pl.wikipedia.org/wiki?curid=897460" title="Novekino">
Novekino

Novekino – polski operator kinowy założony w 2006 roku przez IF Max-Film. Obecnie posiada 6 kin (stan na maj 2021).

</doc>
<doc id="897474" url="https://pl.wikipedia.org/wiki?curid=897474" title="Sagem myX-2">
Sagem myX-2



</doc>
<doc id="897478" url="https://pl.wikipedia.org/wiki?curid=897478" title="Sagem myX-8">
Sagem myX-8



</doc>
<doc id="897479" url="https://pl.wikipedia.org/wiki?curid=897479" title="Sagem my400X">
Sagem my400X



</doc>
<doc id="897483" url="https://pl.wikipedia.org/wiki?curid=897483" title="Keltillos">
Keltillos



</doc>
<doc id="897485" url="https://pl.wikipedia.org/wiki?curid=897485" title="Filon z Laryssy">
Filon z Laryssy

Filon z Laryssy - (ur. w drugiej połowie II w p.n.e., zm. I w. p.n.e.) - filozof platońskiej Akademii doby eklektyzmu (czwarta Akademia).
Był uczniem Kleitomachosa i po jego śmierci ok. 110 r. p.n.e. został scholarchą Akademii. Po wybuchu wojen Rzymu z Mitrydatesem przeniósł się do Rzymu, gdzie pozostał (prawdopodobnie) aż do śmierci. W Rzymie nauczał filozofii między innymi również Cycerona.
Nauczał, że mimo że stoickie kryterium prawdy nie wytrzymuje krytyki sceptycyzmu, nie wynika z tego że rzeczy są niezrozumiałe obiektywnie, lecz że to my ich nie rozumiemy. Może istnieć jakieś inne kryterium prawdy, które taką krytykę wytrzyma, ponieważ z natury rzeczy mogą być zrozumiałe.
Nie należy więc całkowicie odrzucać pojęcia prawdy. Należy przyjąć odróżnienie prawdy od fałszu, choć nie posiadając kryterium odróżniania tego co jest prawdą i posiadając jedynie pozory, możemy stwierdzić tylko to co prawdopodobne.
Filon przyjmuje prawdę odciśniętą w duszy i umyśle, której jednak nie można ująć ani zrozumieć na poziomie obiektywnej pewności. 
Wraz z jego poglądami przezwyciężono sceptycyzm panujący dotychczas w Akademii. 

</doc>
<doc id="897487" url="https://pl.wikipedia.org/wiki?curid=897487" title="Dacia Literară">
Dacia Literară



</doc>
<doc id="897488" url="https://pl.wikipedia.org/wiki?curid=897488" title="Penny McLean">
Penny McLean

Penny McLean (ur. 4 listopada 1948 w Klagenfurt am Wörthersee jako Gertrude Wirschinger) – austriacka wokalistka stylu disco. Jedna z trzech wokalistek zespołu disco – Silver Convention.
W 1978 opuściła zespół i rozpoczęła karierę solową. W 1975 wydała płytę "Lady Bump". Na płycie znalazły się dwa największe przeboje Penny McLean czyli: „1-2-3-4 Fire” i tytułowa piosenka albumu „Lady Bump”.
Singel „Lady Bump” uzyskał certyfikaty złotej płyty w Niemczech i Kanadzie.
W 1979 powstał kolejny przebój: „Tut-Ench-Amun”, opowiadający o egipskim księciu. Piosenka ta została wydana 1979 na singlu wraz z piosenką „Child of Egypt”, a dopiero w 1980 znalazła się na albumie pt. "Profile".
W 1979 wystąpiła również w "Bistro" – serialu telewizyjnym produkcji zachodnioniemieckiej.

</doc>
<doc id="897489" url="https://pl.wikipedia.org/wiki?curid=897489" title="78 Dywizja Piechoty (III Rzesza)">
78 Dywizja Piechoty (III Rzesza)

78 Dywizja Piechoty, inne nazwy: 78 Dywizja Grenadierów, 78 Dywizja Szturmowa (niem. "78. Infanterie-Division, 78. Sturm-Division") – jedna z niemieckich dywizji piechoty z czasów II wojny światowej.
Formowanie i walki.
Utworzona w sierpniu 1939 roku w 2 fali mobilizacyjnej w Stuttgarcie przez 5 Dowództwo Artylerii w Ulm. W czasie kampanii wrześniowej na zachodzie, w składzie 7 Armii. Od lipca 1940 roku przebywa w północnej Francji w składzie 9 Armii (Grupa Armii A). W listopadzie 1940 roku część dywizji wykorzystano do utworzenia 305 Dywizji Piechoty. Od maja 1941 roku na wschodzie, walczy podczas kampanii Barbarossa w składzie Grupy Armii „Środek” (głównie 4 Armia), jej szlak bojowy wiódł przez miejscowości: Białystok, Smoleńsk, Wiaźma, Moskwa. Od września 1942 roku walczy w składzie 9 Armii o Rżew. W styczniu 1943 roku przekształcona w 78 Dywizję Szturmową. W składzie XXIII Korpusu Armijnego walczy pod Orłem w lecie tego roku, następnie cofa się przez Briańsk i Orszę, aż do zniszczenia w lipcu 1944 roku w okolicach Mińska. Jej resztki podporządkowano 565 Dywizji Grenadierów Ludowych.
Dywizję ponownie utworzono jeszcze w tym samym miesiącu z przekształcenia 543 Dywizji Grenadierów, początkowo jako 78 Dywizję Grenadierów ("78. Grenadier-Division"). W październiku 1944 roku przekształcona została w 78 Dywizję Grenadierów Ludowych ("78. Volksgrenadier-Division"). 1 stycznia 1945 roku została przemianowana w 78 Ludową Dywizję Szturmową ("78. Volks-Sturm-Division").
Struktura organizacyjna.
w 1939
w 1943

</doc>
<doc id="897490" url="https://pl.wikipedia.org/wiki?curid=897490" title="Java Management Extensions">
Java Management Extensions

Java Management Extensions (JMX) – technologia Javy, która zawiera narzędzia potrzebne do zarządzania oraz monitorowania aplikacji, urządzeń, usług zorientowanych sieciowo. Dane zasoby reprezentowane są przez obiekty nazywane MBean'ami (Managed Bean).

</doc>
<doc id="897493" url="https://pl.wikipedia.org/wiki?curid=897493" title="Antiochos z Askalonu">
Antiochos z Askalonu

Antiochos z Askalonu (ur. między początkiem lat trzydziestych a końcem lat dwudziestych II w. p.n.e., zm. po 69 roku p.n.e.) – starożytny filozof platońskiej Akademii (piąta Akademia) doby eklektyzmu. Do naszych czasów nie zachowało się żadne z pism Antiochosa.
Był uczniem Filona z Laryssy. Wykształcenie filozoficzne otrzymał Antiochos nie tylko u Filona, lecz również u stoika Mnesarchosa. Po rozpoczęciu wojen Rzymu z Mitrydatesem opuścił wraz z nim Ateny. Powrócił tam ok. 84 r. p.n.e. i został scholarchą Akademii. Jego wykładów słuchał m.in. Cyceron.
Antiochos z Askalonu nauczał, że prawda istnieje i jest poznawalna. Był przekonany, że nauki Platona i Arystotelesa, a także nauki stoików mówią to samo. Kierunki te wyrażały te same treści za pomocą różnych słów.
W fizyce, logice i etyce popierał stoików. Nauczał życia zgodnego z rozumną naturą. Zarówno cnota, jak i dobra materialne są konieczne do szczęścia.

</doc>
<doc id="897495" url="https://pl.wikipedia.org/wiki?curid=897495" title="78 Dywizja Szturmowa">
78 Dywizja Szturmowa



</doc>
<doc id="897500" url="https://pl.wikipedia.org/wiki?curid=897500" title="Karneades">
Karneades



</doc>
<doc id="897505" url="https://pl.wikipedia.org/wiki?curid=897505" title="Alpha Teens On Machines">
Alpha Teens On Machines



</doc>
<doc id="897506" url="https://pl.wikipedia.org/wiki?curid=897506" title="ATOM">
ATOM



</doc>
<doc id="897507" url="https://pl.wikipedia.org/wiki?curid=897507" title="Baccara">
Baccara

Baccara – hiszpański żeński duet wokalny, grający muzykę disco. Założony w 1976 przez Maríę Mendiolę (ur. 4 kwietnia 1952 w Madrycie, zm. 11 września 2021 tamże) i Mayte Mateos (ur. 7 lutego 1951 w Logroño). Wokalistki zdobyły międzynarodową rozpoznawalność po wydaniu utworu „Yes Sir, I Can Boogie”, który trafił na pierwsze miejsce europejskiej listy przebojów oraz notowań m.in. w Wielkiej Brytanii, Danii, Niemczech, Szwecji i Finlandii.
W 1978 reprezentowały Luksemburg z utworem „Parlez-vous français?” podczas 22. Konkursu Piosenki Eurowizji.
W 1983 zawiesiły działalność w duecie, by skoncentrować się na karierach solowych. Wkrótce każda z nich założyła własny duet, który nawiązywał repertuarem do twórczości zespołu: Mendiola zaczęła występować pod szyldem "New Baccara", a Mateos – "Baccara 2000". W latach 90. "New Baccara" zmieniła nazwę na "Baccara", co doprowadziło do istnienia dwóch różnych formacji o tej samej nazwie, w której liderką była jedna z wokalistek oryginalnego składu. Zespół "New Baccara" prowadzony przez Mendiolę odnosił większy międzynarodowy sukces we współpracy z Luisem Rodríguezem (współproducentem min. Modern Talking, Blue System czy C.C. Catch), głównie dzięki wydaniu singli, takich jak „Fantasy Boy”, „Call Me Up”, „Touch Me” czy „Wind Beneath My Wings” (wydane jako "Baccara"). Grupa dowodzona przez Mateos często pojawiała się gościnnie w programach śniadaniowych stacji telewizyjnych w Hiszpanii i Niemczech, gdzie oryginalny skład formacji doczekał się oficjalnego fanklubu.
Historia zespołu.
Mayte Mateos ukończyła Hiszpańską Królewską Akademię Sztuki, Dramatu i Tańca w Madrycie, niedługo potem dołączyła do Grupy Baletowej Telewizji Hiszpańskiej, gdzie poznała Maríę Mendiolę. W 1976 postanowiły opuścić Grupę Baletową, by występować na scenie jako taneczno-śpiewający duet pod nazwą "Venus". Pierwszym publicznym występem pary było pojawienie się w programie rozrywkowym stacji Palmarés. Po udziale w programie zostały zatrudnione w klubie nocnym w Aragonii w Saragossie, jednak właściciel klubu zerwał z nimi kontrakt po uznaniu ich stylu występów za „zbyt elegancki”. Mateos i Mendiola przeprowadziły się wówczas na Wyspy Kanaryjskie w poszukiwaniu pracy. Na miejscu zdecydowały się na tworzenie tradycyjnej muzyki hiszpańskiej.
Podczas jednego z występów dla niemieckich turystów w hotelu "Tres Islas" na wyspie Fuerteventura zostały dostrzeżone przez Leona Deane’a, menedżera z ramienia niemieckiej filii wytwórni RCA, który zaprosił je do Hamburga na spotkanie z producentem muzycznym i kompozytorem Rolfem Soją. Wkrótce nawiązały z nim współpracę i zaczęły występować pod nazwą "Baccara", nawiązującej do innej nazwy czarnej róży, co miało symbolizować ciemne karnacje wokalistek.
Kariera muzyczna.
1977: Sukces „Yes Sir, I Can Boogie”, "Baccara".
Po rozpoczęciu współpracy z Soją rozpoczęły nagrania debiutanckiego singla „Yes Sir, I Can Boogie”, który Soja napisał z Frankiem Dostalem. Piosenka została nagrana w 1977 w jednym ze studiów muzycznych w Holandii, a jej premiera odbyła się pod koniec lipca 1977. Niedługo po wydaniu utwór dotarł na pierwsze miejsca list przebojów m.in. w Wielkiej Brytanii, Holandii, Niemczech, Szwecji, Norwegii i Belgii, a także na szczyt notowania "European Hot 100 Singles". Singiel został także określony „przebojem lata 1977” i osiągnął wynik ponad 16 mln sprzedanych egzemplarzy na całym świecie, dzięki czemu Baccara dotarła do "Światowej Księgi Rekordów Guinnessa" jako muzyczny żeński duet z największą liczbą sprzedanych kopii swoich płyt.
W tym samym roku wydał debiutancki album studyjny, zatytułowany po prostu "Baccara". Krążek był pierwszym wydawnictwem, które otrzymało certyfikat platynowej płyty w Finlandii, gdzie pozostaje jednym z najczęściej kupowanych albumów w historii tamtejszego rynku fonograficznego. Drugim singlem promującym płytę była piosenka „Sorry, I'm a Lady”, która dotarła do pierwszego miejsca notowań w Austrii, Holandii i Belgii oraz dotarła do pierwszej „dziesiątki” zestawień w: Szwajcarii (2. miejsce), Szwecji (3.miejsce) i Wielkiej Brytanii (8. miejsce).
Pod koniec lat 70. duet wyruszył w europejską trasę koncertową, doczekał się m.in. fan klubu w Niemczech oraz w krajach skandynawskich. Wokalistki reprezentowały Niemcy na 8. Światowym Festiwalu Piosenki, który odbywał się od listopada 1977 do końca 1979, dzięki czemu został uznany za najdłużej trwający konkurs muzyczny na świecie. Z utworem „Mad in Madrid” zajęły 14. miejsce na 37 uczestników.
1978: Konkurs Piosenki Eurowizji, "Light My Fire".
W lutym 1978 odebrały statuetkę Bambi, będącą najbardziej prestiżową nagrodą wręczaną w Niemczech przez Burda Publishing Group. W maju 1978, reprezentując Luksemburg z utworem „Parlez-vous français?”, zajęły siódme miejsce w finale 22. Konkursu Piosenki Eurowizji. Singiel znalazł się na drugiej płycie zespołu pt. "Light My Fire", która ukazała się w lipcu 1978. W listopadzie wydały za to premierowy singiel – „The Devil Sent You to Laredo”, z którym dotarł do pierwszej piątki notowań w Niemczech, Austrii i Szwajcarii.
1979–1980: "Colours".
W maju 1979 opublikowały singiel „Body Talk”, którym zapowiadały album pt. "Colours", wydany w listopadzie 1979. Jeszcze przed premierą płyty wydał drugi singiel – „Ay, Ay Sailor”. Utwór doczekał się także niemieckiej wersję językowej („Eins plus eins ist eins”), który został wydany na potrzeby Międzynarodowego Dnia Dziecka ustanowionego przez Organizację Narodów Zjednoczonych oraz 20. rocznicy wprowadzenia przez nią w życie Deklaracji praw dziecka.
W 1980 wydały singiel zawierający dwie piosenki: nagraną w hiszpańskojęzycznej wersji językowej „Baila tú” („Body Talk”) i „En el año 2000” („By 1999”). Niedługo potem zawiesiły współpracę z powodu nieporozumień związanych z wydaniem kolejnego utworu, „Sleepy Time Toy”, w którym partie wokalne Mendioli miały być „niedostatecznie podkreślone” na etapie miksowania. Piosenkarka zagroziła wówczas wytwórni RCA zerwaniem kontraktu płytowego. W 1981 powróciły jako duet do studia nagraniowego, gdzie dokończył realizację swojej czwartej płyty studyjnej pt. "Bad Boys". Album został wyprodukowany w Londynie przez Grahama Sachera i Bruce’a Baxtera. W tym samym roku RCA nie odnowiła kontraktu z duetem, co sprowokowało wokalistki do podjęcia decyzji o zakończeniu współpracy i skupieniu się na karierach solowych.
Od 1981: Kariery solowe.
Po zakończeniu współpracy wokalistki rozpoczęły kariery solowe oraz utworzyły osobne projekty muzyczne inspirowane Baccarą. Mendiola zdecydowała się na stworzenie duetu "New Baccara" we współpracy z Luisem Rodríguezem, a Mateos nadal występowała pod szyldem "Baccara" razem z Cristiną Sevillą, której miejsce w grudniu 2004 zajęła Paloma Blanco. Przed rozstaniem wokalistki wzięły udział z utworem „Soy to Venus por esta noche” w programie "Melodifestivalen", będącym szwedzkimi eliminacjami do 49. Konkursu Piosenki Eurowizji, w którym zajęły przedostatnie, siódme miejsce w drugim półfinale selekcji.
Każda z formacji nagrywała i wydała swoje albumy oraz single, a także nowe wersje przebojów z repertuaru oryginalnego składu grupy Baccara.
Z okazji 30-lecia istnienia projektu "Baccara", firma Sony-BMG Germany pod koniec sierpnia 2007 wydała trzypłytowe wydawnictwo pt. "30th Anniversary", na którym umieściła 50 oryginalnych nagrań duetu.
W czerwcu 2021 roku szkocki DJ George 'GBX' Bowie wydał nowy, autorski remix „Yes Sir, I Can Boogie”, który szybko stał się przebojem pośród fanów reprezentacji Szkocji podczas Mistrzostw Europy 2020, docierając w owym czasie także na 11. miejsce na brytyjskiej liście Official Singles Sales Chart Top 100.
11 września 2021 roku w Madrycie zmarła María Mendiola.
Linki zewnętrzne.
&lt;br&gt;
&lt;br&gt;

</doc>
<doc id="897508" url="https://pl.wikipedia.org/wiki?curid=897508" title="Java Naming and Directory Interface">
Java Naming and Directory Interface

Java Naming and Directory Interface (JNDI) jest interfejsem Javy usług katalogowych, który umożliwia klientom odkrywanie i wyszukiwanie danych oraz obiektów za pomocą nazw. 
Podstawy.
Interfejs JNDI jest wykorzystywany przez interfejsy Java RMI oraz Java EE w celu wyszukiwania obiektów w sieci. JINI posiada swój własny serwis do wyszukiwania i nie korzysta z interfejsu JNDI. 
Interfejs posiada:

</doc>
<doc id="897512" url="https://pl.wikipedia.org/wiki?curid=897512" title="Dziewczyna Super">
Dziewczyna Super

Dziewczyna Super – seria książek autorstwa Cecily von Ziegesar. Opowiadają o Jenny Humphrey (znanej z innej książki Cecily von Ziegesar "Plotkara"), która po wyrzuceniu z ekskluzywnej szkoły Constance Billard rozpoczyna naukę w szkole z internatem Waverly, gdzie chodzą bogate, rozpuszczone i nastawione na całoroczną zabawę dzieciaki. Jenny chce diametralnie zmienić swoje życie i stać się jedną z najpopularniejszych dziewczyn w szkole.
Autorka przyznała, że cała ta seria, w przeciwieństwie do reszty jej książek, była pisana przez wynajętego pisarza, a ona sama do jej tworzenia przyczyniła się tylko doradzając autorowi i użyczając swojego nazwiska. W Polsce ukazało się jak na razie osiem części, wszystkie nakładem wydawnictwa Amber.

</doc>
<doc id="897515" url="https://pl.wikipedia.org/wiki?curid=897515" title="Akt I">
Akt I

Akt I – pierwszy album zespołu Zabili mi żółwia w 2001 roku.

</doc>
<doc id="897516" url="https://pl.wikipedia.org/wiki?curid=897516" title="Constantin Sandu-Aldea">
Constantin Sandu-Aldea

Constantin Sandu-Aldea właściwie Constantin C. Petrea (ur. 22 listopada 1874 r. w Tichilești koło Braiłej, zm. 21 marca 1927 r. w Bukareszcie) – rumuński pisarz i agronom, członek-korespondent Akademii Rumuńskiej, główny w literaturze rumuńskiej przedstawiciel kierunku, zwanego sămănătorismem.
Pochodził z chłopskiej rodziny. Ukończył gimnazjum w Braile i szkołę rolniczą w Herăstrău (1892-1896). Studiował w Paryżu (1901-1903) i Berlinie uzyskując stopień doktora (1906). Pracował następnie w Centralnej Szkole Rolniczej koło Bukaresztu jako profesor. Zajmował się poprawą gatunków roślin.
Jego działalność literacką zapoczątkowało opublikowanie w "Viaţa românească" tłumaczenia wierszy Heinricha Heinego. Pisał poezję, tłumaczył (m.in. utwory Henryka Ibsena i Hermanna Sudermanna), jednak zasłynął przede wszystkim jako prozaik.
Współpracował z pismami "Sămănătorul", "Floare albastră", "România jună", "Apărarea naţională", "Viaţa românească", używając także pseudonimów Miron Aldea, S. Voinea, C. Răzvan.

</doc>
<doc id="897521" url="https://pl.wikipedia.org/wiki?curid=897521" title="Constantin C. Petrea">
Constantin C. Petrea



</doc>
<doc id="897524" url="https://pl.wikipedia.org/wiki?curid=897524" title="Circumvallatio">
Circumvallatio



</doc>
<doc id="897525" url="https://pl.wikipedia.org/wiki?curid=897525" title="Dekanat Wilamowice">
Dekanat Wilamowice

Dekanat wilamowicki – jeden z 23 dekanatów katolickich wchodzących w skład diecezji bielsko-żywieckiej, w którego skład wchodzi 9 parafii.

</doc>
<doc id="897527" url="https://pl.wikipedia.org/wiki?curid=897527" title="Vicia">
Vicia



</doc>
<doc id="897528" url="https://pl.wikipedia.org/wiki?curid=897528" title="Michał Wojnar">
Michał Wojnar

Michał Wojnar (ur. 7 sierpnia 1983) – polski muzyk rockowy; lider i wokalista polskiej grupy muzycznej Zabili Mi Żółwia.

</doc>
<doc id="897534" url="https://pl.wikipedia.org/wiki?curid=897534" title="Ukraińska Katolicka Partia Ludowa">
Ukraińska Katolicka Partia Ludowa

Ukraińska Katolicka Partia Ludowa (UKNP) – ukraińska partia polityczna, powstała w 1930 we Lwowie.
Opierała się na zasadach wiary katolickiej i Cerkwi, walczyła z ateizmem i masonerią. Starała się o autonomię ukraińskich ziem wchodzących w skład II Rzeczypospolitej, była lojalna wobec państwa polskiego.
Opiekunem partii był biskup Hryhoryj Chomyszyn, w jego diecezji stanisławowskiej miała ona najwyższe poparcie.
Od 1932 zmieniła nazwę na Ukraińska Odnowa Ludowa (UNO). Od 1933 przewodniczącym był poseł adwokat Iwan Wolański, jednym ze znanych działaczy Osyp Nazaruk. Partia nie miała dużego znaczenia w Sejmie, posiadała 1 posła i 1 senatora.
Organem partii było pismo „Nowa Zoria”.

</doc>
<doc id="897535" url="https://pl.wikipedia.org/wiki?curid=897535" title="Wilhelm Lürkens">
Wilhelm Lürkens

Wilhelm Lürkens – łódzki fabrykant, zajmował się przemysłem dziewiarskim. 
Jego fabryki znajdowały się przy ul. Piotrkowskiej 63 oraz ulicy Piotrkowskiej 70. Na początku XX wieku zarówno fabryka Lurkensa jak i dom oraz magazyn zostały wystawione na licytację. Pomimo czterokrotnej próby sprzedaży, nie znalazł się jednak nabywca na te budynki. W 1905 roku z powodu wybuchu rewolucji licytację wstrzymano, a Lurkens wyszedł z długów.
Pozwoliło mu to w 1909 roku powiększyć fabrykę. Elementem charakterystycznym nowej fabryki był ogromny komin połączony z maszyną parową. Rozbudowa fabryki pozwoliła podwoić wartość produkcji do 550.000 rubli. 
Lurkens oszczędzał podczas budowy fabryki, gdyż jego marzeniem było zbudowanie pałacu, w którym mógłby prezentować dzieła sztuki, dlatego też nowa fabryka miał drewniane stropy.
W 1910 roku Lurkens otrzymał pożyczkę od Łódzkiego Towarzystwa Kredytowego w wysokości 75 tysięcy rubli. Pieniądze zostały przeznaczone na budowę pałacu przy al. Kościuszki 33/35 oraz na dzieła sztuki, których Lurkens był kolekcjonerem. 
Wilhelm Lurkens zmarł 22 lutego 1920 roku. Po jego śmierci rodzina wyprzedała większość zgromadzonej przez niego kolekcji i majątku.

</doc>
<doc id="897537" url="https://pl.wikipedia.org/wiki?curid=897537" title="Contravallatio">
Contravallatio



</doc>
<doc id="897555" url="https://pl.wikipedia.org/wiki?curid=897555" title="Małgorzata Prokopiuk-Kępka">
Małgorzata Prokopiuk-Kępka

Małgorzata Prokopiuk-Kępka (ur. 1974 w Bielsku Podlaskim) – polska dziennikarka, prezenterka TTV.
Życiorys.
Ukończyła II Liceum Ogólnokształcące z Białoruskim Językiem Nauczania im. B. Taraszkiewicza w Bielsku Podlaskim oraz studia filologiczne z zakresu języka białoruskiego na Uniwersytecie Warszawskim.
Debiutowała w 1997 roku w Telewizji Polonia, w której była prezenterką w latach 1997–2000.
Była prezenterką serwisu informacyjnego "77 sekund. Dziennik" na antenie Naszej TV, następnie "Dziennika" TV4. W latach 2001–2004 była prowadzącą "Wiadomości" w TVP1. Tworzyła program "Białoruś, Białoruś" emitowany w latach 2005–2006 w TVP1.
Do lipca 2007 przedstawiała wiadomości w Radiowej Jedynce. We wrześniu 2009 została prowadzącą serwis informacyjny "Stolica" w TVN Warszawa. W kwietniu 2011 roku, w związku z zakończeniem emisji programów TVN Warszawa, w tym serwisu informacyjnego "Stolica", przeszła do zespołu TVN CNBC. Obecnie pracuje w TTV, gdzie prowadzi program informacyjny "Express".
Małżonka Grzegorza Kępki z "Wydarzeń" Telewizji Polsat.

</doc>
<doc id="897565" url="https://pl.wikipedia.org/wiki?curid=897565" title="Modrzewie (województwo wielkopolskie)">
Modrzewie (województwo wielkopolskie)

Modrzewie – wieś w Polsce położona w województwie wielkopolskim, w powiecie wągrowieckim, w gminie Damasławek.
W latach 1975–1998 miejscowość należała administracyjnie do województwa pilskiego.
Zobacz też: Modrzewie 

</doc>
<doc id="897566" url="https://pl.wikipedia.org/wiki?curid=897566" title="Fabryka Lurkensa">
Fabryka Lurkensa



</doc>
<doc id="897568" url="https://pl.wikipedia.org/wiki?curid=897568" title="Fabryka Wilhelma Lurkensa">
Fabryka Wilhelma Lurkensa



</doc>
<doc id="897569" url="https://pl.wikipedia.org/wiki?curid=897569" title="Łódzkie Towarzystwo Kredytowe">
Łódzkie Towarzystwo Kredytowe



</doc>
<doc id="897571" url="https://pl.wikipedia.org/wiki?curid=897571" title="Michael Mitchell (aktor)">
Michael Mitchell (aktor)

Michael Mitchell (ur. 1983) – amerykański aktor telewizyjny.
Życiorys.
Jest drugim z czwórki synów Billa i Cindy Mitchellów, ma trzech braci: Chrisa, Briana i Tylera. Dorastał w Colleyville, w stanie Teksas. Swoją przygodę z aktorstwem rozpoczął w szóstej klasie szkoły podstawowej, występując w parodii baśni Hansa Christiana Andersena "Nowe szaty cesarza" ("The Emperor's New Clothes").
Po ukończeniu Colleyville Heritage High School, w 2002 roku otrzymał stypendium teatralne Południowego Metodystycznego Uniwersytetu, gdzie kontynuował naukę. Na pierwszym roku studiów znalazł agenta, jednak nie udało się jemu znaleźć roli w jakiejś produkcji filmowej. Dopiero po przyjeździe do swojego ojca do Highland Gardens Hotel w Hollywood.
Pięć dni po zakończeniu semestru w 2004 roku otrzymał propozycję zagrania roli Owena w serialu komediowym sci-fi ABC "Filip z przyszłości" ("Phil of the Future", 2005-2006).

</doc>
<doc id="897572" url="https://pl.wikipedia.org/wiki?curid=897572" title="KŻ Polonia Piła">
KŻ Polonia Piła

KŻ Polonia Piła – polski klub żużlowy z Piły. W latach 2012–2019 brał udział w rozgrywkach ligowych. W późniejszym czasie przestał funkcjonować.
Historia klubu.
Victoria została utworzona pod koniec roku 2006, jako reakcja kibiców na decyzje władz PKŻ Polonia o wycofaniu drużyny z rozgrywek ligowych na żużlu w roku 2007. Kibice niezadowoleni z dotychczasowej pracy pilskiego klubu żużlowego postanowili wziąć we własne ręce próbę odbudowy speedwaya w Pile.
Przed sezonem 2009 na bazie zespołów PKŻ Polonia i SŻ Victoria powołany został nowy klub – KS Speedway Polonia Piła, który w sezonie 2009 wystartował w rozgrywkach II ligi. W 2011 roku drużyna z Piły wywalczyła awans do I ligi, lecz w kolejnym sezonie nie wystartowała z powodu zadłużeń finansowych. W marcu 2012 roku odbyło się walne zebranie, na którym oficjalnie zlikwidowano stowarzyszenie Speedway Polonia Piła.
Tuż przed rozpoczęciem sezonu 2012, licencję na starty w II lidze otrzymała Victoria Piła, jednak musiała ona spłacić długi poprzedniego klubu.
Przed sezonem 2015 klub zmienił nazwę z Victoria na Polonia.
Po sezonie 2019 podjęto decyzję, że klub nie wystartuje w kolejnym sezonie z powodu problemów finansowych.
Do rozgrywek ligowych w sezonie 2022 został zgłoszony nowy klub – ŻKS Polonia Piła.

</doc>
<doc id="897574" url="https://pl.wikipedia.org/wiki?curid=897574" title="Dąbek (Sławsko Dolne)">
Dąbek (Sławsko Dolne)

Dąbek – część wsi Sławsko Dolne w Polsce, położona w województwie kujawsko-pomorskim, w powiecie mogileńskim, w gminie Strzelno. 
Wchodzi w skład sołectwa Sławsko Dolne.
W latach 1975–1998 Dąbek administracyjnie należał do województwa bydgoskiego.

</doc>
<doc id="897575" url="https://pl.wikipedia.org/wiki?curid=897575" title="Piotr Łuka">
Piotr Łuka

Piotr Łuka (ur. 9 czerwca 1980 w Kielcach) – polski siatkarz, grający na pozycji przyjmującego.
Piotr Łuka w 1995 roku został graczem SMS-u Rzeszów. Cztery lata później przeszedł do AZS PWSZ SSA Nysa, w którego barwach zadebiutował w Polskiej Lidze Siatkówki. W sezonie 2002/2003 bronił barw Jastrzębskiego Węgla, z którym zajął w tabeli trzecie miejsce. W kolejnych rozgrywkach występował ponownie w zespole z Nysy, pomagając mu utrzymać się w lidze.
W 2004 roku Łuka został zawodnikiem beniaminka Polskiej Ligi Siatkówki, Resovii. Jej barwy reprezentował przez kolejnych pięć lat. W sezonie 2008/2009 wraz ze swoim klubem dotarł do finału play-offów, w którym rzeszowska drużyna uległa Skrze Bełchatów. W kolejnych rozgrywkach był graczem AZS-u Częstochowa. Rozstał się z nim latem 2010 roku, ze względu na dużą konkurencję w składzie.
Przed rozpoczęciem sezonu 2010/2011 związał się roczną umową z beniaminkiem PlusLigi, Fartem Kielce.
W sezonie 2011/2012 wrócił po raz kolejny do klubu AZS PWSZ Nysa i został Mistrzem I Ligi.
Karierę zawodnika zakończył po sezonie 2016/2017, zostając jednocześnie I trenerem AZS PWSZ Nysa. Zastąpił na tym stanowisku Janusza Bułkowskiego.

</doc>
<doc id="897576" url="https://pl.wikipedia.org/wiki?curid=897576" title="DW634">
DW634



</doc>
<doc id="897578" url="https://pl.wikipedia.org/wiki?curid=897578" title="Barnau">
Barnau



</doc>
<doc id="897579" url="https://pl.wikipedia.org/wiki?curid=897579" title="Baernau">
Baernau



</doc>
<doc id="897580" url="https://pl.wikipedia.org/wiki?curid=897580" title="Jakub Starszy">
Jakub Starszy



</doc>
<doc id="897582" url="https://pl.wikipedia.org/wiki?curid=897582" title="Mahring">
Mahring



</doc>
<doc id="897585" url="https://pl.wikipedia.org/wiki?curid=897585" title="Maehring">
Maehring



</doc>
<doc id="897586" url="https://pl.wikipedia.org/wiki?curid=897586" title="Plossberg">
Plossberg



</doc>
<doc id="897587" url="https://pl.wikipedia.org/wiki?curid=897587" title="Ploessberg">
Ploessberg



</doc>
<doc id="897597" url="https://pl.wikipedia.org/wiki?curid=897597" title="Drzewiak dwupręgi">
Drzewiak dwupręgi

Drzewiak dwupręgi ("Dendrolagus goodfellowi") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae), zamieszkujący lasy tropikalne Papui-Nowej Gwinei.
Zasięg występowania.
Drzewiak dwupręgi występuje w zależności od podgatunku:
Introdukowana populacja występuje w zachodniej Nowej Brytanii w Archipelagu Bismarcka.
Taksonomia.
Gatunek po raz pierwszy naukowo opisał w 1906 roku brytyjski zoolog Oldfield Thomas nadając mu nazwę "Dendrolagus goodfellowi". Jako miejsce typowe odłowu holotypu wskazał Owen Stanley Range, w pobliżu Mount Obree, na wysokości 8000 stóp (2438 m) w południowo-wschodniej Papui-Nowej Gwinei. 
Badania oparte o dane genetyczne umieszczają "D. goodfellowi" w kladzie "goodfellowi" (sekwencje tylko z podgatunku "buergersi"). We wcześniejszych opracowaniach uważany za podgatunek "D. matschiei", ale przywrócony jako odrębny gatunek w 1990 roku. W niektórych ujęciach taksonomicznych takson "D. pulcherrimus" jest traktowany jako podgatunek "D. goodfellowi", ale dane genetyczne i morfologiczne potwierdzają jego odrębny status gatunkowy. Rozpoznano dwa podgatunki.
Morfologia.
Długość ciała (bez ogona) samic 53,5–63,5 cm, samców 50–84,5 cm, długość ogona samic 53,5–63,5 cm, samców 64,5–85,5 cm; masa ciała samic 5,6–8,6 kg, samców 6,7–9,5 kg. Te nadrzewne zwierzęta mają mocne ramiona, stosunkowo krótkie kończyny tylne i długie zakrzywione pazury. Przednie łapy mają 5 palców, tylne - 4. Ogon zwarty, cylindryczny, nie jest chwytny. Korpus smukły, przednie kończyny dłuższe od tylnych, stopy tylnych kończyn są szerokie i raczej krótkie. Sierść krótka, wełnista, barwy kasztanowo-brązowej, czerwonobrązowej lub brunatnej. Na grzbiecie (ozdobionym kłębem futra na środku) znajdują się dwie podłużne pręgi, spód ciała jest bladożółty. Na ogonie znajdują się jasne plamki lub pierścienie. Stopy są żółte. Pysk ma ubarwienie szarobrązowe, szyja i policzki są przeważnie żółte. Uszy zaokrąglone, krótkie. 
Ekologia.
Żyje w głębokich lasach tropikalnych od poziomu morza do wysokości 3000 m n.p.m., na drzewach lub zamkniętych leśnych terenach i górzystych terenach. Są ściśle związane z lasami tropikalnymi.
Drzewiaki dwupręgie żerują w dzień. Ich pożywienie składa się z gałęzi i liści, różnorodnych owoców, a także zbóż z pól położonych na skraju zamieszkiwanych przez nie lasów. Żywią się także kwiatami i trawą (siano), które trawią przy pomocy bakterii żyjących w ich przewodzie pokarmowym.
Zwykle poruszają się małymi skokami podpierając się wszystkimi kończynami. Ogon przeważnie nie dotyka ziemi. Na ziemi są powolne i niezdarne, ale na drzewach są odważne i zwinne. Wspinają się przez obłapianie przednimi kończynami pnia i skacząc tylnymi, silnymi nogami pozwalając przednim kończynom się ślizgać. Mogą wykonywać dalekie skoki w dół z jednego drzewa na drugie i zeskakiwać na ziemię z dużej wysokości bez żadnych obrażeń.
Większość z nich wydaje się być samotnikami. Samice posiadają małe terytoria, podczas gdy samce zajmują obszary o dużo większej powierzchni, które zachodzą na terytoria kilku samic.
Wszystkie samice mają dobrze wykształconą torbę z 4 sutkami. Ciąża trwa 21-38 dni, zazwyczaj rodzą jedno młode. Nieprzewidywalność tempa rozmnażania ma związek z nieregularną zmianą pogody w ich środowisku. Kilka godzin przed porodem matka zaczyna czyścić torbę wylizując ją. W końcu siada z ogonem między nogami i przykuca z zaokrąglonymi plecami. Noworodek wyłania się z kloaki i bez pomocy matki wspina się do torby, gdzie rośnie przez następne 9 do 12 miesięcy. Po opuszczeniu torby zostaje z matką jeszcze przez kilka miesięcy, żywiąc się mlekiem z zarezerwowanego przez siebie sutka.

</doc>
<doc id="897598" url="https://pl.wikipedia.org/wiki?curid=897598" title="Stefan Kopciński">
Stefan Kopciński

Stefan Kopciński (ur. 3 marca 1878 w Stradlicach, zm. 10 czerwca 1934 w Warszawie) – polski lekarz neurolog i psychiatra, społecznik i polityk, związany z ruchem robotniczym.
Życiorys.
W 1897 ukończył Męskie Gimnazjum Rządowe w Kielcach. Następnie studiował na Wydziale Lekarskim Uniwersytetu Warszawskiego, zostając psychiatrą. Pracował w podłódzkim szpitalu psychiatrycznym w Kochanówce, a także w Tworkach i w Penzie. Był działaczem Towarzystwa Kultury Polskiej (1908-1913).
Był m.in. senatorem (trzy kadencje od 1922), radnym i przewodniczącym Wydziału Oświaty i Kultury Zarządu Miejskiego w Łodzi, gdzie przebywał w latach 1918–1928. Kandydował również na stanowisko prezydenta tego miasta.
Był wybitnym działaczem oświatowym. Jego wysiłki miały decydujące znaczenie dla wprowadzenia w Łodzi powszechnego obowiązku szkolnego, co wówczas było inicjatywą pionierską. Był działaczem Robotniczego Towarzystwa Przyjaciół Dzieci oraz jednym z liderów Towarzystwa Uniwersytetu Robotniczego (od 1922 – jego sekretarzem generalnym). Należał do Polskiej Partii Socjalistycznej.
Spoczywa na cmentarzu Powązkowskim w Warszawie (kw. 194–V–11).

</doc>
<doc id="897600" url="https://pl.wikipedia.org/wiki?curid=897600" title="Leonberg (ujednoznacznienie)">
Leonberg (ujednoznacznienie)

Niemcy:
Zobacz też:

</doc>
<doc id="897603" url="https://pl.wikipedia.org/wiki?curid=897603" title="Morze (czasopismo)">
Morze (czasopismo)

Morze – miesięcznik marynistyczny wydawany w latach 1924–2000 przez wydawnictwo Ligi Morskiej i Rzecznej a następnie Ligi Morskiej i Kolonialnej. W latach 2017–2019 tytuł „Morze” nosił dawny miesięcznik „Morza i Okręty”. Od czerwca 2019 roku czasopismo ukazuje się jako kwartalnik „Morze.org” nakładem wydawnictwa Charter Navigator.
Historia.
Pierwszym redaktorem naczelnym był poeta i dramaturg Radosław Krajewski, którego kandydaturę poparł Stefan Żeromski. W 1927 Krajewskiego zmienił Henryk Tetzlaf. Miesięcznik "Morze" był najdłużej ukazującym się periodykiem w przedwojennej Polsce. Edycja trwała nieprzerwanie z dużą regularnością do 1939 roku. Drukowany był (z przerwami) od listopada 1924. Pierwszy numer składał się z zaledwie 8 czarno-białych kolumn, a jego nakład wynosił 3.000 egzemplarzy w bardzo skromnej szacie graficznej. Czasopismo od chwili pojawienia się na rynku wydawniczym stało się oficjalnym organem Ligi Morskiej i Rzecznej. W 1939 roku wydrukowano sierpniowy numer w nakładzie 254.000 egzemplarzy. "Morze" poruszało tematykę związaną z żeglugą, historią żeglugi, okrętownictwem, przemysłem stoczniowym, gospodarką morską, szkutnictwem, jachtingiem i kulturą morską oraz dziedzinami pokrewnymi.
Wznowione po II wojnie światowej, w dużym stopniu kontynuowało profil swojej przedwojennej działalności, ale w nowej rzeczywistości politycznej już bez elementów ideologii kolonialnej. Wydawane było przez warszawskie wydawnictwo Wiedza Powszechna.
Stałym ilustratorem miesięcznika, a z czasem również członkiem redakcji był Adam Werka, polski marynista.
Od 2017.
W styczniu 2017 na „Morze” zmienił tytuł miesięcznik „Morza i Okręty”, wydawany od 2015 roku przez Zespół Badań i Analiz Militarnych (ZBiAM) Sp. z o.o. Zespół redakcyjny tego czasopisma prowadził wcześniej magazyn „Morze, Statki i Okręty”. Miesięcznik „Morze” ukazywał się do marca 2019 roku. 
Od czerwca 2019 roku czasopismo ukazuje się jako kwartalnik "Morze.org" nakładem wydawnictwa Charter Navigator, nawiązując szatą graficzną do „Morza” z lat 60. i 70.
Digitalizacja.
Część numerów miesięcznika Morze została poddana digitalizacji. Dokumenty dostępne są w Bałtyckiej Bibliotece Cyfrowej.

</doc>
<doc id="897607" url="https://pl.wikipedia.org/wiki?curid=897607" title="Kastl">
Kastl



</doc>
<doc id="897615" url="https://pl.wikipedia.org/wiki?curid=897615" title="Krzysztof Jażdżewski">
Krzysztof Jażdżewski

Krzysztof Henryk Jażdżewski (ur. 27 listopada 1938 w Warszawie) – polski uczony, profesor nauk przyrodniczych, specjalista w dziedzinie hydrobiologii i biolog morski, szczególnie zajmujący się fauną polarną. Syn profesora archeologii Konrada Jażdżewskiego.
Życiorys.
Stopień doktora nauk przyrodniczych w zakresie zoologii uzyskał w 1967 r. W roku 1975 otrzymał stopień doktora habilitowanego w dziedzinie nauk biologicznych, w dyscyplinie zoologia. Pełni funkcję przewodniczącego Komitetu Zoologii oraz zastępcy przewodniczącego Komitetu Badań Polarnych Polskiej Akademii Nauk. Związany z Katedrą Zoologii Bezkręgowców i Hydrobiologii Uniwersytetu Łódzkiego. W latach 1990–1996 był Prorektorem UŁ ds. Nauki.
W latach 1975/76 uczestniczył (wraz z Krzysztofem Opalińskim i Maciejem Rembiszewskim) w zorganizowanej z pomocą władz wydziału II PAN wyprawie statków „Profesor Siedlecki” i „Tazar”. Wyprawą kierował doc. Daniel Dudkiewicz, kierownikiem naukowym był doc. dr hab. S. Rakusa-Suszczewski. Działaniom naukowym sprzyjały sukcesy połowowe floty rybackiej.
W 1993 odznaczony Krzyżem Kawalerskim Orderu Odrodzenia Polski. W 2001 roku został odznaczony Medalem im. Profesora Kazimierza Demela.

</doc>
<doc id="897628" url="https://pl.wikipedia.org/wiki?curid=897628" title="Michel Salgado">
Michel Salgado



</doc>
<doc id="897632" url="https://pl.wikipedia.org/wiki?curid=897632" title="Bitwa pod Pułtuskiem">
Bitwa pod Pułtuskiem



</doc>
<doc id="897638" url="https://pl.wikipedia.org/wiki?curid=897638" title="Piotr Dym">
Piotr Dym

Piotr Dym (ur. 31 sierpnia 1976 w Górze) – polski żużlowiec.
Życiorys.
Wychowanek Unii Leszno, w barwach której startował w latach 1994–1995, lecz tylko w imprezach młodzieżowych. Od 1996 roku zawodnik Kolejarza Rawicz. Odszedł z Rawicza w 2004 roku, aby powrócić do zespołu w 2007 roku. W latach 2004–2005 reprezentował barwy Intaru Ostrów Wlkp., a w 2006 – Ukrainy Równe. Od 2009 roku do 2011 występował w Orle Łódź, w latach 2012–2013 – w Kolejarzu Rawicz. W sezonie 2014 zawodnik Polonii Piła.
Największymi sukcesami zawodnika jest awans do Rundy Kwalifikacyjnej IMŚ na żużlu we włoskim Terenzano, gdzie z 6 punktami zajął 10. miejsce, awans do finału Złotego Kasku we Wrocławiu w roku 2000, w którym to zajął 11. pozycję oraz brązowy medal Mistrzostw Polski Par Klubowych (2005).

</doc>
<doc id="897642" url="https://pl.wikipedia.org/wiki?curid=897642" title="Monumentalizacja">
Monumentalizacja

Monumentalizacja (łac. "monumentalis" - pomnikowy) - w literaturze zabieg wyolbrzymienia cech opisywanych przedmiotów i postaci, mający na celu ukazanie ich szczególnego znaczenia w określonym kontekście.

</doc>
<doc id="897648" url="https://pl.wikipedia.org/wiki?curid=897648" title="Mikołaj Stanisław Oborski">
Mikołaj Stanisław Oborski

Mikołaj Stanisław Roch Oborski (ur. 1576 na Mazowszu, zm. 1646 w Krakowie), jezuita.
W 1602 w Rzymie wstąpił do zakonu jezuitów. Po powrocie do Polski zarządzał kilkoma kolegiami jezuickimi, oraz z polecenia Stolicy Apostolskiej zajmował się zbieraniem w całym kraju informacji o cudach św. Stanisława Kostki.

</doc>
<doc id="897649" url="https://pl.wikipedia.org/wiki?curid=897649" title="Paradoks Simpsona">
Paradoks Simpsona

Paradoks Simpsona jest paradoksem statystycznym opisanym przez E.H. Simpsona w 1951 roku. Polega on na tym, że efekt działania kilku grup wydaje się odwrócony, kiedy grupy są połączone. Ten pozornie niemożliwy efekt niespodziewanie pojawia się w naukach społecznych i statystyce związanej z medycyną, kiedy zmienna ważona, która różni się od wartości określonej indywidualnie dla poszczególnych grup, jest używana do oceny połączonych grup.
Wyjaśnienie na przykładzie.
Dla zilustrowania paradoksu wyobraźmy sobie dwie osoby, Alę i Janka, które edytują artykuły Wikipedii. W pierwszym tygodniu Ala poprawia 60% artykułów, które edytuje, podczas kiedy Janek poprawia 90% artykułów. W drugim tygodniu Ala poprawia tylko 10% edytowanych artykułów, a Janek 30%.
W obydwu przypadkach Janek poprawił dużo większy procent artykułów niż Ala. Jednak kiedy połączymy wyniki osiągnięte w obydwu tygodniach, może się okazać, że to Ala poprawiła znacznie większy procent artykułów niż Janek!
Przyczyną powyższego paradoksu jest różna liczba artykułów, jakie mogły być edytowane przez każdą osobę – ta informacja pierwotnie nie była podana. Przyjmijmy przykładowo, że w pierwszym tygodniu Ala edytuje 100 artykułów, poprawiając 60 spośród nich; Janek edytuje tylko 10 artykułów, poprawiając wszystkie z wyjątkiem jednego. A zatem procentowo Janek poprawił więcej, ale w liczbach bezwzględnych – mniej. W drugim tygodniu Ala edytuje tylko 10 artykułów, poprawiając jeden; Janek edytuje 100 artykułów, poprawiając 30. Kiedy połączymy dwutygodniowy rezultat pracy, okaże się, że Ala i Janek dokonali edycji takiej samej liczby artykułów, jednak Ala poprawiła 55% z nich (wszystkich 61), a Janek poprawił tylko 35% z nich (wszystkich 39).
Podsumowując i wprowadzając niektóre oznaczenia użyte w dalszej treści:
W obydwu przypadkach edycje Janka osiągnęły większy sukces niż edycje Ali. Jeśli jednak połączymy obydwa zbiory, zobaczymy, że Janek i Ala razem dokonali edycji 110 artykułów:
Janek jest lepszy w obydwu przypadkach, ale łącznie osiągnął gorszy rezultat!
Arytmetyczna podstawa wyjaśnienia paradoksu nie jest kontrowersyjna. Jeśli formula_8 i formula_9 intuicja podpowiada, że formula_10 "musi być większe" niż formula_11 Jednak jeśli "różne" wagi są użyte dla określenia wyniku końcowego dla każdej osoby – wówczas intuicyjne odczucie może zawieść. W tym przypadku pierwsza próba jest ważona formula_12 dla Ali i formula_13 dla Janka, podczas gdy w drugiej próbie wagi są odwrócone.
Przy jeszcze większym odwróceniu wag dla obydwu prób łączny wynik Ali będzie większy niż 60%, a Janka spadnie poniżej 30%.
Ala ma lepszą skuteczność, ale mówiąc o skuteczności w poszczególnych tygodniach, można pomyśleć, że Janek ma lepszą.

</doc>
<doc id="897650" url="https://pl.wikipedia.org/wiki?curid=897650" title="Mistrzostwa Świata w Piłce Nożnej 1958 (składy)">
Mistrzostwa Świata w Piłce Nożnej 1958 (składy)

Składy finalistów VI Mistrzostw Świata w Piłce Nożnej w 1958 rozgrywanych w Szwecji.
 Anglia
Trener: Walter Winterbottom
Tommy Banks, Peter Brabrook, Peter Broadbent, Bobby Charlton, Eddie Clamp, Ronnie Clayton, Alan A’Court, Bryan Douglas, Tom Finney, Johnny Haynes, Alan Hodgkinson, Eddie Hopkinson, Don Howe, Derek Kevan, Colin McDonald, Maurice Norman, Bobby Robson, Maurice Setters, Peter Sillett, Bill Slater, Bobby Smith, Billy Wright
 Argentyna
Trener: Guillermo Stábile
David Acevedo, Ludovico Avio, Norberto Boggio, Amadeo Carrizo, Omar Oreste Corbatta, Osvaldo Cruz, José Manuel Ramos Delgado, Pedro Dellacha, Federico Edwards, Ricardo Infante, Ángel Labruna, Francisco Lombardo, Norberto Menéndez, Eliseo Mouriño, Julio Musimessi, Alfredo Pérez, Eliséo Prado, Alfredo Rojas, Néstor Rossi, José Sanfilippo, Federico Vairo, José Varacka
 Austria
Trener: Josef Argauer i Josef Molzer
Leopold Barschandt, Hans Buzek, Robert Dienst, Bruno Engelmeier, Paul Halla, Josef Hamerl, Gerhard Hanappi, Ernst Happel, Walter Horak, Alfred Körner, Karl Koller, Walter Kollmann, Ernst Kozlicek, Paul Kozlicek, Herbert Ninaus, Ignaz Puschnik, Walter Schleger, Kurt Schmied, Helmut Senekowitsch, Karl Stotz, Franz Swoboda, Rudolf Szanwald
 Brazylia
Trener: Vicente Feola
José Altafini, Bellini, Castilho, de Sordi, Dida, Didi, Dino Sani, Djalma Santos, Garrincha, Gilmar, Joel, Mauro Ramos, Moacir, Oreco, Orlando, Pelé, Pepe, Nílton Santos, Vavá, Mário Zagallo, Zito, Zózimo
 Czechosłowacja
Trener: Karel Kolský
Jaroslav Borovička, Titus Buberník, Jiří Čadek, Břetislav Dolejší, Milan Dvořák, Jiří Feureisl, Kazimír Gajdoš, Jan Hertl, Václav Hovorka, Tadeáš Kraus, Josef Masopust, Pavol Molnár, Anton Moravčík, Gustáv Mráz, Ladislav Novák, Svatopluk Pluskal, Ján Popluhár, František Šafránek, Adolf Scherer, Viliam Schrojf, Imrich Stacho, Zdeněk Zikán
 Francja
Trener: Albert Batteux
Claude Abbes, Raymond Bellot, Stéphane Bruey, Bernard Chiarelli, Dominique Colonna, Yvon Douis, Just Fontaine, Kazimir Hnatow, Robert Jonquet, Raymond Kaelbel, Raymond Kopa, Maurice Lafont, André Lerond, Jean-Jacques Marcel, Roger Marche, Robert Mouynet, Célestin Oliver, Armand Penverne, Roger Piantoni, François Remetter, Jean Vincent, Maryan Wisniewski
 Irlandia Północna
Trener: Peter Doherty
Billy Bingham, Danny Blanchflower, Tommy Casey, Sammy Chapman, Fay Coyle, Willie Cunningham, Wilbur Cush, Derek Dougan, Len Graham, Harry Gregg, Tommy Hamill, Dick Keith, Sammy McCrory, Jimmy McIlroy, Alf McMichael, Peter McParland, Bertie Peacock, Roy Rea, Jackie Scott, Billy Simpson, Bobby Trainor, Norman Uprichard
 Jugosławia
Trener: Aleksandar Tirnanić
Vladimir Beara, Vujadin Boškov, Tomislav Crnković, Gordan Irović, Dražan Jerković, Srboljub Krivokuća, Dobrosav Krstić, Luka Lipošinović, Milorad Milutinović, Miloš Milutinović, Radivoje Ognjanović, Ilijaš Pašić, Aleksandar Petaković, Vlada Popović, Nikola Radović, Zdravko Rajkov, Ivan Šantek, Dragoslav Šekularac, Vasilije Šijaković, Novak Tomić, Todor Veselinović, Branko Zebec
 Meksyk
Trener: Antonio López Herranz
Jaime Belmonte, Carlos Blanco, Carlos Calderon, Manuel Camacho, Antonio Carbajal, Raúl Cárdenas, Jesús del Muro, Francisco Flores, Jaime Gómez, Carlos González, Crescencio Gutiérrez, Miguel Gutiérrez, Alfredo Hernández, Ligorio Lopez, Alfonso Portugal, Salvador Reyes, José Antonio Roca, Jorge Romo, Jaime Salazar, Guillermo Sepúlveda, Enrique Sesma, José Villegas
 Paragwaj
Trener: Aurelio González
Ignacio Achúcarro, Juan Agüero, Samuel Aguilar, Óscar Aguilera, Florencio Amarilla, Edelmiro Arévalo, José Aveiro, Eligio Echagüe, Luis Gini, Eligio Antonio Insfrán, Eliseo Insfrán, Cláudio Lezcano, Juan Lezcano, Ramón Mayeregger, Agustín Miranda, José del Rosario Parodi, Benigno Gilberto Penayo, Cayetano Ré, Jorge Lino Romero, Darío Segovia, Luis Silva, Salvador Villalba
 RFN
Trener: Sepp Herberger
Hans Cieslarczyk, Horst Eckel, Herbert Erhardt, Fritz Herkenrath, Rudi Hoffmann, Erich Juskowiak, Alfred Kelbassa, Bernhard Klodt, Heinrich Kwiatkowski, Hermann Nuber, Wolfgang Peters, Helmut Rahn, Günter Sawitzki, Hans Schäfer, Aki Schmidt, Karl-Heinz Schnellinger, Uwe Seeler, Georg Stollenwerk, Hans Sturm, Horst Szymaniak, Fritz Walter, Heinz Wewers
 Szkocja
Trener: Dawson Walker
Sammy Baird, Bill Brown, Eric Caldow, Robert Collins, Doug Cowie, John Coyle, Thomas Docherty, Bobby Evans, Willie Fernie, Harry Haddock, John Hewie, Stuart Imlach, Graham Leggatt, Dave Mackay, Ian Mc Coll, Jack Mudie, Jimmy Murray, Alex Parker, Archie Robertson, Alex Scott, Edward Turnbull, Tommy Younger
 Szwecja
Trener: George Raynor
Sven Axbom, Orvar Bergmark, Bengt Berndtsson, Reino Börjesson, Gunnar Gren, Bengt Gustavsson, Olle Håkansson, Kurt Hamrin, Ingemar Haraldsson, Åke Johansson, Henry Källgren, Nils Liedholm, Gösta Löfgren, Bror Mellberg, Prawitz Öberg, Ove Olsson, Sigvard Parling, Arne Selmosson, Agne Simonsson, Lennart Skoglund, Kalle Svensson, Tore Svensson
 Walia
Trener: Jimmy Murphy
Ivor Allchurch, Len Allchurch, Colin Baker, Tom Baker, Dave Bowen, John Charles, Mel Charles, Vic Crowe, Trevor Edwards, John Elsworthy, Ron Hewitt, Mel Hopkins, Cliff Jones, Ken Jones, Jack Kelsey, Ken Leek, Terry Medwin, Derrick Sullivan, Graham Vearncombe, Roy Vernon, Colin Webster, Stuart Williams
 Węgry
Trener: Lajos Baróti
József Bencsics, Pál Berendi, József Bozsik, László Budai, Dezső Bundzsák, Máté Fenyvesi, Zoltán Friedmanszky, Gyula Grosics, Nándor Hidegkuti, István Ilku, Béla Kárpáti, Antal Kotász, László Lachos, Sándor Mátrai, Tivadar Monostori, Károly Sándor, László Sárosi, Ferenc Sipos, Oszkár Szigeti, Ferenc Szojka, Lajos Tichy, Mihály Vasas
 ZSRR
Trener: Gawriił Kaczalin
Gierman Apuchtin, Władimir Bielajew, Walentin Bubukin, Jurij Falin, Gienrich Fiedosow, Giennadij Gusarow, Anatolij Iljin, Aleksandr Iwanow, Walentin Iwanow, Lew Jaszyn, Władimir Kiesariew, Konstantin Kriżewski, Boris Kuzniecow, Władimir Masłaczenko, Anatolij Maslonkin, Igor Netto, Łeonid Ostrowski, Siergiej Salnikow, Nikita Simonian, Wiktor Cariow, Jurij Wojnow, Wołodymyr Jerochin

</doc>
<doc id="897655" url="https://pl.wikipedia.org/wiki?curid=897655" title="Transakcentacja">
Transakcentacja

Transakcentacja (niem. "Akzentverschiebung", ang. "displaced accent") – w literaturze zabieg polegający na przeniesieniu akcentu z sylaby prawidłowo akcentowanej na inną, zwykle z nią zrymowaną, mający na celu zwrócenie uwagi odbiorcy na dany wyraz lub sformułowanie. Ten typ przesunięcia akcentowego polega na zastąpieniu akcentowania wyrazowego sztucznym akcentowaniem przewidzianym przez wzorzec rytmiczny w tekstach wierszowanych (poetyckich). Poeta i odtwórca wiersza poddaje się rytmizacji silnej wiersza i łamie zasady akcentowania, aby nadać wierszom wygląd pełnej regularności, co wiąże się zazwyczaj z podkreśleniem niecodzienności tego efektu. Ten sposób podkreślania w tekście ważnych informacji szczególną popularność zdobył w XIX wieku.
W przypadku utworów poetyckich śpiewanych zabieg ten nosi nazwę transakcentacji melicznej. Transpozycja meliczna (widoczna zwłaszcza w piosenkach ludowych) polega na przesunięciu akcentu wyrazowego na sylabę wskazaną przez rozkład akcentów muzycznych.
Przykłady.
Pierwsza strofa wiersza Franciszka Karpińskiego jest śpiewana z transakcentacją:

</doc>
<doc id="897656" url="https://pl.wikipedia.org/wiki?curid=897656" title="(5407) 1992 AX">
(5407) 1992 AX

(5407) 1992 AX – planetoida z grupy przecinających orbitę Marsa.
Odkrycie.
Planetoida została odkryta 4 stycznia 1992 roku przez japońskich astronomów Seiji Uedę i Hiroshi Kanedę. Nazwa planetoidy jest tymczasowa.
Orbita.
Orbita (5407) 1992 AX nachylona jest do płaszczyzny ekliptyki pod kątem 11,38°. Na jeden obieg wokół Słońca ciało to potrzebuje 2 lata i 180 dni, krążąc w średniej odległości 1,83 j.a. od Słońca.
Właściwości fizyczne.
(5407) 1992 AX ma średnicę 4 km. Jego albedo wynosi ok. 0,16, a jasność absolutna to 14,47. Czas rotacji szacuje się na ok. 2,55 godziny. Jest to planetoida typu S.
Księżyc asteroidy.
Na początku 1997 roku Petr Pravec, Lenka Sarounová, David L. Rabinowitz, Michael D. Hicks, Marek Wolf, Yurij N. Krugly, Fiodor P. Velichko, Vasilij G. Shevchenko, Vasilij G. Chiorny oraz Guy Genevier odkryli w towarzystwie tej asteroidy obecność księżyca o średnicy szacowanej na ok. 1,2 km. Średnia odległość pomiędzy obydwoma ciałami to ok. 10 km. Okres ich obiegu wokół barycentrum to 13,5196 dnia. Odkrycia dokonano na podstawie obserwacji zmian jasności planetoidy, których dokonano w "Obserwatorium Ondrejov", "Obserwatorium w Charkowie" i "Table Mountain Observatory".
Satelitę oznaczono prowizorycznie S/2001 (5407) 1.

</doc>
<doc id="897657" url="https://pl.wikipedia.org/wiki?curid=897657" title="Polski Związek Lekkiej Atletyki">
Polski Związek Lekkiej Atletyki

Polski Związek Lekkiej Atletyki (PZLA) – najstarsze polskie stowarzyszenie sportowe, założone 11 października 1919 w Krakowie. Od 1922 siedziba PZLA mieści się w Warszawie. Związek zajmuje się m.in. popularyzacją i rozwojem lekkoatletyki w Polsce, prowadzi szkolenie zawodników i sędziów. Od 1919 jest członkiem Międzynarodowego Stowarzyszenia Federacji Lekkoatletycznych (IAAF).
Zarząd Polskiego Związku Lekkiej Atletyki.
Obecny zarząd wybrany został 18 września 2021.
Budżet PZLA.
Budżet PZLA w 2012 roku został wsparty kwotą 16 mln zł (sport wyczynowy), które pochodzą z Ministerstwa Sportu. Związek otrzymuje również dofinansowanie z innych źródeł, m.in. z IAAF.

</doc>
<doc id="897658" url="https://pl.wikipedia.org/wiki?curid=897658" title="Drzewiak szary">
Drzewiak szary

Drzewiak szary ("Dendrolagus inustus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Drzewiak szary występuje w zależności od podgatunku:
Taksonomia.
Gatunek po raz pierwszy naukowo opisał w 1840 niemiecki przyrodnik Salomon Müller nadając mu nazwę "Dendrolagus inustus". Jako miejsce typowe odłowu holotypu wskazał górę Lamantsjieri, blisko Triton Bay, w okolicach Lobo, w Fak-fak, w Papui Zachodniej, na Nowej Gwinei.
Badania oparte o dane genetyczne wskazują, że "D. inustus" jest taksonem siostrzanym "D. ursinus" z którym tworzy klad będący grupą siostrzaną dla reszty nowogwinejskich "Dendrolagus". Ważność słabo zróżnicowanych podgatunków powinna zostać zbadana w ramach kompleksowej analizy morfologicznej i genetycznej oraz zachodzi potrzeba dodatkowych badań w celu ustalenia granic ich rozmieszczenia. Rozpoznano dwa podgatunki.
Morfologia.
Długość ciała (bez ogona) samic 55–89 cm, samców 57–79,5 cm, długość ogona samic 64–84,3 cm, samców 71–96,5 cm; masa ciała samic 7–14 kg, samców 11–23 kg. Drzewiaki szare mają krępą budowę ciała i małą głowę. Wykazują duże podobieństwo do kangurów naziemnych. Mają bardzo długie kończyny tylne i przednie w porównaniu z innymi drzewiakami, ale relatywnie krótkie w porównaniu z kangurami naziemnymi. Czwarty palec u stopy jest zazwyczaj dłuższy niż pozostałe. Posiadają także silne ramiona i długie zakrzywione pazury umożliwiające wspinaczkę po drzewach i przemieszczanie się pomiędzy gałęziami. Siwe ubarwienie wyraźnie odróżnia ten gatunek od pozostałych drzewiaków. Szata ma barwę od łupkowoszarej do czekoladowobrązowej i ma średnią długość. Grube futro rosnące na grzbiecie w przeciwnych kierunkach służy jako naturalna ochrona przed wilgocią. Czarne uszy wyraźnie odcinają się od szarej głowy, palce u stóp i ogon również są ciemne. U podstawy ogona brak jest owłosienia. Ogon jest używany jako narząd równowagi, nie jest jednak chwytny. Drzewiaki szare wykazują dymorfizm płciowy – samce są wyraźnie większe od samic.
Ekologia.
Środowisko życia.
Zamieszkują różne środowiska, przeważnie są to lasy pierwotne od wysokości 100 do 1400 m n.p.m.
Tryb życia.
Drzewiaki szare są bardzo zwinne i zręcznie przeskakują z drzewa na drzewo. Uważa się, że należą do grupy prymitywnych drzewiaków, ponieważ budowa ich tylnych kończyn jest najmniej przystosowana do nadrzewnego trybu życia niż u pokrewnych gatunków. Zwykle śpią na dużych, poziomych gałęziach. Większość czasu spędzają na drzewach, często jednak schodzą na ziemię. Potrafią się poruszać skacząc na tylnych nogach, ale niezbyt zręcznie. Ogon jest oderwany od ziemi a ciało pochylone jest do przodu, by zrównoważyć ciężar zwierzęcia podczas skoku. Nie jest wiadome, czy drzewiaki szare są zwierzętami samotnymi czy społecznymi. Żywią się liśćmi, owocami, miękką korą oraz łodygami roślin.
Są zwierzętami poligamicznymi. Zwykle rodzi się jedno młode, a samica jest zdolna do kolejnego porodu, gdy tylko młode opuści torbę. Niezwykle rzadko na świat mogą przyjść na świat dwa młode. Młode pozostaje w torbie 9 miesięcy, a matka zajmuje się nim przez dwa lata.
Dojrzałość płciową osiągają po uzyskaniu przez samicę 8,5-10 kg masy ciała, a przez samce 12 kg.
Długość życia drzewiaków szarych wynosi około 10 lat.

</doc>
<doc id="897659" url="https://pl.wikipedia.org/wiki?curid=897659" title="Ramża">
Ramża

Ramża – wzgórze o wysokości 325 m n.p.m., najwyższe naturalne wzniesienie Płaskowyżu Rybnickiego (341.15) na granicy gmin Czerwionka-Leszczyny i Orzesze. Porośnięte lasem, w tym, w pobliżu kulminacji, stuletnimi bukami. Lokalnie najczęściej nazywana zdrobniale Ramżulą. W 1996 r. na Ramży uruchomiono w pobliżu jej wierzchołka 35-metrową wieżę dopplerowskiego radaru meteorologicznego IMGW działającego w sieci POLRAD.
Według legendy wzgórze było siedzibą szlachcica-rozbójnika o tym samym imieniu, ale wiadomo, że imię czy przezwisko Ramsch nosił rycerz wymieniany w historii wsi Dębieńsko u podnóża wzniesienia. Na zboczach ślady po wydobywaniu węgla kamiennego (w pobliżu wychodnie), stąd legendy o podziemnym połączeniu Ramży z zabytkowym kościołem na Górce św. Wawrzyńca w Orzeszu (legendy orzeskie umieściły tam innych rozbójników). 

</doc>
<doc id="897660" url="https://pl.wikipedia.org/wiki?curid=897660" title="PZLA">
PZLA



</doc>
<doc id="897663" url="https://pl.wikipedia.org/wiki?curid=897663" title="Promythion">
Promythion

Promythion (z gr. "pro" - na przedzie; "mythos" - opowieść) – morał w bajce, umieszczony na początku utworu. Jego przeciwieństwo stanowi epimythion.
Nie jest to zabieg popularny; stosowany był już przez starożytnych Greków.

</doc>
<doc id="897664" url="https://pl.wikipedia.org/wiki?curid=897664" title="Feuchtwangen">
Feuchtwangen

Feuchtwangen – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży przy granicy z Badenią-Wirtembergią), w paśmie Frankenhöhe, około 23 km na południowy zachód od Ansbach, nad rzeką Sulzach, przy drodze B25 i linii kolejowej Ingolstadt – Crailsheim.
Dzielnice.
W skład miasta wchodzi 87 dzielnic: 
Aichau, Jakobsmühle, Löschenmühle, Oberahorn, Thürnhofen, Unterahorn
Aichenzell, Esbach, Hammerschmiede, Herrnschallbach, Höfstetten, Kaltenbronn, Mögersbronn, Sommerau, Überschlagmühle, Walkmühle, Winterhalten, Zehdorf
Banzenweiler, Bieberbach, Georgenhof, Jungenhof, Krebshof, Krobshausen, Leiperzell, Oberransbach, Oberrothmühle, Poppenweiler, Unterransbach, Unterrothmühle, Weiler am See
Breitenau, Gehrenberg, Ratzendorf, Sperbersbach, Ungetsheim, Zischendorf, Zumhaus
Archshofen, Bonlanden, Bölhof, Bühl, Dorfgütingen, Dornberg, Krobshäuser Mühle, Neidlingen, Rödenweiler
Heilbronn, Herbstmühle, Lichtenau, Metzlesberg, Rißmannschallbach, Wüstenweiler, Zumberg
Bernau, Eschenlach, Hainmühle, Koppenschallbach, Krapfenau, Krapfenau-Mühle, Lotterhof, Oberlottermühle, Schönmühle, St. Ulrich, Unterlottermühle, Volkertsweiler, Wehlmäusel, Weikersdorf
Heiligenkreuz, Larrieden, Oberhinterhof, Unterhinterhof
Bergnerzell, Kühnhardt a. Schlegel, Mosbach, Reichenbach, Seiderzell, Tribur
Charhof, Charmühle, Glashofen, Hinterbreitenthann, Oberdallersbach, Steinbach, Tauberschallbach, Unterdallersbach, Vorderbreitenthann, Wolfsmühle
Historia.
Feuchtwangen swój początek zawdzięcza benedyktynom, którzy zostali wymienieni w dokumencie z 818 lub 819. Stan spraw klasztornych został opisany przez uczonego mnicha Froumunda i opata Wigo w latach 991 do 995. Do 1197 w Feuchtwangen znajdował się klasztor kanoników, którzy mieszkali we własnych domach. Dzięki cesarzowi Fryderykowi Barbarossie utworzono miasto między 1150 i 1178. W 1241 Feuchtwangen stało się wolnym miastem cesarskim. Od tego czasu miejscowość składała się z dwóch niezależnych części: wolnego miasta na południe od dolnej bramy i klasztoru na północ. Wraz z innymi obywatelami wolnych miast Rothenburg ob der Tauber i Dinkelsbühl, miasto próbowało dochodzić swoich praw u książąt, zakładając w 1376 Związek Miast Szwabskich (łącznie 14 wolnych miast). Feuchtwangen w tym czasie stało się ważnym ośrodkiem handlu i kultury ze względu na korzystne położenie na komunikacyjnych szlakach. Wiele razy poddawane było w zastaw przez królów. 
W 1376 część klasztorna oraz miejska Feuchtwangen została zastawiana, dzięki czemu dołączyła do Burgrabstwa Norymbergi (późniejsze Księstwo Ansbach). Od tego czasu mieszkańcy miasta nie mogą już nabywać wolnych praw miejskich, co doprowadziło do utraty statusu cesarskiego ośrodka. Od 1400 staraniem mieszczaństwa wybudowano dookoła Feuchtwangen mury obronne, przez co miasto zaczęło odzyskiwać swoje dawne znaczenie, przywrócono handel, organizowano jarmarki, powołano wyższe urzędy i patrycjat. W XVI wieku działa w mieście pracownia malarska Davida Junga, w której uczył się Johann Georg Jung (1583-1641). 
W wyniku reformacji roku 1563 klasztor został skonfiskowany. Jego posiadłości przejął margrabia. W wyniku wojny trzydziestoletniej Feuchtwangen ograbiono i zniszczono. W XVII wieku miasto próbowało podnieść się ze zgliszczy, jednak już nigdy później nie odzyskało swojej świetności i blasku jak w renesansie.
Do 1791 pozostawała w mieście administracja Księstwa Ansbach. Ostatni margrabia, który był bezdzietny, scedował swój cały feuchtwangenowski majątek Królestwu Prus, jednakże czternaście lat później Francuzi na krótko przejęli kontrolę nad miastem. Wpływy francuskie ustały w 1806, gdy miasto powróciło do Królestwa Bawarii. W XIX wieku zmieniono architekturę Feuchtwangen, rozebrano część średniowiecznych bram, wież oraz murów obronnych. Aż do II wojny światowej miasto popadało w stagnację. 
Po wojnie rozwinięto w mieście bazę edukacyjną i przemysłową. Od 2000 działa kasyno Feuchtwangen, które jest najczęściej odwiedzanym i najlepiej zarobkującym kasynem w Bawarii. 
Współpraca.
Miejscowości partnerskie:

</doc>
<doc id="897668" url="https://pl.wikipedia.org/wiki?curid=897668" title="Gabriel Ochocki starszy">
Gabriel Ochocki starszy

Gabriel Ochocki (ur. ok. 1601, zm. 1673) – doktor medycyny i filozofii, profesor Akademii Krakowskiej. Rajca i burmistrz miasta Krakowa. Od 1629 był kilkakrotnie wybierany na rektora Akademii. Za jego kadencji zabroniono (co prawda nie pierwszy i nie ostatni raz) pobierania szczególnych danin od Żydów za materiały piśmienne (tzw. kozubalec). Pozostawał w konflikcie z biskupem krakowskim Piotrem Gembickim, sprzeciwiając się jego ingerencji w sprawy uczelni oraz broniąc jej niezależności i uprawnień w zakresie jurysdykcji i nominacji.
Życiorys.
Pochodził z osiadłej w Krakowie szlacheckiej rodziny pieczętującej się herbem Ostoja, wywodzącej się zapewne z Ochocic koło Kamieńska. Był synem Gabriela, ławnika i rajcy krakowskiego, oraz Elżbiety, córki Jana Fontaniniego. Po uzyskaniu stopnia bakałarza i magistra sztuk wyzwolonych, w roku 1622 rozpoczął działalność wykładową na Wydziale Filozoficznym Akademii Krakowskiej. W marcu 1628 roku uzyskał stopień bakałarza medycyny, a w dniu 30 sierpnia 1629 roku uwieńczył trzyletnie zaledwie studia lekarskie pod kierunkiem Macieja Wojeńskiego promocją na stopień doktora medycyny. Studia kontynuował za granicą, w Padwie i w Rzymie, gdzie w roku 1631 uzyskał tytuł doktora praw. Do rady miejskiej Krakowa został powołany w roku 1634 przez wojewodę krakowskiego Jana Tęczyńskiego. Był też przybocznym medykiem wojewody. Przez blisko 40 lat sprawował funkcję rajcy. W tym czasie 16 razy wchodził do rady urzędującej i piastował, na zmianę z innymi rajcami, urząd burmistrza. W roku 1645 wysłany został przez magistrat krakowski do Gdańska na powitanie przyszłej królowej Marii Ludwiki. Rok później posłował w imieniu rady na sejm walny do Warszawy. 
Gabriel Ochocki zgromadził znaczny majątek. Posiadał kilka kamienic w Krakowie (przy Rynku 12A, ul. Grodzkiej, ul. Floriańskiej) oraz dobra ziemskie, w skład których wchodził klucz żabieński z miastem Żabno oraz kilkoma wsiami – Konary (obecnie część miasta Żabno), Zelanka, Nieczajna, Odporyszów, Sieradza, folwark Piaski. Dobra te nabył ok. 1655 roku od starosty nowokorczyńskiego Jana Dembińskiego. W czasie potopu szwedzkiego klucz żabieński został spustoszony przez okupanta. W pierwszych tygodniach oblężenia Krakowa przez Szwedów w 1655 roku Gabriel Ochocki, jako wice-rektor Akademii Krakowskiej, kierował przygotowaniami do ewakuacji i zabezpieczenia majątku uczelni. Po kapitulacji został aresztowany przez najeźdźców za odmowę zapłacenia kontrybucji. 
Gabriel Ochocki ożenił się z Barbarą Bryknerówną (córką Stanisława, przysiężnika najwyższego prawa magdeburskiego), z którą miał kilkoro dzieci – Jadwigę Borgogni, Petronelę, Gabriela, Jana, Stanisława Jacka, Kazimierza Jana. Zmarł 23 marca 1673 roku, został pochowany w kościele Mariackim.
Ochocki ogłosił wiele wierszy łacińskich oraz:

</doc>
<doc id="897669" url="https://pl.wikipedia.org/wiki?curid=897669" title="Bielska Jesień">
Bielska Jesień

Ogólnopolski Konkurs Malarstwa „Bielska Jesień” – organizowany od 1962, najpierw przez Związek Polskich Artystów Plastyków oddział Bielsko-Biała, a później Galerię Bielską BWA, konkurs malarstwa współczesnego. Początkowo konkurs odbywał się dorocznie, w 1995 zmieniono jego formułę na biennale. Ma otwartą formułę – nie narzuca tematu, problemu, techniki ani nie określa wieku uczestników. Artyści uczestniczący w konkursie nadsyłają prace malarskie z dwóch ostatnich lat swojej twórczości.

</doc>
<doc id="897671" url="https://pl.wikipedia.org/wiki?curid=897671" title="Epimythion">
Epimythion

Epimythion (z gr. "epi" - tylny; "mythos" - słowo) - morał w bajce pojawiający się na końcu utworu, który wynika z jego treści. Jego przeciwieństwem jest promythion. 
Przykładem takiego dzieła są "Bajki" Ignacego Krasickiego.

</doc>
<doc id="897677" url="https://pl.wikipedia.org/wiki?curid=897677" title="Julian Leopold Ochorowicz">
Julian Leopold Ochorowicz



</doc>
<doc id="897678" url="https://pl.wikipedia.org/wiki?curid=897678" title="George Boateng">
George Boateng

George Boateng (ur. 9 maja 1975 w Nkawkaw, Ghana) – holenderski piłkarz pochodzenia ghańskiego grający na pozycji defensywnego pomocnika.
Kariera klubowa.
Boateng urodził się w Ghanie, ale jeszcze jako dziecko wyemigrował z rodzicami do Holandii. Rodzina Boatengów osiedliła się w Rotterdamie, a George rozpoczął treningi w VV Spijkenisse, juniorskiej filii słynnego Feyenoordu. W 1994 roku trafił do drugoligowej filii Feyenoordu, Excelsioru i 4 marca 1995 zadebiutował w drugiej lidze meczem z BV Veendam (3:2). Latem 1996 Boateng w końcu został włączony do kadry Feyenoordu i niedługo potem zadebiutował w Eredivisie. W Feyenoordzie spędził 2,5 sezonu i rozegrał dla tego klubu 68 ligowych spotkań. Nie osiągnął sukcesów takich jak mistrzostwo Holandii czy Puchar Holandii, grał jedynie w Pucharze UEFA i Pucharze Zdobywców Pucharów.
Zimą 1998 przeszedł do angielskiego Coventry City F.C. Do zespołu ściągnął go ówczesny menedżer Gordon Strachan, który zapłacił za niego 225 tysięcy funtów. Z zespołem zajął 11. miejsce, a rok później dopiero 15., ale stał się solidnym defensywnym pomocnikiem. Latem 1999 roku Boateng przeszedł do Aston Villi za 4,5 miliona funtów. W tym samym sezonie doszedł z klubem z Birmingham do finału Pucharu Anglii, jednak zespół uległ Chelsea 0:1. W Aston Villi przez 3 sezony rozegrał blisko 130 meczów (we wszystkich rozgrywkach) i ugruntował swoją pozycję, będąc jednym z lepszych zawodników na swojej pozycji w lidze.
W 2002 roku znów zmienił klub. Middlesbrough F.C. zapłacił za niego 5 milionów funtów. W lidze zadebiutował w 1. kolejce, 17 sierpnia 2002 w zremisowanym 0:0 meczu z Southampton. Pod koniec sezonu doznał kontuzji kostki i poddał się operacji, dzięki czemu powrócił w pełni sprawny do składu w sezonie 2003/2004. W tamtym sezonie wywalczył Puchar Ligi Angielskiej, po wygranym 2:1 finale z Leicester City F.C. Było to pierwsze takie trofeum „Boro” w historii. W sezonie 2004/2005 przez 8 tygodni leczył kontuzję palca u nogi, a po powrocie poprowadził Middlesbrough do zajęcia 7. miejsca w lidze, gwarantującego start w Pucharze UEFA. W sezonie 2005/2006 dotarł z Middlesbrough aż do finału, jednak zespół nie sprostał hiszpańskiej Sevilli, przegrywając 0:4. Latem 2006 podpisał nowy 3-letni kontrakt z klubem, a po mianowaniu Garetha Southgate’a menedżerem zespołu otrzymał opaskę kapitana na sezon 2006/2007. W Middlesbrough George grał do końca sezonu 2007/2008.
10 lipca 2008 podpisał kontrakt z beniaminkiem Premiership, zespołem Hull City A.F.C. W nim zadebiutował 16 sierpnia 2008 w meczu z Fulham F.C. (2:1). W Hull grał przez dwa sezony, a w 2010 roku spadł z nim do Football League Championship. Latem 2010 podpisał kontrakt z grecką Skodą Ksanti.
W lipcu 2011 podpisał kontrakt z Nottingham Forest. Po sezonie 2011/2012 odszedł z Nottingham. Następnie występował w malezyjskim T-Team, gdzie w 2013 roku zakończył karierę.
Kariera reprezentacyjna.
W reprezentacji Holandii Boateng zadebiutował 10 listopada 2001 w zremisowanym 1:1 meczu z Danią. Następnie zagrał w meczu Anglią (1:1) w 2002 roku. Przez 3 lata nie grał w reprezentacji, a powrócił do niej za kadencji Marco van Bastena grając epizod z Włochami (1:3) w 2005 roku oraz z Ekwadorem (1:0) w 2006 roku.

</doc>
<doc id="897684" url="https://pl.wikipedia.org/wiki?curid=897684" title="Bitwa pod Arcis-sur-Aube">
Bitwa pod Arcis-sur-Aube

Bitwa pod Arcis-sur-Aube – starcie zbrojne, które miało miejsce 20–21 marca 1814 roku podczas wojen napoleońskich.
Napoleon mając ze sobą 23 000 żołnierzy maszerował na Reims z zamiarem wyjścia na tyły idących na Paryż armii sprzymierzonych. Jednak 20 marca został zaatakowany koło Arcis-sur-Aube przez austriacką armię (43 000 żołnierzy) dowodzoną przez feldmarszałka Schwarzenberga. Francuzi powstrzymywali natarcie Austriaków przez 8 godzin. Podczas szarży kawalerii austriackiej zagrożony Napoleon schronił się wewnątrz czworoboku batalionu piechoty polskiej, dowodzonego przez Skrzyneckiego. W nocy przybył z posiłkami w liczbie 7000 żołnierzy marszałek Oudinot. Następnego dnia Francuzi kontynuowali walkę, jednak wobec ogromnej przewagi Austriaków musieli wycofać się na Saint Denis. Austriacy stracili w bitwie ok. 4 tys. żołnierzy, natomiast Francuzi – 3000 żołnierzy. Armia austriacka po bitwie kontynuowała marsz na Paryż.
Pomimo większych strat Austriaków bitwa była nierozstrzygnięta. Francuzom nie udał się zamiar wyjścia na tyły armii sprzymierzonych, natomiast Austriacy pomimo znacznej przewagi liczebnej nie zdołali zniszczyć armii Napoleona.
Według innej wersji przebiegu bitwy, Napoleon ocalony został nie przez oddział Skrzyneckiego, lecz przez polski szwadron szwoleżerów Gwardii Cesarskiej dowodzonej przez Barona Ambrożego Mikołaja Skarżyńskiego. Wersję tę potwierdza list wysłany 2 lutego 1855 przez Skarżyńskiego do pułkownika Andrzeja Niegolewskiego oraz jego korespondencja z samym Skrzyneckim.
Walki żołnierza polskiego pod Arcis-sur-Aube zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, "ARCIS SUR AUBE 19 III 1814".

</doc>
<doc id="897685" url="https://pl.wikipedia.org/wiki?curid=897685" title="Heilsbronn">
Heilsbronn

Heilsbronn – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży około 17 km na północny wschód od Ansbach, przy drodze B14 i linii kolejowej Norymberga – Crailsheim.
Podział administracyjny.
Miasto składa się z następujących części:
Współpraca.
Miejscowości partnerskie:

</doc>
<doc id="897691" url="https://pl.wikipedia.org/wiki?curid=897691" title="Władza organizacyjna">
Władza organizacyjna

Władza organizacyjna – oddziaływanie na ludzi w taki sposób, aby ludzie oraz zasoby działały tak jak "życzy" sobie tego sprawujący władzę
Wybrane definicje władzy.
Władza według M. Webera – prawdopodobieństwo, że pewne lub wszystkie polecenia pochodzące z danego źródła znajdą posłuch w danej grupie osób.
Władza (teoria transakcji społecznych) – transakcja wymiany – jedna osoba nakłania drugą do podporządkowania zgodnie ze swoją wolą, wynagradzając ją za to. Atuty, którymi dysponują obie osoby nie są jednakowe.
Rodzaje władzy.
Władza może być "prawomocna" lub "nieprawomocna" (prawomocność (M. Weber) – prawdopodobieństwo, że właściwe podstawy wystąpią w stopniu istotnym i będą zapewniały odpowiednie zachowanie.
Typy idealne władzy prawomocnej (M. Weber) to:
Władza nieprawomocna – właściwe podstawy władzy nie 
występują w stopniu istotnym. Charakterystyczne przykłady władzy nieprawomocnej:
Realizacja władzy – kształtowanie pożądanych zachowań przedmiotu władzy przez podmiot.
Sposoby kształtowania pożądanych zachowań:
Źródła władzy organizacyjnej.
Według G. Morgana:
Systemy władzy.
Umiejętne posługiwanie się władzą (Kotter):
Droga do władzy (Kotter):

</doc>
<doc id="897694" url="https://pl.wikipedia.org/wiki?curid=897694" title="Tuńczyk biały">
Tuńczyk biały

Tuńczyk biały, tuńczyk albakora, tuńczyk długopłetwy ("Thunnus alalunga") – gatunek morskiej ryby z rodziny makrelowatych (Scombridae). Poławiana gospodarczo na dużą skalę. Opisany został pod nazwą "Scomber germon", skąd zaczerpnięto polską nazwę germon, później został zaliczony do rodzaju "Albacora" (stąd powszechna w literaturze nazwa albakora).
Występowanie.
Otwarte wody oceaniczne strefy tropikalnej i umiarkowanej oraz Morze Śródziemne, spotykana na głębokościach do 50 m, gatunek kosmopolityczny. 
Budowa.
Budowa typowa dla tuńczyków. Cechą charakterystyczną są szablaste, wydłużone płetwy piersiowe sięgające poza połowę ciała. Stanowią ok. 30% całkowitej długości ryby. Grzbiet i boki niebieskie z metalicznym połyskiem, srebrzystobiały brzuch. Pęcherz pławny ma bardziej rozwinięty niż tuńczyk błękitnopłetwy.
Tuńczyki białe osiągają do 140 cm długości i 60 kg masy ciała. Ich mięso jest białe, w odróżnieniu od mięsa innych tuńczyków.
Rozmnażanie.
Ikra ma średnicę poniżej 1 mm. Zawiera kroplę tłuszczu. Jest składana w wodach pelagialnych.

</doc>
<doc id="897705" url="https://pl.wikipedia.org/wiki?curid=897705" title="Duchy Goi">
Duchy Goi

Duchy Goi (ang. "Goya's Ghosts") – amerykańsko-hiszpański dramat biograficzno-historyczny z 2006 roku w reżyserii Miloša Formana. Zdjęcia kręcono w Hiszpanii pod koniec 2005 roku, m.in. w Segowii, Salamance, Madrycie i Aranjuez.
Opis fabuły.
Akcja filmu rozgrywa się podczas rewolucji francuskiej i przejęciu władzy w Hiszpanii przez bonapartystów. Ukazuje także działalność inkwizycji i reakcje na nią społeczeństwa hiszpańskiego. Postać Francisco Goi – wbrew tytułowi – nie jest najważniejsza, bohater ma funkcję obserwatora, będącego jedynie pośrednio zaangażowanym w zdarzenia o randze społecznej.

</doc>
<doc id="897708" url="https://pl.wikipedia.org/wiki?curid=897708" title="Cyriopagopus schioedtei">
Cyriopagopus schioedtei

Cyriopagopus schioedtei - gatunek pająków nadrzewnych z rodziny ptasznikowatych (Theraphosidae).
Gatunek sklasyfikowany został w 1891 roku przez Torda Thorella.
Występowanie.
Występują na Malezji. Ich wielkość wynosi do 7-8 cm ciała, z rozpostartymi odnóżami około 22-25cm
Ptasznik jest ładnie ubarwiony, karapaks jest żółto-zielony, kończyny czarne, odwłok jest jasnobrązowy z biegnącymi poprzecznie pasami, które pojawiają się wraz ze wzrostem pająka.
Terrarium, wilgotność powietrza i temperatura.
Ptasznik potrzebuje terrarium o wymiarach 30x30x30 cm lub większe. Temperatura powinna być w granicach 22-26 °C, wilgotność na poziomie 80-90%.
Jako podłoże należy użyć kwaśny torf, włókno kokosowe, korzeń lub kawał kory dla zapewnienia kryjówki. Z powodzeniem można udekorować sztucznymi roślinami lub mniej polecanymi żywymi.
Rozmnażanie, dymorfizm płciowy.
Samce na nogogłaszczkach posiadają tzw. bulbusy (narządy kopulacyjne), dojrzewają stosunkowo szybko, bo już po roku (zdarza się nawet przy 8, 9 wylince), samice po 1,5 roku. Samice są znacznie masywniejsze od samca.
Rozmnażanie tego gatunku jest dosyć trudne ze względu na skompletowanie dorosłej pary. Samica jest często agresywna do samca i często go zjada.
Karmienie.
"Cyriopagopus" karmimy standardowo mącznikiem młynarkiem (larwy), świerszcze, karaczany i inne bezkręgowce, od czasu do czasu mysi osesek.
Uwagi.
Pająk o silnym jadzie i bardzo agresywny polecany tylko doświadczonym hodowcom. Jest ciężko dostępny.

</doc>
<doc id="897713" url="https://pl.wikipedia.org/wiki?curid=897713" title="Headbanging">
Headbanging



</doc>
<doc id="897716" url="https://pl.wikipedia.org/wiki?curid=897716" title="Haplopelma">
Haplopelma

 
Haplopelma "(Cyriopagopus)" – rodzaj pająków podziemnych z rodziny Theraphosidae. Występują w Tajlandii, Birmie, Kambodży, Singapurze, Wietnamie, na Borneo. Pająki te nie są zbyt wielkie lecz są bardzo cenione u hodowców z powodu swojego atrakcyjnego ubarwienia (zwłaszcza gatunek "Haplopelma lividum"). Ptaszniki te dysponują bardzo silnym jadem, są też agresywne.

</doc>
<doc id="897717" url="https://pl.wikipedia.org/wiki?curid=897717" title="Hadrianotherae">
Hadrianotherae

Hadrianotherae - miasto w Myzji (obecnie pn.-zach. Turcja) złożone w roku 123 przez cesarza Hadriana w miejscu gdzie władca ten miał upolować wielkiego niedźwiedzia. Dla upamiętnienia tego wydarzenia miasto to biło monety z wyobrażeniem niedźwiedzia. Od połowy V wieku biskupstwo. Upadło wraz z najazdem Tureckim w końcu XII wieku. Od roku 1933 stało się biskupstwem tytularnym Kościoła Katolickiego.

</doc>
<doc id="897720" url="https://pl.wikipedia.org/wiki?curid=897720" title="HSC Fjord Cat">
HSC Fjord Cat

HSC Fjord Cat – oceaniczny katamaran zbudowany przez firmę Incat w roku 1998.
20 lipca 1998 przepłynął z największą średnią prędkością (41,3 w.) Ocean Atlantycki (w kierunku wschodnim – z Nowego Jorku do Bishop Rock).
Statek przemianowano na "Master Cat" i kursował on jako (sezonowy) prom pasażerski między Kristiansand w Norwegii a duńskim Hanstholm, pod banderą Master Ferries. Po przejęciu firmy w 2008 przez Fjord Line ponownie zmieniono nazwę – tym razem na Fjord Cat. Aktualnie prom kursuje na trasie z Kristiansand do duńskiego Hirtshals pod zmienioną nazwą – "Fjord Line Express".

</doc>
<doc id="897721" url="https://pl.wikipedia.org/wiki?curid=897721" title="Master Cat">
Master Cat



</doc>
<doc id="897723" url="https://pl.wikipedia.org/wiki?curid=897723" title="Pałac Morsztynów w Warszawie">
Pałac Morsztynów w Warszawie



</doc>
<doc id="897724" url="https://pl.wikipedia.org/wiki?curid=897724" title="Witold Gerutto">
Witold Gerutto

Witold Gerutto (ur. 1 października 1912 w Harbinie, zm. 13 października 1973 w Konstancinie) – polski lekkoatleta, wieloboista, działacz sportowy i trener. Absolwent Wydziału Prawa Uniwersytetu Warszawskiego (1938).
Zawodnik klubów: Cresovia Grodno, AZS Wilno, Warszawianka, BOS Warszawa, Syrena Warszawa, Ogniwo Warszawa. Uczestnik Igrzysk Olimpijskich w Londynie (1948). Wicemistrz Europy w dziesięcioboju (1938) - 7006 p. 2-krotny medalista Akademickich Mistrzostw Świata w 1939 (2. miejsce w pchnięciu kulą - 14.68, 3. miejsce w rzucie dyskiem - 43.92). 17-krotny mistrz Polski (skok wzwyż, pchnięcie kulą, rzut dyskiem, rzut oszczepem, dziesięciobój), 6-krotny halowy mistrz Polski, rekordzista Polski w dziesięcioboju. W 1938 uznany najlepszym lekkoatletą Polski. W Plebiscycie Przeglądu Sportowego zajął wówczas 5. miejsce.
Jeden z czołowych organizatorów i szkoleniowców słynnego "Wunderteamu", prezes PZLA od grudnia 1967 do 1969, członek Komisji Technicznej IAAF (od 1958), później członek Rady EAA. Dla uczczenia pamięci Gerutty od 1974 rozgrywano coroczne zawody wieloboistów o "Memoriał Witolda Gerutty".
Pochowany na Cmentarzu Wojskowym na Powązkach (kwatera A33-5-10).

</doc>
<doc id="897732" url="https://pl.wikipedia.org/wiki?curid=897732" title="Helmond Sport">
Helmond Sport

Helmond Sport - holenderski klub piłkarski mający siedzibę w mieście Helmond, leżącym w Brabancji Północnej, grający obecnie w Eerste divisie. Klub został założony 27 lipca 1967 roku jako spadkobierca drużyny Helmondia '55, która wcześniej zbankrutowała.
Helmond Sport w lidze holenderskiej.
Helomnd Sport rozpoczynał grę w holenderskiej trzeciej lidze. Po roku awansował do Eerstedivisie, a w 1982 roku wygrał ją i awansował po raz pierwszy w historii do Eredivisie. Tam grał przez 2 sezony i w 1984 roku wrócił do drugiej ligi. Po spadku klub awansował do finału Pucharu Holandii, w którym po dogrywce przegrał z FC Utrecht. W sezonie 2004/2005 zespół był blisko promocji do Eredivisie, gdy grał w fazie barażowej. Prowadził wówczas 1:0 ze Spartą Rotterdam po golu Nyrona Waua w 59. minucie, jednak w ostatnich 20 minutach to Sparta zdobyła 2 gole, w tym drugiego w 91. minucie i wygrywając 2:1 to ona awansowała do ekstraklasy.

</doc>
<doc id="897733" url="https://pl.wikipedia.org/wiki?curid=897733" title="Stadion De Braak">
Stadion De Braak

Stadion De Braak – wielofunkcyjny stadion w mieście Helmond w Holandii. Najczęściej używany jest jako stadion piłkarski, a swoje mecze rozgrywa na nim drużyna. Stadion może pomieścić 4 100 widzów, a został wybudowany w 1967 roku.

</doc>
<doc id="897735" url="https://pl.wikipedia.org/wiki?curid=897735" title="Dolar Skonfederowanych Stanów Ameryki">
Dolar Skonfederowanych Stanów Ameryki

Dolar Skonfederowanych Stanów Ameryki – waluta Skonfederowanych Stanów Ameryki, po raz pierwszy wprowadzona do obiegu w kwietniu 1861, gdy Konfederacja istniała zaledwie od dwóch miesięcy, a w przededniu wybuchu wojny secesyjnej.
W obiegu znajdowały się banknoty o nominałach: 0,10$, 0,50$, 1$, 2$, 5$, 10$, 20$, 50$, 100$, 500$ i 1000$, w różnych wzorach, zależnie od emitenta i czasu emisji. Ogółem używano 72 różnych wzorów, emitowanych w siedmiu seriach między 1861 a 1865. 
Początkowo, nowa waluta była akceptowana na całym Południu jako środek płatniczy o dużej sile nabywczej. W wyniku wojny i kolejnych porażek Konfederacji, jego siła nabywcza z biegiem czasu malała. Postępowała inflacja, ceny wzrastały coraz szybciej. Przykładowo, pod koniec wojny kostka mydła kosztowała już 50 dolarów. W przededniu kapitulacji Konfederacji, dolar Skonfederowanych Stanów Ameryki stał się praktycznie bezwartościowy jako środek płatniczy. Po zniknięciu Konfederacji ze sceny politycznej jej dolary stały się jedynie numizmatami.
Wzory.
Południe z powodu niedoboru wykwalifikowanych miedziorytników i drukarzy, podobnie zresztą jak i bazy technicznej - drukarni, we wczesnych emisjach banknotów wykorzystywało różne, niepowiązane ze sobą motywy. Na niektórych banknotach przedstawiono mityczne bóstwa. Inne motywy to czarnoskórzy niewolnicy, okręty, oraz postacie historyczne, w tym także Jerzy Waszyngton. Postacie niewolników przedstawiano na banknotach z uśmiechniętymi twarzami, sprawiającymi wrażenie zadowolenia z wykonywanej pracy.
Ponieważ zdecydowana większość gotowych miedziorytów i matryc do produkcji banknotów pozostała na Północy, konfederaci zmuszeni byli drukować banknoty używając takich wzorów, jakie mieli do dyspozycji. Emisje różniły się między sobą nie tylko wzorami, ale także rodzajem papieru, na jakim zostały wydrukowane, z powodu braków w zaopatrzeniu spowodowanych blokadą portów w wyniku nałożonego przez Unię embarga.
Późniejsze wzory banknotów przedstawiają polityków Południa, przywódców wojskowych i mieszkańców. Niektóre z postaci sportretowanych na banknotach Konfederacji to Jefferson Davis, Alexander Stephens, Lucy Pickens, George Randolph, oraz Stonewall Jackson.
Podpisy.
Banknoty dolarów Skonfederowanych Stanów Ameryki były podpisywane odręcznie, z wyjątkiem banknotów 50-centowych na których drukowano wzory podpisów Roberta Tylora i Edwarda C. Elmore'a. Pierwszych sześć banknotów było podpisywanych przez Sekratarza i Skarbnika osobiście. Kolejne podpisywały wynajęte do tego celu kobiety, stawiając ręcznie podpisy „z upoważnienia” lub „w imieniu”. Dla każdego wzoru wynajęto do 200 osób celem ich ręcznego podpisywania.
Monety.
Dla potrzeb kontynuowania działań wojennych, coraz bardziej kosztownych, metale szlachetne często wywożono do Europy, płacąc nimi za zaopatrzenie armii. Mimo to, dolary Skonfederowanych Stanów Ameryki występowały również jako monety, chociaż nie zostały one nigdy wprowadzone do obiegu. W 1861 Robert Lovett Jr. z Filadelfii został upoważniony do zaprojektowania i wykonania jednocentówek dla Konfederacji. Użył on awersu niklowanej pięciocentówki, tworząc na jej bazie różne wzory. Współcześnie wiadomo o istnieniu dwunastu. Obawiając się oskarżenia o pomoc wrogowi, zaprzestał tej pracy, a monety i matryce służące do ich produkcji ukrył we własnej piwnicy. Oryginalne matryce zostały później odkupione i używano ich do produkcji numizmatów. 
Do 1879 nie było wiadomo, iż konfederaci bili także monety półdolarowe w mennicy w Nowym Orleanie. Zostały wykonane jedynie 504 takie monety, z czego o 500 wiadomo, że zostały wybite później jedynie w celach kolekcjonerskich, z oryginalnych matryc. Cztery oryginalne, wybite ręcznie, były użyte jako egzemplarze próbne, by przedstawić je do akceptacji przedstawicielom rządu Konfederacji.

</doc>
<doc id="897738" url="https://pl.wikipedia.org/wiki?curid=897738" title="Osadnictwo józefińskie">
Osadnictwo józefińskie



</doc>
<doc id="897740" url="https://pl.wikipedia.org/wiki?curid=897740" title="Adam Borowski">
Adam Borowski

Adam Zbigniew Borowski (ur. 21 lipca 1955 w Warszawie) – polski działacz opozycji demokratycznej i niepodległościowej w PRL, wydawca i działacz społeczny.
Życiorys.
W 1975 ukończył Technikum Mechaniczne w Warszawie. Od 1979 studiował zaocznie na Wydziale Historycznym Uniwersytetu Warszawskiego. Został relegowany z uczelni po wprowadzeniu stanu wojennego 13 grudnia 1981.
W latach 1975–1976 pracował w Miejskim Przedsiębiorstwie Materiałów Budowlanych w Warszawie, następnie w Przedsiębiorstwie Budowy Sieci Cieplnych, a od 1979 w stołecznym Miejskim Przedsiębiorstwie Robót Elektrycznych.
Od września 1980 był członkiem NSZZ „Solidarność”, pracował społecznie w Komisji Interwencji i Mediacji Regionu Mazowsze, w swoim zakładzie pracy przewodniczył związkowej Komisji Zakładowej, a w dniach 14–15 grudnia 1981 zorganizował strajk. Był organizatorem struktur podziemnych Międzyzakładowego Robotniczego Komitetu „Solidarności”. Współorganizował niezależny od władz pochód pierwszomajowy w 1982. Był jednym z organizatorów akcji uwolnienia postrzelonego przez milicję Jana Narożniaka. 10 lipca 1982 został aresztowany, a 19 maja 1983 skazany na sześć lat więzienia (w lipcu 1983 wyrok zmniejszono o połowę). W lipcu 1984 został zwolniony warunkowo. W 1985 został zaprzysiężonym członkiem Solidarności Walczącej. Uczestniczył w podziemnym ruchu wydawniczym, organizował wydawnictwa Wers i Prawy Margines, wydawał pismo Solidarności Walczącej „Horyzont”.
W 1989 założył Oficynę Wydawniczą „Volumen”. Działał później w Lidze Republikańskiej, a następnie w Przymierzu Prawicy (zasiadał w radzie politycznej tej partii i jako jej kandydat bez powodzenia startował do Sejmu z listy PiS w wyborach w 2001).
W 1994 był współzałożycielem, a od 2000 przewodniczącym Komitetu Polska-Czeczenia. Od listopada 2005 pełni funkcję „Honorowego Konsula Czeczeńskiej Republiki Iczkerii” w Polsce. W 2014 zasiadł w Komitecie Honorowym Fundacji „Łączka”, sprawującej opiekę i działalność wspierającą wobec Kwatery na Łączce. Jest przewodniczącym warszawskiego klubu „Gazety Polskiej”. W wyborach w 2019 bezskutecznie kandydował do Sejmu z listy PiS.
Odznaczenia.
W 1997 otrzymał Brązowy Medal „Za zasługi dla obronności kraju”, a w 2000 odznakę „Zasłużony Działacz Kultury”. W 2006, za „wybitne zasługi w działalności na rzecz przemian demokratycznych w Polsce, za osiągnięcia w pracy zawodowej i społecznej”, został odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski. W 2017 został odznaczony przez minister edukacji narodowej Annę Zalewską Medalem Komisji Edukacji Narodowej za udział w obronie nauczania historii w szkołach w 2012 roku. W 2011 otrzymał nagrodę Kustosz Pamięci Narodowej. W 2021 odznaczony Krzyżem Wolności i Solidarności.

</doc>
<doc id="897741" url="https://pl.wikipedia.org/wiki?curid=897741" title="Kościół św. Wojciecha w Lidzbarku">
Kościół św. Wojciecha w Lidzbarku

Kościół św. Wojciecha w Lidzbarku – najstarszy zachowany obecnie lidzbarski kościół. 
Historia i architektura.
Zbudowany został w roku 1752 na fundamentach spalonego 6 lat wcześniej drewnianego kościoła. Ściany kościoła są murowane z cegły, otynkowane z otworami okiennymi zamkniętymi łukowo. Dach jest dwuspadowy, kryty dachówką holenderską. Z jego zachodniej strony wznosi się kwadratowa, trójkondygnacyjna wieża, zakończona baniastym hełmem krytym blachą z latarnią. Wnętrze kościoła składa się z zakończonego trójbocznie prezbiterium, prostokątnej nawy z dwiema kaplicami starej zakrystii od północy i drewnianego chóru muzycznego z XIX wieku. Całość pokryta jest drewnianym sklepieniem kolebkowym.
Wystrój.
Wystrój wnętrza w większości jest w stylu barokowym. Na ołtarzu głównym znajdują się rzeźby św. Pawła, św. Piotra i św. Wojciecha, płaskorzeźba Chrystusa ze św. Tomaszem i obrazem Matki Boskiej Niepokalanie Poczętej.
Inne cenne elementy wystroju to:
W roku 1960 kościół wpisano do rejestru zabytków. Od 2004 roku w kościele znajdują się relikwie św. Wojciecha. W 2001 na ścianie zewnętrznej przy wejściu wmurowano tablicę pamiątkową z okazji 700-lecia założenia Lidzbarka.

</doc>
<doc id="897744" url="https://pl.wikipedia.org/wiki?curid=897744" title="Ctenopharyngodon idella">
Ctenopharyngodon idella



</doc>
<doc id="897748" url="https://pl.wikipedia.org/wiki?curid=897748" title="Użytek ekologiczny &quot;Stawy Na Tysiącleciu&quot;">
Użytek ekologiczny &quot;Stawy Na Tysiącleciu&quot;



</doc>
<doc id="897749" url="https://pl.wikipedia.org/wiki?curid=897749" title="Tadeusz Wieniawski">
Tadeusz Wieniawski

Tadeusz Wieniawski (ur. 11 marca 1798 w Wieniawie, zm. 4 czerwca 1884 w Warszawie) – polski lekarz pochodzenia żydowskiego, lekarz sztabowy w czasie powstania listopadowego.
Urodzony w Wieniawie (przedmieście Lublina), w rodzinie żydowskiej jako Wolf Helman, syn cyrulika Herszka Mayera Helmana i Gitli Aronowicz Kielmanowicz. Jeszcze jako uczeń Gimnazjum Lubelskiego zmienił nazwisko na Tobiasz Wieniawski.
We wrześniu 1820 roku zwrócił się do namiestnika Zajączka z prośbą o dopuszczenie do urzędu w instytucji publicznej. Jako Żyd nie mógł korzystać z praw politycznych i zarówno Komisja Rządowa Sprawiedliwości, jak i Rada Administracyjna Królestwa Polskiego odpowiedziały odmownie. Wybrał studia na wydziale nauk lekarskich Królewskiego Uniwersytetu Warszawskiego i w roku 1825 uzyskał tytuł magistra medycyny, a rok później chirurgii. Po studiach medycznych ukończył również wydział filozoficzny. Wtedy zmienił imię ponownie, na Tadeusz. W latach 1825–1827 mieszkał przy Franciszkańskiej na warszawskim Starym Mieście. Od 7 do 9 rano przyjmował za darmo ubogich chorych.
W kwietniu 1826 roku rozpoczął pracę w Szpitalu Głównym Wojskowym. W lutym 1828 wrócił do Lublina gdzie prowadził prywatną praktykę lekarską. W październiku tegoż roku przyjął chrzest rzymskokatolicki w katedrze św.Jana w Lublinie. Dwa lata później został zaangażowany jako lekarz więzienny. W czasie powstania listopadowego był lekarzem sztabowym przy 4 pułku strzelców pieszych i dwukrotnie odznaczono go za odwagę Krzyżem Wojskowym. Po upadku powstania przeszedł granicę pruską wraz z 368 rannymi żołnierzami i oficerami i zorganizował dla nich szpital. Wkrótce wrócił do kraju i podjął praktykę w Szczebrzeszynie, a później w Lublinie. Ponadto zakupił także ziemię, dzięki której wspomagał rodzinne finanse. Później przeniósł się do Warszawy, rodzinnego miasta żony.
Był dwukrotnie żonaty. Po raz pierwszy z Ewą Lanckorońską, z którą miał syna Tadeusza (1816-1887, lekarz). Drugi raz z Reginą Wolff (zm. 7 października 1884) siostrą Edwarda Wolffa, pianisty-wirtuoza i kompozytora mieszkającego w Paryżu. Z Reginą miał pięciu synów: Juliana, Henryka, bliźniaków Józefa i Aleksandra oraz Konrada, który zmarł jako dziecko.
Pogrzeb odbył się 7 czerwca. Zwłoki wyprowadzono z kościoła Świętego Krzyża na cmentarz Powązkowski.

</doc>
<doc id="897754" url="https://pl.wikipedia.org/wiki?curid=897754" title="Aneta Kowalska">
Aneta Kowalska

Aneta Kowalska (ur. 7 października 1982 w Warszawie) – polska łyżwiarka figurowa, startująca w parach sportowych. Uczestniczka mistrzostw świata juniorów oraz wicemistrzyni Polski (2002).
W 1998 roku Kowalska i jej partner sportowy Łukasz Różycki zostali pierwszą polską parą sportową, która stanęła na podium zawodów z cyklu Junior Grand Prix (JGP w Bułgarii).
W 2007 roku wzięła udział w pierwszej polskiej edycji programu "Gwiazdy tańczą na lodzie". Jej partnerem był aktor Rafał Mroczek z którym zajęła drugie miejsce. W trakcie przygotowań do drugiej edycji, w której miała wystąpić z aktorem Robertem Moskwą, doznała kontuzji kolan która wykluczyła ją z dalszego udziału w programie. 

</doc>
<doc id="897757" url="https://pl.wikipedia.org/wiki?curid=897757" title="Nepalskie Siły Powietrzne">
Nepalskie Siły Powietrzne

Nepalskie Siły Powietrzne dysponują 9 samolotami i śmigłowcami służącymi jako jednostki pomocnicze. Do celów cywilnych wykorzystuje się 3 samoloty Short Skyvan. Ich głównym zadaniem jest zaopatrywanie w żywność górskich regionów kraju. Pozostały sprzęt to 2 średnie śmigłowce typu S.A. 330 Puma oraz 3 S.A.-316B Alouette III, z których 2 wyprodukowano w Indiach (HAL Chetak) i Rumunii (IAR Alouette III).

</doc>
<doc id="897758" url="https://pl.wikipedia.org/wiki?curid=897758" title="Österreichische Luftstreitkräfte">
Österreichische Luftstreitkräfte

Siły Powietrzne Austrii ("Österreichische Luftstreitkräfte") – jeden z rodzajów Austriackich Sił Zbrojnych. Siły opierają się na 15 samolotach myśliwskich Eurofighter Typhoon.
W przeszłości znaczna części ich sprzętu dostarczona była przez szwedzką firmę SAAB. W swoich szeregach mieli samoloty Saab J29 Tunnan (30 J 29F w latach 1961–1972) i Saab J35 Draken, z których pierwsze dostarczono w latach 1987–1989. W jednostkach obrony powietrznej kraju do grudnia 2005 roku służyło 25 egzemplarzy Drakena (plus 5 jako źródło części zamiennych), ich lotniska znajdowały się w Linzu-Horsching i Grazu-Thalerhof. 28 samolotów (z 40 dostarczonych) typu Saab 105 pełniło służbę do 2020 roku. W 2001 roku zakupiono 9 śmigłowców. W 2002 roku zapadła decyzja o zakupie 18 myśliwców Eurofighter Typhoon drugiej serii produkcyjnej "Tranche 2", ale w 2007 zamówienie zredukowano i w latach 2007–2009 odebrano 15 Eurofighter "Tranche 1" Block 2 z czego 6 było nowych, a 9 służyła wcześniej w Luftwaffe. W 2004 roku wypożyczono ze Szwajcarii na okres przejściowy 12 myśliwców F-5 Tiger II, zwrócono je w 2008 roku.
Pozostały sprzęt lotniczy pełni tylko funkcje pomocniczo-transportowe, kontroli powietrznej, dyspozycyjno-łącznikowe oraz szkoleniowe. Do transportu używa się obecnie 2 samolotów Short SC.7 Skyvan i 12 samolotów Pilatus PC-6B Turbo Porter. Austria posiada także śmigłowce: 25 sztuk Alouette III 316B (mają zostać zastąpione przez 18 sztuk Leonardo AW169M) i 23 sztuki Augusta-Bell 212. Funkcje szkoleniowe spełnia 11 śmigłowców Augusta-Bell 206 JetRanger i 4 sztuki samolotów Diamond DA 40 NG.

</doc>
<doc id="897759" url="https://pl.wikipedia.org/wiki?curid=897759" title="Benińskie Siły Powietrzne">
Benińskie Siły Powietrzne

Siły powietrzne Beninu są jednymi z mniejszych sił powietrznych na świecie. Powstały w 1960 roku i noszą nazwę Ludowe Siły Powietrzne Beninu. Personel wojskowy Beninu nie przekracza 200 osób, na które przypada 12 samolotów m.in. typu Douglas C-47 Dakota i Dornier Do 128-2. Służą one do zadań transportowych, a także do przewozu i ochrony prezydenta kraju.

</doc>
<doc id="897760" url="https://pl.wikipedia.org/wiki?curid=897760" title="Kambodżańskie Siły Powietrzne">
Kambodżańskie Siły Powietrzne

Kambodżańskie Wojska Powietrzne zostały odtworzone po 1985 roku i składały się z kilku śmigłowców. Rok później zaczęto używać chińskiego samolotu Shenyang, który został dostarczony w latach 70. Większość kambodżańskiego sprzętu to zużyty sprzęt chiński wycofany w latach 1988–1989 ze służby. Głównym filarem kambodżańskich sił powietrznych są samoloty MiG-21, które zostały dostarczone w latach 1988-89. Latają na nich piloci z państw WNP. Na wyposażeniu jest też kilka szturmowców Shenyang i 3 Mi-24 oraz śmigłowce transportowe typu Mi-17, które mogą służyć także desantowi.

</doc>
<doc id="897762" url="https://pl.wikipedia.org/wiki?curid=897762" title="Kronika Ilustrowana">
Kronika Ilustrowana

Kronika Ilustrowana (węg. "Képes Krónika", łac. "Chronica (Hungariae) Pictum, Chronica Hungarorum, Chronica Picta", albo "Chronica de Gestis Hungarorum") – łaciński kodeks, ilustrowana kronika opisująca legendarne pochodzenie oraz średniowieczną historię Węgrów do XIV w., do panowania Karola Roberta. Powstała na dworze Ludwika I Wielkiego około roku 1360, jej autorem jest Marek z Kaltu ("węg. Kálti Márk"). Kronika nie została ukończona, jej tekst urywa się nagle w połowie zdania.
Księga znajduje się w zbiorach Biblioteki Narodowej im. Széchényi’ego w Budapeszcie (sygnatura "CLMAe 404"). Ma wymiary 300×210 mm. Warstwa ilustracyjna księgi obejmuje 43 miniatury i ponad 100 ozdobnych inicjałów.

</doc>
<doc id="897763" url="https://pl.wikipedia.org/wiki?curid=897763" title="Irlandzki Korpus Lotniczy">
Irlandzki Korpus Lotniczy

Irlandzki Korpus Powietrzny (irl. "Aer Chór na hÉireann", ang. "Irish Air Corps") – irlandzkie siły powietrzne wchodzące w skład "Óglaigh na hÉireann" czyli Irlandzkich Sił Obronnych. 
Składają się z 30 samolotów i śmigłowców. Służą głównie wsparciu wojsk lądowych. Ich główną bazą jest Casement w pobliżu Dublina. Siłę bojową stanowi jedynie 7 sztuk samolotów turbośmigłowych Pilatus PC-9 wykorzystywanych także do treningu. Do 1998 zadania te wykonywało 6 odrzutowych maszyn typu Fouga CM.170 Magister składających się na Lekką Eskadrę Szturmową. Dawniej korpus posiadał też odrzutowce De Havilland Vampire. W przeszłości do przewozu osobistości i zadań łącznikowych wykorzystywano samoloty BAe 125-700, a Grumman Gulfstream III przeznaczone były do wykonywania zadań morskich. Między 1963 a 2007 wykorzystywano do celów ratowniczych śmigłowce Aérospatiale Alouette III.

</doc>
<doc id="897764" url="https://pl.wikipedia.org/wiki?curid=897764" title="Dendrolagus inustus">
Dendrolagus inustus



</doc>
<doc id="897765" url="https://pl.wikipedia.org/wiki?curid=897765" title="Dendrolagus goodfellowi">
Dendrolagus goodfellowi



</doc>
<doc id="897768" url="https://pl.wikipedia.org/wiki?curid=897768" title="Royal Aircraft Factory R.E.8">
Royal Aircraft Factory R.E.8

Royal Aircraft Factory R.E.8 – brytyjski dwupłatowy samolot rozpoznawczy i lekki bombowy z okresu I wojny światowej.
Historia.
R.E.8 planowany był jako konstrukcja, mająca zastąpić podatny na uszkodzenia samolot B.E.2 i był jego udoskonaloną wersją. Od 1916 r. wyprodukowano 4099 egzemplarzy samolotu, które walczyły m.in. we Włoszech, Rosji, Palestynie i Mezopotamii.
Prace nad samolotem rozpoczęto w 1915 r. Pierwszy prototyp R.E.8 (skrót od Reconnaissance Experimental 8, tj. Rozpoznawczy Eksperymentalny nr 8), został oblatany 17 czerwca 1916 r. Produkcja seryjna rozpoczęła się w sierpniu 1916 r. zaś pierwsze egzemplarze seryjne w listopadzie 1916 r. przybyły do Francji. Samolot był jednak niestabilny i miał tendencję do wpadania w korkociąg, czego wynikiem było wiele wypadków śmiertelnych. Próbowano temu zaradzić powiększając stary kierunku, jednak wada nie została w ten sposób usunięta, ujawniły się natomiast problemy z wytrzymałością.
Poza macierzystą firmą samolot był produkowany także przez ośmiu innych wytwórców, m.in. przez Austin Motors, Standard Motors, Siddeley Deasy i Coventry Ordnance Works.
R.E.8 był większy i mocniej zbudowany niż B.E.2. Wyposażony był w synchronizowany karabin Lewis MG kalibru 7,7 mm lub dwa karabiny Lewis MG zamontowane na obrotowym stelażu przy kabinie obserwatora. Podobnie jak B.E.2 samolot R.E.8 nadawał się do obserwacji wrogich jednostek wojskowych, jednak miał trudności z wymanewrowaniem nieprzyjacielskich myśliwców. Dość często zdarzało się także, że przy postrzeleniu w bak, paliwo miało tendencję do szybkiego zapalania się. O wysokiej podatności samolotu na zestrzelenie świadczy przykład z 13 kwietnia 1917 r., kiedy to sześć egzemplarzy R.E.8 zetknęło się podczas lotu z jednym myśliwcem ze słynnej jednostki Jasta 2 i w ciągu kilku minut wszystkie brytyjskie samoloty zostały zestrzelone.
Większość R.E.8 wyposażona była w dwunastocylindrowy silnik rzędowy Royal Aircraft Factory 4a o mocy 150 KM (112 kW), które później wymieniono na mocniejsze silniki RAF 4d o mocy 200 KM (149 kW). Pewna liczba samolotów napędzana była silnikami Hispano Suiza. Spaliny uchodziły poprzez rury wydechowe, wysunięte ponad górnym płatem.
Użycie bojowe.
W samoloty R.E.8 wyposażone było 18 eskadr Royal Flying Corps w 1917 r. i 19 eskadr w 1918 r. R.E.8 był wykorzystywany jako samolot rozpoznawczy, lekki bombowiec oraz nocny myśliwiec. Poza Wielką Brytanią samolot w czasie wojny był wykorzystywany jeszcze w Belgii, która od 22 lipca 1917]r. użytkowała 22 samoloty.
Po zakończeniu działań wojennych samolot szybko wyszedł z użycia. Do dziś zachowały się tylko dwa egzemplarze R.E.8. Renowacja samolotu o numerze F3556 zakończyła się w brytyjskim Imperial War Museum w Duxford w 2004 r. Drugi egzemplarz R.E.8 znajduje się w Brukseli.
Użycie w lotnictwie polskim.
Polska nie używała tego typu samolotu, przejęto jedynie jeden samolot RAF RE8 nr 4843 należący do Armii Konnej Budionnego, który lądował awaryjnie 4 lutego 1920 w zajętym przez Polaków Kijowie. Uszkodzony podczas lądowania samolot został zdemontowany i odesłany do Warszawy. Tam jednak uznano, że maszyna nie nadaje się do remontu i przeznaczono ją do kasacji.

</doc>
<doc id="897770" url="https://pl.wikipedia.org/wiki?curid=897770" title="FCAPS">
FCAPS

FCAPS () – zbiór zagadnień opisywanych słowami: usterki, konfiguracja, rozliczenia, wydajność, bezpieczeństwo. Jest to część modelu zarządzania siecią telekomunikacyjną (TMN) określająca kategorie w ramach tego modelu. W przypadku organizacji niewystawiających rachunków termin rozliczenia jest zastępowany przez termin administrowanie.
Historia.
W 1996 ITU-T wprowadził zalecenie M.3010 opisujące ramy sieci zarządzania telekomunikacją (TMN) do zarządzania przez operatorów sieciami świadczącymi usługi telekomunikacyjne. W 1997 zalecenie M.3400 wprowadziło FCAPS. ISO zastosowała FCAPS do sieci danych w modelu zarządzania sieciami OSI (standard ISO 7498-4 oraz zgodne z nim zalecenie ITU-T X.700).
Zarządzanie usterkami.
Usterką jest zdarzenie mające negatywne znaczenie. Bywają w tym kontekście używane również pojęcia: awaria, uszkodzenie, anomalia, nieprawidłowość. Celem zarządzania usterkami jest rozpoznanie, izolowanie, poprawienie i śledzenie usterek występujących w sieci. Co więcej, analiza trendów jest wykorzystywana do przewidywania usterek i zwiększenia dostępności sieci. Można to osiągnąć przez monitorowanie działania pod kątem nienormalnych sytuacji. 
Gdy wystąpi usterka to element sieci, zwykle wysyła o tym powiadomienie do operatora sieci przy pomocy własnego lub standardowego protokołu, takiego jak SNMP albo co najmniej pisemną wiadomość na konsolę operatora lub do serwera 
konsoli, aby zarejestrować to w dzienniku. Powiadomienie takie powinno zapoczątkować automatyczne bądź manualne działania jak na przykład zgromadzenie dodatkowych danych do zidentyfikowania natury lub ważności problemu albo włączenie urządzenia rezerwowego.
Dzienniki usterek są wykorzystywane do opracowania statystyk określających faktyczny poziom usług pojedynczych 
elementów sieci, podsieci lub całej sieci. Statystyki są używane także do wykrywania wrażliwych elementów sieci, wymagających szczególnej uwagi. 
Wiodącymi systemami do zarządzania usterkami są HP OpenView, IBM Micromuse Netcool, Clarity etc. Dostępne są również narzędzia do wyodrębniania usterek jak Delphi.
Zarządzanie konfiguracją.
Cele zarządzania konfiguracją obejmują:
Wraz ze zwiększaniem się rozmiarów sieci nabiera ważności konfiguracja automatyczna. 
Przykładami takich działań są: mapowanie nazwa DNS ↔ adres, historia zmian konfiguracji RANCID, pliki zarządzane Cfengine, kontrola wersji RCS.
Zarządzanie rozliczeniami.
Rozliczenia zwykle odnoszą się do zarządzania rachunkami użytkowników. Celem tych działań jest gromadzenie statystyk wykorzystania dla użytkowników. Na podstawie tych danych mogą być wystawiane rachunki za korzystanie z określonych zasobów. 
Wykorzystywanymi zasobami mogą być:
RADIUS, TACACS i DIAMETER są przykładami protokołów używanych w rozliczeniach.
W przypadku sieci nierozliczanych używa się terminu „administrowanie”. Celem administrowania jest obsługa zbioru autoryzowanych użytkowników, wraz z ich uprawnieniami a także administrowanie eksploatacją wyposażenia, w tym wykonywanie kopii bezpieczeństwa i synchronizacji. 
Zarządzanie wydajnością.
Zarządzanie wydajnością pozwala na przygotowanie sieci na przyszłość oraz na określenie efektywności w bieżących warunkach, na przykład w odniesieniu do nakładów poniesionych na jej utworzenie. Wydajność sieci odnosi się do jej przepustowości, stopnia wykorzystania, stopy błędów, czasu reakcji itp.
Gromadzenie i analizowanie wydajności pozwala na monitorowanie jakości sieci. Tendencje mogą wskazywać na problemy z pojemnością lub niezawodnością, zanim odbije się to na świadczonych usługach.
Progi wydajności mogą być ustawiane w celu spowodowania alarmu. Określone alarmy mogą być obsługiwane przez proces zarządzania usterkami (patrz powyżej). 
Zarządzanie bezpieczeństwem.
Zarządzanie bezpieczeństwem jest procesem kontrolowania dostępu do zasobów sieci. Bezpieczeństwo danych może być osiągnięte dzięki zapewnieniu autentykacji i szyfrowaniu. Autoryzacja jest konfigurowana ustawieniami kontroli dostępu systemów operacyjnych (OS) lub systemów zarządzania bazami (DBMS).

</doc>
<doc id="897771" url="https://pl.wikipedia.org/wiki?curid=897771" title="Artur Szeliski">
Artur Szeliski

Artur Szeliski (ur. 28 października 1979 w Gdańsku) – polski łyżwiarz figurowy, startujący w parach sportowych z Anetą Kowalską. Uczestnik mistrzostw świata juniorów oraz wicemistrz Polski (2002).

</doc>
<doc id="897773" url="https://pl.wikipedia.org/wiki?curid=897773" title="3 Pułk Zmechanizowany">
3 Pułk Zmechanizowany

3 Berliński Pułk Zmechanizowany im. kpt. Eugeniusza Oksanicza (3 pz) - dawny oddział zmechanizowany Wojska Polskiego.
W 1955 stacjonujący w Ciechanowie 3 Berliński Pułk Piechoty został przeformowany na 3 Berliński Pułk Zmechanizowany.
1 września 1983 Pułk otrzymał imię patrona - kapitana Eugeniusza Oksanicza.
W latach 1993-1994 na bazie pułku utworzono 18 Brygadę Zmechanizowaną w Białymstoku, która w wyniku restrukturyzacji Sił Zbrojnych w dniu 31 grudnia 2001 została przekształcona na 18 Brygadę Obrony Terytorialnej.

</doc>
<doc id="897778" url="https://pl.wikipedia.org/wiki?curid=897778" title="Wydrynka">
Wydrynka

Wydrynka () – rzeczka, dopływ rzeki Słucz w gminie Ludwipol (ukr. "Sosnove"), powiecie Kostopol, w obwodzie rówieńskim.
Źródła jej znajdują się ok. 3 km na północ od wsi Moczulanka, w okolicach dawnej wsi Mokre (dzisiaj „uroczysko Jakubówka”).
Wzdłuż jej biegu znajdowały się przed 1945 rokiem m.in. wsie: Huta Bystrzycka, Bronisławka, Trubińskie Futory i Niemylnia (gwar. Niemilja lub Niemila).
Wpada do Słuczy zaraz za dawną wsią Niemylnia (dzisiaj „uroczysko Niemylnia”), ok. 2 km na północ od istniejącej miejscowości Bystrzyce.

</doc>
<doc id="897779" url="https://pl.wikipedia.org/wiki?curid=897779" title="Jonathan Knight">
Jonathan Knight

Jonathan Rashleigh Knight (ur. 29 listopada 1968 w Worcester) – amerykański muzyk i aktor pochodzenia angielskiego i francusko-kanadyjskiego, jeden z pięciu członków grupy New Kids On The Block.
Życiorys.
Wczesne lata.
Urodził się w Worcester w stanie Massachusetts w rodzinie anglikańskiej /episkopalnejjako piąte z szóstki dzieci Marlene (z domu Putnam) i Allana Knight. Kiedy miał około pięciu lat jego rodzina przeniosła się do Bostonu. Jego ojciec, Allan Knight, był pastorem w kościele All Saints, gdzie jego dzieci - Allison, Sharon, David, Christopher i Jordan - śpiewały w chórze kościelnym. Matka Jonathana znana była z działalności społecznej, a pomimo nie najlepszej sytuacji finansowej wzięła pod opiekę kilkoro dzieci. Aby wesprzeć niepewny byt rodziny, wraz z rodzeństwem występowali czasem śpiewając w metrze. 
W szkole podstawowej Jonathan pobierał nauki gry na fortepianie i szkolił swój głos w chórze.
Kariera.
W 1984 roku został poproszony przez szkolnego kolegę Donnie Wahlberga o przyłączenie się do powstającego właśnie zespołu. Zespół nosił nazwę Nynuk, która została bardzo szybko zastąpiona przez New Kids On The Block. Oprócz niego w zespole znalazł się też jego brat Jordan Knight, Danny Wood oraz Joey McIntyre, który dołączył nieco później.
Maurice Starr był oczarowany głosem Knighta, ale nie potrafił przełamać wrodzonej nieśmiałości Jonathana, który zadowolił się śpiewaniem chórków.
Przez cały czas istnienia zespołu, czyli od 1984 do 1994, Jonathan walczył z nasilającymi się atakami paniki i pogłębiającą depresją. Jak sam przyznał kilka lat później, przyczyną był stres spowodowany ogromną popularnością zespołu.
W 1993 roku, tuż po nagraniu ostatniego albumu Face The Music, Jonathan odszedł z zespołu i zaszył się na farmie. Grupa ruszyła w trasę bez niego, ale już w czerwcu 1994 roku na jednym z koncertów w Massachusetts jego brat Jordan ogłosił rozpad zespołu.
Prawda o przyczynie odejścia Jonathana z zespołu pozostawała nieznana aż do 2001 roku. Wówczas wraz z bratem został zaproszony do programu "Oprah Winfrey Show". Odcinek był poświęcony zaburzeniom lękowym. Podczas całego nagrania Jonathan walczył z atakiem paniki, ale wytrwał do końca. Wówczas ujawnił, że w 1993 roku z powodu stresu i depresji popadł w załamanie nerwowe i postanowił odejść. Walka z depresją trwała trzy lata, aż wreszcie w 1997 roku Jonathan założył własną firmę Real Estate Developement Company i niedługo później wybudował dom w Essex M.A.
W 2001 udzielił wywiadu magazynowi „People”. Wywiad był przeprowadzony w jego domu.
W 2004 roku zgodził się wystąpić na jednym koncercie wraz z kolegami z zespołu tylko dlatego, że zgodził się na to jego brat. Pozostali członkowie grupy nie wyrazili zgody. Nieco później Jonathan wycofał swoją zgodę.
Życie prywatne.
Spotykał się z April Dorez. W styczniu 2011, podczas transmitowanego na żywo wywiadu telewizyjnego piosenkarka pop Tiffany Darwish powiedziała, że Jonathan Knight, z którym spotykała się w latach 1988-1990, jest gejem. W 2009, na łamach „The National Enquirer”, 27-letni Kyle Walker, ujawnił, że jest byłym chłopakiem Knighta, z którym spotykał się przez 18 miesięcy. 
W 2008 związał się z trenerem fitnessu Harleyem Rodriguezem. Obaj wzięli udział w 26. sezonie z serii reality show "The Amazing Race", która została wyemitowany w CBS na początku 2015 roku, gdzie zajęli 9 miejsce. Obaj zaręczyli się, gdy Knight zaproponował 15 listopada 2016, gdy spędzali wakacje w Afryce.

</doc>
<doc id="897780" url="https://pl.wikipedia.org/wiki?curid=897780" title="Broc (Szwajcaria)">
Broc (Szwajcaria)

Broc (frp. "Bro"; hist. "Bruck") – gmina (fr. "commune"; niem. "Gemeinde") w Szwajcarii, w kantonie Fryburg, w okręgu Gruyère. Położona w dolinie rzeki Sarine, u jej ujścia do zaporowego jeziora Lac de Montsalvens, na przedpolu Alp Fryburskich. Centrum miejscowości leży na wysokości 718 m n.p.m. Powierzchnia gminy wynosi 1 003 ha i liczy 2 662 mieszkańców (31 grudnia 2020). Siedziba wielkiej fabryki wyrobów czekoladowych koncernu Nestlé.
Historia.
Tereny dzisiejszego Broc były zamieszkane już w epoce brązu. W 1874 r., podczas budowy drogi Broc – Boltigen, u stóp ruin warowni Montsalvens odkryto dwa pochówki datowane na lata 2000 – 1500 p.n.e. W 1911 r., podczas budowy linii kolejowej z Bulle do Broc, u podnóży górującego nad miejscowością nasywu Dent de Broc (1829 m n.p.m.) odkryto dwa groby z lat 1500 – 1250 p.n.e., a także sześć młodszych pochówków celtyckich z okresu lateńskiego, datowane na lata 325 – 250 p.n.e.
W XII wieku powstał w Broc tzw. Dolny Zamek (fr. "Château d'en-Bas"), pierwotnie – rezydencja rodu rycerskiego de Broc i de Montsalvens, być może młodszej gałęzi rodu hrabiów Gruyères. Po wygaśnięciu rodu de Broc w 1340 r. wieś przechodzi w ręce baronów Montsalvens, będących wasalami władców Gruyères. Panowie Montsalvens przebudowali w XVI wieku dawny Dolny Zamek. W 1554 r., wraz z całą seniorią Montsalvens, Broc doświadczyło skutków bankructwa Michała, ostatniego hrabiego Gruyères i w następnym roku jako część baliwatu Gruyères przeszło we władanie Fryburga. W 1580 r. powstał kamienny most na Sarine. W 1864 r. miejscowość odkupiła za 500 franków od kantonu Fryburg ruiny zamku Montsalvens.
Parafia Broc jest jedną z najstarszych w regionie. W X wieku obejmowała ona wiernych z dziesięciu wsi położonych na prawym brzegu Sarine, od Lessoc po Villarvolard, jak również z tych usytuowanych w dolinie Jogne aż po Jaun. W 1871 r. powierzchnia parafii została zredukowana do obszaru dzisiejszej gminy.
Klasztor benedyktynów wzmiankowany już w 1228 r., zależny od opactwa w Lutry, został w 1577 r. zaanektowany przez kapitułę katedry św. Mikołaja (fr. Saint-Nicolas) we Fryburgu. Na skutek pożaru pierwotnego kościoła św. Błażeja (fr. Saint-Blaise), za świątynię parafialną służył kościół benedyktynów pod wezwaniem św. Othmara. Stan taki funkcjonował aż do wybudowania nowego kościoła w 1877 r. Kaplica Notre-Dame des Marches na prawym brzegu Sarine wzmiankowana była już w 1636 r., przebudowana w 1705 r., stała się popularnym miejscem pielgrzymkowym.
Koniec XIX wieku zaznaczył się w Broc dwoma pamiętnymi wydarzeniami. Nocą z 28 na 29 lipca 1890 r., straszliwy pożar zniszczył ponad jedną trzecią miejscowości, w tym 32 domy mieszkalne. Wydawało się, że ta tragedia przypieczętowała los wsi, liczącej wówczas ok. 450 mieszkańców.
Na szczęście, osiem lat później odwróciła się zła karta. W 1898 r. Alexandre Cailler uruchomił nad brzegiem Jogne, w miejscu zwanym "Les Moulins" (fr. "Młyny"), wytwórnię czekolady, która pozwoliła zagospodarować znaczne nadwyżki mleka, powstałe w wyniku szybkiego rozwoju hodowli krów w regionie, a jednocześnie praktycznie zlikwidować bezrobocie, wzmagające się na skutek upadku jednej z podstawowych tu dziedzin wytwórczości wiejskiej, jaką było plecionkarstwo (wyroby ze słomy). Po 12 latach, w 1910 r. fabryka zatrudniała już 1250 pracowników, a liczba mieszkańców wsi zwiększyła się w tym czasie czterokrotnie, osiągając liczbę 1756. W 1912 r. wybudowana została linia kolejowa z Bulle do fabryki.
Dalszy rozwój miejscowości nastąpił po II wojnie światowej. Powstały dwie fabryki mebli (1948 i 1969 r.), wytwórnia wyrobów z tworzyw sztucznych (1949 r.), firma budowlana (1959 r.), stolarnia (1968 r.). W 1990 r. populacja aktywna zawodowo liczyła 1223 osoby, z czego 72% pracowało w przemyśle i usługach.
Transport.
Przez teren gminy przebiega droga główna nr 189. 

</doc>
<doc id="897781" url="https://pl.wikipedia.org/wiki?curid=897781" title="Type 11">
Type 11



</doc>
<doc id="897782" url="https://pl.wikipedia.org/wiki?curid=897782" title="Type 4">
Type 4



</doc>
<doc id="897785" url="https://pl.wikipedia.org/wiki?curid=897785" title="Type 94">
Type 94



</doc>
<doc id="897793" url="https://pl.wikipedia.org/wiki?curid=897793" title="Tawaf">
Tawaf

Tawaf () – rytualne okrążenia Al-Kaby podczas muzułmańskich pielgrzymek hadżdż i umra.
Słowo "tawaf" pochodzi od arabskiego czasownika "tafa" (), oznaczającego „okrążać coś, obchodzić coś dookoła”.
Podczas hadżdżu tawaf jest rytuałem, który pielgrzymi dokonują jako pierwszy, zaraz po przybyciu do Mekki i ostatnim przed jej opuszczeniem. Polega na siedmiokrotnym okrążeniu Al-Kaby w kierunku przeciwnym do wskazówek zegara, rozpoczynając od Czarnego Kamienia, który należy wcześniej ucałować lub oddać mu cześć. Przed rozpoczęciem rytuału należy dokonać ablucji. Trzy pierwsze okrążenia należy wykonać w możliwie szybkim tempie. Rytuał można wykonać jadąc na grzbiecie zwierzęcia (sam Mahomet raz odbywał go na wielbłądzie), na wózku inwalidzkim lub będąc niesionym na noszach. Kobiety i mężczyźni mogą wykonywać tawaf w tym samym czasie, ale muszą się trzymać osobno i kobietom nie wolno wchodzić do Al-Kaby, dopóki mężczyźni jej nie opuszczą. Menstruujące kobiety powinny przełożyć tawaf na później (po okresie).
Nakaz wykonywania okrążeń wokół Al-Kaby jest opisany w Koranie, w surze 22:

</doc>
<doc id="897794" url="https://pl.wikipedia.org/wiki?curid=897794" title="USS Idaho (BB-42)">
USS Idaho (BB-42)

USS Idaho (BB-42) – amerykański pancernik typu "New Mexico" z okresu II wojny światowej. Był trzecią jednostką serii. Bliźniaczymi okrętami były USS „New Mexico” i USS „Mississippi”. Był czwartym okrętem w historii US Navy, który nosił imię stanu Idaho.
Historia.
Stępkę pod USS „Idaho” położono 20 stycznia 1915 w stoczni New York Shipbuilding w Camden stan New Jersey. Wodowanie okrętu miało miejsce 30 czerwca 1917, a oddanie do służby 24 marca 1919. W swój pierwszy rejs okręt udał się do Brazylii z prezydentem tego kraju na pokładzie. Następnie przez Kanał Panamski udał się do Monterey w Kalifornii, gdzie dołączył do innych okrętów Floty Pacyfiku. Do 1931 okręt regularnie uczestniczył w manewrach, ćwiczeniach i paradach morskich. We wrześniu 1931 przybył na wschodnie wybrzeże, do stoczni Norfolk Navy Yard w celu przeprowadzenia modernizacji. W jej ramach wzmocniono opancerzenie, dodano zabezpieczenia przeciwtorpedowe i zmodernizowano maszynownię okrętu.
W kwietniu 1935 „Idaho” powrócił do swojej bazy w Kalifornii. W czerwcu 1941 ponownie przybył w rejon wschodnich wybrzeży USA, aby patrolować z tamtejszych portów wody Atlantyku. We wrześniu 1941 udał się do Islandii w celu ochrony znajdujących się tam amerykańskich baz wojskowych.

</doc>
<doc id="897797" url="https://pl.wikipedia.org/wiki?curid=897797" title="Danny Wood">
Danny Wood

Daniel William Wood Jr. (ur. 14 maja 1969 w Bostonie) – jeden z pięciu członków grupy New Kids On The Block.
Życiorys.
Urodził się w Bostonie w Massachusetts jako syn Elizabeth A. “Betty” (z domu Lopes) i Daniela Wooda.
Był jednym z pierwszych jej założycieli, gdyż już od najmłodszych lat wraz ze szkolnym kolegą Donnie Wahlbergiem uczestniczył w różnych projektach wokalno-tanecznych.
W szkole wyróżniał się uczestnictwem w konkursach sportowych, zdobył ponad 20 trofeów na różnych zawodach, co zaowocowało późniejszym stypendium Boston University.
Jeszcze w szkole podstawowej założył zespół break dance: Rock Against Racism. Nieco później dołączył do zespołu Donniego Wahlberga The Kool Aid Bunch.
Danny znany był jako znakomity tancerz break dance, dlatego też podczas tras koncertowych NKOTB często prezentował na scenie swe umiejętności.
Po rozpadzie New Kids On The Block w 1994 wraz z Donniem wyprodukował pierwszy solowy album Joey McIntyre "Stay The Same" 1999, po czym zajął się własną karierą. Jego pierwszy album został bardzo ciepło przyjęty przez fanów, którzy domagali się trasy koncertowej, wytwórnia jednak nie była tym zainteresowana. Jako D-Fuse Danny zajął się produkcją muzyki klubowej.
Od kilku lat mieszka na Florydzie.
Po tym jak na raka zmarła jego matka, Danny często bierze udział w wielu akcjach promujących rozwój badań nad rakiem jak również pomaga przy zbieraniu funduszy na badania.
7 grudnia 1997 ożenił się z Patricią Patty Alfaro, z którą ma dwie córki - Vega i Chance oraz syna Daniela Jr. 10 marca 2006 rozwiódł się.

</doc>
<doc id="897800" url="https://pl.wikipedia.org/wiki?curid=897800" title="Wel Lidzbark">
Wel Lidzbark

Klub Sportowy Wel Lidzbark – sportowy klub powstały w 1958 roku w Lidzbarku, z połączenia klubów: K.S. „Start” i LZS Lidzbark. Obecnie działają w nim dwie sekcje: piłki nożnej, siatkówki dziewcząt.
Kajakarstwo.
Sekcja kajakowa powstała w 1975 roku. W sekcji kajakowej klubu Wel nikt jednak nie pływał na kajaku, lecz wyłącznie w kanadyjce. W tej dyscyplinie klub odnosi największe sukcesy. Zawodnicy regularnie uczestniczą w mistrzostwach na szczeblu krajowym i międzynarodowym. Jeden z wychowanków klubu, Paweł Baraszkiewicz jest srebrnym medalistą Olimpiady w Sydney.
Piłka nożna.
Lidzbarscy piłkarze występują obecnie w rozgrywkach A-klasy, grupa IV województwa warmińsko-mazurskiego. Trenerem jest Przemysław Mostek.

</doc>
<doc id="897803" url="https://pl.wikipedia.org/wiki?curid=897803" title="Altria">
Altria

Altria Group, Inc. (wcześniejsza nazwa to: "Philip Morris Companies Inc.") – holding składający się m.in. z Philip Morris International, Philip Morris USA i Philip Morris Capital Corporation.
27 stycznia 2003 r. Philip Morris Companies Inc. zmieniło nazwę na Altria Group, Inc.

</doc>
<doc id="897804" url="https://pl.wikipedia.org/wiki?curid=897804" title="Jerzy Kobza-Orłowski">
Jerzy Kobza-Orłowski

Jerzy Kobza-Orłowski ps. Pingwin (ur. 24 marca 1924 w Warszawie, zm. 6 października 1974 tamże) – polski śpiewak operowy, znany głównie z występów w „Halce”" Stanisława Moniuszki, plutonowy AK, uczestnik powstania warszawskiego.
Absolwent III Miejskiego Gimnazjum i Liceum Męskiego w Warszawie.
Podczas II wojny światowej brał udział w powstaniu warszawskim w szeregach 2. drużyny III plutonu „Felek” 2. kompanii „Rudy” batalionu „Zośka”. Walczył na Woli, Starym Mieście i Czerniakowie. Po upadku powstania trafił do niemieckiej niewoli.
Po wojnie więziony od stycznia do lipca 1949 r. w więzieniu mokotowskim, gdzie zapadł na gruźlicę. Po zwolnieniu kontynuował karierę śpiewaka oraz wykładał na łódzkiej Akademii Muzycznej.

</doc>
<doc id="897812" url="https://pl.wikipedia.org/wiki?curid=897812" title="Port lotniczy Moskwa-Wnukowo">
Port lotniczy Moskwa-Wnukowo

Port lotniczy Moskwa-Wnukowo (ros. Aэропорт Внуково, ang. "Vnukovo Airport") (kod IATA: VKO, kod ICAO: UUWW) – trzecie co do wielkości przewozów pasażerskich lotnisko w Moskwie. Zlokalizowane jest 28 km od centrum miasta (choć formalnie znajduje się w jego granicach administracyjnych jako dzielnica-eksklawa Moskwy Wnukowo).
Historia.
Projekt lotniska zatwierdzono w 1937. Gdy starsze lotnisko „Pole Chodyńskie” okazało się za małe, przeniesiono tu 1 lipca 1941 cały lotniczy ruch pasażerski stolicy ZSRR.
W czasie wojny lotnisko używane było do celów wojskowych. Do przeniesienia w 1960 na Szeremietiewo większości lotów międzynarodowych Aerofłotu było to główne lotnisko obsługujące ruch międzynarodowy w ZSRR. Stąd 1956 odbyły swoje pierwsze pasażerskie loty Tupolew Tu-104 i Iliuszyn Ił-18. W 1961 odbył stąd swój pierwszy lot pasażerski do Chabarowska Tupolew Tu-114. Po podziale linii lotniczych Aerofłot w 1991 na mniejsze przedsiębiorstwa z samolotów stacjonujących na Wnukowie utworzono linię Vnukovo Airlines. Później przejęta ona została przez linie S7 Airlines (wcześniej znaną jako „Sybir”).
Od 2005 lotnisko połączone jest z centrum bezpośrednią linią kolejową – kursujące nią bezpośrednie pociągi kończą bieg na Dworcu Kijowskim.
21 października 2014 na lotnisku zginął Christophe de Margerie, szef koncernu Total.

</doc>
<doc id="897816" url="https://pl.wikipedia.org/wiki?curid=897816" title="Philip Morris International">
Philip Morris International

Philip Morris International Inc. – amerykańskie przedsiębiorstwo posiadające 15,5% udziałów w światowym rynku tytoniowym poza USA (lub 28,5% z wyłączeniem Chin oraz Stanów Zjednoczonych) (dane z roku 2014). Siedziba przedsiębiorstwa znajduje się w Nowym Jorku.
Jego podstawowe marki papierosów, Marlboro i L&amp;M, są sprzedawane w ponad 180 krajach na całym świecie. Philip Morris International do 31 marca 2008 należało do holdingu Altria Group, Inc. Od 31 marca 2008 PMI jest samodzielną spółką notowaną na New York Stock Exchange.
Philip Morris jest producentem nowatorskiego wyrobu tytoniowego o nazwie IQOS.

</doc>
<doc id="897818" url="https://pl.wikipedia.org/wiki?curid=897818" title="Równowaga wodno-elektrolitowa">
Równowaga wodno-elektrolitowa



</doc>
<doc id="897819" url="https://pl.wikipedia.org/wiki?curid=897819" title="Pełniący obowiązki prezydenta Rzeczypospolitej Polskiej">
Pełniący obowiązki prezydenta Rzeczypospolitej Polskiej

Pełniący obowiązki Prezydenta Rzeczypospolitej Polskiej – osoba, która tymczasowo (łac. "ad interim") wykonuje obowiązki Prezydenta Rzeczypospolitej Polskiej, z przysługującymi mu prerogatywami, w razie gdy urząd prezydenta jest nieobsadzony lub kiedy urzędujący prezydent nie może sprawować swoich obowiązków.
II Rzeczpospolita (1918–1939).
Mała Konstytucja z 1919.
Mała Konstytucja z 20 lutego 1919 – uchwała Sejmu Ustawodawczego z dnia 20 lutego 1919 r. w sprawie powierzenia Józefowi Piłsudskiemu dalszego sprawowania urzędu Naczelnika Państwa () nie przewidywała tymczasowego wykonywania obowiązków głowy państwa przez inną osobę niż Józef Piłsudski.
Konstytucja marcowa z 1921.
Ustawa z 17 marca 1921 – Konstytucja Rzeczypospolitej Polskiej () przewidywała zastępstwo Prezydenta Rzeczypospolitej. Konstytucja stanowiła, że jeżeli Prezydent Rzeczypospolitej nie mógł sprawować urzędu oraz w razie opróżnienia urzędu Prezydenta Rzeczypospolitej wskutek śmierci, zrzeczenia się lub innej przyczyny, zastępował go Marszałek Sejmu (art. 40). Jeżeli Prezydent Rzeczypospolitej przez trzy miesiące nie sprawował urzędu, Marszałek Sejmu był obowiązany zwołać niezwłocznie Sejm i poddać jego uchwale, czy urząd Prezydenta Rzeczypospolitej należy uznać za opróżniony. Uchwała uznająca urząd za opróżniony zapadała większością 3/5 głosów, przy obecności przynajmniej połowy ustawowej, to jest liczby głosów ustaloną ordynacją wyborczą.
Art. 51 Konstytucji marcowej z 1921 stanowił ponadto, że za zdradę kraju, pogwałcenie Konstytucji lub przestępstwa karne Prezydent Rzeczypospolitej mógł być pociągnięty do odpowiedzialności uchwałą przez Sejm, powziętą większością 3/5 głosów, przy obecności co najmniej połowy ustawowej liczby posłów. Właściwym dla rozpatrzenia sprawy i wydania wyroku był Trybunał Stanu. Z chwilą postawienia w stan oskarżenia przed Trybunałem Stanu, Prezydent Rzeczypospolitej miał być zawieszony w urzędowaniu. W takim przypadku zastosowanie miałoby również zastępstwo Prezydenta przez Marszałka Sejmu.
Zasad tych nie zmieniła nowela sierpniowa – ustawa z 2 sierpnia 1926 zmieniająca i uzupełniająca Konstytucję Rzeczypospolitej z 17 marca 1921.
W oparciu o przepisy Konstytucji marcowej z 1921 dwukrotnie nastąpiło zastępstwo Prezydenta Rzeczypospolitej przez Marszałka Sejmu Macieja Rataja:
Rataj równolegle pełnił wtedy funkcję marszałka i tymczasowej głowy państwa.
Konstytucja kwietniowa z 1935.
Ustawa Konstytucyjna (Rzeczypospolitej Polskiej) z 23 kwietnia 1935 () przewidywała sprawowanie zastępczo funkcji Prezydenta oraz nową instytucję – w razie wojny – wyznaczenie następcy na wypadek opróżnienia urzędu Prezydenta.
Konstytucja kwietniowa z 1935 stanowiła, że czasie, gdy urząd Prezydenta Rzeczypospolitej jest opróżniony, funkcję Prezydenta sprawuje zastępczo Marszałek Senatu, a gdyby Senat był rozwiązany – Marszałek rozwiązanego Senatu. Korzystał on wówczas ze wszystkich uprawnień związanych z urzędem Prezydenta Rzeczypospolitej (art. 23). Opróżnienie urzędu mogło nastąpić w przypadku:
W oparciu o przepisy Konstytucji kwietniowej z 1935 żaden Marszałek Senatu nie sprawował zastępczo funkcji Prezydenta.
Polski Rząd na Uchodźstwie (1939–1990).
Polski Rząd na Uchodźstwie funkcjonował w latach 1939-1990 w oparciu o Konstytucję Rzeczypospolitej Polskiej z 23 kwietnia 1935, która przewidywała w razie wojny wyznaczenie następcy na wypadek opróżnienia urzędu Prezydenta.
Zgodnie z art. 24 Konstytucji kwietniowej z 1935, w razie wojny, okres urzędowania Prezydenta Rzeczypospolitej przedłużał się do upływu trzech miesięcy od zawarcia pokoju. Prezydent Rzeczypospolitej osobnym aktem, ogłoszonym w gazecie rządowej, wyznaczał wówczas swego następcę na wypadek opróżnienia się urzędu przed zawarciem pokoju. W razie objęcia przez następcę urzędu Prezydenta Rzeczypospolitej, okres jego urzędowania trwał do upływu trzech miesięcy od zawarcia pokoju. Na podstawie tego przepisu, po wybuchu II wojny światowej, wobec napaści III Rzeszy na Polskę, prezydent Ignacy Mościcki wyznaczył 1 września 1939 Edwarda Śmigłego-Rydza „na swego następcę na wypadek opróżnienia się urzędu przed zawarciem pokoju”. Decyzja została odwołana 25 września 1939, w związku z internowaniem Rydza-Śmigłego w Rumunii. W konsekwencji, prezydent Mościcki wyznaczył 25 września 1939 Bolesława Wieniawę-Długoszowskiego, który jednak zrzekł się urzędu następcy prezydenta RP. Decyzja o wyznaczeniu następcy została odwołana 29 września 1939. Kolejną osobą wyznaczoną na następcę został Władysław Raczkiewicz, który w momencie złożenie przez Ignacego Mościckiego urzędu 30 września 1939, został Prezydentem Rzeczypospolitej. W tym przypadku nie można jednak mówić o osobie pełniącej obowiązki Prezydenta Rzeczypospolitej, a o pełnoprawnym Prezydencie Rzeczypospolitej. Urząd Prezydenta Rzeczypospolitej na Uchodźstwie, w oparciu o art. 24 Konstytucji kwietniowej, pełnili po Władysławie Raczkiewiczu kolejno: August Zaleski, Stanisław Ostrowski, Edward Raczyński, Kazimierz Sabbat i Ryszard Kaczorowski, który po zaprzysiężeniu Lecha Wałęsy 22 grudnia 1990, przekazał mu swe uprawnienia, a rząd emigracyjny utworzył komisję likwidacyjną, która do 31 grudnia 1991 zakończyła działalność wszelkich emigracyjnych struktur władzy.
Polska Ludowa / Polska Rzeczpospolita Ludowa (1944–1989).
Manifest PKWN.
Ogłoszony z datą 22 lipca 1944 Manifest PKWN stwierdzał, że "Krajowa Rada Narodowa i Polski Komitet Wyzwolenia Narodowego działają na podstawie Konstytucji 17 marca 1921 roku, jedynie obowiązującej konstytucji legalnej, uchwalonej prawnie. Podstawowe założenia Konstytucji 17 marca 1921 r. obowiązywać będą aż do zwołania wybranego w głosowaniu powszechnem, bezpośredniem, równem, tajnem i stosunkowem Sejmu Ustawodawczego, który uchwali jako wyraziciel woli narodu nową konstytucję". W przyjętej 11 września 1944 ustawie o kompetencji Przewodniczącego Krajowej Rady Narodowej, art. 2 stanowił, że "wobec opróżnienia urzędu Prezydenta Rzeczypospolitej Polskiej, zastępuje go Przewodniczący Krajowej Rady Narodowej". Zgodnie z art. 5 tej ustawy, wygasała ona jednak "automatycznie z chwilą ukonstytuowania się ciał parlamentarnych wybranych na zasadzie powszechnych wyborów".
Biorąc pod uwagę obowiązywanie art. 40 ustawy z dnia 17 marca 1921 r. – Konstytucja Rzeczypospolitej Polskiej, w myśl którego "jeżeli Prezydent Rzeczypospolitej nie może sprawować urzędu, oraz w razie opróżnienia urzędu Prezydenta Rzeczypospolitej wskutek śmierci, zrzeczenia się lub innej przyczyny – zastępuje go Marszałek Sejmu", można doszukiwać się sprawowania zastępczo urzędu prezydenta przez marszałka seniora Franciszka Trąbalskiego (Polska Partia Socjalistyczna) 4 lutego 1947 przez kilka godzin – od otwarcia pierwszego posiedzenia Sejmu Ustawodawczego do czasu obsadzenia funkcji Marszałka Sejmu i Marszałka Sejmu Władysława Kowalskiego (Stronnictwo Ludowe) 4-5 lutego 1947 – od momentu wyboru na funkcję Marszałka Sejmu Ustawodawczego do zaprzysiężenia Bolesława Bieruta na urząd Prezydenta RP.
Mała Konstytucja z 1947.
Ustawa Konstytucyjna z dnia 19 lutego 1947 o ustroju i zakresie działania najwyższych organów Rzeczypospolitej Polskiej () stanowiła, że do sprawowania urzędu Prezydenta Rzeczypospolitej stosuje się odpowiednio m.in. przepisy art. 40, 42 i 51 Konstytucji Rzeczypospolitej Polskiej z 17 marca 1921 r. (). Przepisy te stanowiły, że jeżeli Prezydent Rzeczypospolitej nie mógłby sprawować urzędu, oraz w razie opróżnienia urzędu Prezydenta Rzeczypospolitej wskutek śmierci, zrzeczenia się lub innej przyczyny, zastępowałby go Marszałek Sejmu. Nie obowiązywał art. 41 stanowiący, że "w razie opróżnienia urzędu Prezydenta Rzeczypospolitej Sejm i Senat łączą się natychmiast na zaproszenie Marszałka Sejmu i pod jego przewodnictwem z samego prawa w Zgromadzenie Narodowe celem wyboru Prezydenta. Gdyby Sejm był rozwiązany w chwili, gdy urząd Prezydenta Rzeczypospolitej jest opróżniony, Marszałek Sejmu zarządzi niezwłocznie nowe wybory do Sejmu i Senatu." W zamian tego przepisu, Mała Konstytucja z 1947 w art. 14 wprowadzała, że w razie opróżnienia urzędu Prezydenta Rzeczypospolitej, niezwłocznie wyboru Prezydenta dokona Sejm.
Konstytucja PRL z 1952.
Konstytucja Polskiej Rzeczypospolitej Ludowej z 22 lipca 1952 r. () znosiła urząd prezydenta. Jego rolę przejęła Rada Państwa (urząd istniejący już pod rządami Małej Konstytucji z 1947) – konstytucyjna kolegialna głowa państwa, na czele z Przewodniczącym Rady Państwa. W 1989 Radę Państwa zastąpiono urzędem Prezydenta PRL. Zgodnie z art. 32e Konstytucji, opróżnienie urzędu Prezydenta przed upływem kadencji mogło nastąpić wskutek:
Nowelizacja Konstytucji PRL z 7 kwietnia 1989 ustanowiła zastępstwo Prezydenta. W razie, gdyby urząd Prezydenta był opróżniony, do czasu objęcia urzędu przez nowego Prezydenta, a także gdyby Prezydent tymczasowo nie mógł sprawować urzędu, zastępowałby go Marszałek Sejmu, również po upływie kadencji Sejmu.
Art. 32d Konstytucji stanowił ponadto, że za naruszenie Konstytucji i ustaw oraz za przestępstwo Prezydent mógł być postawiony w stan oskarżenia przed Trybunałem Stanu. Postawienie Prezydenta w stan oskarżenia mogłoby nastąpić uchwałą Zgromadzenia Narodowego podjętą większością co najmniej dwu trzecich głosów ogólnej liczby członków Zgromadzenia. Z chwilą postawienia w stan oskarżenia Prezydent tymczasowo nie mógłby sprawować urzędu. W takim przypadku zastosowanie miałoby również zastępstwo Prezydenta przez Marszałka Sejmu.
W oparciu o przepisy tej Konstytucji żaden Marszałek Sejmu nie sprawował zastępczo urzędu Prezydenta.
III Rzeczpospolita (od 1989).
Konstytucja Rzeczypospolitej Polskiej z dnia 22 lipca 1952 r. w brzmieniu obowiązującym w dniu 1 stycznia 1991 r..
Treść przepisów tej Konstytucji w zakresie zastępstwa Prezydenta nie wnosiła zmian. W oparciu o przepisy tej Konstytucji żaden Marszałek Sejmu nie sprawował zastępczo urzędu Prezydenta Rzeczypospolitej Polskiej.
Mała Konstytucja z 1992.
Ustawa Konstytucyjna z dnia 17 października 1992 o wzajemnych stosunkach między władzą ustawodawczą i wykonawczą Rzeczypospolitej Polskiej oraz o samorządzie terytorialnym () regulowała kwestię zastępstwa Prezydenta bardzo podobnie jak nowelizacja Konstytucji PRL z 7 kwietnia 1989 oraz Konstytucja RP z 1952 po nowelizacji Konstytucji PRL z 1989. Zgodnie z art. 49 opróżnienie urzędu Prezydenta przed upływem kadencji mogło nastąpić wskutek:
Mała Konstytucja z 1992 stanowiła, że w razie, gdyby urząd Prezydenta był opróżniony – do czasu objęcia urzędu przez nowego Prezydenta, a także, gdy Prezydent tymczasowo nie mógłby sprawować urzędu, zastępowałby go Marszałek Sejmu, gdy zaś ten nie mógłby tych funkcji wykonywać – Marszałek Senatu.
Art. 50 Małej Konstytucji z 1992 stanowił ponadto, że Prezydent za naruszenie Konstytucji lub ustaw oraz za popełnienie przestępstwa mógł być pociągnięty do odpowiedzialności przed Trybunałem Stanu. Postawienie Prezydenta w stan oskarżenia mogło nastąpić uchwałą Zgromadzenia Narodowego, podjętą większością co najmniej 2/3 głosów ogólnej liczby członków Zgromadzenia Narodowego na wniosek co najmniej 1/4 ogólnej liczby członków Zgromadzenia. Z chwilą postawienia Prezydenta w stan oskarżenia sprawowanie przez niego urzędu uległo zawieszeniu. W takim przypadku zastosowanie miałoby również zastępstwo Prezydenta przez Marszałka Sejmu, gdy zaś ten nie mógłby tych funkcji wykonywać – Marszałka Senatu.
W oparciu o przepisy Małej Konstytucji z 1992 żaden Marszałek Sejmu, ani żaden Marszałek Senatu nie sprawował zastępczo urzędu Prezydenta, w związku z opróżnieniem urzędu Prezydenta przed upływem kadencji.
Konstytucja Rzeczypospolitej Polskiej z 1997.
Konstytucja Rzeczypospolitej Polskiej z 2 kwietnia 1997 () wprowadziła pojęcie tymczasowego przejęcia obowiązków Prezydenta Rzeczypospolitej. Zgodnie z art. 131 ust. 1, jeżeli Prezydent Rzeczypospolitej nie może przejściowo sprawować urzędu, zawiadamia o tym Marszałka Sejmu, który tymczasowo przejmuje obowiązki Prezydenta Rzeczypospolitej. Gdy Prezydent Rzeczypospolitej nie jest w stanie zawiadomić Marszałka Sejmu o niemożności sprawowania urzędu, wówczas o stwierdzeniu przeszkody w sprawowaniu urzędu przez Prezydenta Rzeczypospolitej rozstrzyga Trybunał Konstytucyjny na wniosek Marszałka Sejmu. W razie uznania przejściowej niemożności sprawowania urzędu przez Prezydenta Rzeczypospolitej Trybunał Konstytucyjny powierza Marszałkowi Sejmu tymczasowe wykonywanie obowiązków Prezydenta Rzeczypospolitej.
Zgodnie z art. 131 ust. 2 Konstytucji, w przypadku:
do czasu wyboru nowego Prezydenta Rzeczypospolitej, osobą wykonująca obowiązki Prezydenta Rzeczypospolitej jest tymczasowo Marszałek Sejmu. Jeżeli Marszałek Sejmu nie może wykonywać obowiązków Prezydenta Rzeczypospolitej, obowiązki te przejmuje Marszałek Senatu. Zgodnie z art. 131 ust. 4 Konstytucji osoba wykonująca obowiązki Prezydenta Rzeczypospolitej Polskiej nie może postanowić o skróceniu kadencji Sejmu.
Art. 145 Konstytucji Rzeczypospolitej Polskiej z 1997 stanowi ponadto, że Prezydent za naruszenie Konstytucji, ustaw lub za popełnienie przestępstwa może być pociągnięty do odpowiedzialności przed Trybunałem Stanu. Postawienie Prezydenta w stan oskarżenia może nastąpić uchwałą Zgromadzenia Narodowego, podjętą większością co najmniej 2/3 głosów ustawowej liczby członków Zgromadzenia Narodowego na wniosek co najmniej 140 członków Zgromadzenia Narodowego. Z dniem podjęcia uchwały o postawieniu Prezydenta Rzeczypospolitej w stan oskarżenia przed Trybunałem Stanu sprawowanie urzędu przez Prezydenta Rzeczypospolitej ulega zawieszeniu. W takim przypadku zastosowanie ma również tymczasowe przejęcie obowiązków Prezydenta Rzeczypospolitej przez Marszałka Sejmu, lub jeżeli Marszałek Sejmu nie może wykonywać obowiązków Prezydenta Rzeczypospolitej, przez Marszałka Senatu.
W wyniku śmierci prezydenta Lecha Kaczyńskiego w wypadku lotniczym 10 kwietnia 2010, w oparciu o przepisy Konstytucji Rzeczypospolitej Polskiej z roku 1997, obowiązki Prezydenta Rzeczypospolitej sprawowali tymczasowo Marszałek Sejmu Bronisław Komorowski, a po jego wyborze na urząd Prezydenta Rzeczypospolitej i rezygnacji z funkcji Marszałka Sejmu 8 lipca 2010 roku, Marszałek Senatu Bogdan Borusewicz. Następnie obowiązki prezydenta wykonywał nowy Marszałek Sejmu, Grzegorz Schetyna, aż do zaprzysiężenia nowego prezydenta Bronisława Komorowskiego.

</doc>
<doc id="897822" url="https://pl.wikipedia.org/wiki?curid=897822" title="Prawo elektroobojętności płynów ustrojowych">
Prawo elektroobojętności płynów ustrojowych



</doc>
<doc id="897823" url="https://pl.wikipedia.org/wiki?curid=897823" title="New Day">
New Day

New Day – polski zespół wykonujący tak zwaną „muzykę dobrą”, zaliczaną do muzyki chrześcijańskiej, powstały w styczniu 2003 r., z inicjatywy perkusisty Rafała Boniśniaka. Zespół w swojej twórczości wykorzystuje motywy zaczerpnięte z tradycyjnej muzyki afrykańskiej. New Day wystąpił między innymi na Song of Songs w Toruniu w latach 2003-2004, Festiwalu Muzyki Dobrej w Warszawie w latach 2004-2005, oraz Festiwalu Stróżów Poranka w latach 2004-2006 w Chorzowie. Podczas Światowych Dni Młodzieży w Kolonii w 2005 r., wystąpili jako główni reprezentanci Polski. W roku 2015 zespół otrzymał główną nagrodę za utwór „Pod Prąd” podczas Festiwalu Chrześcijańskie Granie.
W latach 2003-2006 wokalistką zespołu była Viola Brzezińska, zespół funkcjonował wówczas pod nazwą "Viola i New Day". 
Największą popularność zespołowi przyniosła ostatnia płyta, "Piątka" z przebojem „Tacy sami jak my”.
Dyskografia.
"Viola i New Day":
"Violetta Brzezińska":
"New Day":
"New Day":

</doc>
<doc id="897825" url="https://pl.wikipedia.org/wiki?curid=897825" title="Katarzyna Zimmerer">
Katarzyna Zimmerer

Katarzyna Zimmerer (ur. 1961 w Krakowie) – polska dziennikarka i pisarka, tłumaczka z języka niemieckiego, felietonistka „Tygodnika Powszechnego”.
Twórczość.
Nakładem Wydawnictwa Literackiego ukazała się jej książka – "Zamordowany świat. Losy Żydów w Krakowie 1939–1945", za którą w czerwcu 2004 została uhonorowana Nagrodą Krakowska Książka Miesiąca.
Krakowskie wydawnictwa: „Znak”, Wydawnictwo Literackie i WAM wydały tłumaczone przez nią dzieła autorów niemieckich i austriackich: Hedwig Courths-Mahler, , Michael Hesemann, , Anselm Grün, i .
Życie prywatne.
Jest córką niemieckiego dziennikarza Ludwiga Zimmerera i Joanny Olczak-Ronikier; była pierwszą żoną Jana Rokity. Jej córka, Maria Synger, jest edukatorką i projektantką biżuterii.

</doc>
<doc id="897826" url="https://pl.wikipedia.org/wiki?curid=897826" title="Festiwal Muzyki Dobrej">
Festiwal Muzyki Dobrej

Festiwal Muzyki Dobrej – polski festiwal muzyki chrześcijańskiej, stanowiący podsumowanie list przebojów muzyki chrześcijańskiej radiostacji katolickich z całego kraju, którego organizatorem było Duszpasterstwo Środowisk Twórczych i Sportu Diecezji Warszawsko-Praskiej oraz Radio Warszawa-Praga z Zarządem Dzielnicy Praga-Północ. Festiwal odbywał się na terenie parafii katedralnej śś. Michała i Floriana w Warszawie, a honorowy patronat nad imprezą sprawował arcybiskup Sławoj Leszek Głódź. Po raz pierwszy festiwal odbył się w 2002 roku, na Placu Zamkowym w Warszawie i stanowił największy po Song of songs, przegląd piosenki chrześcijańskiej w kraju.
Historia.
Inicjatorem festiwalu był ks. Andrzej Chibowski. Pierwsza edycja odbyła się 5–6 czerwca 2002 roku, a festiwal zapowiadała płyta promocyjna artystów, którzy mieli wystąpić podczas imprezy. Festiwal odbywał się na Placu Zamkowym, a w jego ramach wystąpili między innymi: Chili My, Edyta Geppert, Magda Anioł, Mate.O, Saruel, Stanisław Sojka, Mietek Szcześniak oraz Trzecia Godzina Dnia.
II edycję festiwalu patronatem honorowym objęli Prezydent RP Aleksander Kwaśniewski oraz prezydent m.st. Warszawy Lech Kaczyński. Festiwal, który odbywał się 17–18 maja 2003 roku ponownie zorganizowany został na warszawskim Placu Zamkowym, a zainaugurował go występ zespołu 2Tm2,3. Podczas koncertu pt. "„Przekroczyć Próg Nadziei”" z okazji 25-lecia pontyfikatu papieża Jana Pawła II wystąpili między innymi: Edyta Geppert, Krystyna Prońko, Ryszard Rynkowski, Mietek Szcześniak, Marek Torzewski oraz zespoły Budka Suflera i Perfect. W drugim dniu festiwalu wystąpili natomiast między innymi: Chili My, Deus Meus, Lubelska Federacja Bardów, Pneuma, Saruel oraz Stanisław Sojka. Podobnie jak rok wcześniej festiwal promowała płyta, a koncert transmitowała TVP2. 
III edycję festiwalu odbywającą się 4–6 sierpnia 2004 roku patronatem honorowym objął ponownie Prezydent RP Aleksander Kwaśniewski oraz minister kultury Waldemar Dąbrowski, ponadto w komitecie honorowym zasiedli: Prymas Polski kardynał Józef Glemp, biskup Kazimierz Romaniuk, biskup Leszek Sławoj Głodź, prezydent m.st. Warszawy Lech Kaczyński, marszałek województwa mazowieckiego Adam Struzik, prof. Andrzej Stelmachowski, rektor UKSW prof. Roman Bartnicki oraz Jan Nowak-Jeziorański. Uroczysty Koncert Narodowy "„Ta Nasza Wolność”" otwierający festiwal, a upamiętniający 15-lecie transformacji systemowej w Polsce, odbył się w warszawskiej Sali Kongresowej w Pałacu Kultury i Nauki. Na koncercie był obecny między innymi Prymas Polski kardynał Józef Glemp, a także zaproszeni prezydenci, premierzy, przedstawiciele Episkopatu Polski oraz dyplomaci w tym Nuncjusz apostolski w Polsce. Podczas koncertu wystąpili: Elżbieta Adamiak, Stan Borys, Mirosław Czyżykiewicz, Edyta Geppert, Przemysław Gintrowski, Krystyna Janda, Jan Kondrak, Andrzej Poniedzielski, Marcin Różycki, Marek Tercz, Grzegorz Tomczak i Leszek Wójtowicz, a także zespoły muzyczne Czerwony Tulipan, Trzy Dni Później oraz Wolna Grupa Bukowina. W kolejnych dwóch dniach podczas koncertów na Placu Zamkowym, ponownie zaprezentowano fragmenty koncertu inauguracyjnego, a także Koncert Rock-Oratorium "„Bo ma duszę nasz dom...”", ponadto wystąpili również tacy artyści jak: Stan Borys, Jarosław Wajk, Greg Walton, Magda Anioł oraz Lubelska Federacja Bardów. Festiwal promowała płyta pokoncertowa pt. "„Ta nasza wolność”".
IV edycja odbyła się już na terenie parafii katedralnej śś. Michała i Floriana w Warszawie, a honorowy patronat nad imprezą sprawował arcybiskup Sławoj Leszek Głódź. Podczas festiwalu wystąpili między innymi Chili My, Magda Anioł i New Day.

</doc>
<doc id="897827" url="https://pl.wikipedia.org/wiki?curid=897827" title="Równowaga kwasowo-zasadowa">
Równowaga kwasowo-zasadowa

Równowaga kwasowo-zasadowa - stan utrzymania optymalnego stężenia jonów wodoru w przestrzeniach wewnątrzkomórkowych i zewnątrzkomórkowych ustroju będący wynikiem licznych mechanizmów homeostazy ustrojowej. W warunkach prawidłowych stężenie jonów wodorowych wewnątrz komórki wynosi 100 nmol/l co odpowiada pH ok. 7, a w przestrzeni zewnątrzkomórkowej 40±5 nmol/l (pH 7,35-7,45). Stałe stężenie jonów H+ oznacza się mianem izohydrii. Do oznaczenia parametrów równowagi kwasowo-zasadowej w organizmie człowieka stosuje się gazometrię.
Utrzymanie równowagi kwasowo-zasadowej wymaga:
Bufory.
Wśród buforów w organizmie człowieka do najistotniejszych należą:
Regulacja oddechowa.
Poprzez eliminację CO2 przez płuca w procesie oddychania możliwe jest utrzymanie prawidłowego ciśnienia parcjalnego CO2 (pCO2) we krwi i płynach ustrojowych, które dla krwi tętniczej powinno wynosić 32-45 mmHg. Proces ten, jest ściśle związany z możliwością dyfundowania CO2 z krwi, do przestrzeni powietrznych pęcherzyków płucnych. Również prężność tlenu (pO2) ma ścisły związek z prężnością CO2. Tę zależność opisuje fizjologicznie występujący efekt Bohra.
W wyniku upośledzonej eliminacji CO2 przez płuca dochodzi do kwasicy oddechowej. Natomiast w procesie pobudzenia ośrodka oddechowego i hiperwentylacji występuje zasadowica oddechowa.
Regulacja metaboliczna.
Regulacja metaboliczna sprowadza się głównie do eliminacji jonów H+ i zapewnienia odpowiedniej puli zasady buforującej HCO3- przez nerki. Prawidłowe stężenie jonów HCO3- wynosi we krwi tętniczej 21-25 mmol/l. W tym procesie udział biorą następujące mechanizmy:
Zaburzenia metaboliczne których skutkiem jest utrata równowagi pomiędzy zasadą buforującą HCO3- a jonami H+, skutkujące przewagą jonów H+ określa się mianem kwasicy metabolicznej. Natomiast nadmierna kumulacja jonów HCO3- prowadzi do zasadowicy metabolicznej.
Zaburzenia równowagi kwasowo-zasadowej.
Zaburzenia równowagi kwasowo-zasadowej rozpoznawane są za pomocą gazometrii krwi tętniczej.

</doc>
<doc id="897828" url="https://pl.wikipedia.org/wiki?curid=897828" title="Prawo izomolalności">
Prawo izomolalności



</doc>
<doc id="897829" url="https://pl.wikipedia.org/wiki?curid=897829" title="Prawo izojonii">
Prawo izojonii



</doc>
<doc id="897830" url="https://pl.wikipedia.org/wiki?curid=897830" title="Ewa Szumańska">
Ewa Szumańska

Ewa Szumańska-Szmorlińska (ur. 20 maja 1921 w Warszawie, zm. 17 maja 2011 we Wrocławiu) – polska pisarka, reportażystka, scenarzystka filmowa, autorka słuchowisk radiowych i satyryk.
Życiorys.
Będąc studentką podziemnego PIST-u, w czasie II wojny światowej, została zaprzysiężona jako żołnierz Armii Krajowej. Pod pseudonimem „Wanda II” służyła w grupie nr 6 kontrwywiadu Okręgu Warszawskiego przy Komendzie Głównej ZWZ AK, która zajmowała się rozpracowywaniem osób podejrzanych i ostrzeganiem sprzyjających podziemiu osób trzecich przed donosami. Uczestniczyła w powstaniu warszawskim. Zadebiutowała jako reportażystka w 1944. Była następnie jeńcem stalagu IV-B/H Zeithain.
Po wojnie studiowała historię sztuki na Uniwersytecie Jagiellońskim i Uniwersytecie Łódzkim. Uczyła się aktorstwa w studio przy Starym Teatrze w Krakowie, pod koniec lat 40. występowała w teatrach krakowskich, łódzkich i wrocławskich. Debiutowała na scenie w 1946, w prasie w 1947, w radiu w 1948, w literaturze w 1963.
Od 1958 była współautorką programu „Studio 202” w Polskim Radio Wrocław; była wieloletnim współtwórcą Programu III Polskiego Radia, znana m.in. z popularnej serii skeczy „Z pamiętnika młodej lekarki”. Do października 2010 była także felietonistką „Tygodnika Powszechnego”.
Po wprowadzeniu stanu wojennego została zmuszona do odejścia z Polskiego Radia, gdy „nie wyraziła skruchy” przed komisją weryfikacyjną i kwestionowała kompetencje jej członków do oceny dziennikarzy. Teksty Szumańskiej ukazywały się m.in. na łamach wrocławskiej „Obecności”.
W 1977 otrzymała nagrodę miasta Wrocławia, a w 1999 – nagrodę prezydenta Wrocławia.
W 2007 odmówiła złożenia oświadczenia lustracyjnego; w oświadczeniu przesłanym redakcjom prasowym napisała: „Chcę się w ten sposób pożegnać z moimi słuchaczami, ponieważ nie podpisałam pisemka, które należało podpisać, aby udowodnić, że się nie jest wielbłądzicą”.
Zmarła 17 maja 2011 we Wrocławiu wskutek rozległego wylewu.
Została pochowana na cmentarzu Świętego Ducha przy ul. Bardzkiej.
Życie prywatne.
Była żoną Zbigniewa Szmorlińskiego, inżyniera, wykładowcy Politechniki Wrocławskiej. Od 1947 roku mieszkała we Wrocławiu.
Upamiętnienie.
Od 2018 roku jest patronką skweru na wrocławskich Krzykach.

</doc>
<doc id="897839" url="https://pl.wikipedia.org/wiki?curid=897839" title="Zbigniew Kitliński">
Zbigniew Kitliński

Zbigniew Kitliński, ps. „Blaszka” (ur. 3 lipca 1947, zm. 15 marca 2007) – polski perkusista jazzowy, członek Polskiego Stowarzyszenia Jazzowego i Związku Artystów Wykonawców STOART.
Kariera muzyczna.
Absolwent Państwowej Wyższej Szkoły Muzycznej w Warszawie. Do września 1970 roku grał w świdnickich i lubelskich zespołach bigbitowych: Tramp, Słowianie i Minstrele.
W latach 70. był członkiem grupy Jazz Carriers; kwintetu, w którego pierwszym składzie, oprócz niego grali: saksofoniści Zbigniew Jaremko, Henryk Miśkiewicz, pianista Paweł Perliński i kontrabasista Marian Komar. Muzycy mają na koncie, nagrany dla Polskich Nagrań album pt. "Carry On!" (Polish Jazz vol. 34). Ponadto muzyk współpracował m.in. z Alber &amp; Strobel Quintet, z Grupą Organową Krzysztofa Sadowskiego, z Big Warsaw Bandem, z Orkiestrą Studia Polskiego Radia i Telewizji S1 pod dyr. Andrzeja Trzaskowskiego, z grupą Vox. Brał także udział w licznych programach radiowych i telewizyjnych oraz nagrywał płyty z licznymi wykonawcami polskimi i zagranicznymi. W 2002 roku wystąpił w serialu "Graczykowie, czyli Buła i spóła", jako członek zespołu Cristal Band.
Nagrody i wyróżnienia.
Utworzony w 1971 roku zespół hard-bopowy Jazz Carriers, którego był perkusistą – zdobył I nagrodę na festiwalu Jazz nad Odrą we Wrocławiu (w kategorii Jazzu nowoczesnego), triumfował także w Přerovie (Czechosłowacja), gdzie dostał złoty medal i tytuł ekstraklasy europejskiej, a także został uznany za najlepszą grupę na festiwalu w Beek en Donk (Holandia. W roku 1972 na festiwalu "Jazz nad Odrą" Kitliński otrzymał nagrodę dla „Najlepszego Muzyka”, a następnie dwukrotnie brał udział w „Jazz Jamboree” w Warszawie.

</doc>
<doc id="897840" url="https://pl.wikipedia.org/wiki?curid=897840" title="Krzysztof Michejda">
Krzysztof Michejda

Krzysztof Jan Michejda (ur. 1938 w Kielcach, zm. 9 stycznia 2007) – polski chemik, kierownik pracowni Molekularnego Modelowania Leków w Narodowym Instytucie Raka w USA, zaangażowany w prace nad modelowaniem leków do zwalczania HIV oraz nowotworów. Działacz waszyngtońskiej Polonii, organizator pomocy materialnej dla NSZZ Solidarność w latach 80. Odznaczony Krzyżem Kawalerskim Orderu Zasługi Rzeczypospolitej Polskiej.

</doc>
<doc id="897843" url="https://pl.wikipedia.org/wiki?curid=897843" title="Joanna Benda">
Joanna Benda

Joanna Benda (ur. w 1972) – polska aktorka głównie filmowa i telewizyjna, także teatralna. W 1995 roku ukończyła studia w PWST w Warszawie.

</doc>
<doc id="897845" url="https://pl.wikipedia.org/wiki?curid=897845" title="Magdalena Kuta">
Magdalena Kuta

Magdalena Kuta, także Magdalena Kuta-Jastrzębska (ur. 27 maja 1957 w Warszawie) – polska aktorka teatralna i filmowa. Występowała w roli Leokadii Paciorek (później Leokadii Czerepach) w serialu telewizyjnym "Ranczo".
Życiorys.
W 1981 ukończyła studia na Wydziale Aktorskim PWST w Warszawie.
Współpracuje z Teatrem Rozmaitości. Jej bratem był muzyk Dominik Kuta.

</doc>
<doc id="897847" url="https://pl.wikipedia.org/wiki?curid=897847" title="Dariusz Wnuk">
Dariusz Wnuk

Dariusz Wnuk (ur. w 1977 w Warszawie) – polski aktor telewizyjny i teatralny.
Kariera.
W 1997 roku ukończył Technikum Elektroniczne w Zespole Szkół nr 1 w Żyrardowie. W 2001 roku otrzymał dyplom ukończenia Akademii Teatralnej w Warszawie. Występował w teatrach: Ateneum im. Stefana Jaracza w spektaklach: "Oczy wielkiego miasta" Kurta Tucholsky'ego w reż. Agnieszki Glińskiej (2003) i "Zbrodnia i kara" Fiodora Dostojewskiego w reż. Barbary Sass (2006) oraz Na Woli im. Tadeusza Łomnickiego w tragedii Williama Shakespeare’a "Król Lear" w reż. Andrieja Konczałowskiego (2006) z tytułową kreacją Daniela Olbrychskiego.
Szerokiej publiczności występował w roli neurotycznego, nadwrażliwego i niepełnosprawnego Łukasza Dunina, syna Pawła (Krzysztof Stelmaszyk), zmarłego tragicznie byłego redaktora naczelnego gazety „Samo Życie”, mającego za sobą dwie próby samobójcze, który nie potrafi pogodzić się ze swoim inwalidztwem (porusza się na wózku) w serialu Polsatu "Samo życie" (2002-2010). Na kinowym ekranie wystąpił po raz pierwszy w roli żołnierza w komedii "Rób swoje, ryzyko jest twoje" (2002) u boku Olafa Lubaszenki, Michała Milowicza, Anny Przybylskiej i Cezarego Morawskiego. Zagrał także w komediodramacie Ryszarda Brylskiego "Żurek" (2003) z Katarzyną Figurą i Zbigniewem Zamachowskim.

</doc>
<doc id="897862" url="https://pl.wikipedia.org/wiki?curid=897862" title="Tara Conner">
Tara Conner

Tara Elizabeth Conner (ur. 18 grudnia 1985 w Dallas, Teksas), Miss USA 2006. Przed zdobyciem tytułu Conner była modelką i kelnerką. Oprócz tytułu Miss USA, zdobyła również tytuły Miss Teen Kentucky 2002, Miss Kentucky 2006 oraz 4. Wicemiss Universe 2006.
W 2006 roku wywołała publiczny skandal, ponieważ w swoim apartamencie, który wygrała zostając Miss USA urządzała głośnie przyjęcia, piła, zażywała narkotyki oraz publicznie pocałowała Miss Teen USA, Katie Blair. Jednak organizatorzy konkursu jej nie zdetronizowali.

</doc>
<doc id="897864" url="https://pl.wikipedia.org/wiki?curid=897864" title="Polska Bibliografia Bibliologiczna">
Polska Bibliografia Bibliologiczna

Polska Bibliografia Bibliologiczna - bibliografia nauki o książce, od początku była silnie związana z Bibliografią Bibliografii Polskich. Początkowo była wydawana w czasopiśmie Exlibris przez Władysława Tadeusza Wisłockiego, kustosza Biblioteki Jagiellońskiej jako "Bibliografia Bibliofilstwa i Bibliografii Polskiej" w latach 1914-1922. Po kilkuletniej przerwie bibliografia została wznowiona i ukazywała się jako dodatek do Przeglądu Bibliotecznego "Bibliografia Bibliografii, Bibliotekoznawstwa i Bibliofilstwa" w latach 1928 oraz 1930-1936. 
Po II wojnie światowej wydawnictwo zaczęto wydawać samodzielnie pod nazwą "Bibliografia Bibliografii i Nauki o Książce" (BBNK). W sumie wydano 33 tomy, w których zarejestrowano materiał za lata 1937-1980. Począwszy od 1968 do 1980 r. BBNK ukazywała się w dwóch częściach:
1. "Bibliografia Bibliografii Polskich"
2. "Polska Bibliografia Bibliologiczna".
Od roku 1980 oba wydawnictwa są publikowane oddzielnie. 
PBB obejmuje piśmiennictwo z zakresu nauki o książce opublikowane w Polsce, również wydawnictwa zagraniczne, które poprzez autora bądź temat związane są z Polską. Rejestruje się również prace naukowe, popularnonaukowe i popularne, a pod względem zasięgu wydawniczego zarówno wydawnictwa zwarte, artykuły jak i fragmenty. Zasięgiem chronologicznym PBB obejmuje piśmiennictwo wydane w danym roku, przy czym dla druków zwartych, roczników i wydawnictw ciągłych nieregularnych decyduje data druku (na metryce drukarskiej). Uwzględniono również wydawnictwa, które wpłynęły do Biblioteki Narodowej z opóźnieniem.
Począwszy od 1980 r. do 1994 r. indeksy opracowywała przemiennie: Maria Barbara Bieńkowska, Barbara Eychlerowa, Jadwiga Pietrzykowska. W latach późniejszych do 2000 r.: Marzena Przybysz, Teresa Pawlikowska.
Bibliografia zawiera dwa indeksy: alfabetyczny (hasła autorskie i tytułowe) oraz rzeczowy (hasła osobowe, geograficzne, przedmiotowe).
W każdym roczniku znajduje się "Wykaz Czasopism i Innych Wydawnictw Ciągłych". 
W roku 2000 zarejestrowano opisy dokumentu elektronicznego, do którego zastosowano normę PN-N-01152-13.

</doc>
<doc id="897867" url="https://pl.wikipedia.org/wiki?curid=897867" title="Rangtong">
Rangtong

Rangtong (z j. tybetańskiego „pustość siebie”) – tybetańskie określenie na dwie doktryny madhjamaki, tj. swatantrikę i prasangikę, istniejące w celu odróżniania ich od doktryny szentong (język tybetański „Pustość Innego”).
Geneza i znaczenie.
Dolpopa Sherab Gyaltsen (1292-1361 r. n.e.) utworzył nowy tybetański system madhjamaki nazwany szentong (w tłumaczeniu „Pustość Innego”). W systemie tym podjął się próbie połączenia dwóch wielkich przekazów („Środkowej Ścieżki” od Mandziuśriego i Nagardżuny oraz przekaz nauk o naturze buddy od Majtrei i Asangi) w jedną spójną całość pomimo ich wyjątkowości różnorodności terminologii.
W swoim kluczowym dziele „Czwarte Zgromadzenie” (transliteracja Wyliego: Bka’ bdu bzhi pa) napisał:
"„W tej tradycji nie wszystko jest pozbawione swojej własnej natury. Dokładnie rozróżniając „pustość własnej natury” (rangtong) i „pustość innego” (szentong), cokolwiek jest względne, jest uważane za pozbawione własnej natury, a to, co jest absolutne jest uważane za całkowicie pozbawione innego (lecz np. nie pozbawione natury buddy)”."
Doktryny rangtong według ujęcia szentong podkreślają, że zjawiska według ostatecznej analizy są pozbawione własnej wrodzonej, inherentnej natury, a pojawiają się tylko jako współzależne powstające przejawienia (np. pod wpływem dwunastu ogniw współzależnego powstawania oraz prawa czynów karmicznych). Naturę rzeczywistości i umysłu nie można opisać konceptualnie, a należy ją doświadczać tylko bezpośrednio za pomocą odpowiednich do tego praktyk doświadczalnych. W analizie stosowanej dla teorii zrozumienia (natury) rzeczywistości wykazuje się błędne stanowiska na temat jej istnienia poprzez tzw. prawomocne poznanie (ang. valid cognitions). W tym celu można stosować argumenty zwane "reductio ad absurdum" inaczej "prasanga", a prasangika czyni to do momentu, aż nie zostaną porzucone wszelkie autonomiczne stanowiska. W analizie prasangika nie utrzymuje własnego unikalnego stanowiska nie dając możliwości popadnięcie w błąd, który mógłby być również w stosunku do niego wykazany. Swatantrika natomiast przyjmuje strategię analizy za pomocą wykazywania również autonomicznych stanowisk zwanych "swatantra" w celu dojścia do ostatecznego wglądy w siunjatę poza wszelkimi odniesieniami z analiz.
Tymczasem teoria doktryny szentong udowadnia, że niemożliwe jest zanegowanie (czy to przez stanowiska swatantriki czy przez negowanie prasangiki) tego co szentong uznaje za „prawdę ostateczną”, tzn. istnienia wolnej od pojęć, poza-konceptualnej natury buddy. W tym celu szentong stosując termin rangtong porzuca rozróżnienie między swatantriką i prasangiką na rzecz utrzymania „aspektu doskonale obecnego” wykraczającego poza konceptualne wytwory. Tu podobnie jak czittamatra stosuje się wyróżnienie „trzech aspektów” rzeczywistości: wyobrażonego, zależnego i doskonale obecnego.

</doc>
<doc id="897871" url="https://pl.wikipedia.org/wiki?curid=897871" title="Gimnazjum i Liceum Ogólnokształcące im. Polskiej Macierzy Szkolnej w Mińsku Mazowieckim">
Gimnazjum i Liceum Ogólnokształcące im. Polskiej Macierzy Szkolnej w Mińsku Mazowieckim

Liceum Ogólnokształcące im. Polskiej Macierzy Szkolnej („Piękna”, LO nr 1) – publiczny, powiatowy zespół szkół ponadpodstawowych w Mińsku Mazowieckim, położony przy dworcu kolejowym i autobusowym. Kształci się w nim około 800 osób z powiatu mińskiego.
Szkoła pod różnymi nazwami i w różnej formie (w tym tajne nauczanie) funkcjonuje nieprzerwanie od ponad 90 lat. W 2006 roku została za ten fakt odznaczona medalem Pro Memoria.
Liceum Ogólnokształcące.
Jest to bardziej historyczna część szkoły, gdyż edukacja w niej zawsze kończyła się maturą. Większość jej absolwentów kontynuuje naukę na studiach stacjonarnych prestiżowych uczelni.
Liceum prowadzi 18 oddziałów (6 na rocznik) dobierając przedmioty rozszerzone w zależności od aktualnego zapotrzebowania kandydatów. Klasy prowadzone w ostatnich latach: prawno-dziennikarska, językowa, biologiczno-chemiczna, matematyczno-fizyczna, matematyczno-geograficzna (w bieżącym stuleciu były jeszcze informatyczna, ogólna i humanistyczna). Każda z nich ma jednak wyraźnie zachowany charakter ogólnokształcący i nie determinuje kierunku studiów. Zauważalną tendencją jest zwiększanie preferencji matematycznych kosztem językowych.
Osiągnięcia.
Według raportu „Rzeczpospolitej” i miesięcznika „Perspektywy” liceum w latach 2006-2008 zajmuje pierwsze miejsce w powiecie mińskim i kolejno 23, 15 i 20 w województwie mazowieckim. Tylko jedna szkoła prawobrzeżnej Warszawy (VIII LO) jest lepiej oceniana w tym rankingu.
Budynek liceum.
Budynek dwupiętrowy składa się z części głównej z dwoma wejściami, oraz krótszego skrzydła. Sale lekcyjne są pogrupowane w zależności od zajęć jakie się w nich prowadzi (wyraźnie widoczne są części informatyki, języka polskiego, fizyki, matematyki, biologii). W budynku znajduje się sala gimnastyczna (gimnastyka, tenis stołowy), zaś do skrzydła przylega nieco większa sala sportowa (siatkówka, koszykówka).
Budynek jest systematycznie odnawiany. Od 1999 roku posiada nową elewację, w 2005 wyremontowano korytarze, zaś w 2006 węzeł sanitarny. W 2007 roku przeprowadzono remont sal lekcyjnych i przystosowano budynek dla potrzeb osób niepełnosprawnych (winda).
Wokół budynku znajdują się: boisko do piłki ręcznej (wykorzystywane do gry w piłkę nożną), boisko do piłki nożnej (rzadziej wykorzystywane), boisko do koszykówki, boisko do siatkówki, ogródek. Można także wyróżnić schowany między skrzydłami liceum i salą gimnastyczną dziedziniec, oraz znajdujący się przy głównym wejściu plac (oba używane do uroczystości).
30 września 2015r. otwarto nową, wielofunkcyjną halę sportową.
Gimnazjum.
Nazwa „gimnazjum” istnieje w historii szkoły gdyż kiedyś gimnazjum kończyło się maturą.
Obecnie jednak jest to współczesne gimnazjum, prowadzące 9 oddziałów (3 na rocznik). W przeciwieństwie do gimnazjów rejonowych prowadzi rekrutację biorąc pod uwagę osiągane wyniki. Pod względem wyników egzaminu jest najlepsze w powiecie mińskim.
Uczniowie Gimnazjum przy ulicy Pięknej osiągają sukcesy w konkursach przedmiotowych organizowanych przez Mazowieckiego Kuratora Oświaty. Konkursy te dają laureatom uprawnienia w postaci zwolnienia z jednej z części egzaminu gimnazjalnego i przyjęcie do wybranej szkoły średniej poza rekrutacją. Przykładowo w roku szkolnym 2009/2010 szkołę ukończyło 5 laureatów (z chemii, biologii, geografii) i 1 finalistka (historia).
Budynek gimnazjum.
Starszy budynek, jego część pochodzi z 1903 roku, jednak został całkowicie odnowiony. Jest on przeznaczony wyłącznie do zajęć dydaktycznych

</doc>
<doc id="897880" url="https://pl.wikipedia.org/wiki?curid=897880" title="Casamance (rzeka)">
Casamance (rzeka)

Casamance – rzeka w południowym Senegalu, główny ciek wodny regionu Casamance. Długość rzeki wynosi ok. 320 kilometrów, z czego 130 km nadaje się do żeglugi. Rzeka uchodzi do Oceanu Atlantyckiego, tworząc szerokie estuarium. 
Nad brzegami rzeki zlokalizowano kilka miast, do ważniejszych zaliczają się Ziguinchor i Kolda.

</doc>
<doc id="897881" url="https://pl.wikipedia.org/wiki?curid=897881" title="Marie-Dominique Philippe">
Marie-Dominique Philippe

Marie-Dominique Philippe (ur. 8 września 1912 w Cysoing, zm. 26 sierpnia 2006 w St. Jodard) – francuski dominikanin, teolog i filozof. Wykładowca Uniwersytetu we Fryburgu Szwajcarskim. Założyciel Wspólnoty św. Jana.
Refleksja teologiczna.
O miłości i kryzysie nowożytnej teologii.
Według Marie-Dominique'a Philippe'a OP refleksja teologiczna o miłości chrześcijańskiej doznała straty u progu ery nowożytnej, gdy pod wpływem Williama Ockhama uprawianie teologii odeszło od poszukiwań metafizycznych do analiz czysto logicznych. Teologia zamknęła się na kontemplację, gdyż obraca się w kręgu idei i pojęć, nie sięgając samej rzeczywistości – o której mówi:
Nadużycia seksualne.
W 2013 r. przełożony generalny Wspólnoty św. Jana o. Thomas Joachim  poinformował, że „o. Philippe czasem podejmował działania sprzeczne z czystością wobec dorosłych kobiet, którym towarzyszył”, chodzi tutaj o kobiety których był kierownikiem duchowym. o. Thomas-Joachim w wywiadzie dla chrześcijańskiego tygodnika „La Vie” powiedział: „Chociaż jego życie było mniej przykładne, niż sądziliśmy, ojciec Marie-Dominique Philippe pozostaje naszym założycielem”.
Kapituła generalna zgromadzenia obradująca pod koniec października 2019 r. w Saint-Jodard w Owernii pod przewodnictwem br. François-Xaviera Cazaliego rozpoznała, że zarzuty wobec założyciela zostały niestety potwierdzone. Ojciec Marie-Dominique dopuszczał się nadużyć seksualnych wobec licznych kobiet zarówno należących, jak i nienależących do Wspólnoty św. Jana. Dochodziło do nich w kontekście kierownictwa duchowego i były wyrazem „nadużycia władzy i sumienia”.

</doc>
<doc id="897882" url="https://pl.wikipedia.org/wiki?curid=897882" title="Dekanat Łódź-Żubardź">
Dekanat Łódź-Żubardź

Dekanat Łódź-Żubardź – nieistniejący dekanat należący do archidiecezji łódzkiej. Został połączony z dekanatem Łódź-Teofilów w dekanat Łódź-Teofilów-Żubardź.
Nazwa dekanatu pochodzi od jednego z łódzkich osiedli - Żubardź, położonego w dzielnicy Bałuty, w zachodniej części Łodzi. W skład dekanatu wchodziło 5 łódzkich parafii:

</doc>
<doc id="897887" url="https://pl.wikipedia.org/wiki?curid=897887" title="Pałac Jabłonowskich">
Pałac Jabłonowskich



</doc>
<doc id="897890" url="https://pl.wikipedia.org/wiki?curid=897890" title="Złota 44">
Złota 44

Złota 44 – wieżowiec mieszkalny w Warszawie przy ul. Złotej 44 w dzielnicy Śródmieście, którego budowa rozpoczęła się w marcu 2008, a jej zakończenie nastąpiło jesienią 2013. Oficjalne otwarcie miało miejsce w marcu 2017.
Ze względu na problemy finansowe dewelopera Orco Property Group budynek pozostał jednak w stanie surowym, wykończone zostały wyłącznie apartamenty pokazowe. 28 sierpnia 2014 roku dotychczasowy inwestor zakończył swój udział w projekcie, sprzedając go międzynarodowemu konsorcjum, które na potrzeby realizacji tej inwestycji utworzyły spółki Amstar i BBI Development. Nowi nabywcy poinformowali, iż budynek zostanie ukończony i pozostanie luksusowym apartamentowcem, zgodnie z pierwotnymi założeniami.
Budowa.
10 maja 2006 roku władze miasta Warszawy wydały pozytywną decyzję o warunkach zabudowy pod nową inwestycję Złota 44. W 2007 roku rozpoczęła się rozbiórka budynku City Center pod plac budowy wieżowca, zakończona w listopadzie tego samego roku. 5 grudnia 2007 roku inwestor uzyskał pozwolenie na budowę.
Budowę wieżowca rozpoczęto w marcu 2008 roku. 16 marca 2009 roku, po wybudowaniu 17 kondygnacji w związku z problemami prawnymi budowa wieżowca została wstrzymana. Wznowienie prac nastąpiło w styczniu 2011 roku.
2 lutego 2012 roku na szczycie budynku zawieszono wiechę, oznaczającą zakończenie konstrukcji wieżowca. Budowa zakończyła się w 2013 roku, lecz ze względu na problemy finansowe inwestora, a w konsekwencji rozwiązania umowy z wykonawcą, wnętrza budynku nie zostały w pełni wykończone. Na początku kwietnia 2014 spółka Orco Property Group poinformowała o wypowiedzeniu jej finansowania. Deweloper został tym samym zobowiązany do spłaty kredytów w wysokości 171,1 mln PLN i 19,6 mln EUR w ciągu 30 dni. 28 sierpnia 2014 roku doszło do zmiany właściciela budynku, który nabyło od Orco Property Group konsorcjum spółek Amstar i BBI Development.
Uroczyste otwarcie budynku odbyło się 13 marca 2017.
Charakterystyka.
Złota 44, będąca najwyższym budynkiem mieszkalnym w Polsce oraz w Unii Europejskiej, jest luksusowym apartamentowcem o wysokości 192 metrów. Apartamenty mieszczą się na piętrach 9–52. Ich średnia wielkość to 120 m². Zostały one wyposażone w system HMS, umożliwiający zarówno komputerowe sterowanie m.in. klimatyzacją, żaluzjami, ogrzewaniem czy oświetleniem, jak i zamówienie posiłku z restauracji bądź innej usługi. Każdy z mieszkańców otrzymał indywidualną kartę magnetyczną, umożliwiającą wjazd windą wyłącznie na piętro, na którym znajduje się apartament jej właściciela.
Do dyspozycji mieszkańców budynku zostały udostępnione:
Konstrukcja budynku.
Trzon budynku został wykonany z żelbetu, a zwieńczenie – z konstrukcji stalowej. Ostatnie piętro znajduje się na wysokości 181 metrów, natomiast kolejne 11 metrów przeznaczono na charakterystyczne zakończenie budynku.
Fasada.
W budynku po raz pierwszy w Polsce zastosowano trójszybową fasadę modułową "Triple Glazed Unit", która jest konstruowana w warsztacie, a nie na miejscu budowy i charakteryzuje się niskim współczynnikiem przenikania ciepła oraz silną izolacją akustyczną. Złota 44 jest pierwszym wieżowcem w Polsce, którego elementy fasady zostały poddane Testowi Florydy i przeszły go pozytywnie.
Apartamentowiec był nagradzany w międzynarodowych konkursach np. w International Property Awards 2015, w którym wieża została uznana za Najlepszą rezydencję w Unii Europejskiej, zdobywając główne nagrody w trzech kategoriach: Najlepsza inwestycja mieszkaniowa, Najlepszy apartament i Najlepszy projekt wnętrz apartamentów pokazowych.
Architekt.
Głównym autorem projektu jest Daniel Libeskind, amerykański architekt polskiego pochodzenia. Wśród zaprojektowanych przez niego budynków znalazły się m.in.: Muzeum Żydowskie w Berlinie, Muzeum Felixa Nussbauma w Niemczech, Imperial War Museum North w Manchesterze, Muzeum Żydowskie w San Francisco czy Nowe Centrum Łodzi: Brama Miasta. Daniel Libeskind jest również autorem projektu zagospodarowania Ground Zero po World Trade Center w Nowym Jorku.
Zgodnie z koncepcją autora, budynek Złotej 44 miał wejść w dialog z Pałacem Kultury i Nauki i zmienić ulicę oraz miejski kontekst. Architekt chciał również, aby zaprojektowana forma wieży mieszkalnej był ciekawa do oglądania z różnych punktów w panoramie Warszawy. Budynek jest nazywany Żaglem, jednak inspiracją dla Libeskinda było skrzydło orła – symbol zmieniającej się Warszawy, Polski i wolności.
Projekt powstał w wyniku współpracy Amerykanina z polską firmą Artchitecture.
Spory prawne.
Budowa wieżowca została zaskarżona przez mieszkańców sąsiedniego, niższego budynku mieszkalnego. Wyrokiem z dnia 15 kwietnia 2008 roku (sygn. akt IV SA/Wa 2410/06) Wojewódzki Sąd Administracyjny w Warszawie oddalił skargę na decyzję o warunkach zabudowy. Sąd nie uwzględnił przy tym faktu, iż nowy budynek (dużo wyższy od budynku City Center) może ograniczyć dostęp światła słonecznego do mieszkań w tym budynku. Kwestia ta wykracza poza ustalenia dokonywane w toku postępowania, zmierzającego do wydawania decyzji o warunkach zabudowy i odnosi się ona jedynie do cech, parametrów i funkcji zamierzonej inwestycji. Kwestie te podlegały ocenie podczas rozpoznawania skargi na decyzję o przyznaniu pozwolenia na budowę. Wyrokiem z dnia 29 lipca 2009 roku (VII SA/Wa 1202/08) Wojewódzki Sąd Administracyjny uchylił tę decyzję wojewody mazowieckiego, tym samym wstrzymując prace budowlane.
Oba wyroki Wojewódzkiego Sądu Administracyjnego w Warszawie zostały zaskarżone do Naczelnego Sądu Administracyjnego, który 24 czerwca 2010 roku zdecydował, że nie przywróci pozwolenia na budowę. 7 października 2010 roku spółka Orco Property Group poinformowała jednak w komunikacie, iż Wojewoda Mazowiecki utrzymał w mocy pozwolenie na budowę wieżowca Złota 44. Inwestor zapowiedział, że może ponownie wkroczyć na plac budowy i kontynuować inwestycję na podstawie ostatecznej i wykonalnej decyzji.

</doc>
<doc id="897894" url="https://pl.wikipedia.org/wiki?curid=897894" title="Gimnazjum i Liceum Ogólnokształcące w Mińsku Mazowieckim">
Gimnazjum i Liceum Ogólnokształcące w Mińsku Mazowieckim



</doc>
<doc id="897896" url="https://pl.wikipedia.org/wiki?curid=897896" title="Digoxin">
Digoxin



</doc>
<doc id="897897" url="https://pl.wikipedia.org/wiki?curid=897897" title="Paradyż (powiat świebodziński)">
Paradyż (powiat świebodziński)



</doc>
<doc id="897899" url="https://pl.wikipedia.org/wiki?curid=897899" title="Gościkowo">
Gościkowo

Gościkowo, (pol. hist. Gościchowo, Paradyż () – wieś w Polsce położona w województwie lubuskim, w powiecie świebodzińskim, w gminie Świebodzin.
Wieś duchowna "Paradyż", własność opata cystersów w Paradyżu pod koniec XVI wieku leżała w powiecie poznańskim województwa poznańskiego. W latach 1975–1998 miejscowość administracyjnie należała do województwa zielonogórskiego.
Położenie.
Niewielka wieś położona w środkowej części Pojezierza Lubuskiego, w kotlince polodowcowej, na lewym brzegu rzeki Paklicy. Sąsiaduje z Jordanowem, od którego oddzielona jest rzeką. We wsi znajduje się pocysterski klasztor, na terenie którego mieści się obecnie Wyższe Seminarium Duchowne w Paradyżu. Niedaleko seminarium znajduje się pałac poniemiecki przerobiony po wojnie na szkołę podstawową. Przez wieś przebiega nieczynna linia kolejowa łącząca Międzyrzecz z linią kolejową Warszawa – Świecko w Toporowie.
Dawną nazwę Paradyż zachował pocysterski zespół klasztorny i ulokowane w nim wyższe seminarium duchowne.
Nazwa.
Początkowo do XV wieku używana była nazwa wsi "Gościchowo" zanim nie została wyparta przez nazwę Paradyż. Pierwotną nazwę wielokrotnie notują średniowieczne łacińskie dokumenty np. dokument z 1277 roku sygnowany przez księcia polskiego Przemysła II wymienia trzykrotnie również leżącą przy nim miejscowość pod zlatynizowaną polską nazwą "Goscichowo". Notowana w 1230 "Gostekovve", 1230 "Gostichova", 1230 "Gostecove", 1234 "Gosczikowo", 1236 "Gostichovo, Gostichove". Nazwa "Gościchowo" była pierwotną nazwą miejscowości, przy której postawiono klasztor nazywany po łacinie "Paradies", "Paradis". Nazwa ta została później spolonizowana na "Paradyż" i stała się ona również z biegiem czasu nazwą wsi. Słownik geograficzny Królestwa Polskiego wymienia także dwa oboczne zapisy nazwy miejscowości "Goździkowo" oraz "Gwoździkowo".
Niezależnie od nazwy wsi równolegle funkcjonowała również nazwa klasztoru. "Paradyż" jest spolszczoną wersją łacińskiej nazwy „Paradis” oznaczającej raj. Pierwsze zapisy nazwy miejscowości dokonywane były po łacinie i notowano ją jako „Paradis” lub „Paradisus”. Jest ona pod tą nazwą wielokrotnie notowana w średniowieczu. Nazwa miejscowości w zlatynizowanej formie "Paradisus" wymieniona jest na przykład w łacińskim dokumencie z 27 października 1311 roku. Miejscowość nazywano "Paradisus Matris Dei" (Raj Matki Boskiej) ze względu na klasztor, od której utworzono później polską nazwę – Paradyż oraz niemiecką Paradies.
Historia.
Historycznie miejscowość była częścią Wielkopolski, co potwierdzają dokumenty zebrane w Kodeksie dyplomatycznym. W XIII wieku istniała tu wieś Gościchowo, która była własnością rycerską. We wsi jeszcze przed 1230 istniał drewniany kościół katolicki. Miejscowość początkowo była wsią rycerską, a później w wyniku darowizny stała się klasztorną. 29 stycznia 1230 roku wojewoda poznański oraz komes Gościkowa Mikołaj Bronisz (herbu Wieniawa) przekazał swoje dobra rodowe Henrykowi opatowi łanińskiemu w celu założenia klasztoru cystersów imienia Najświętszej Marii Panny pod łacińską nazwą "Paradis". W dokumencie tym za zezwoleniem księcia wielkopolskiego Władysława Odonica oraz Pawła biskupa poznańskiego oraz swojego brata Sędziwoja, bratanka Jarosza, żony oraz krewnych zapisał on cały swój majątek ruchomy oraz nieruchomy, a także dziedziczne wsie na cel fundacji przyszłego klasztoru.
Fundacja ta została potwierdzona w dokumencie wystawionym w Środzie Śląskiej przez Henryka Brodatego i Henryka Młodszego wobec Fulkona, arcybiskupa gnieźnieńskiego, Tomasza biskupa wrocławskiego i innych dostojników kościelnych. W 1235 zakonnicy wystarali się również o opiekę księcia wielkopolskiego Władysława Odonica Nowy kościół klasztorny z 14 ołtarzami poświęcony został w 1397 przez Mikołaja sufragana poznańskiego.
W 1236 Mikołaj Bronisz oświadczył, że przed sprowadzeniem do Gościkowa konwentu klasztoru paradyskiego, w młynie gościkowskim, zbudowanym tu kosztem Bronisza osadził na trzy lata pewnego Niemca zwanego Wilhelmem, który miał dokonać naprawy i ulepszenia tegoż młyna. Osadzony we wsi Niemiec nie mógł jak początkowo zamierzał założyć wsi na prawie niemieckim, więc po upływie 3 lat dobrowolnie zrezygnował z młyna i lokowania wsi oraz przyrzekł, że nie będzie w niczym szkodził klasztorowi gościkowskiemu.
Dobra należące do opactwa szybko się powiększały. W 1534 r. w posiadaniu zakonu znajdowało się 21 wsi, ponad 29 000 ha ziemi ornej i ok. 4000 ha lasów. Dawało to opactwu znaczne dochody, co umożliwiało rozbudowę kościoła i klasztoru. Cystersi sprowadzali osadników niemieckich i szerzyli wysokiej klasy gospodarkę rolną. Na mocy postanowienia sejmu w Piotrkowie z 1538 r., stanowisko opata zarezerwowano dla Polaków. Od połowy XVI wieku nastąpił intensywny proces spolszczania klasztoru, przeorami paradyskimi byli wybitni sekretarze królewscy, kanclerze koronni, mężowie stanu.
W 1740 r. miał miejsce napad na klasztor paradyski, którego dokonała regularna armia Prus. Przyczyną, która doprowadziła do tej sprawy, była osobliwa mania władcy Prus Fryderyka Wilhelma I wyszukiwania wyjątkowo rosłych rekrutów i wcielania ich siłą do organizowanej przez siebie gwardii olbrzymów. We wsi Wyszanowo należącej do klasztoru paradyskiego mieszkał sołtys nazwiskiem Klimke, na swoje nieszczęście chłop olbrzymiego wzrostu. Uzbrojeni werbownicy pruscy, przekroczyli polską granicę i uprowadzili go poturbowawszy przy tym jego chorą żonę. W odwet za to opat zatrzymał w klasztorze dwóch kupców pruskich z brandenburskiego Sulechowa. Wówczas to król pruski 21 marca 1740 r. wysłał na niczego nie spodziewający się klasztor oddział wojsk. Prusacy zniszczyli i obrabowali budynki opactwa, zbezcześcili kościół i poturbowali zakonników. Sprawa paradyska odbiła się głębokim echem w całym kraju i ujawniła zupełną bezsilność Polski wobec groźnego sąsiada.
Po II rozbiorze Rzeczypospolitej w 1793 r., klasztor w Paradyżu znalazł się w obrębie zaboru pruskiego. W latach 1796–1810 rząd pruski skonfiskował część majątku opactwa. W 1834 r. nastąpiła kasata klasztoru, wówczas zakonników usunięto z miejscowości, a zbiory klasztorne uległy rozproszeniu. W 1871 odkryto w Gościkowie skarb srebrny ukryty po 1055
Powstało tu seminarium nauczycielskie, a w latach 1922–1939 działała średnia szkoła ogólnokształcąca. W maju 1939 został tu otwarty zakład kształcenia nauczycieli III Rzeszy, a pod koniec II wojny światowej pracowali specjaliści Luftwaffe. W 1945 r. Paradyż zajęły wojska radzieckie. Z kościoła i budynków dawnego klasztoru utworzono wówczas magazyny. Od 1947 r. Paradyż należał do zgromadzenia Księży Salezjanów, którzy otworzyli tu internat dla chłopców. Placówka nie działała jednak długo i w 1952 r. powołano tu Wydział Filozoficzny Gorzowskiego Diecezjalnego Seminarium Duchowego. Od 1961 r. całe Seminarium Duchowe z Gorzowa Wielkopolskiego przeniosło się do Paradyża.
Tutejszy klasztor oraz wieś odegrały dużą rolę w utrzymaniu polskości w zachodniej Wielkopolsce.
13 marca 1998 roku w lokalnej kawiarni seminarium duchownego doszło do podpisania tzw. ugody paradyskiej, będącej wspólną petycją regionalnych parlamentarzystów do premiera Jerzego Buzka o utworzenie województwa lubuskiego. Zawarta w niej propozycja podziału kompetencji władz regionalnych między Zieloną Górę i Gorzów Wielkopolski stanie się w przyszłości podstawą funkcjonowania województwa.
Zabytki.
Do wojewódzkiego rejestru zabytków wpisane są:

</doc>
<doc id="897900" url="https://pl.wikipedia.org/wiki?curid=897900" title="OAMP">
OAMP

OAMP, także OAM&amp;P, (ang. "Operations", "Administration", "Maintenance", "Provisioning") – zestaw funkcji i wyposażenia do ich realizacji obejmujących "eksploatację", "administrację", "utrzymanie" i "świadczenie usług".
Termin i koncepcja pochodzi ze stacjonarnej telefonii, ale ma zastosowanie w innych sferach o podobnym rodzaju działań, a w tym w telewizji kablowej, w wielu aspektach usług internetowych czy eksploatacji innych sieci.
Opis funkcji.
Eksploatacja ma za zadanie monitorowanie (zwykle automatycznie) środowiska, wykrywania i opisywanie usterek oraz alarmowanie administracji.
Administracja polega na gromadzeniu statystyk jakościowych, danych do rozliczeń, planowaniu możliwości na podstawie wykorzystania zasobów oraz utrzymania niezawodności. Obejmuje to także utrzymywanie danych o usługach wykorzystywanych do wystawiania rachunków.
Utrzymanie obejmuje rozbudowy i aktualizacje, naprawy, udostępnianie nowych funkcji, wykonywanie kopii zapasowych i odtwarzanie danych oraz monitorowanie sprawności mediów. Głównym zadaniem utrzymania jest diagnostyka i usuwanie usterek.
Świadczenie usług polega prowadzeniu kont klientów oraz urządzeń i usług im udostępnionych.
Poza środowiskiem telekomunikacyjnym, akronimem popularniejszym niż OAMP jest FCAPS (ang. "Fault", "Configuration", "Accounting", "Performance", "Security"), czyli "usterki", "konfiguracja", "rozliczenia", "wydajność", "bezpieczeństwo"). Mimo że obydwa terminy dotyczą podobnych zagadnień to OAMP obejmuje więcej niż 5 konkretnych obszarów FCAPS.

</doc>
<doc id="897909" url="https://pl.wikipedia.org/wiki?curid=897909" title="AEG C.II">
AEG C.II

AEG C.II – niemiecki samolot rozpoznawczy z okresu I wojny światowej, będący ulepszoną wersją samolotu AEG C.I. Samolot był odpowiedzią firmy AEG na postulaty stworzenia samolotu zwrotniejszego od poprzednich modeli. C.II został oblatany w październiku 1915 r. W porównaniu z poprzednią konstrukcją, C.II miał zmodyfikowany kokpit oraz zamocowanie karabinu maszynowego, zamontowano także zaczepy dla umocowania 4 bomb po 10 kg każda.
W inwentarzu samolotów na froncie wykazany był tylko jeden samolot C.II, używany wiosną 1916 roku (wykazany 30 kwietnia).

</doc>
<doc id="897910" url="https://pl.wikipedia.org/wiki?curid=897910" title="Szlak Kartuski">
Szlak Kartuski

Szlak Kartuski – niebieski znakowany szlak turystyczny wytyczony przez obszar miast Sopot, Gdańsk i powiatu kartuskiego prowadzący z Sopotu Kamiennego Potoku do Kartuz (dawny dworzec PKP) kaszubskim obszarem województwa pomorskiego (liczący ok. 68 km długości).

</doc>
<doc id="897913" url="https://pl.wikipedia.org/wiki?curid=897913" title="Puchlina wodna">
Puchlina wodna



</doc>
<doc id="897914" url="https://pl.wikipedia.org/wiki?curid=897914" title="Siły Zbrojne Chińskiego Rządu Narodowego">
Siły Zbrojne Chińskiego Rządu Narodowego

Siły Zbrojne Chińskiego Rządu Narodowego – kolaboracyjna formacja zbrojna podporządkowana marionetkowemu Chińskiemu Rządowi Narodowemu podczas II wojny światowej.
Po proklamowaniu w Nankinie powstania Chińskiego Rządu Narodowego przez Wanga Jingweia 30 marca 1940 r., rozpoczęto także formowanie podległych mu sił zbrojnych. Do jednych z głównych dowódców należał gen. Wang Buching. Do ich zadań należało zabezpieczenie porządku w części Chin kontrolowanych przez kolaborancki rząd, zwalczanie partyzantki, zwłaszcza komunistycznej (także w innych częściach Chin) oraz prowadzenie walki z nacjonalistycznymi wojskami chińskimi. Ich liczebność doszła do kilkuset tysięcy żołnierzy, którzy jednak byli kiepsko uzbrojeni, wyposażeni i wyszkoleni. Japończycy nigdy im nie ufali i starali się ograniczać ich aktywność, a nacjonaliści i komuniści uważali ich za zwykłych zdrajców, traktując bezwzględnie po schwytaniu. W skład sił zbrojnych Chińskiego Rządu Narodowego wchodziło też niewielkie lotnictwo, utworzone w 1940 r. Zostało ono wyposażone przez Japończyków w dwupłatowe stare myśliwce Ki-9 "Spruce" i inne typy, z reguły przestarzałych, samolotów. Posiadano również niewielką liczbę lekkich i średnich japońskich czołgów oraz samochodów pancernych. Duża część sprzętu wojennego pochodziła ze zdobyczy na nacjonalistycznych siłach chińskich. Japońska flota wojenna całkowicie kontrolowała i zabezpieczała port w Szanghaju oraz porty rzeczne w Hankou i Wuchang. 
Po rajdzie amerykańskich bombowców płk. Jamesa Doolittle’a na Japonię 18 kwietnia 1942 r. i lądowaniu części z nich na lotniskach w Chinach, Japończycy podjęli nową chińską kampanię wojenną, zwaną kampanią Zhejiang-Jiangxi. Współuczestniczyły w niej także kolaboranckie wojska chińskie. Ich zadania były pomocnicze i drugorzędne wobec armii japońskiej, która miała zapobiec ewentualnym powietrznym atakom amerykańskim z terytorium Chin. Była to najpoważniejsza kampania, w której wzięły udział wojska marionetkowego Chińskiego Rządu Narodowego.

</doc>
<doc id="897915" url="https://pl.wikipedia.org/wiki?curid=897915" title="Benz Bz.III">
Benz Bz.III

Benz Bz.III - niemiecki silnik sześciocylindrowy, chłodzony wodą, o mocy 150 KM (112 kW) przy 1400 obrotach na minutę. Skonstruowany został w 1914 do wykorzystania w przemyśle lotniczym. Silnik ten używany był do napędzania wielu niemieckich samolotów z wczesnego okresu I wojny światowej, w tym m.in. w takich konstrukcjach, jak AEG C.I, AEG C.II, AEG C.III, AEG C.IV, Albatros C.I, Albatros C.III, Albatros G.II czy Hansa-Brandenburg W.29. Silnik ten nie miał nic wspólnego z noszącymi podobne oznaczenie późniejszymi silnikami Benz Bz.IIIa i Benz B.IIIb - ten ostatni w układzie V-8.

</doc>
<doc id="897919" url="https://pl.wikipedia.org/wiki?curid=897919" title="City Center w Warszawie">
City Center w Warszawie

City Center – budynek usługowo-biurowy, który znajdował się w warszawskiej dzielnicy Śródmieście, przy ul. Złotej 44. Został wzniesiony w latach 1989−1991 przez Pewex i Warimpex i był pierwszą w Warszawie galerią handlową zbudowaną po 1989 roku. Rozebrany w 2007 roku.
Historia.
Budynek został wzniesiony obok zbudowanego w latach 1987−1989 hotelu sieci Holiday Inn przy ul. Złotej 48/54. Nawiązywał swoją architekturą do sąsiedniego budynku zarówno kolorystyką fasady, jak i liczbą kondygnacji. Mieściły się w nim sklepy m.in. Pewexu (drugie piętro) jak również galeria handlowa zwana "Bogusz Center" (parter, pierwsze i trzecie piętro) oraz w przyziemiu Elektroland. Mieściły się tu także butiki z odzieżą i jeden z pierwszych w Warszawie nocnych sklepów spożywczych. W 1995 budynek przemianowano z "Bogusz Center" na "City Center". Wobec dużej konkurencji nowo powstających centrów handlowych (zazwyczaj z hipermarketami) pod koniec lat 90. stracił na znaczeniu jako ekskluzywna galeria handlowa.
W roku 2004 budynek wraz z działką został nabyty za 41,5 mln zł przez luksemburską firmę Orco Property Group, planującą wzniesienie w jego miejscu wieżowca. 13 kwietnia 2007 rozpoczęła się rozbiórka budynku przez belgijską firmę "Besix". Na miejscu budynku powstał wieżowiec Złota 44 zaprojektowany przez Daniela Libeskinda.

</doc>
<doc id="897921" url="https://pl.wikipedia.org/wiki?curid=897921" title="Konrad Dasypodius">
Konrad Dasypodius

Konrad Dasypodius, także: "Hasenfratz", "Rauhbein" (ur. 1530 we Frauenfeldzie, zm. 1600 w Strasburgu) – matematyk.
Syn Piotra Dasypodiusa. Kanonik, był nauczycielem matematyki w Strasburgu. Napisał pierwszy podręcznik do nauki szkolnej matematyki: "Institutionum mathematicarum erotemata" (1593). Pod jego kierunkiem wykonany został zegar katedry w Strasburgu.

</doc>
<doc id="897923" url="https://pl.wikipedia.org/wiki?curid=897923" title="Adam Macedoński">
Adam Macedoński

Adam Jan Macedoński (ur. 29 stycznia 1931 we Lwowie) – polski artysta plastyk, poeta, działacz opozycji demokratycznej w okresie PRL. Kawaler Orderu Orła Białego.
Życie i działalność.
Urodził się w rodzinie patriotycznej. Ojciec był funkcjonariuszem Policji Państwowej i żołnierzem Armii Krajowej, Stryj Józef Macedoński, porucznik 52 pułku piechoty w Tarnopolu został zamordowany przez Sowietów w Charkowie w 1940 roku.
Adam Macedoński w kwietniu 1940 wraz z rodziną opuścił okupowany przez Sowietów Lwów i udał się do Krakowa. W 1945, jako uczeń Liceum im. Witkowskiego w Krakowie, zorganizował Ruch Oporu Armii Krajowej. Uczestniczył w krakowskiej demonstracji z okazji obchodów 3 Maja w 1946 i strajku uczniowskim. W 1950 zdał maturę w Państwowym Liceum Sztuk Plastycznych w Krakowie. Studiował na Akademii Sztuk Pięknych (1950–1951) i Uniwersytecie Jagiellońskim historię kultury materialnej (1951–1952). Był represjonowany przez UB i zmuszony do przerwania studiów i podjęcia pracy w hucie szkła. W 1956 uczestniczył w działaniach Studenckiego Komitetu Rewolucyjnego Politechniki Krakowskiej oraz był organizatorem pomocy dla powstania na Węgrzech. W 1960 uczestniczył w obronie krzyża w Nowej Hucie. Był pomysłodawcą i wydawcą pisma „Krzyż Nowohucki”. Od 1976 współpracował z KOR-em, w 1977 uczestniczył w ROPCiO. W 1978 założył Instytut Katyński, który już 1978 wydawał „Biuletyn Katyński”. W 1979 został współzałożycielem Chrześcijańskiej Wspólnoty Ludzi Pracy (1979–1985), a w 1979 sygnatariuszem deklaracji założycielskiej KPN. Z okazji 20 rocznicy obrony krzyża, w kwietniu 1980, współorganizował pierwszą niezależną manifestację w Nowej Hucie. W sierpniu 1980 uczestniczył w głodówce, popierającej strajkujących w Gdańsku stoczniowców, w nowohuckim kościele „Arka Pana”. Od 1980 należał do NSZZ „Solidarność”, działał w krakowskim Komitecie Obrony Więzionych za Przekonania. Po wprowadzeniu stanu wojennego internowany 13 grudnia 1981, a zwolniony w lipcu 1982. Więziony w ZK w Nowym Wiśniczu i Załężu. W 1984 współtworzył w Krakowie Inicjatywę Obywatelską w Obronie Praw Człowieka „Przeciw przemocy”. W 1986 założył w Krakowie Rodzinę Katyńską, a w 1989 był jednym z współzałożycieli Niezależnego Komitetu Historycznego Badania Zbrodni Katyńskiej. Został członkiem Kapituły Medalu „Niezłomnym w słowie”.
Jest bohaterem filmu dokumentalnego "W imię prawdy", zrealizowanego w 2020 r. przez Jarosława Mańkę.
Twórczość.
Od 1953 aktywny artystycznie publikując rysunki satyryczne w prasie polskiej (Dziennik Polski, Przekrój, Szpilki, Panorama Północy, Magazyn Polski, Tygodnik Powszechny) i zagranicznej (Paese Sera, Dikobraz, Izwiestia, Eulensspiegel). Od 1967 r. na łamach Tygodnika Powszechnego i Przekroju publikuje wiersze i krótkie utwory prozatorskie. W latach 1969–1979 był twórcą i realizatorem Międzynarodowego Studia Folksongu. Autor wielu plastycznych wystaw krajowych i zagranicznych. W 2013 została wydana jego książka "Pod czerwoną okupacją". Mieszka i tworzy w Krakowie. 

</doc>
<doc id="897926" url="https://pl.wikipedia.org/wiki?curid=897926" title="Jezioro Mezowskie Małe">
Jezioro Mezowskie Małe

Jezioro Mezowskie Małe (Mezowskie / Włodowo / Włodno) (kaszb. "Jezoro Mezowsczé") – jezioro wytopiskowe w Polsce położone w województwie pomorskim, w powiecie kartuskim, w gminie Kartuzy na Pojezierzu Kaszubskim ("Kartuski Obszar Chronionego Krajobrazu") przy turystycznym szlaku Kartuskim i trasie drogi wojewódzkiej nr 211.
Ogólna powierzchnia: 41,46 ha

</doc>
<doc id="897932" url="https://pl.wikipedia.org/wiki?curid=897932" title="Michał Tomczak (prawnik)">
Michał Tomczak (prawnik)

Michał Tomczak (ur. 1955) – polski prawnik, dziennikarz i działacz piłkarski.
Jest absolwentem Wydziału Prawa i Administracji Uniwersytetu Warszawskiego. W 1984 roku odbył aplikację sądową, a w 1988 aplikację adwokacką przy Okręgowej Radzie Adwokackiej w Płocku. W 1991 otworzył własną kancelarię adwokacką, w latach 1993–94 był wspólnikiem w spółce Kancelaria Prawnicza Banku Handlowego i Partnerzy. Od 1995 roku prowadzi w Warszawie własną kancelarię adwokacką "Tomczak i Partnerzy".
W latach 80. Tomczak był dziennikarzem sportowym, specjalizował się w felietonach nt. piłki nożnej pisanych dla kolumny sportowej dziennika "Rzeczpospolita".
Działał w opozycji antykomunistycznej, za co został odznaczony przez premiera Jerzego Buzka.
Od 14 czerwca 2005 do 29 listopada 2005 był pierwszym w historii prezesem spółki Ekstraklasa SA. Pełnił swą funkcję tymczasowo – do czasu zwołania Walnego Zgromadzenia. Na tym stanowisku został zastąpiony przez Andrzeja Rusko.
24 stycznia 2007 został mianowany przez kuratora PZPN Andrzeja Rusko przewodniczącym Wydziału Dyscypliny, zastępując Krzysztofa Malinowskiego. Za jego kadencji WD PZPN wydał pierwsze decyzje o ukaraniu dyscyplinarnym klubów zamieszanych w aferą korupcyjną (Arka Gdynia, Górnik Łęczna, KSZO Ostrowiec Świętokrzyski, Górnik Polkowice, Zawisza Bydgoszcz SA, Podbeskidzie Bielsko-Biała, Zagłębie Sosnowiec, Widzew Łódź i Zagłębie Lubin). Funkcję pełnił do 31 stycznia 2008.
Kibic Legii Warszawa i Liverpoolu. Od 18 marca 2009 r. jest członkiem Rady Nadzorczej KP Legia Warszawa SSA. Komentował mecze Ligi Mistrzów z udziałem tego ostatniego klubu.
W 2011 roku wraz z Gromosławem C. zatrzymany przez CBA w związku z podejrzeniami korupcji w procesie prywatyzacji LOT-u i STOEN-u, podczas której kancelaria Tomczaka miała prowadzić obsługę spółek "off-shore". Od 2012 roku jest również obrońcą swojego syna Jacka T., oskarżonego o podpalanie samochodów, proces w tej sprawie rozpoczął się w 2013 roku. W sprawie mecenasa postępowanie o naruszenie zasad etyki adwokackiej prowadzi Okręgowa Rada Adwokacka w Warszawie. Chodzi o zachowanie adwokata podczas rozprawy jego syna (Tomczak nie występował wówczas jako adwokat, lecz był na sali jako ojciec podejrzanego), proces w tej sprawie rozpoczął się w 2013 roku.
Od sierpnia 2019 roku jest członkiem Partii Zieloni, pełni funkcję przewodniczącego jej sądu koleżeńskiego.

</doc>
<doc id="897936" url="https://pl.wikipedia.org/wiki?curid=897936" title="Zenit Kazań">
Zenit Kazań

Zenit Kazań (ros. "Зенит Казань") – męski klub siatkarski z Rosji powstały w 2000 roku z siedzibą w Kazaniu. Zespół występuje w rosyjskiej Superlidze. Do 2008 roku klub nosił nazwę Dinamo Kazań.
Historia.
W sezonie 2003/2004 awansował do Superligi. W latach 2004–2008 klub nazywał się „Dinamo Tat Transgaz Kazań”. W drużynie grali m.in. Dmitrij Fomin, Rusłan Olichwer, Manius Abbadi, Aleksander Bogomołow, Lloy Ball i Clayton Stanley.
Bilans sezon po sezonie.
Poziom rozgrywek:

</doc>
<doc id="897940" url="https://pl.wikipedia.org/wiki?curid=897940" title="Brodawki zwykłe">
Brodawki zwykłe



</doc>
<doc id="897943" url="https://pl.wikipedia.org/wiki?curid=897943" title="Jezioro Sobowidzkie">
Jezioro Sobowidzkie

Jezioro Sobowidzkie – jezioro przepływowe w Polsce położone w województwie pomorskim, w powiecie gdańskim, w gminie Trąbki Wielkie na północnym krańcu Pojezierza Starogardzkiego.
Ogólna powierzchnia: 12 ha

</doc>
<doc id="897948" url="https://pl.wikipedia.org/wiki?curid=897948" title="Jezioro Bronisława">
Jezioro Bronisława

Jezioro Bronisława – jezioro przepływowe w Polsce położone w województwie pomorskim, w powiecie gdańskim, w gminie Trąbki Wielkie na północnym krańcu Pojezierza Starogardzkiego.
Ogólna powierzchnia: 25,66 ha

</doc>
<doc id="897950" url="https://pl.wikipedia.org/wiki?curid=897950" title="Duży Mergiel">
Duży Mergiel

Duży Mergiel (Margiel Duży, Mergiel Duży) – jezioro przepływowe w Polsce położone w miejscowości Obozin w województwie pomorskim, w powiecie starogardzkim, w gminie Skarszewy na Pojezierzu Starogardzkim.
Ogólna powierzchnia: 35,4 ha

</doc>
<doc id="897960" url="https://pl.wikipedia.org/wiki?curid=897960" title="Ludwik II de Male">
Ludwik II de Male

Ludwik II de Male (ur. 25 października 1330 w Male, zm. 30 stycznia 1384 w Lille) – hrabia Flandrii, Nevers, Rethel i Artois, hrabia-palatyn Burgundii, jedyny syn Ludwika I de Nevers i Małgorzaty, córki króla Francji Filipa V Długiego.
Jego ojciec zginął w 1346 r. w bitwie pod Crécy (Ludwik również uczestniczył w tej bitwie, towarzyszył potem królowi Filipowi VI w drodze do Amiens). Ludwik został wówczas hrabią Flandrii (jako Ludwik II) oraz hrabią Rethel i Nevers (jako Ludwik III). 1 lipca 1347 r. w Saint-Quentin, poślubił Małgorzatę (9 lutego 1323 – 1368), córkę Jana III, księcia Brabancji, i Marii d'Évreux, córki Ludwika d'Évreux. Ludwik i Małgorzata mieli razem dwóch synów i córkę:
Ludwik miał również wiele dzieci ze związków pozamałżeńskich. Trzech jego nieślubnych synów zginęło 25 września 1396 r. w bitwie pod Nikopolis.
Po objęciu władzy Ludwik musiał stawić czoło rebelii mieszczan Gandawy w latach 1347–1349. W tym czasie na kraj spadła też epidemia "czarnej śmierci". W 1355 r. zmarł teść hrabiego i Ludwik przyjął tytuł księcia Brabancji. Nie udało mu się jednak zdobyć kontroli nad księstwem, które pozostało w rękach jego szwagierki, Joanny. Ludwikowi udało się jednak przyłączyć do Flandrii Antwerpię i Malines.
Ostatnie lata rządów Ludwika upłynęły pod znakiem walk wewnętrznych we Flandrii. W 1379 r. wybuchło powstanie mieszczan Gandawy, które zostało stłumione dzięki pomocy zięcia Ludwika, Filipa Burgundzkiego. W 1382 r. wybuchła jednak kolejna rewolta pod wodzą Filipa van Artevelde. 3 maja Ludwik został pokonany w bitwie pod Beverhoutsveld. Klęska hrabiego wywołała rebelię w kolejnych flamandzkich miastach. Tylko Dendermonde i Oudenaarde pozostały wierne Ludwikowi. Hrabia musiał uciekać do Francji.
Skorzystał tam ze swoich wpływów na dworze (jego zięć Filip był regentem Francji w imieniu nieletniego Karola VI) i wyjednał francuską pomoc zbrojną. 27 listopada 1382 r. buntownicy zostali pokonani pod West-Roosebeke, a van Artevelde zginął na polu bitwy. Ludwik walczył ze zbuntowanymi mieszczanami Gandawy (wspieranymi przez Anglików) do swojej śmierci w 1384 r. Rebelia wygasła rok później.
W 1382 r., po śmierci swojej matki, Ludwik odziedziczył hrabstwa Burgundii i Artois. Nie pozostawił po sobie legalnych synów. Jego dziedziczką została jego córka, Małgorzata.

</doc>
<doc id="897963" url="https://pl.wikipedia.org/wiki?curid=897963" title="Vœllerdingen">
Vœllerdingen



</doc>
<doc id="897965" url="https://pl.wikipedia.org/wiki?curid=897965" title="Dolina Będkowicka">
Dolina Będkowicka



</doc>
<doc id="897968" url="https://pl.wikipedia.org/wiki?curid=897968" title="Będkówka">
Będkówka

Będkówka – potok będący lewobrzeżnym dopływem Rudawy. Cały bieg potoku znajduje się na Wyżynie Krakowsko-Częstochowskiej. Potok wypływa w środkowej części Doliny Będkowskiej, w gminie Jerzmanowice-Przeginia z wywierzyska zwanego źródłem Będkówki i uznanego za pomnik przyrody, płynie przez Dolinę Będkowską znajdującą się na Wyżynie Olkuskiej (przez Wodospad Szum), następnie wąwóz Zarzecze we wschodniej części Brzezinki, następnie przez Rów Krzeszowicki, gdzie lewobrzeżnie wpadają do niego potoki Stawiany (przy moście kolejowym) oraz Przymiarki. Będkówka uchodzi do rzeki Rudawa w miejscowości Kochanów, około 30 m od granicy miejscowości Niegoszowice, Kobylany, Kochanów i około 850 m na południowy wschód od zabudowań w miejscowości Niegoszowice. Długość potoku wynosi ok. 12 km, wypływa z wysokości ok. 350 m n.p.m., kończy bieg na wysokości 230 m n.p.m. 
Górny bieg potoku w obrębie Doliny Będkowskiej to obszary leżące na terenie Parku Krajobrazowego Dolinki Krakowskie. Koryto potoku w tej części zbudowane jest z holoceńskiej martwicy wapiennej. Na swoim przebiegu przez Dolinę Będkowską potok zasilany jest jeszcze kilkoma mniejszymi źródłami o kryształowo czystej wodzie (m.in. Źródło z Łykawca). Potok płynie w głębokim wąwozie o zboczach zbudowanych z jurajskich wapieni. W zboczach tych wznoszą się wysokie skały, tworzące skalne iglice, granie, bramy. W górnym biegu, poniżej skały wapiennej zwanej Dupą Słonia znajduje się na nim największy w Jurze naturalny wodospad Szum. Początek wodospadu tworzy próg powstał na wychodniach górnojurajskich wapieni. W górnej części wodospad charakteryzuje się niewielkim nachyleniem, a zakończony jest zaś stromym stopniem o wysokości ok. 4 m. U podnóża wodospadu znajduje się niewielkie, płytkie rozlewisko.
Wodospad jest jednym z najczęściej oglądanych obiektów na Jurze. Znajduje się bezpośrednio przy drodze biegnącej dnem doliny. Wodospad Szum jest jednym z punktów szlaku Jaskiniowej Doliny.
Początkowo potok płynie w kierunku południowo-zachodnim Obok potężnej skały Sokolica potok skręca w lewo, płynąc od tego miejsca w kierunku południowym. W dolnej części Doliny Będkowskiej znajduje się na nim spory wodospad na sztucznym progu, wybudowanym w miejscu dawniej istniejącego naturalnego wodospadu. Poniżej tego progu znajdują się duże stawy z hodowlą pstrąga.
W obrębie bardzo słabo zabudowanej Doliny Będkowskiej wody potoku charakteryzują się dużą czystością biologiczną. Zanieczyszczenie potoku wzrasta nieco dopiero w dolnym jego biegu, gdzie potok płynie przez użytkowane rolniczo tereny Rowu Krzeszowickiego i miejscowość Brzezinka i Niegoszowice.
Jan Długosz pisał, że ok. 1427 r. w Brzezince nad rzeką "Ossobnicza" (obecna Będkówka) stał młyn.
Szlaki turystyki pieszej.
 – wzdłuż całego biegu potoku przez Dolinę Będkowską prowadzi szlak z Radwanowic do Ojcowskiego Parku Narodowego

</doc>
<doc id="897969" url="https://pl.wikipedia.org/wiki?curid=897969" title="Carlsberg (przedsiębiorstwo)">
Carlsberg (przedsiębiorstwo)

Carlsberg A/S – największe przedsiębiorstwo piwowarskie w Danii i jedno z największych na świecie. Swoje zakłady posiada w ponad 50 krajach, zatrudniając łącznie około 43 tys. pracowników. Siedziba przedsiębiorstwa znajduje się w Kopenhadze.
Carlsberg posiada większościowe udziały w kilku ważnych europejskich browarach, takich jak Carlsberg UK (Wielka Brytania), Carlsberg Sweden (Szwecja), Ringnes (Norwegia), Sinebrychoff (Finlandia), Holsten-Brauerei AG (Niemcy), Browar Žatec (Czechy) czy Carlsberg Polska. Należący do Grupy Carlsberga Baltic Beverages Holding działa na rynkach Rosji, Ukrainy i krajów nadbałtyckich. Liczne działania grupy w Azji koordynuje Carlsberg Asia. Do najważniejszych marek grupy Carlsberg na świecie możemy zaliczyć: Carlsberg, Holsten Pilsener, Okocim, Saku, Aldaris, Tuborg, Karhu, Carls, Jacobsen, Baltika, Kasztelan.
Przedsiębiorstwo zostało założone w kopenhaskiej dzielnicy Valby w 1847 r. przez J.C. Jacobsena. Początkowo browar nosił nazwę "Carlsberg-Bryggerier København", a samo piwo warzone było według receptury bawarskiej.

</doc>
<doc id="897975" url="https://pl.wikipedia.org/wiki?curid=897975" title="Golem (ujednoznacznienie)">
Golem (ujednoznacznienie)



</doc>
<doc id="897976" url="https://pl.wikipedia.org/wiki?curid=897976" title="Municipium">
Municipium



</doc>
<doc id="897977" url="https://pl.wikipedia.org/wiki?curid=897977" title="Cristóbal de Morales">
Cristóbal de Morales

Cristóbal de Morales (ur. 1500 lub 1497 w Sewilli, zm. między 4 września a 7 października 1553 w Maladze) – hiszpański kompozytor epoki renesansu.
Życiorys.
Od roku 1526 był dyrygentem kapeli katedralnej w Ávili i Plasencii. W 1535 roku rozpoczął służbę w chórze papieskim w Rzymie. Podczas 10-letniej służby towarzyszył papieżowi w licznych podróżach m.in. do Nicei i Loreto. Z powodu choroby (prawdopodobnie nawrotów malarii) nie mógł systematycznie uczestniczyć w próbach chóru, dlatego w 1545 roku, mając za sobą okres bezskutecznego poszukiwania posady we Włoszech u cesarza i Cosimo Medici, musiał opuścić Rzym. Wrócił do Hiszpanii, gdzie został dyrygentem kapeli w Toledo, Marchenie i Sewilli (od 1547), a następnie w Maladze (od 1551), gdzie pozostał aż do śmierci.
Twórczość.
Twórczość Moralesa to głównie muzyka religijna: wiele mszy, ponad 100 motetów, 18 magnificatów, co najmniej 5 lamentacji, hymny. Są to utwory wokalne a capella, ale mogły być wykonywane również z towarzyszeniem instrumentów. Morales był pod wyraźnym wpływem czterogłosowej polifonii flamandzkiej, choć zachowywał jednocześnie tradycje muzyki hiszpańskiej. Jego motety oparte są najczęściej na tekstach responsoriów, antyfon, psalmów i hymnów. Dominuje w nich faktura imitacyjna, chociaż można spotkać także ustępy homorytmiczne. Spośród kilkunastu zachowanych cyklów mszalnych Moralesa najczęściej wykonywane jest requiem "Officium defunctorum".
Morales zdobył uznanie jeszcze za życia, najpopularniejsze były jego magnificaty. Sam najbardziej cenił swoje msze – osobiście nadzorował ich wydawanie.

</doc>
<doc id="897978" url="https://pl.wikipedia.org/wiki?curid=897978" title="Tony Todd">
Tony Todd

Anthony Tiran „Tony” Todd (ur. 4 grudnia 1954 w Waszyngtonie) – amerykański aktor. Występował w kultowych horrorach: m.in. "Nocy żywych trupów" (1990), trzech z pięciu części serii "Oszukać przeznaczenie" (2000, 2003, 2011; w 2006 w III części filmu słyszany był tylko jego głos), "Candymanie" (1992), "Władcy życzeń" (1997) czy "Toporze" (2006). Kreacja Todda w filmie "Candyman" uznana została za jeden z najlepszych występów aktorskich w kinie grozy przez witrynę RetroCrush.

</doc>
<doc id="897979" url="https://pl.wikipedia.org/wiki?curid=897979" title="Wyższa Szkoła Informatyki Stosowanej i Zarządzania w Warszawie">
Wyższa Szkoła Informatyki Stosowanej i Zarządzania w Warszawie

Wyższa Szkoła Informatyki Stosowanej i Zarządzania w Warszawie (WIT) – niepubliczna szkoła wyższa powstała w 1996 roku w Warszawie. Jej założycielem jest Fundacja Krzewienia Nauk Systemowych, która powstała z inicjatywy Prezesa Polskiej Akademii Nauk.
Od kilku lat powszechnie używana jest nazwa WIT Szkoła Wyższa pod auspicjami PAN.
Dydaktyka.
Wydział Informatyki.
Wydział Informatyki WIT istnieje od 1997 roku. Obecnie kształci studentów na kierunkach: Grafika (licencjat i magister) i Informatyka (inżynier i magister). Studia prowadzone są w systemie stacjonarnym i niestacjonarnym. Na Wydziale działa również studium podyplomowe (niestacjonarne) oferujące zajęcia na specjalnościach: Inżynieria sieci teleinformatycznych oraz Grafika komputerowa.
Wydział Informatycznych Technik Zarządzania.
Wydział Informatycznych Technik Zarządzania istnieje od 1996 roku. Ma uprawnienia do prowadzenia studiów I stopnia (inżynierskich) i II stopnia (magisterskich) na kierunkach: Zarządzanie oraz Informatyczne Techniki Zarządzania. Wydział prowadzi również studia podyplomowe (niestacjonarne) na specjalnościach: Certyfikowany analityk systemów IT, Inspektor Ochrony Danych Osobowych oraz Zarządzanie Projektami.
Organizacja.
Zajęcia na uczelni prowadzi wykwalifikowana kadra dydaktyczna wywodząca się z Polskiej Akademii Nauk, a przede wszystkim z Instytutu Badań Systemowych PAN oraz najlepszych uczelni państwowych (ASP, UW, PW, WAT, SGH), a także menedżerów i informatyków pracujący w firmach i instytucjach.
Uczelnia dysponuje pomieszczeniami dydaktycznymi z dużą ilością sprzętu komputerowego. Ćwiczenia laboratoryjne prowadzone są w oparciu o oprogramowanie powszechnie stosowane przez firmy komercyjne. Dla studentów grafiki przygotowane są pracownie artystyczne (malarska i rzeźby).

</doc>
<doc id="897983" url="https://pl.wikipedia.org/wiki?curid=897983" title="Hanga Roa">
Hanga Roa

Hanga Roa – stolica i jedyne miasto na Wyspie Wielkanocnej. Znajduje się ono na południowym zachodzie wyspy. Populacja wynosi 3304 osób (według spisu powszechnego z 2002 roku), co stanowi ponad 87% ludności całej wyspy. Znajduje się tu jedyne lotnisko na wyspie – port lotniczy Mataveri.

</doc>
<doc id="897985" url="https://pl.wikipedia.org/wiki?curid=897985" title="Mylopharyngodon piceus">
Mylopharyngodon piceus



</doc>
<doc id="897987" url="https://pl.wikipedia.org/wiki?curid=897987" title="Port lotniczy Mataveri">
Port lotniczy Mataveri

Mataveri International Airport lub Isla de Pascua Airport (IATA: IPC, ICAO: SCIP) znajduje się na Wyspie Wielkanocnej i jest jednym z najbardziej odległych portów lotniczych obsługiwanych tylko przez linię lotniczą Lan Airlines (wcześniej LanChile). W 2004 obsłużył 68 689 pasażerów oraz 812 lotów. Pas startowy został w latach 80. XX wieku wydłużony na podstawie umowy między prezydentem Chile Augusto Pinochetem i prezydentem USA Ronaldem Reganem. Obecnie ma 3318 metrów długości i był zapasowym lądowiskiem dla promów kosmicznych.
Linie lotnicze.
Ameryka Południowa
Oceania

</doc>
<doc id="897991" url="https://pl.wikipedia.org/wiki?curid=897991" title="Joan Chen">
Joan Chen

Joan Chong Chen (; ur. 26 kwietnia 1961 w Szanghaju w Chinach) – chińska i amerykańska aktorka, reżyserka, scenarzysta i producentka.
Życiorys.
Urodziła się w rodzinie o tradycjach farmaceutycznych. Miała zdolności strzeleckie. „Odkryta” w wieku 14 lat na szkolnej strzelnicy przez Jiang Qing, żonę Mao Zedonga. W 1975 została wybrana do aktorskiego programu treningowego, organizowanego przez Studio Filmowe w Szanghaju. Zadebiutowała w 1977 w filmie "Qingchun" Xie Jina. W wieku 17 lat rozpoczęła studia anglistyczne na Shanghai International Studies University.
W wieku 20 lat wyjechała do Stanów Zjednoczonych, gdzie rozpoczęła studia filmowe na California State University. Jej pierwszym hollywoodzkim filmem był "Tai-Pan" (1986). Rola ta spotkała się ze sporą krytyką; otrzymała za nią dwie nominacje do Złotych Malin.
W 1998 wyreżyserowała dramat "Xiu Xiu", który startował w konkursie głównym na 48. MFF w Berlinie. Chen zasiadała w jury konkursu głównego na 71. MFF w Wenecji (2014). 
Dwukrotnie zamężna, po raz pierwszy z aktorem Jimmym Lau (1985–1990), po raz drugi z kardiologiem Peterem Hui (od 18 stycznia 1992). Z drugiego małżeństwa ma dwie córki.

</doc>
<doc id="897993" url="https://pl.wikipedia.org/wiki?curid=897993" title="Cristobal de Morales">
Cristobal de Morales



</doc>
<doc id="897994" url="https://pl.wikipedia.org/wiki?curid=897994" title="Cristóbal Morales">
Cristóbal Morales



</doc>
<doc id="897995" url="https://pl.wikipedia.org/wiki?curid=897995" title="Cristobal Morales">
Cristobal Morales



</doc>
<doc id="897997" url="https://pl.wikipedia.org/wiki?curid=897997" title="SS-Standarte Kurt Eggers">
SS-Standarte Kurt Eggers

SS-Standarte „Kurt Eggers” – ochotnicza jednostka korespondentów wojennych w ramach Waffen-SS podczas II wojny światowej.
Historia jednostki.
W styczniu 1940 r. powstała SS-Kriegsberichter-Kompanie w składzie czterech plutonów (züge) korespondentów wojennych. Plutony były przeznaczone do samodzielnego działania, każdy wyposażony w odpowiednią ilość sprzętu operatorskiego. Na czele kompanii stanął SS-Standartenführer Gunter d’Alquen, były redaktor naczelny pisma SS "Das Schwarze Korps". W momencie przejścia do Waffen-SS dostał awans do stopnia Waffen-SS Hauptsturmführera der Reserve. Dowodził jednostką do końca wojny, awansując ostatecznie na Waffen-SS Standartenführera der Reserve. Krótko po utworzeniu każdy pluton został przydzielony do wszystkich czterech ówczesnych formacji zbrojnych Waffen-SS walczących na Zachodzie w maju-czerwcu 1940 roku, a następnie wiosną 1941 na Bałkanach.
Ze względu na zwiększenie liczby formacji Waffen-SS do sierpnia 1941 r. utworzono więcej plutonów korespondentów wojennych, przemianowując SS-Kriegsberichter-Kompanie na SS-Kreigsberichter-Abteilung. W grudniu 1943 z tych samych powodów jednostka została przeorganizowana w SS-Standarte „Kurt Eggers” w sile pułku. Jej nazwa upamiętniała Kurta Eggersa, korespondenta wojennego i redaktora pisma „Das Schwarze Korps”, który zginął podczas wcześniejszych walk 5 Dywizji Pancernej SS „Wiking” pod Charkowem. Na rękawie munduru noszono odtąd opaskę z nazwą jednostki. Korespondenci wojenni początkowo przechodzili przeszkolenie w Berlinie-Zehlendorf, a następnie trafiali do jednostki i towarzyszyli hitlerowskim oddziałom Waffen-SS na polu walki przez wszystkie kampanie w różnych częściach Europy aż do końca wojny w 1945 r. Robili zdjęcia, kręcili filmy, wygłaszali i nagrywali przemówienia radiowe, które następnie były wykorzystywane przez machinę propagandową III Rzeszy.
Prowadzono też różne akcje propagandowe skierowane do obcych żołnierzy, jak np. akcja pod kryptonimem „Südstern”, której celem było nakłanianie do dezercji polskich żołnierzy z 2 Korpusu walczących na froncie włoskim w 1944 r. Akcja ta polegała na planowanym uderzaniu w morale Polaków poprzez audycje radiowe i ulotki. Wykorzystywano w tym celu radiostację „Wanda”, która 3 marca 1944 r. rozpoczęła nadawanie programów w języku polskim. Wszystkim żołnierzom, którzy się poddadzą, obiecywano natychmiastowy powrót do domu.
Wielu z członków SS-Standarte „Kurt Eggers” pochodziło z krajów podbitych przez wojska niemieckie, a także pozostałych państw (co najmniej 2 z USA, kilku z Wielkiej Brytanii i 1 z Nowej Zelandii). Byli oni najczęściej przydzielani do swoich narodowych formacji Waffen-SS.

</doc>
<doc id="897998" url="https://pl.wikipedia.org/wiki?curid=897998" title="Władimir Kondra">
Władimir Kondra

Władimir Kondra (ros. Владимир Кондра; ur. 16 listopada 1950 we Władykaukazie) – siatkarz radziecki.
Mistrz olimpijski z 1980, wicemistrz olimpijski z 1976, brązowy medalista igrzysk olimpijskich z 1972. Czterokrotny mistrz Europy (1975, 1977, 1979, 1981). MVP mistrzostw Europy w 1979. Dwukrotny mistrz świata (1978, 1982).
Po zakończeniu kariery zawodniczej, Kondra objął reprezentację ZSRR mężczyzn (1986). w latach 90. prowadził młodzieżowe drużyny Rosji (w 1999 zdobył złoty medal z drużyną U-19 na młodzieżowych mistrzostwach świata w Oranie). Był także asystentem Giennadija Szypulina na igrzyskach olimpijskich w Sydney (2000). Do 2005 prowadził Fakieł Nowy Urengoj, z którym wywalczył 4. miejsce w rosyjskiej Superlidze. Od 2005 prowadzi reprezentację siatkarzy Kazachstanu, którą kierował na Mistrzostwach Świata w Japonii w 2006, ale sukcesu nie odniósł. Zna język francuski.

</doc>
<doc id="897999" url="https://pl.wikipedia.org/wiki?curid=897999" title="Phoebe Buffay">
Phoebe Buffay

Phoebe Buffay−Hannigan (ur. 16 lutego 1967 r.) – fikcyjna postać z serialu "Przyjaciele" ("Friends", 1994-2004). Postać była odtwarzana przez aktorkę komediową Lisę Kudrow. Czasem używa swojego alter ego Regina Phalange.
Phoebe była początkowo współlokatorką Moniki Geller i w ten sposób poznała paczkę przyjaciół. Pracuje jako masażystka, a także gra na gitarze i wykonuje piosenki, których treść ściśle wiąże się z jej doświadczeniami życiowymi, w Central Perk, miejscu spotkań głównych bohaterów. Jest najbardziej ekscentryczną postacią w serialu. Zdeklarowana wegetarianka (poza okresem ciąży). Uważa się za medium.
Rodzina.
Ma siostrę bliźniaczkę Ursulę, która gra w filmach pornograficznych. Ich matka popełniła samobójstwo, gdy Phoebe była nastolatką. Przez wiele lat była bezdomna i żyła na ulicy. Później zamieszkała z babcią, kierowcą taksówki, która zmarła w trakcie trwania serialu. Po latach, szukając ojca, odnalazła swojego brata – Franka Buffay Juniora. Zdecydowała się pomóc bratu i jego żonie, Alice Knight. Zgodziła się być zastępczą matką i urodzić im trójkę dzieci. Phoebe w czwartej serii dowiaduje się, że kobieta wychowująca ją w dzieciństwie nie była jej prawdziwą matką i poznała matkę biologiczną. Phoebe Abbott. Mimo wielu aluzji do tego, że ma słabość do Joeya − m.in. z nim dzieli „idealny pocałunek”, czy wyjawia Rachel, że jest jej „mężem awaryjnym” z którym się pobierze jeśli przed 40. rokiem życia nie znajdzie kandydata − w ostatnim sezonie wyszła za mąż za Mike'a Hannigana.
Alice Knight.
Alice Knight−Buffay (Debra Jo Rupp) to szwagierka Ursuli i Phoebe, starsza o 26 lat od męża Franka Buffay Jr., urodzona w 1952 r. Ma też siostrę, wspomnianą tylko przez Phoebe.
Frank Buffay Jr. zaczął się umawiać ze swą nauczycielką Alice Knight i w „The One With The Hypnosis Tape” przedstawił ją Phoebe. Pobierają się w „The One With Phoebe's Uterus” i przekazali Phoebe dobrą nowinę, prosząc ją o przysługę: chcą, aby to ona urodziła ich dziecko. Phoebe rozmawia o tym ze swoją matką i decyduje się zostać surogatką Franka i Alice. Jeden odcinek później Phoebe zostały wszczepione zarodki w macicy i zaszła w ciążę - jak się później okazało - z trojaczkami.
Ciąża odcisnęła piętno na życiu Phoebe – zmusiła ją do zjedzenia mięsa, ale dla zachowania równowagi, Joey zgodził się wstrzymać od jedzenia go by zachować równowagę żywieniową w środowisku w „The One With The Fake Party”. W „The One Hundredth” Phoebe wyjawiła, że chce zatrzymać jedno z dzieci dla siebie. Poprosiła Rachel, by nakłoniła Franka Jr. do tego, ale Frank i Alice chcieli wszystkich swoich dzieci. Otrzymały imiona Frank Jr. Jr. (nazwany przez Franka Jr.), Leslie (nazwany przez Alice) a córka Chandler (nazwana przez Phoebe).
Frank Buffay Jr..
Frank Buffay Junior (Giovanni Ribisi) to przyrodni brat Ursuli i Phoebe, urodzony 25 października 1978 r.
Frank Buffay Jr. był wynikiem małżeństwa jego ojca Franka Buffaya Seniora z jego drugą żoną, którą również porzucił. Frank nie zdawał sobie sprawy, że ma dwie starsze przyrodnie siostry, Ursulę i Phoebe Buffay. Spotyka Phoebe w późniejszym życiu. W „The One With The Baby On The Bus” przypadkowo upuścił prezerwatywę do gitary Phoebe i wrócił, by ją odzyskać. Po raz pierwszy się spotkali, nie wiedząc, że są rodzeństwem do czasu „The One With The Bullies”.
Zaczął się umawiać ze swą nauczycielką Alice Knight i w „The One With The Hypnosis Tape” przedstawił ją Phoebe. Pobierają się w „The One With Phoebe's Uterus” i przekazali Phoebe dobrą nowinę, prosząc ją o przysługę: chcą, aby urodziła im dziecko. Phoebe rozmawiała o tym ze swoją matką i zdecydowała się zostać surogatką Franka i Alice. Jeden odcinek później Phoebe zostały wszczepione zarodki w macicy i zaszła w ciążę - jak się później okazało - z trojaczkami. Ciąża odcisnęła piętno na życiu Phoebe – zmusiła ja do zjedzenia mięsa, ale dla zachowania równowagi, Joey zgodził się wstrzymać od jedzenia go by zachować równowagę żywieniową w środowisku w „The One With The Fake Party”. W „The One Hundredth” Phoebe wyjawiła, że chce zatrzymać jedno z dzieciaków dla siebie. Poprosiła Rachel, by nakłoniła Franka Jr. do tego, ale Frank i Alice chcieli wszystkie swoich dzieci. Otrzymały imiona Frank Jr. Jr. (nazwany przez Franka Jr.), Leslie (nazwany przez Alice) a córka Chandler (nazwana przez Phoebe).
Lily Buffay.
Lily Buffay to przyrodnia matka Phoebe i Ursuli. 
Lilly, Frank i Phoebe były w relacjach seksualnych w tym samym czasie. Frank zastał Phoebe w ciąży. Lily była prawdopodobnie biseksualna. Phoebe Abbott oddała bliźniaki Lily i Frankowi, aby je wychowali, a później pobrali się. Frank ich porzucił, rozwodząc się z Lily, która później ponownie wyszła za mąż za mężczyznę, który poszedł do więzienia. Mężczyzna jest jej wdowcem.
Mike Hannigan.
Michael „Mike” Hannigan (Paul Rudd) to rozwiedziony już wcześniej, drugi mąż Phoebe Buffay.
Trzecie dziecko Bitsy Hannigan (Cristine Rose) i Theodora Hannigan (Gregory Itzin), ma jeszcze brata i siostrę. Joey zapomniał umówić się na randkę w ciemno dla Phoebe. Twierdził, że umówił ją na randkę ze starym przyjacielem o imieniu Mike, mimo że nie znał nikogo o tym nazwisku (lub wielu mężczyzn w ogóle). Joey spotkał Mike'a, po prostu wchodząc do Central Perk i krzycząc „Mike!”.
Jednym z powodów, dla których Mike i Phoebe tak dobrze się dogadali, są podobieństwa ich osobowości, a Mike nawet stwierdził, że uwielbia Phoebe, ponieważ jest „tak cudownie dziwna”. Mike po raz pierwszy wyznał swoją miłość do Phoebe przed swoimi rodzicami po tym, jak wyrazili swoje obawy związane z wyborem partnerki przez syna w „The One With Ross 'Inapiable Song”. W tym odcinku dowiadujemy się, że Mike pochodził z wyższych sfer, ponieważ jego rodzice mieszkają w górnej części wschodniej części Nowego Jorku na Park Avenue.
Długa relacja skończyła się chwilowo, gdy Phoebe dowiedziała się, że Mike, już po jednym katastrofalnym małżeństwie, nigdy nie zechce się ponownie ożenić. Mike usłyszał, że pierwsza miłość Phoebe, David (Hank Azaria), zaplanował oświadczyć się jej podczas pobytu na Barbadosie na przemówieniu Rossa. Zmienił zdanie na temat małżeństwa i oświadczył się Phoebe, zanim David to zrobił. Ta propozycja została odrzucona, ponieważ Phoebe chciała tylko wiedzieć, że małżeństwo jest możliwe, a ona i Mike ponownie zostali parą. W ostatnim sezonie oboje pobrali się na ulicy przed kawiarnią Central Perk, gdzie Monica i Rachel były druhnami a Joey pełnił obowiązki urzędnika stanu cywilnego. Natomiast Chandler poprowadził Phoebe do ołtarza. W finale serialu Mike z Phoebe po pierwszym spotkaniu z Jackiem i Eriką dyskutowali optymistycznie o posiadaniu dzieci.
Phoebe Abbott.
Phoebe Abbott (Teri Garr) to biologiczna matka Phoebe i Ursuli. 
Lilly, Frank i Phoebe były w relacjach seksualnych w tym samym czasie. Frank zastał Phoebe w ciąży. Lily była prawdopodobnie biseksualna. Phoebe Abbott oddała bliźniaki Lily i Frankowi, aby je wychowali. Po raz pierwszy zostaje przedstawiona, gdy Phoebe Buffay dowiaduje się, że ta kobieta znała swoich rodziców. Chandler, Joey, Ross, Monica i Rachel udają się do domu na plaży, aby zostać, podczas gdy Phoebe odwiedza kogoś, kogo uważa za przyjaciela swojej matki. Phoebe Abbott okłamuje Phoebe Buffay, ale wkrótce ta druga zdaje sobie sprawę, że kłamie i koniec końców wybacza swej biologicznej matce. Ostatni występ Phoebe Abbott ma miejsce, gdy Phoebe Buffay ma problem z podjęciem decyzji, czy zostać surogatem swojego brata Franka Jr. i jego żony Alice. Phoebe Abbott pożycza córce szczeniaka, aby się nim opiekowała. w „The One With The Yeti” Phoebe Abbott wysłała Phoebe Buffay futro należącą do jej babki biologicznej. Później w „The One With Phoebe's Wedding” ujawniono, że Phoebe Abbott nie może przyjść na ślub Phoebe Buffay.
Ursula Buffay.
Ursula Pamela Buffay (Lisa Kudrow) to siostra-bliźniaczka Phoebe, urodzona 16 lutego 1966 r. 
Ursula początkowo występowała jako kelnerka w serialu „Szaleję za tobą”, pracując w ulubionej nowojorskiej restauracji Paula (Paul Reiser) i Jamie (Helen Hunt), „Riff's”. Kiedy Lisa Kudrow została obsadzona jako Phoebe, która również mieszka w Nowym Jorku, producenci postanowili przenieść tę postać do „Przyjaciół”.
Ursulę uważa się zwykle za jej niekompetencję w wykonywaniu pracy, ponieważ jest prawie całkowicie nieświadoma tego, co się wokół niej dzieje. Wynika to jednak głównie z jej apatycznego stosunku do innych ludzi i ich potrzeb i nie ma żadnej wartości w niczym poza jej dobrostanem. Ursula okazuje się również bardzo zaniedbywać swoją pracę, ale jakoś nadal tam pracuje. W serii jest oznaczona jako antagonistka.
Ursula umawiała się z Joeyem w „The One With Two Parts”. Phoebe powiedziała Ursuli, że ich babcia właśnie umarła, ale Ursula myślała, że zmarła 5 lat temu i już się z tym pogodziła. W „The One Where Chandler Can't Cry” ujawniono, że Ursula pracuje w branży pornograficznej, używając imienia swojej siostry, dzięki czemu została uznana za Phoebe Buffay. W „The One Where All All Thirty Thirty” Phoebe zabiera swój różowy hip hop do Ursuli, aby życzyć jej 30. urodzin i załatwić różne sprawy. Jednak Ursula informuje Phoebe, że mają 31 lat. Pokazując Phoebe jej akt urodzenia, okazuje się, że drugie imię Ursuli to Pamela. W „The One With The Halloween Party” Ursula i jej narzeczony Eric (Sean Penn) uczestniczyli w imprezie Halloween zorganizowanej przez Monikę i Chandlera.
Lisa Kudrow o Phoebe Buffay.
"Muszę przyznać, że nie nadałam Phoebe zbyt wiele moich cech. Ona jest przede wszystkim spontaniczna – ja momentami za bardzo rozważna. Pokochałam tę postać, ponieważ była taka inna; zadziwiające i wielkie sprawy, jak na przykład śmierć matki, czy życie na ulicy, wychodziły z jej ust, zupełnie jakby nie było to nic wielkiego. Wielką frajdą było grać osobę, która potrafi się ze wszystkim pogodzić."

</doc>
<doc id="898028" url="https://pl.wikipedia.org/wiki?curid=898028" title="Ogrodzona (powiat łęczycki)">
Ogrodzona (powiat łęczycki)

Ogrodzona – wieś w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.
Zobacz też: Ogrodzona 

</doc>
<doc id="898030" url="https://pl.wikipedia.org/wiki?curid=898030" title="Zieleniew">
Zieleniew



</doc>
<doc id="898031" url="https://pl.wikipedia.org/wiki?curid=898031" title="Homomorfizm pierścieni">
Homomorfizm pierścieni

Homomorfizm pierścieni – przekształcenie z jednego pierścienia w drugi zachowujące strukturę.
Definicja formalna.
Niech formula_1 oraz formula_2 będą dowolnymi pierścieniami.
Homomorfizmem pierścieni formula_3 i formula_4 nazywamy dowolne odwzorowanie formula_5 takie, że
Jeżeli formula_3 i formula_4 są pierścieniami z jedynką, to dodatkowo przyjmuje się
Obraz.
Obrazem homomorfizmu formula_18 nazywamy zbiór
czyli zbiór takich elementów formula_15 które są wartościami odwzorowania formula_18 na co najmniej jednym elemencie zbioru formula_22
Obraz homomorfizmu formula_18 jest podpierścieniem pierścienia formula_24
Jądro.
Jądrem homomorfizmu formula_18 nazywamy zbiór
gdzie formula_27 oznacza zero pierścienia formula_24
Jądro homomorfizmu formula_18 jest ideałem pierścienia formula_22
Morfizmy pierścieni.
Monomorfizm.
Monomorfizmem pierścieni nazywamy różnowartościowy homomorfizm.
Homomorfizm formula_5 jest monomorfizmem wtedy i tylko wtedy, gdy formula_32 gdzie formula_33 oznacza zero pierścienia formula_22
Epimorfizm.
Epimorfizmem pierścieni nazywamy homomorfizm formula_35 który jest funkcją typu „na”, tzn. formula_36
Izomorfizm.
Homomorfizm formula_5 nazywamy izomorfizmem pierścieni wtedy i tylko wtedy, gdy formula_18 jest wzajemnie jednoznaczny, to znaczy gdy jest jednocześnie monomorfizmem i epimorfizmem. Odwzorowanie formula_39 istnieje (ponieważ formula_18 jest wzajemnie jednoznaczne) i również jest izomorfizmem.
Mówimy, że pierścienie formula_3 i formula_4 są izomorficzne, gdy istnieje izomorfizm formula_5 (równoważnie: izomorfizm formula_44) i oznaczamy formula_45 W dowolnym zbiorze pierścieni relacja "izomorficzności" formula_46 jest relacją równoważności.
Homomorfizm kanoniczny.
Niech formula_3 będzie dowolnym pierścieniem, zaś formula_48 dowolnym jego ideałem. Odwzorowanie formula_49 określone formula_50 jest epimorfizmem. Takie odwzorowanie formula_18 nazywamy homomorfizmem kanonicznym pierścienia formula_3 na pierścień ilorazowy formula_53
Twierdzenie o homomorfizmie.
Jeśli formula_5 jest epimorfizmem pierścieni formula_55 to formula_4 jest izomorficzny z pierścieniem ilorazowym formula_57 (izomorfizmem jest odwzorowanie formula_58 określone formula_59) oraz formula_60 gdzie formula_61 jest homomorfizmem kanonicznym.

</doc>
<doc id="898032" url="https://pl.wikipedia.org/wiki?curid=898032" title="Zieleniew (powiat łęczycki)">
Zieleniew (powiat łęczycki)

Zieleniew – kolonia w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.
Wieś jest siedzibą parafii pw. Przenajświętszego Sakramentu Kościoła Katolickiego Mariawitów. Znaczącą część mieszkańców miejscowości stanowią wyznawcy Kościoła Starokatolickiego Mariawitów, którzy przynależą do parafii św. Mateusza Apostoła i Ewangelisty w Nowej Sobótce. Wyznawcy rzymskiego katolicyzmu przynależą do parafii św. Jana Chrzciciela w Mazewie.

</doc>
<doc id="898035" url="https://pl.wikipedia.org/wiki?curid=898035" title="Lipówka (województwo łódzkie)">
Lipówka (województwo łódzkie)

Lipówka – wieś w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.
Zobacz też: Lipówka

</doc>
<doc id="898039" url="https://pl.wikipedia.org/wiki?curid=898039" title="Dr Slump">
Dr Slump



</doc>
<doc id="898041" url="https://pl.wikipedia.org/wiki?curid=898041" title="Mary Whiton Calkins">
Mary Whiton Calkins

Mary Whiton Calkins (ur. w 1863, zm. w 1930) – amerykańska psycholog i filozof. 
Życiorys.
Początkowo pracowała jako nauczycielka greki w uczelni dla kobiet Wellesley College, jednak wkrótce poświęciła się psychologii – założyła w college'u laboratorium badań psychologicznych. W czasie studiów psychologii na Uniwersytecie Harvarda współpracowała z Williamem Jamesem i Hugo Münsterbergiem, pisząc pracę naukową na temat pamięci. Opracowała technikę pamięciową skojarzeń parzystych. 
Wypracowała także własną doktrynę filozoficzną, według której wszechświat zawiera odrębne jednostki mentalne, umysł ludzki znajduje się na niższym poziomie istnienia, jednak może wznieść się na poziom wyższy stosując się do określonych praw. Umysłowy poziom istnienia jest zawsze osobisty i indywidualny i dlatego też cały wszechświat musi być świadomym, wszechobejmującym i absolutnym bytem. Te teorie zawarła w książkach: "The Persistent Problems of Philosophy" (1907) ("Stałe problemy filozofii") i "The Good Man and The Good" (1918) ("Dobry człowiek i dobro"). Twierdziła, że rozwinęła teorie Samuela Alexandera i nadała im większą spójność. 
Znany stał się fakt, że Uniwersytet Harvarda odmówił jej jako kobiecie nadania stopnia doktora i to pomimo doskonałego wyniku egzaminu oraz rekomendacji uczonych: Williama Jamesa i Josiah Royce’a. Radcliffe College zamierzał nadać jej ten stopień, ale odmówiła. Wybrano ją jednak w 1905 (jako pierwszą kobietę) przewodniczącą Amerykańskiego Towarzystwa Psychologicznego oraz w 1918 Amerykańskiego Towarzystwa Filozoficznego. Stopnia doktora nigdy nie otrzymała.

</doc>
<doc id="898045" url="https://pl.wikipedia.org/wiki?curid=898045" title="Jan Kołłątaj-Srzednicki">
Jan Kołłątaj-Srzednicki

Jan Kołłątaj-Srzednicki (ur. w Penzie, zm. 19 marca 1944 w Budapeszcie) – doktor medycyny, generał brygady Wojska Polskiego, wolnomularz, członek loży wolnomularskiej Wielkiej Loży Narodowej Polski.
Życiorys.
Młodość.
Urodził się i wychował w Penzie. Tam w 1903 ukończył gimnazjum. Jako uczeń gimnazjum uczestniczył w tajnych kółkach patriotyczno–samokształceniowych miejscowej Polonii. W latach 1903–1910 studiował medycynę na Uniwersytecie Moskiewskim. W czasie studiów działał w „Kole Polskim” i związanym z Polską Partią Socjalistyczną – Związku Polskiej Młodzieży Socjalistycznej. Uczestniczył w rewolucji 1905 roku. W 1910 uzyskał dyplom lekarski i wyjechał do Warszawy, gdzie odbył staż w Szpitalu Dzieciątka Jezus. W 1911 przeniósł się do Zakopanego. Został asystentem w Sanatorium Przeciwgruźliczym Kazimierza Dłuskiego. Równocześnie działał w miejscowym oddziale „Strzelca”.
Służba w Legionach Polskich.
Od 1 września 1914 służył w Legionach Polskich. Kolejno zajmował stanowiska:
Po kryzysie przysięgowym internowany w Szczypiornie. W obozie występował jako sierżant. Po dekonspiracji wywieziony do Niemiec i osadzony w obozach w Havelbergu, Rastadt i Werl. W tych samych obozach więzieni byli przyszli generałowie: Bolesław Ostrowski, Gustaw Orlicz-Dreszer, Mieczysław Ryś-Trojanowski i Janusz Głuchowski.
Służba w Wojsku Polskim.
1 listopada 1918 w Krakowie przystąpił do organizacji oddziałów sanitarnych. 18 listopada został szefem sanitarnym Grupy generała Bolesława Roji, która walczyła z Ukraińcami pod Przemyślem i Lwowem. W grudniu 1918 został wyznaczony na stanowisko szefa Sekcji I (od stycznia 1919 – Sekcja Personalna) Departamentu V (później IX, VI i VIII) Sanitarnego Ministerstwa Spraw Wojskowych w Warszawie. 15 maja 1920 w tej samej komórce organizacyjnej ministerstwa objął stanowisko szefa Sekcji V Opieki, która między innymi sprawowała opiekę nad inwalidami wojskowymi i weteranami powstań narodowych. Do 31 grudnia 1921 był szefem Wydziału Superrewizyjno–Inwalidzkiego Departamentu VIII Sanitarnego MSWojsk. Z dniem 1 stycznia 1922 wydział ten przekazany został do Ministerstwa Pracy i Opieki Społecznej. W czerwcu 1919 został przewodniczącym Komisji Weryfikacyjnej dla oficerów korpusu sanitarnego. W 1922 zweryfikowany został w stopniu pułkownika lekarza ze starszeństwem z dniem 1 czerwca 1919. 7 lutego 1924 mianowany szefem sanitarnym Okręgu Korpusu Nr I w Warszawie. W czasie przewrotu majowego 1926 roku opowiedział się po stronie zamachowców. 18 lutego 1930 Prezydent RP, Ignacy Mościcki awansował go do stopnia generała brygady ze starszeństwem z dniem 1 stycznia 1930 i 7. lokatą w korpusie generałów. Od czerwca 1930 do września 1939 był komendantem Centrum Wyszkolenia Sanitarnego i Inspektorem Służby Zdrowia. Na stanowisku komendanta CWSan. przysługiwały mu uprawnienia dyscyplinarne dowódcy dywizji. Był wiceprezesem zarządu Koła Lekarzy Legionistów.
Po śmierci Karola Wendta został senatorem III kadencji (1930–1935). Złożył ślubowanie 16 stycznia 1935 roku, zrzekł się mandatu 31 stycznia 1935 roku. Jako przedstawiciel Warszawsko-Białostockiej Izby Lekarskiej został wybrany do składu Naczelnej Izby Lekarskiej V kadencji 1935–1939.
Internowanie na Węgrzech.
Po kampanii wrześniowej został internowany na Węgrzech, w obozie Balatonboglár. Po zwolnieniu z obozu kierował pracami Polsko–Węgierskiego Komitetu do Spraw Uchodźców (Magyar–Lengyel Menekültügyi Bizottság) i Sekcją Polską Lekarzy Czerwonego Krzyża na Węgrzech. Wspólnie z płk. Janem Barskim, dowódcą polskiej konspiracji wojskowej w Budapeszcie, organizował dostawy leków – otrzymywanych bezpłatnie od węgierskiej firmy farmaceutycznej „Chinoin” – dla okupowanej Polski. Z polecenia polskich władz wojskowych we Francji sprawował funkcję naczelnego lekarza i szefa sanitarnego w Budapeszcie. Równolegle współorganizował akcję przerzutu polskich żołnierzy do Francji i na Bliski Wschód oraz legalizacji Żydów. W 1941 na żądanie niemieckiego ambasadora został aresztowany, lecz niebawem zwolniony dzięki cichemu poparciu regenta Horthyego. Działalność konspiracyjną i opiekuńczą prowadził do 19 marca 1944, kiedy to Niemcy wkroczyli do Budapesztu. Istnieje kilka wersji śmierci generała. Jedną z nich przedstawił Zdzisław Nicman. „"(...) generał na wieść o wejściu Niemców udał się do swego biura [przy ulicy Fö 11] i rozpoczął wraz z personelem palenie kartoteki i akt, które naraziłyby wielu Węgrów na represje, a zalegalizowanych Żydów na śmierć. Ekipa szturmowa Gestapo wpadła do gabinetu generała w końcowej fazie palenia. Generał stawił fizyczny opór. W momencie gdy wyjmował rewolwer z szuflady biurka, padły strzały gestapowców. Potem dokonano masakry obecnych tam polskich lekarzy, pielęgniarek i pacjentów”". Akt zgonu został wystawiony z datą 22 marca. Pochowany na polskiej parceli cmentarza Rakoskeresztur w Kobenya pod Budapesztem.
Rodzina.
Był synem Wojciecha, właściciela warsztatu stolarstwa artystycznego, i Eweliny z Kołłątajów. Wojciech Srzednicki za udział w powstaniu styczniowym zesłany został wraz z żoną do Penzy.
Żonaty z Antoniną z Krzymuskich, łączniczką i sanitariuszką Legionów Polskich, dwukrotnie odznaczoną Krzyżem Walecznych. Miał trzech synów: Andrzeja (1924–1946) oraz bliźniaków Jacka (1927–1944) i Rafała. Wszyscy trzej byli żołnierzami Armii Krajowej. Andrzej w czasie okupacji zachorował na gruźlicę i na początku 1944 przedostał się na Węgry. Zmarł w 1946 po powrocie do kraju. Bliźniacy walczyli w powstaniu warszawskim, w batalionie AK „Gozdawa”. Jacek ps. „Jacek Azja” zginął 13 września. Rafał ps. „Rafał” przeżył powstanie. Po wojnie został inżynierem.

</doc>
<doc id="898046" url="https://pl.wikipedia.org/wiki?curid=898046" title="Kłykciny Buschkego-Loewensteina">
Kłykciny Buschkego-Loewensteina



</doc>
<doc id="898048" url="https://pl.wikipedia.org/wiki?curid=898048" title="Akademia Muzyczna im. Feliksa Nowowiejskiego w Bydgoszczy">
Akademia Muzyczna im. Feliksa Nowowiejskiego w Bydgoszczy

Akademia Muzyczna im. Feliksa Nowowiejskiego w Bydgoszczy – polska państwowa uczelnia muzyczna kształcąca dyplomowanych artystów muzyków – instrumentalistów, wokalistów, dyrygentów, kompozytorów, teoretyków, pedagogów, reżyserów dźwiękowych, aranżerów, animatorów kultury, z tytułem licencjata, magistra sztuki oraz doktora sztuki. Edukacja obejmuje muzykę klasyczną, jazzową, rozrywkową, estradową i kościelną. Rektorem uczelni jest prof. Elżbieta Wtorkowska (2020–2024).
Geneza uczelni sięga 1974 r. Jej struktura organizacyjna oraz nazwa była zmieniana trzykrotnie:
Historia.
Tradycje przedwojenne.
Powołanie w Bydgoszczy wyższej uczelni muzycznej było uwieńczeniem wieloletnich tradycji muzycznych Bydgoszczy, gdyż zinstytucjonalizowane nauczanie przyszłych artystów-muzyków rozpoczęło się tutaj u początków XX wieku. Poprzedziło je w czasach staropolskich nauczanie muzyki w miejscowej szkole parafialnej oraz szkołach klasztornych: karmelitów (szkoła 7-letnia) i jezuitów (bursa muzyczna dla chłopców). W 1904 r. Arnold Schattschneider (dyrygent) i Wilhelm von Winterfeld (skrzypek, dyrygent, kompozytor) założyli Bydgoskie Konserwatorium Muzyczne (ówczesna nazwa "Bromberger Konservatorium für Musik"), które prowadziło swą działalność do 1945 r.
Po odzyskaniu przez Polskę niepodległości, w Bydgoszczy rozwijać się zaczęło polskie szkolnictwo muzyczne. W latach 1925–1927 istniał Miejski Instytut Muzyczny, który stanowił podwalinę rozwoju polskiego szkolnictwa muzycznego. Szczególną rolę odegrało Miejskie Konserwatorium Muzyczne założone w 1927 r. przez profesora Konserwatorium w Poznaniu Zdzisława Jahnke. Polskie Konserwatorium Jahnkego, podobnie jak niemieckie Konserwatorium Winterfefda, prowadziło nauczanie muzyki na trzech kursach: niższym, średnim i wyższym (akademickim), a struktura jego obejmowała 8 wydziałów: śpiewu, fortepianu, instrumentów orkiestrowych, muzyki kościelnej i organów, gry zespołowej, seminarium pedagogiczne, teorii, praktycznych przedmiotów dodatkowych.
W okresie międzywojennym Miejskie Konserwatorium Muzyczne zyskało znaczenie wiodącej szkoły muzycznej w mieście nie tylko ze względu na skupienie w jej murach połowy młodzieży uczącej się muzyki, lecz także z uwagi na posiadane uprawnienia akademickie. Oba bydgoskie konserwatoria wykształciły w dwudziestoleciu międzywojennym wielu cenionych muzyków i pedagogów muzyki, m.in. Alfonsa Rezlera (dyrygent, założyciel w 1938 r. Miejskiej Orkiestry Symfonicznej) i Marty Sucheckiej (skrzypaczka, pedagog, matka pierwszego rektora elekta Akademii Muzycznej). Pedagogiem w szkole był m.in. Józef Paderewski (akustyk, matematyk) – brat Ignacego Jana Paderewskiego.
W okresie okupacji hitlerowskiej Miejskie Konserwatorium Muzyczne zostało przekształcone na szkołę niemiecką, zaś Konserwatorium Winterfelda zakończyło swoją działalność w 1944 r. po śmierci jego dyrektora.
Powojenne starania o utworzenie wyższej szkoły muzycznej (1945–1974).
Po zakończeniu II wojny światowej rozpoczął się proces restytuowania szkolnictwa muzycznego w mieście. W pierwszej kolejności reaktywowało działalność Miejskie Konserwatorium Muzyczne posiadające własny budynek przy ul. Gdańskiej 71, zachowane instrumenty i prawie kompletną kadrę pedagogiczną. W nowej sytuacji społeczno-politycznej szkolnictwo upaństwowiono. W efekcie kilkuletnich przekształceń z Konserwatorium wyłoniła się Podstawowa Szkoła Muzyczna oraz Państwowe Liceum Muzyczne.
Już w 1946 r. bydgoskie środowisko muzyczne rozpoczęło starania o utworzenie w mieście wyższej szkoły muzycznej. Decyzją ministra Stefana Dybowskiego powołano jednak Państwową Wyższą Szkołę Muzyczną w Sopocie, nie zaś w Bydgoszczy. Jednakże powstałe w latach 50. XX w. w Bydgoszczy instytucje muzyczne: Filharmonia Pomorska, Studio Operowe, Orkiestra Symfoniczna, szkoły muzyczne I i II stopnia, wzmogły potrzeby miejscowego środowiska odnośnie do wyższego kształcenia muzycznego. Tymczasem nie odnosiły jednak rezultatu starania pedagogów Państwowego Liceum Muzycznego, ani wnioski wystosowane do Ministerstwa Kultury i Sztuki w latach 60. przez dyrektora Filharmonii Pomorskiej Andrzeja Szwalbego i profesora Państwowej Wyższej Szkoły Muzycznej w Gdańsku – Konrada Pałubickiego.
Wobec niemożności utworzenia uczelni, w 1971 r. rektor Wyższej Szkoły Nauczycielskiej doc. Bogdan Głębowicz przedstawił koncepcję utworzenia Wydziału Muzycznego na WSN. Projekt ten został jednak odrzucony przez Ministerstwo Kultury i Sztuki, a także głównego promotora powołania w Bydgoszczy uczelni muzycznej – Andrzeja Szwalbe, gdyż gwarancję w pełni profesjonalnego wykształcenia zapewniały jedynie wyższe szkoły muzyczne.
Filia Wyższej Szkoły Muzycznej w Łodzi (1974–1979).
Starania o powołanie w Bydgoszczy uczelni muzycznej znalazły poparcie władz centralnych dopiero w lipcu 1974 r., w obliczu działań dyrektora Filharmonii Andrzeja Szwalbe, który zapewnił gotowość wyasygnowania z budżetu swojej instytucji środków finansowych na rozpoczęcie działalności uczelni. To oraz zgoda Senatu i rektora Państwowej Wyższej Szkoły Muzycznej w Łodzi doc. Zenona Płoszaja zadecydowały o utworzeniu z dniem 1 października 1974 r. w Bydgoszczy Filii Państwowej Wyższej Szkoły Muzycznej w Łodzi.
1 października 1975 r. rozpoczęło zajęcia 25 studentów Wydziału Instrumentalnego kierowanego przez prodziekana wydziału i zarazem kierownika ds. Filii doc. Mirosława Pietkiewicza. Początkowo zajęcia prowadzono w salach Filharmonii Pomorskiej i Zespołu Szkół Muzycznych, a wykłady głosili dojeżdżający z Łodzi profesorowie. Część kadry wywodziła się również z muzyków Orkiestry Symfonicznej i Capelli Bydgostiensis Filharmonii Pomorskiej. W 1976 r. utworzony został kolejny wydział – Wychowanie Muzyczne, a władze wojewódzkie przekazały uczelni doskonale zlokalizowany w „dzielnicy muzycznej” budynek przy ul. Słowackiego (siedzibę Urzędu Powiatowego, zwolnioną po likwidacji powiatów w reformie administracyjnej z 1975 r.), który stał się jej główną siedzibą.
W 1977 r. funkcję kierownika Filii podniesiono do rangi prorektora, a w 1979 r. zamknięto pełny cykl kształcenia w specjalnościach trwających 5 lat na Wydziale Instrumentalnym i 4 lata na Wydziale Wychowania Muzycznego. W kwietniu 1979 r. uczelnia przekazała studentom własny dom akademicki przy ul. Libelta 14. Ogromną pomocą przy budowie bazy materialnej uczelni służył dyrektor Filharmonii Pomorskiej, animator życia kulturalnego Bydgoszczy Andrzej Szwalbe. W latach 1977–1979 wykonano generalny remont budynku przy ul. Słowackiego, przystosowując wnętrza do potrzeb uczelni oraz przyozdabiając je meblami henrykowskimi w stylu polskiego Oświecenia. We wrześniu 1979 r. w obiekcie odbył się ogólnopolski zjazd rektorów szkół artystycznych.
Państwowa Wyższa Szkoła Muzyczna w Bydgoszczy (1979–1981).
27 listopada 1979 r. rozporządzeniem Rady Ministrów utworzono w Bydgoszczy na bazie filii Państwową Wyższą Szkołę Muzyczną. Jej pierwszym rektorem został doc. Roman Suchecki. Już w 1980 r. uczelnia osiągnęła pełną czterowydziałową strukturę analogiczną do innych uczelni muzycznych w kraju (utworzono dwa brakujące wydziały: Kompozycji i Teorii Muzyki oraz Wydział Wokalno-Aktorski). W tym roku powołano również przy Wydziale Instrumentalnym zaoczne Studium Pedagogiki Instrumentalnej oraz Studio Nagrań (biblioteka funkcjonowała już od lat 70.) W roku akademickim 1979/1980 na uczelni studiowało 120 osób; koncertowała także Akademicka Orkiestra Symfoniczna.
Akademia Muzyczna w Bydgoszczy (od 1981).
1 grudnia 1981 r. uczelnia została przemianowana na Akademię Muzyczną im. Feliksa Nowowiejskiego, co zakończyło proces jej kształtowania i zrównało pod względem nazewniczym z pozostałymi PWSM w kraju. Na frontonie uczelni umieszczono wówczas łacińską sentencję „"Musica spiritus movens"” oraz zwieńczono orłem stanisławowskim z koroną.
W latach 80. XX w. trwał proces formowania kadry wykładowców i tworzenia jednostek naukowych. Początkowo zasadniczą część kadry samodzielnych pracowników nauki stanowili pedagodzy dojeżdżający z Łodzi, Poznania, Gdańska, Warszawy i Krakowa. W latach 90. zakończono proces budowania własnej kadry wykładowców, dla której AM w Bydgoszczy była głównym miejscem pracy.
Spełnianie kryteriów kadrowych umożliwiało powoływanie nowych jednostek naukowych oraz dydaktycznych. W 1982 r. rozpoczęły działalność Katedry: Fortepianu, Instrumentów Smyczkowych i Kameralistyki oraz Prowadzenia Zespołów Muzycznych. W 1984 r. powołano Podyplomowe Studium Chórmistrzowskie, w 1987 r. Katedrę Teorii Muzyki i Kompozycji oraz Studium Języków Obcych, w 1989 r. Podyplomowe Studium Emisji Głosu. Lata następne zapisały się powołaniem Pracowni Kultury Muzycznej Pomorza i Kujaw (1990), Katedry Instrumentów Dętych (1991), wydawnictwa uczelnianego (1992), Studium Pedagogicznego (1994), Podyplomowego Studium Instrumentalistyki (1999), Pracowni Muzyki Kościelnej (2003), Zakładu Emisji Głosu (2004), Podyplomowego Studium Wokalistyki (2004), Międzywydziałowego Studium Jazzu i Muzyki Rozrywkowej (2008).
W 1983 r. zakupiono dla celów dydaktycznych oraz na potrzeby domu studenta kompleks budynków u zbiegu ulic Staszica i Kołłątaja. W 1989 r., po trwającej 6 lat modernizacji oddano je do użytku wraz z nową salą koncertową. Jednym z najważniejszych i najtrudniejszych z uwagi na koszty zadań realizowanych przez władze uczelni było wyposażenie sprzęt służący celom dydaktycznym: fortepiany, pianina, organy, instrumenty strunowe, dęte, instrumentarium perkusyjne. Akademia Muzyczna zakupiła najwyższej klasy koncertowe fortepiany firmy Steinway, koncertowe organy i wiele innych cennych instrumentów, a także sprzęt komputerowy pozwalający wykorzystywać osiągnięcia współczesnej techniki dla wprowadzania nowych form kształcenia muzycznego.
W 1996 r. uczelnia uzyskała pełną autonomię w następstwie pozyskania praw do przeprowadzania przewodów doktorskich i habilitacyjnych w dziedzinie sztuki. W okresie 25 lat (1974-1999) Akademię ukończyło 1127 dyplomantów. W 2004 r. kadrę AM stanowiło 133 nauczycieli akademickich, w tym 49 profesorów (33 tytularnych), 25 adiunktów i 13 asystentów. Na uczelni studiowało wówczas 432 osób, w tym 335 na studiach stacjonarnych, 22 – zaocznych i 75 – podyplomowych. W latach 2002–2009 na uczelni wzrosła liczba nauczycieli akademickich ze 120 do 150 osób, w tym profesorów z 45 do 55, zaś liczba studentów wzrosła o 40% do 474 osób.
W 2007 r. uczelnia otrzymała od Opery Nova zabytkowy budynek przy ul. Gdańskiej 20, wzniesiony w 1887 r., nazywany Pomorskim Domem Sztuki. Od tego czasu jest on przekształcany w nowoczesny budynek dydaktyczny z reprezentacyjną salą koncertową. Od 2009 r. AM realizuje europejskie projekty inwestycyjne dotyczące głównie w.w. budynku: modernizację obiektu dla celów dydaktycznych wraz z pierwszym wyposażeniem (dofinansowanie z UE 5,2 mln zł) oraz prace odtworzeniowo-konserwatorskie sali koncertowej oraz elewacji zabytkowego budynku z przywróceniem jej XIX-wiecznego stanu (dofinansowanie z UE 1 mln zł, z Ministerstwa Kultury i Dziedzictwa Narodowego 3 mln zł).
Celem strategicznym wyznaczonym przez senat Akademii Muzycznej jest przekształcenie w uniwersytet artystyczny. Aby osiągnąć ten cel, konieczne jest zwiększenie liczby samodzielnych pracowników naukowych i uprawnień do doktoryzowania (do 6).
Podstawowe statystyki.
W 2010 r. uczelnia kształciła 474 studentów (w tym 93 na studiach podyplomowych),
na 7 kierunkach i kilkunastu specjalnościach. W tym roku na uczelni pracowało 135 nauczycieli akademickich, w tym 55 profesorów, 29 adiunktów i 13 asystentów. Rok akademicki 2018/2019 uczelnia zainaugurowała z 656 studentami, doktorantami i słuchaczami oraz ze 180 nauczycielami akademickimi.
Program dydaktyczny.
Akademia Muzyczna jest uczelnią czterowydziałową, kształcącą artystów muzyków: instrumentalistów, adeptów sztuki wokalnej do pracy w teatrach muzycznych (opera, operetka) oraz do działalności koncertowej, kompozytorów, teoretyków muzyki, animatorów życia muzycznego, dyrygentów symfonicznych i chóralnych, nauczycieli wychowania muzycznego i reżyserów dźwięku. Proces dydaktyczny realizowany jest na studiach pierwszego stopnia, kończących się uzyskaniem dyplomu licencjata oraz na studiach magisterskich, dających tytuł magistra sztuki. W 2008 r. uruchomiono również studia doktoranckie na Wydziale Instrumentalnym. Oprócz tego istnieje możliwość odbywania studiów podyplomowych na czterech kierunkach nauczania.
Kampusy i budynki uczelniane.
Wszystkie budynki uczelniane znajdują się w centrum Bydgoszczy, w obrębie tzw. dzielnicy muzycznej. Wydziały uczelni w 2010 r. posiadały dwa uprawnienia do nadawania stopnia naukowego doktora (instrumentalistyka, dyrygentura) i jeden – doktora habilitowanego.
Główną siedzibą uczelni jest od 1975 r. budynek przy ul. Słowackiego. Wraz z Filharmonią Pomorską, Zespołem Szkół Muzycznych i kompleksem „domów studenta” w otoczeniu parku Jana Kochanowskiego, w którym umieszczona jest galeria pomników kompozytorów i wirtuozów – tworzy jeden z ciekawszych zespołów architektonicznych miasta zwany dzielnicą muzyczną.
W 2010 r. na bazę materialną uczelni składały się budynki dydaktyczne: przy ul. Słowackiego, ul. Staszica 7, ul. Warmińskiego 13 oraz gmach przy ul. Gdańskiej 20. Mieszczą one łącznie m.in. 14 sal wykładów zbiorowych, 42 sale do zajęć indywidualnych i ćwiczeń, salę organową, aulę na 100 miejsc oraz salę koncertową na 140 miejsc wyposażoną od 1992 r. w organy, budynek Biblioteki Głównej i dwa domy akademickie (ul. Szwalbego 4, ul. Staszica 7) z 90 miejscami.
Badania naukowe.
Podstawową dziedziną badań naukowych prowadzonych na uczelni jest nauka o muzyce (teoria i historia muzyki, historia praktyki wykonawczej, kultura muzyczna regionu i in.). Refleksję naukową prowadzi się najczęściej podczas cyklicznie organizowanych sesji i sympozjów, w badaniach indywidualnych i zespołowych projektach naukowych. W latach 1980–2004 Akademia Muzyczna była organizatorem 31 konferencji naukowych, których tematyka dotyczyła głównie muzyki poważnej oraz życia muzycznego na Pomorzu i Kujawach. Rezultaty badań publikowane są w pracach i monografiach wydawnictwa uczelnianego oraz wydawnictw naukowych innych ośrodków akademickich kraju i zagranicy. Do dorobku naukowego uczelni można zaliczyć m.in. zeszyty naukowe i publikacje dotyczące badań nad życiem muzycznym regionu, a także serię nutową „Partytury kompozytorów bydgoskich”.
Pracownia Kultury Muzycznej Pomorza i Kujaw.
W strukturze Akademii od 1990 r. znajduje się Pracownia Badań Naukowych, której działalność statutowa koncentruje się na tematyce regionalnej. Polega ona na gromadzeniu i dokumentowaniu danych na temat kultury muzycznej Pomorza i Kujaw oraz organizacji sesji naukowych poświęconych tej tematyce. Ich plon znajduje wyraz w wydawanych co roku Zeszytach Naukowych, które prezentują przegląd życia muzycznego w poszczególnych okresach: od czasów staropolskich po współczesność.
Działalność artystyczna.
Akademia Muzyczna oprócz działalności dydaktycznej i naukowej prowadzi szeroko zakrojoną działalność artystyczną, promieniującą na cały region kujawsko-pomorski. Na uczelni działają dwa chóry (Akademicki, Kameralny), Akademicka Orkiestra Symfoniczna (od 1976 r.), zespół muzyki dawnej, liczne zespoły kameralne i zespoły solistów. Do przedsięwzięć, których organizatorem lub współorganizatorem jest uczelnia, należą koncerty cykliczne oraz regionalne, ogólnopolskie i międzynarodowe festiwale i konkursy muzyczne. Zasięg działań kulturotwórczych jest na tyle znaczący, że Akademia Muzyczna jest trzecią – obok Opery Nova i Filharmonii Pomorskiej – instytucją muzyczną w Bydgoszczy, współkreującą klimat artystyczny miasta.
Specyfika procesu dydaktycznego uprawianego na uczelni polega na nierozdzielności działań kształceniowych i artystycznych. Na dwóch estradach w uczelni odbywają się regularnie koncerty i spektakle operowe z udziałem wyróżniających się studentów, pedagogów Akademii i zaproszonych gości. Niektóre z imprez cyklicznych zagościły na trwałe w kalendarzu imprez kulturalnych Bydgoszczy. Są to m.in.
Obok nich ważną funkcję dydaktyczną i zarazem kulturotwórczą spełniają festiwale i konkursy muzyczne, których organizatorem lub współorganizatorem stała się uczelnia. Są to przedsięwzięcia o zasięgu regionalnym, międzyuczelnianym, ogólnopolskim i międzynarodowym:
Współpraca międzynarodowa i międzyuczelniana.
AM w Bydgoszczy współpracuje z uczelniami muzycznymi w kraju i za granicą (Kijów, Bańska Bystrzyca, Strasburg, Hamburg, Ryga, Kragujevac, Tuluza) oraz warszawskimi i bydgoskimi instytucjami muzycznymi (Mazowiecki Instytut Kultury, Filharmonia Pomorska, Opera Nova, Towarzystwo Muzyczne im. I.J. Paderewskiego w Bydgoszczy).
Znani absolwenci.
Absolwentami uczelni, prężnie działającymi w świecie artystycznym, są m.in.:
Wśród laureatów głównych nagród krajowych i międzynarodowych konkursów muzycznych znajdują się liczni studenci, absolwenci i pedagodzy uczelni (pianiści, kontrabasiści, skrzypkowie, śpiewacy, dyrygenci).
Patron.
Patronem uczelni jest polski kompozytor, dyrygent, pedagog, organista i wirtuoz Feliks Nowowiejski. Osiadły od 1919 r. w Poznaniu artysta, wielokrotnie odwiedzał Bydgoszcz w okresie międzywojennym w charakterze dyrygenta i kompozytora. 3 kwietnia 1921 r. dyrygował bydgoskim chórem „Halka” w sali strzelnicy przy ul. Toruńskiej, zaś 18 listopada 1923 r. odbył koncert w Seminarium Nauczycielskim w Bydgoszczy z okazji 5. rocznicy odzyskania niepodległości. Wydarzeniem dużej skali było odsłonięcie pierwszego w Polsce pomnika Henryka Sienkiewicza 31 lipca 1927 r. w Bydgoszczy. Podczas uroczystości, w obecności prezydenta RP Ignacego Mościckiego, Feliks Nowowiejski kierował (mimo decyzji o wycofaniu się z działalności koncertowej w latach 20.) uroczystym koncertem wykonywanym przez orkiestrę reprezentacyjną 68. pułku piechoty WP i połączone chóry z Bydgoszczy i Poznania.

</doc>
<doc id="898051" url="https://pl.wikipedia.org/wiki?curid=898051" title="Pieprzówka">
Pieprzówka



</doc>
<doc id="898052" url="https://pl.wikipedia.org/wiki?curid=898052" title="Pnyks">
Pnyks

Pnyks (gr. klas. "Πνύξ", nowogr. "Πνύκα") – wzgórze w Atenach, położone w centrum miasta w bezpośrednim sąsiedztwie Akropolu, stanowi obecnie część parku miejskiego. W starożytności było to miejsce spotkań Eklezji – zgromadzenia obywateli w demokracji ateńskiej. Prawdopodobnie w tym miejscu przemawiali mówcy ateńscy.
Prowadzone na początku XX wieku wykopaliska, prócz licznych śladów neolitu, odsłoniły w tym miejscu fundamenty budowli pochodzących z końca IV wieku p.n.e., kiedy wzgórze nie odgrywało już większej roli jako miejsce zgromadzeń. Do budowli, które niegdyś stały w tym miejscu, zaliczają się "stoa" i sanktuarium ku czci Zeusa. Obecnie znajduje się tu niewielka platforma widokowa, skąd można podziwiać Akropol.

</doc>
<doc id="898055" url="https://pl.wikipedia.org/wiki?curid=898055" title="Shelley Winters">
Shelley Winters

Shelley Winters, właśc. Shirley Schrift (ur. 18 sierpnia 1920 w Saint Louis, zm. 14 stycznia 2006 w Beverly Hills) − amerykańska aktorka, laureatka dwóch Oscarów dla najlepszej aktorki drugoplanowej.
Życiorys.
Winters urodziła się jako Shirley Schrift w Saint Louis, w stanie Missouri, jako córka żydowskich rodziców Rose (z domu Winter), piosenkarki „The Muny” i Jonasa Schrifta, projektanta odzieży męskiej. Jej rodzina przeniosła się na Brooklyn, do Nowego Jorku, gdy miała trzy lata. Jej siostra Blanche Schrift, została żoną George’a Boroffa, który prowadził The Circle Theatre (obecna nazwa El Centro Theatre).
Sztuki aktorskiej uczyła się w nowojorskim Actors Studio; jej nauczycielem był sam Charles Laughton. W trakcie studiów w Hollywood Studio Club, mieszkała w pokoju wraz z aktorką Marilyn Monroe.
Winters zmarła 14 stycznia 2006 roku na niewydolność serca w Centrum Rehabilitacji w Beverly Hills w wieku 85. lat; miała uprzednio atak serca 14 października 2005 roku. Jej trzeci mąż Anthony Franciosa zmarł na udar pięć dni później.
Aktorka posiada gwiazdę na Hollywood Walk of Fame przy 1750 Vine Street oraz została wpisana do St. Louis Walk of Fame w 1992 roku.

</doc>
<doc id="898057" url="https://pl.wikipedia.org/wiki?curid=898057" title="Piotr Dasypodius">
Piotr Dasypodius

Piotr Dasypodius (ur. pod koniec XV wieku we Frauenfeldzie w Szwajcarii, zm. 1559 w Strasburgu) – szwajcarski lekarz i leksykograf.
Był zwolennikiem Zwingliego, po jego upadku opuścił Szwajcarię i uczył się w Strasburgu. Jest znany głównie jako autor słowników, łacińskiego i greckiego. Jego wydany w Gdańsku w 1642 słownik łaciński, zwany "Dasypodius catholicus", jest doskonałym źródłem do badań nad staropolszczyzną.

</doc>
<doc id="898058" url="https://pl.wikipedia.org/wiki?curid=898058" title="Świerzbiączka">
Świerzbiączka



</doc>
<doc id="898061" url="https://pl.wikipedia.org/wiki?curid=898061" title="Anna Wojton">
Anna Wojton

Anna Wojton (ur. 5 sierpnia 1960 w Krakowie) – polska aktorka filmowa i teatralna.
Życiorys.
Absolwentka Studia Wokalno-Aktorskiego im. Baduszkowej w Gdyni (1980) i wrocławskiej filii PWST w Krakowie. Aktorka scen warszawskich. 17 listopada 1984 zadebiutowała w Teatrze Ateneum w Warszawie, w roli sopranistki w "Trans-Atlantyku". W latach 1984–1985 występowała w Teatrze Powszechnym w Warszawie, 1985–1989 w Teatrze Ateneum w Warszawie. Potem związana była z teatrem Nowym w Warszawie (1991–1994) i Teatrem Ochota (1998–2003). W latach 1994–1998 przebywała za granicą.

</doc>
<doc id="898063" url="https://pl.wikipedia.org/wiki?curid=898063" title="Hasan Salihamidzic">
Hasan Salihamidzic



</doc>
<doc id="898064" url="https://pl.wikipedia.org/wiki?curid=898064" title="Hasan Salihamidzić">
Hasan Salihamidzić



</doc>
<doc id="898067" url="https://pl.wikipedia.org/wiki?curid=898067" title="Hasan Salihamidżić">
Hasan Salihamidżić



</doc>
<doc id="898069" url="https://pl.wikipedia.org/wiki?curid=898069" title="Tha Block Is Hot">
Tha Block Is Hot

Tha Block Is Hot – album debiutancki rapera z Nowego Orleanu - Lila Wayne’a. Album został wydany w 1999 roku w Cash Money Records. 
Singlami promocyjnymi były „Tha Block Is Hot” i „Respect Us”. Płyta osiągnęła status podwójnej platyny (zostało sprzedanych około 2 100 000 sztuk).

</doc>
<doc id="898072" url="https://pl.wikipedia.org/wiki?curid=898072" title="Robin Wright">
Robin Wright

Robin Wright, właśc. Robin Virginia Gayle Wright (ur. 8 kwietnia 1966 w Dallas) – amerykańska aktorka, producentka filmowa i telewizyjna, modelka.
Życiorys.
Wczesne lata.
Urodziła się w Dallas w stanie Teksas jako córka pracownika farmaceutycznego Freda Wrighta i Gayle Wright (z domu Gaston), niezależnej wykonawczyni kosmetyków/dyrektor ds. sprzedaży Mary Kay. Ma starszego brata fotografa Richarda (ur. 1962). Kiedy miała dwa lata rodzice rozwiedli się. Wychowywała się w San Diego, w stanie Kalifornia.
Kariera.
Mając czternaście lat rozpoczęła pracę modelki w Paryżu i Tokio. Uczęszczała do La Jolla High School. W 1984 roku ukończyła William Howard Taft High School w Woodland Hills w stanie Kalifornia. Po raz pierwszy trafiła na mały ekran jako Barbara Anderson w dwóch odcinkach serialu NBC "Żółta róża" ("The Yellow Rose", 1983, 1984) z Cybill Shepherd. Zdobyła sympatię telewidzów rolą Kelly Capwell Perkins w operze mydlanej NBC "Santa Barbara" (1984–88), za którą była trzykrotnie nominowana do nagrody Emmy i odebrała nagrodę Soap Opera Digest'88. Na dużym ekranie zadebiutowała w czarnej komedii "Obyczajówka" ("Hollywood Vice Squad", 1986), parodii policyjnych widowisk, gdzie towarzyszyła jej Carrie Fisher.
Była nominowana do nagrody Saturna; jako księżniczka Buttercup w obrazie fantasy "Narzeczona dla księcia" ("The Princess Bride", 1987) u boku Cary’ego Elwesa, Chrisa Sarandona, Billy’ego Crystala i Petera Falka oraz za postać Gwen Tyler w komedii fantasy Barry’ego Levinsona "Zabaweczki" ("Toys", 1992) z Robinem Williamsem, Michaelem Gambonem i Joan Cusack. Nominację do Złotego Globu otrzymała za rolę zagubionej Jenny Curran, ukochanej tytułowego bohatera w komediodramacie Roberta Zemeckisa "Forrest Gump" (1994), w którym zagrała u boku Toma Hanksa.
W ekranizacji powieści Daniela Defoe "Moll Flanders" (1996) z udziałem Morgana Freemana zagrała tytułową dziewczynę z nizin społecznych, zdaną z powodu swojego ubóstwa na łaskę zainteresowanych nią mężczyzn. W komediodramacie Nicka Cassavetesa "Jak jej nie kochać" ("She's so lovely", 1997) wg scenariusza Johna Cassavetesa u boku Seana Penna i Johna Travolty była narkomanką i alkoholiczką, która jest w stanie małżeńskim z chorym umysłowo człowiekiem. W dreszczowcu "Niezniszczalny" ("Unbreakable", 2000) wystąpiła jako Audrey Dunn obok Bruce’a Willisa i Samuela L. Jacksona. Wzięła udział w filmie dokumentalnym Rosanny Arquette "W poszukiwaniu Debry Winger" ("Searching for Debra Winger", 2002), gdzie przedstawione są role kobiet pracujących w przemyśle filmowym. Za postać Diany w dramacie Rodrigo Garcíi "Dziewięć kobiet" ("Nine Lives", 2005) zdobyła Brązowego Leoparda na festiwalu filmowym w Locarno '2005 i nagrodę Sant Jordi '2007. Znalazła się także w obsadzie dwuczęściowego miniserialu "Empire Falls" (2005) wg powieści "Koniec Empire Falls" Richarda Russo oraz melodramacie "Zakochany Nowy Jork" ("New York, I Love You", 2008).
Zasiadała w jury konkursu głównego na 62. MFF w Cannes (2009).
W 2013 r. przyjęła rolę Claire Underwood, lojalnej żony ambitnego polityka (w tej roli Kevin Spacey), która używa manipulacji i nieetycznego sposobu działania by odnieść polityczny sukces w serialu Netflix "House of Cards" wg powieści Michaela Dobbsa. Kreacja ta przyniosła jej w 2014 roku Złoty Glob za najlepszą pierwszoplanową rolę kobiecą w serialu dramatycznym oraz Satellite Award. W latach 2015-2016 rola Claire ponownie dała Wright nominację do nagrody Złotego Globu.
Życie prywatne.
Romansowała z Erikiem Stoltzem (1980) i Charlie Sheenem (1981–1982), zanim w latach 1986–1988 była żoną aktora Dane'a Witherspoona, który grał Joego Perkinsa w operze mydlanej NBC "Santa Barbara" (1984). Tworzyła parę z Jasonem Patrikiem (1989–1991).
W latach 1990–1996 spotykała się z aktorem i reżyserem Seanem Pennem, za którego wyszła za mąż 27 kwietnia 1996 roku. Mają dwoje dzieci – córkę Dylan Frances (ur. 13 kwietnia 1991) i syna Hoppera Jacka (ur. 6 sierpnia 1993). Razem z mężem zagrała w filmach: dramacie kryminalnym "Stan łaski" ("State of Grace", 1990), thrillerze "Cena miłości" ("Loved", 1997) i komedii romantycznej "Jak jej nie kochać" ("She's so lovely", 1997). Spotykała się Colinem Farrellem (2003). Po jedenastu latach małżeństwa, 21 grudnia 2007 roku, Robin Wright złożyła wniosek o rozwód, jego powodem był romans Penna z piosenkarką country Jewel, której reżyserował teledysk. 9 kwietnia 2008 roku wniosek rozwodowy został wycofany, ale 4 sierpnia 2010 roku para jednak się rozwiodła. Od tej pory Robin Wright nie posługuje się nazwiskiem Penn.
Od lutego 2012 do sierpnia 2015 była w związku z aktorem Benem Fosterem.

</doc>
<doc id="898077" url="https://pl.wikipedia.org/wiki?curid=898077" title="Ping of death">
Ping of death

Ping of death – sposób ataku na serwer internetowy za pomocą wysłania zapytania ping ("ICMP Echo Request") w pakiecie IP o rozmiarze większym niż 65 535 bajtów (czyli 216 − 1).
Atak.
Większość implementacji programu ping nie pozwala na wysłanie takiego pakietu. Jednym z wyjątków jest oprogramowanie dołączone do Windows 95 lub Windows NT. Sposób ataku jest bardzo prosty:
 ping &lt;adres ip&gt; -l 65510 
Do liczby 65510 dodany zostanie nagłowek IP (20) i zapytanie "ICMP Echo Request" (8).
Może to spowodować awarię atakowanego systemu lub zawieszenie działającej na nim aplikacji.
Ochrona.
Na ten rodzaj ataku narażone były starsze systemy, takie jak Microsoft Windows 3.11, 95, NT oraz Novell NetWare w wersji 3.x. Producenci publikowali odpowiednie łaty zapobiegające problemom z przetwarzaniem tak dużych pakietów. Obecnie tworzone systemy są odporne na ten rodzaj ataku.

</doc>
<doc id="898080" url="https://pl.wikipedia.org/wiki?curid=898080" title="TARM">
TARM

Próba TARM, analiza oddziaływań medycznych – test badający wpływ substancji chemicznych na drugi organizm pod warunkiem, że działa on pozytywnie na inny gatunek. W tym celu należy wybrać dwa różne od siebie gatunki, np. zwierzę i roślinę, i poddać je działaniu czynnika badanego.
Próba TARM jest stosowana bardzo rzadko ze względu na oczywiste różnice w badanych gatunkach. Bywa przydatna przy ustalaniu wpływu działania człowieka na środowisko, czy też sprawność inhibitorów roślin w ekosystemach.
Przykład.
HMB powoduje przyrost tkanki mięśniowej u myszy domowej (łac. "Mus musculus"), podczas gdy uniemożliwia wzrost kopru domowego (łac. "Anethum graveolens L."). Na 15 badanych nasion nie wykiełkowało żadne. Wynik oznacza się: TARM/+/1/Mus musculus/-/15/Anethum graveolens L., lub w skrócie TARM|1|15| (wynik pozytywny zawsze na pierwszym miejscu).

</doc>
<doc id="898083" url="https://pl.wikipedia.org/wiki?curid=898083" title="Janusz Warnecki">
Janusz Warnecki

Janusz Warnecki, właśc. Jan Kozłowski (ur. 2 lipca 1895 w Warszawie, zm. 4 lutego 1970 tamże) – polski aktor teatralny i filmowy, reżyser. Dyrektor teatrów Lwowa, Warszawy, Krakowa. 
Życiorys.
Syn Józefa Kozłowskiego, urzędnika, i Michaliny ze Świątkowskich, właścicielki magazynu krawieckiego. 
Ukończył w 1914 gimnazjum OO. Jezuitów w Chyrowie. W latach 1915–1916 należał do zespołu pod kier. D. Baranowskiego, początkowo w Zakopanem, później grał w Teatrze Nowym w Tarnowie i objazdach Galicji. W niepodległej Polsce występował na scenach: Teatru Miejskiego we Lwowie (1918–1921), Teatru Polskiego w Warszawie (1921–1926), Teatru Stańczyk w Warszawie (1922), Teatru Komedia w Warszawie (1923–1924), Teatru Nowego w Poznaniu (1926–1927), Teatrów Miejskich w Warszawie (1928–1929). W 1928 zdał eksternistyczny egzamin reżyserski przed komisją ZASP-u w Warszawie. Od 1929 więc pracował jako reżyser, aktor oraz na stanowiskach kierowniczych w teatrach warszawskich i lwowskich. Pełnił funkcję dyrektora Teatru Letniego w Warszawie (1936–1937), Teatrów Miejskich we Lwowie (1937–1938) i Teatru Muzycznego Domu Wojska Polskiego w Warszawie (1947).
W okresie okupacji niemieckiej, w ramach represji po udanym zamachu na Igo Syma, w marcu 1941 został aresztowany przez Niemców i osadzony na Pawiaku. Od początku 1942 do 1944 był wykładowcą konspiracyjnego PIST w Warszawie.
Po wojnie, w sezonie 1945/46 pełnił funkcje kierownika artystycznego w krakowskim Starym Teatrze. Pracował dla tej instytucji także jako aktor, reżyser i wykładowca Studio Aktorskiego. Po decyzji o połączeniu Starego Teatru z Teatrem im. Słowackiego (1946) zdecydował się opuścić Kraków. Był dyrektorem Teatru Syrena w Warszawie w latach 1954–1955. W latach 1956–65 pracował na stanowisku profesora zwyczajnego w Państwowej Wyższej Szkoły Teatralnej w Warszawie. Od 1956 do 1961 był dyrektorem Teatru Polskiego Radia, jednocześnie nie tylko występując w tamtejszych słuchowiskach ale też je reżyserując.
Aktor zmagał się z cukrzycą i jej powikłaniami. W 1960 roku przeszedł zabieg amputacji nogi. Kalectwo utrudniło mu stałą pracę w radiu i występy. Jednakże, po okresie nieobecności na scenie i w eterze, podjął współpracę z Teatrem Telewizji. 
Od 17 sierpnia 1929 był mężem aktorki Janiny Warneckiej z Rafalskich (1901–1988). Był ojcem Jadwigi Walewskiej.
Został pochowany na cmentarzu Powązkowskim (kwatera 161-6-9,10).

</doc>
<doc id="898084" url="https://pl.wikipedia.org/wiki?curid=898084" title="Annie Jump Cannon">
Annie Jump Cannon

Annie Jump Cannon (ur. 11 grudnia 1863 w Dover, USA, zm. 13 kwietnia 1941 w Cambridge, USA) – amerykańska astronom, jedna z twórców systemu klasyfikacji gwiazd według ich temperatur (zob. typ widmowy).
Życiorys.
Wychowała się w Dover w zamożnej rodzinie senatora; jej matka była astronomem amatorem. Annie wyróżniała się uzdolnieniami matematycznymi. W 1884 otrzymała dyplom magistra fizyki w Wellesley College, jednak jako kobiecie trudno jej było podjąć odpowiednią pracę i w 1892 wyjechała do Europy, aby fotografować zaćmienie Słońca. Dopiero po śmierci matki w 1893, zwróciła się do swojej byłej wykładowczyni fizyki i astronomii Sarah Frances Whiting w Wellesley College z prośbą o zatrudnienie. Otrzymała posadę asystentki i specjalizowała się w spektroskopii i fotografii.
W 1894 przeniosła się do Radcliffe College, co dawało jej dostęp do nowoczesnego obserwatorium na Uniwersytecie Harvarda. W 1896 została tam asystentką Edwarda C. Pickeringa. Była autorką uproszczonej i użytecznej klasyfikacji gwiazd, bazującej na temperaturze gwiazd. Poświęciła dekady, żeby sklasyfikować widma około ćwierć miliona gwiazd według opracowanego przez siebie systemu. Jej praca stanowiła fundamenty dla współczesnych systemów klasyfikacji i znajduje zastosowanie dla około 99% obserwowanych gwiazd. W 1907 otrzymała tytuł magistra w Wellesley College. Niejako w uznaniu naukowych dokonań Annie Jump powierzono na Uniwersytecie Harvarda funkcję Kuratora Fotografii Astronomicznej.
W latach 1918–1924 opublikowany został Katalog Henry’ego Drapera stworzony przez Annie Jump Cannon i jej współpracowników z obserwatorium Harvarda, pod nadzorem Edwarda Pickeringa. Pracowała również nad późniejszymi uzupełnieniami do tego katalogu. Odkryła wiele gwiazd zmiennych oraz 5 nowych.

</doc>
<doc id="898086" url="https://pl.wikipedia.org/wiki?curid=898086" title="Lights Out (album Lila Wayne’a)">
Lights Out (album Lila Wayne’a)

Lights Out – drugi solowy album rapera pochodzącego z Nowego Orleanu – Lil Wayne'a. Album został wydany w 2000 roku przez Cash Money Records. Singlami promującymi płyty były utwory: „Get Off The Corner”, „Everything”, „Shine”. Album osiągnął status platyny (dokładnie sprzedano 1 100 000 sztuk).

</doc>
<doc id="898095" url="https://pl.wikipedia.org/wiki?curid=898095" title="Zespół Klippla-Trenaunaya">
Zespół Klippla-Trenaunaya



</doc>
<doc id="898096" url="https://pl.wikipedia.org/wiki?curid=898096" title="Brian Aherne">
Brian Aherne

William Brian de Lacy Aherne (ur. 2 maja 1902 w King’s Norton, zm. 10 lutego 1986 w Venice) – brytyjski aktor. Był bratem Patricka Aherne’a, także aktora.
Brian Aherne był znany jako odtwórca roli króla Artura. Wcielił się w tę postać dwukrotnie – w filmach "Niezłomny Wiking" oraz "Lancelot and Guinevre".
Życie osobiste.
Pasją B. Aherne'a było lotnictwo. Miał licencję pilota i posiadał własny samolot.
Aktor był dwukrotnie żonaty. Pierwszą jego żoną była od 1939 roku Joan Fontaine, aktorka. Małżeństwo to trwało sześć lat. W 1946 roku Aherne ożenił się ponownie, tym razem z Eleanor de Liagre Labrot. Związek ten przerwała śmierć Aherne'a. Zmarł w 1986 roku z powodu zaburzeń pracy serca.

</doc>
<doc id="898101" url="https://pl.wikipedia.org/wiki?curid=898101" title="Zamek Królewski w Radomiu">
Zamek Królewski w Radomiu

Zamek Królewski w Radomiu – zabytkowy budynek w Radomiu, położony w dzielnicy Miasto Kazimierzowskie. Obiekt jest częścią szlaku turystycznego "Zabytki Radomia".
Zamek królewski położony był w drugiej połowie XVI wieku w powiecie radomskim województwa sandomierskiego.
Historia.
Faza gotycka.
Zamek został wzniesiony w latach 1340–1350 na polecenie króla Kazimierza Wielkiego wraz z systemem murów miejskich Nowego Radomia. Obiekt ten, określany początkowo jako "curia" (dwór), pełnił przede wszystkim rolę stacji podróżnej dla króla. Składał się początkowo z dwóch piętrowych budynków połączonych gankiem komunikacyjnym. Jeden z budynków pełnił funkcję mieszkalną dla króla i nazywany był „Domem Wielkim”. Miał wymiary 11x38 i znajdował się od strony południowej wystając nieco na zewnątrz murów obronnych. Drugi budynek pełnił rolę gospodarczą, miał wymiary 10x20 metrów i był zlokalizowany od strony zachodniej. W skład zespołu wchodziła w tym czasie przynajmniej jedna wieża.
Rozbudowa zamku nastąpiła jeszcze w XV wieku. Zamek został oddzielony od miasta własnym murem obronnym. Wjazd na dziedziniec prowadził od strony północnej przez bramę przy obecnej ul. Grodzkiej.
Faza renesansowa.
W latach 1510–1515 na polecenie króla Zygmunta Starego zamek został przebudowany i rozbudowany w stylu późnogotycko-renesansowym przez starostę radomskiego Mikołaja Szydłowieckiego. Przebudowa miała na celu stworzenie wygodnej rezydencji, w której król mógłby zatrzymywać się w czasie swoich podróży z Krakowa do Wilna. Przypuszczalnie wtedy ozdobiono zamek późnogotycką kamieniarką, której fragmenty odkryto podczas prac archeologicznych. Po przebudowie rezydencja królewska miała kształt trójkondygnacyjnego podłużnego budynku z kamiennymi krużgankami i dekoracją gotycko-renesansową.
W latach 1563–1566 zamek był przymusowym miejscem pobytu Katarzyny Habsburżanki, odsuniętej przez męża Zygmunta Augusta.
Według lustracji z 1554 roku „"Brama miała z boku lokal burgrabiego. Na prawo w dziedzińcu dom piętrowy z kuchnią i gospodarskiemi izbami na dole, a jadalnią na górze, która gankiem oszklonym łączyła się z domem wielkim. ten na dole miał jedną, na górze dwie izby i kilka komnat; drugie piętro miało salę wkoło opatrzoną oknami. Od podwórza były krużganki. Między obu domami stała wieża a wniej 4 sklepy. Ku wschodowi za dużym domem była wieża „biała” (dla złoczyńców) i przy plebanii druga wieża (dla szlachty). Ztąd do bramy stroną północną ciągnął się mur trzyrosztowy bez blanków, wzdłuż niego taras. Budynki były z muru podskorupione lub gontem kryte, na piwnicach. Okna z błonami szklanemi okratowane lub z żelaznymi okiennicami. W jednej komnacie strop malowany z pozłacaniem. Za murem przekop z trzema sadzawkami i wał, na który wychodziło się furtą, bo tu był ogród, łaźnia i browar".
Według inwentarza spisanego po śmierci w 1567 roku starosty Jana Lutomierskiego do zamku prowadziła brama z wrotami od strony kościoła wysoka "„na trzy roszty”." Następnie opisano budynek gospodarczy z piekarnią i kuchniami: "„U bramy od strony zachodniej stał dom murowany, w którym dolne i wyższe gmachy znajdowały się. Naprzód na dole była piekarnia, podle piekarni izba czeladna, dalej szły kuchnie, a za niemi sklep dla kuchennych rzeczy." Od tego pomieszczenia prowadziło wejście na zbudowany niedawno mur, na taras lub do wieży „"która była w murze miejskim na pół stai ode dworu.”" Następnie opisano wieżę: "„W tej wieży było więzienie, dobrze oknami z kratą opatrzone. W kacie tych dolnych gmachów była furta na wał, od której szedł ganek murowany między sadzawkami, prowadzący do baszty drewnianej, gliną z wierzchu oblepionej. Do wierzchnich gmachów szło się przez tenże ganek do izby, potem izdebki, dalej kownatki, a z tej drzwi prowadziły na blank i na wielki dom do pokoju.”"
Później opisano Dom Wielki, który stał nad na południe nad „"przekopem”," miał piętro i który był pokryty dachówką. Na dole były piwnice, a na parterze pomieszczenia „"podle sklepów stała wieża, w niej ganek sklepisty oskorupiony; z niego szła sionka podobnież sklepista, z sionki przechodziło się do wielkiej izby mającej drzwi fladrowane, wielki piec polewany i okna w ołów oprawne. Stały tam w okrąg stoły i ławy dębowe, po trzech stronach umieszczone.”"
Na piętro prowadził portal kamienny i podwójne drzwi „"z niego szedł ganek ze słupami kamiennemi ochędożnie wyrobionemi”." Z ganku wchodziło się do sali „"mającej drzwi żelazne dwoiste, okna w ołów oprawne i ławy dębowe; po jednej stronie pod oknem był komin marmurowy, na środku stół lipowy. Z tej Sali na lewo była Izba Wielka, z piecem polewanym na fundamencie kamiennym stojącym; drzwi miała także żelazne, stoły sosnowe, ławy w okrąg, a na ścianach w okrąg listwy do obicia i podkład (sufit) z pozłocistymi kwiatami, malowany. Dalej z Sali szło się do komory w wieży, sionki, izby i komnat. Od tego domu na wschód był mur, przy którym blanki dwoje zwierzchnie, pod którymi znajdowało się 15 komór. Dalej tymże murze stała Biała Wieża w pośrodku blanków, wierzch po włosku mająca; tu na dole był zrąb dębowy dla więźniów z kratą żelazną, izby i komory, a dach gontami pobity”." Biała Wieża we wcześniejszej fazie była basztą stojącą przy murze miejskim. Jej nazwa pochodziła od pokrywającego ją tynku, co wyróżniało ją od otaczającej zabudowy. Jej górną część wieńczyła renesansowa attyka. W XVI i XVII wieku w wieży mieściło się więzienie.
Kolejne prace modernizacyjne prowadzono przypuszczalnie z inicjatywy kolejnych starostów: Piotra Firleja z Dąbrownicy i Jana Lutomierskiego.
Zamek został spalony w 1655 roku przez Szwedów podczas Potopu, a później wielokrotnie remontowany i przebudowywany.
Ostatni starosta Aleksander Potkański w 1787 roku dokonał modernizacji zamku na "dwór wygodniejszy i archiwum". Zburzono wówczas piętro Domu Wielkiego, a z dwóch sal zrobiono 10 pokoi. Wyremontowano też jedną wieżę o dwóch piętrach.
W XIX wieku zburzono mury obronne miasta, a wraz z nimi ostatnie wieże zamkowe i mur z bramą. Przebudowano także zachowany do dziś parter dawnego zamku. Ze względów na zły stan rozebrany został także budynek gospodarczy, a na jego fundamentach wzniesiono nowy istniejący do dziś.
Czasy współczesne.
Do dziś zachowały się dwie kondygnacje (w tym piwnice) tzw. Domu Wielkiego, w którym mieści się plebania kościoła farnego pw. św. Jana. Zachowana grubość murów budynku dochodzi do 2,5 m. Od strony południowej widoczne jest pięć niewielkich gotyckich okienek doświetlających najniższą kondygnację oraz fragmenty kamiennego parapetu i obramienia okna z czasów renesansu. Od strony zachodniej odsłonięty jest w pełnej długości fragment kolejnego renesansowego okna. Na obu elewacjach podczas ostatniego remontu uczytelniono oryginalne wątki ceglane. Od strony zachodniej do budynku dostawiona jest rekonstrukcja częściowa muru miejskiego ustawiona na oryginalnym fundamencie kamiennym. Na fundamentach byłego budynku gospodarczego mieszczącego pierwotnie kuchnie i nazywanego „domem wedle bramy” (później „kamienicą starościńską”) w XIX wieku wniesiono do dziś istniejący budynek.
Obecnie trwają prace remontowe mające odsłonić w piwnicach fundamenty zamku na potrzeby przyszłego muzeum historii zamku w Radomiu. W Domu Gotyckim w Puławach zachowało się nadproże portalu pochodzące z zamku w Radomiu oraz fragment gzymsu. Z zamku mogą pochodzić także portale znajdujące się w kościele farnym, ponieważ zbliżone są w formie do portali z zamku Aleksandra na Wawelu.
W murze okalającym dzisiaj teren plebanii znajdują się tablice upamiętniające uchwalenie w Radomiu Konstytucji Nihil Novi oraz zawarcie unii wileńsko-radomskiej.

</doc>
<doc id="898107" url="https://pl.wikipedia.org/wiki?curid=898107" title="Edmilson">
Edmilson



</doc>
<doc id="898108" url="https://pl.wikipedia.org/wiki?curid=898108" title="Ritual Carnage">
Ritual Carnage

Ritual Carnage – pochodzący z Japonii zespół thrashmetalowy, założony w 1994 roku. Wszyscy członkowie zespołu są Japończykami, oprócz frontmana zespołu Dana Montgomery, który jest Amerykaninem. Grupa liczy obecnie pięciu członków. Formacja wydała cztery albumy studyjne, wszystkie poprzez wytwórnię płytową Osmose Productions.

</doc>
<doc id="898110" url="https://pl.wikipedia.org/wiki?curid=898110" title="Babka czarnoplamka">
Babka czarnoplamka

Babka czarnoplamka ("Pomatoschistus flavescens") – gatunek ryby z rodziny babkowatych. Bez znaczenia gospodarczego.
Występowanie.
Europejskie wybrzeża Atlantyku, Morze Bałtyckie. W Polsce spotykana licznie wzdłuż zachodniej części wybrzeża.
Cechy gatunku.
Niewielkie ryby do 6 cm długości. Czarna plama po każdej stronie nasady ogona. U samców podobne plamki występują w okolicy płetw piersiowych. Żywią się drobnymi skorupiakami. Tarło odbywa się od kwietnia do lipca. Ikra ok. 1 mm jest przyklejana do roślin wodnych. Larwy pelagiczne. Dorosłe żywią się zooplanktonem.
Ochrona.
W Polsce objęta częściową ochroną gatunkową.

</doc>
<doc id="898114" url="https://pl.wikipedia.org/wiki?curid=898114" title="Dom „Pod Globusem” w Krakowie">
Dom „Pod Globusem” w Krakowie

Dom Izby Przemysłowo-Handlowej także Dom „Pod Globusem” – budynek (kamienica) znajdujący się w Krakowie przy ulicy Długiej 1, na rogu z ulicą Basztową, na Kleparzu.
Historia.
Wzniesiony został w latach 1904–1906 według projektu Franciszka Mączyńskiego i Tadeusza Stryjeńskiego jako siedziba Izby Przemysłowo-Handlowej. Jest on jednym z ciekawszych przykładów architektury secesji, dwupiętrowy, ceglany, z narożną wieżą zegarową (z podświetlanym zegarem), którą nakrywa ostrosłupowy hełm zwieńczony ażurowym, metalowym globusem (w czasie ostatniej konserwacji nowy globus ufundowało Wydawnictwo Literackie i taki też jest obecnie napis na obręczy globusa).
Portal wejściowy od strony ulicy Długiej zdobią płaskorzeźby: alegorie handlu i przemysłu oraz sowa-symbol mądrości, wykonane przez Konstantego Laszczkę. Dom posiada kutą bramę, a na szczycie fasady umieszczono żaglowiec z godłem Izby Handlowo-Przemysłowej wykonany z blachy w 1905. Hall i klatka schodowa są dekorowane stiukami; witraże przedstawiające symbole przemysłu i handlu: lokomotywę parową, słup telegraficzny oraz fabrykę wykonano według projektów Franciszka Mączyńskiego w Zakładzie Witraży Władysława Ekielskiego i Antoniego Tucha. 
W latach 1926–1928 dokonano restauracji elewacji i wnętrz pod nadzorem Józefa Mehoffera. Po II wojnie światowej mieścił się w domu sklep papierniczy, a po likwidacji w 1950 Izby Handlowo-Przemysłowej budynek zajmował komitet powiatowy PZPR oraz hurtownia Centrali Spożywców, które to instytucje doprowadziły do dewastacji budynku i jego wystroju. W 1953 przebito podcienia dla ruchu pieszego w narożu ulic w trakcie mającej miejsce przebudowy linii tramwajowej. 
Obecnie gmach zajmuje Wydawnictwo Literackie. W latach 1986–1990 przeprowadzono kompleksową konserwację domu, przywrócono oryginalne wyposażenie, które jedynie częściowo zrekonstruowano. W miejscu, w którym znajdował się sklep papierniczy, od kwietnia 2006 roku firma Akrybia prowadziła Księgarnię Pod Globusem. Zadanie to przejmuje od niej w 2010 spółka Liberglob kontynuując tradycje księgarskie.
Księgarnia pod Globusem.
Jest to obecnie znaczące miejsce na kulturalnej mapie Krakowa odwiedzane przez czytelników w każdym wieku. Wystrój wnętrza został zaaranżowany pod okiem Romualda Loeglera w 2010. Odbywają się tu warsztaty dla dzieci, spotkania z twórcami, autorami książek. W księgarni bywali: Sławomir Mrożek, ks. Adam Boniecki, Andrzej Stasiuk, Roma Ligocka, Jerzy Stuhr, Michał Rusinek i wielu innych.
Sala Mehofferowska.
Znajduje się na piętrze budynku, jest nakryta żelbetonowym stropem (jednym z pierwszych w Krakowie). Projekt jej wyposażenia pierwotnie powierzono Stanisławowi Wyspiańskiemu i choć jego koncepcja zyskała pozytywną ocenę, artysta zrezygnował. Stało się tak tyleż ze względów ideowo-artystycznych (artysta nie godził się na dopisanie do spójnej i zamkniętej koncepcji wystroju wizerunku cesarza Franciszka Józefa), ile z powodu pogarszającego się gwałtownie stanu jego zdrowia.
Dekorację sali wykonał Józef Mehoffer, dzieląc ściany sali na trzy sfery. Dolna została pokryta jasną boazerią dekorowaną w płycinach wachlarzykowatymi wzorami i opatrzona mosiężnymi ozdobami o reminiscencjach ludowych. Sferę środkową i górną rozdzieloną jednobarwnym pasem, wypełniają motywy geometryczne i kwiatowe. Kolorystycznie dekoracja zdominowana jest przez bladą zieleń z akcentami żółcieni i czerwienią kwiatów. Plafon ozdobiony jest malowidłem ośmiu węży wijących się wśród pawich piór. Na ścianie prezydialnej znajduje się płótno zatytułowane „Poskromienie żywiołów” – ludzki geniusz w postaci nagiego młodzieńca ujarzmia żywioły (kobiece personifikacje Ziemi, Ognia, Wody i Powietrza). Nawiązanie do idei postępu i rozwoju w tym obrazie było zgodne z sugestiami zleceniodawców i bardzo czytelne. Kinkiety, zespół mebli tak prezydialnych jak i foteli audytorium jest również dziełem Mehoffera. W 1918 w miejscu zdjętego popiersia cesarza Franciszka Józefa I umieszczono płaskorzeźbę Orła Polskiego. 
Niedostępna zazwyczaj dla publiczności sala była udostępniona dla zwiedzających w ramach V Małopolskich Dni Dziedzictwa Kulturowego w 2003.

</doc>
<doc id="898116" url="https://pl.wikipedia.org/wiki?curid=898116" title="Gobiusculus flavescens">
Gobiusculus flavescens



</doc>
<doc id="898117" url="https://pl.wikipedia.org/wiki?curid=898117" title="Coryphopterus flavescens">
Coryphopterus flavescens



</doc>
<doc id="898127" url="https://pl.wikipedia.org/wiki?curid=898127" title="Ty, ja i my">
Ty, ja i my

Ty, ja i my () – indyjski film z 2008 roku, z gwiazdami Kajol i Ajayem Devganem, który jest również reżyserem i producentem filmu. Tematem filmu jest historia małżeństwa, w którym miłość męża jest większa od jego egoizmu i pragnienia ucieczki od tego, co trudne, większa od choroby, na którą zapada żona. Trwa nawet, gdy ukochanej osobie wydaje się, że jesteś jej obcy.
Fabuła.
Dr Ajay Mehra (Ajay Devgan) żartuje sobie z nieśmiałości syna. Amanowi brakuje odwagi, aby zacząć rozmowę z dziewczyną, która mu się podoba. Chcąc dać mu przykład, jak można zainteresować sobą dziewczynę, Ajay przyjmuje wyzwanie Amana. Zapozna się z kobietą, którą mu przypadkowo wyznaczy syn. Zaczyna rozmowę z zaczytaną w książce kobietą. Opowiada jej historię swego życia. Stopniowo słucha jej coraz więcej osób na sali. My zaś możemy ją nawet oglądać na ekranie.
Lata temu beztroski, z łatwością czarujący kobiety dr Ajay unikał miłości, w którą przestał wierzyć w dniu, kiedy jego ojciec opuścił rodzinę dla innej kobiety. Jego postawa wobec miłości zmieniła się, gdy podczas rejsu statkiem spotkał Piyę (Kajol). Podająca drinki kelnerka szorstko ucinała miłosne wynurzenia coraz bardziej pijanego Ajaya. Ale nazajutrz Ajay nie wytrzeźwiał z miłości. Kłamstwami udało mu się pozyskać, a potem wyznaniem prawdy stracić zaufanie Piyi. Rozstali się. Od rejsu minęło kilka miesięcy, gdy okazało się, że nie tylko Ajay nie potrafił sobie znaleźć miejsca bez Piyi. Ona także nie mogąc przestać myśleć o nim, pojawiła się znów w jego życiu. Ajay czekał na nią w bieli wymalowanego w jej ulubionym kolorze mieszkania, z jej portretem i listą marzeń do spełnienia wypisaną na ścianie. Wkrótce spełniło się pierwsze z nich. Ajay i Piya pobrali się. Uszczęśliwieni cieszyli się sobą mając nadzieję na spełnienie kolejnego marzenia – narodziny dziecka. Ale zanim do tego doszło, Ajay dowiedział się, że Piya cierpi na chorobę Alzheimera. Mimo zaledwie 28 lat, zaczyna tracić pamięć. Ajay wszedł w trudny dla niego czas. Samotnie musi się zmagać ze świadomością postępującej choroby żony, ze swoim strachem, że pewnego dnia wróci do domu, a Piya go nie pozna.

</doc>
<doc id="898129" url="https://pl.wikipedia.org/wiki?curid=898129" title="Hyperkeratoza">
Hyperkeratoza



</doc>
<doc id="898143" url="https://pl.wikipedia.org/wiki?curid=898143" title="Michael DeLuise">
Michael DeLuise

Michael Robert DeLuise (ur. 4 sierpnia 1969 w Los Angeles) – amerykański aktor, reżyser i producent filmowy. Syn Doma DeLuise’a.
Życiorys.
Wczesne lata.
Urodził się w Los Angeles w Kalifornii jako drugi syn pary aktorskiej – Carol Arthur (z domu Arata) i Doma DeLuise’a. Jego dwaj bracia, starszy Peter (ur. 1966) i młodszy David (ur. 1971), także zostali aktorami. Jego ojciec był pochodzenia włoskiego, a matka miała w połowie włoskie, a w połowie niemieckie korzenie. Ukończył studia na Tufts University. 
Kariera.
Po raz pierwszy trafił przed kamery jako chłopak z rybą w komedii kryminalnej "Gorący towar" ("Hot Stuff", 1979) w reżyserii swojego ojca. W 1992 zadebiutował jako reżyser komedii "Prawie w ciąży" ("Almost Pregnant") z Tanyą Roberts. W tym samym roku wyreżyserował dreszczowiec "Wolny strzelec" ("Stringer", 1992) z udziałem Tima Thomersona, Michaela Vartana i Sally Kirkland. Był reżyserem, producentem i montażystą komedii "Between the Sheets" (2003), gdzie główną rolę grał jego brat Peter DeLuise.

</doc>
<doc id="898149" url="https://pl.wikipedia.org/wiki?curid=898149" title="Grzybica pochwy">
Grzybica pochwy



</doc>
<doc id="898152" url="https://pl.wikipedia.org/wiki?curid=898152" title="Yannick Pelletier">
Yannick Pelletier

Yannick Pelletier (ur. 22 września 1976 w Biel/Bienne) – szwajcarski szachista, arcymistrz od 2000 roku.
Kariera szachowa.
Od połowy lat 90. należy do ścisłej czołówki szwajcarskich szachistów. W 1995 r. zdobył pierwszy tytuł mistrza kraju, kolejne cztery wywalczył w latach 2000, 2002, 2010 i 2014. Wielokrotnie reprezentował Szwajcarię w turniejach drużynowych, m.in.:
W 2001 r. podzielił I miejsce w otwartym turnieju w Neuchâtel, w 2002 powtarzając ten sukces. Wielokrotnie zwyciężał (bądź dzielił I miejsca) w turniejach "open" w Zurychu, m.in. w latach 2001, 2002, 2004 oraz 2006. W 2007 r. osiągnął duży sukces, zajmując III miejsce w bardzo silnie obsadzonym turnieju "Biel Chess Festival" (za Magnusem Carlsenem i Aleksandrem Oniszczukiem, a przed m.in. Judit Polgár, Aleksandrem Griszczukiem i Tejmurem Radżabowem).
Najwyższy ranking w dotychczasowej karierze osiągnął 1 stycznia 2003 r., z wynikiem 2624 punktów zajmował wówczas 69. miejsce na światowej liście FIDE, jednocześnie zajmując 2. miejsce (za Wiktorem Korcznojem) wśród szwajcarskich szachistów.
Od 2004 r. jest członkiem zarządu Stowarzyszenia Szachowych Zawodowców.

</doc>
<doc id="898158" url="https://pl.wikipedia.org/wiki?curid=898158" title="Klub Państwowców Polskich">
Klub Państwowców Polskich

Klub Państwowców Polskich – ugrupowanie polityczne w Królestwie Polskim, powstałe 21 lipca 1916 z inicjatywy Władysława Studnickiego. 
Głosiło program odbudowy niepodległego państwa polskiego w oparciu o Niemcy. Poparło akt 5 listopada 1916. Jego organem prasowym było pismo "Naród a Państwo".

</doc>
<doc id="898159" url="https://pl.wikipedia.org/wiki?curid=898159" title="WAES">
WAES



</doc>
<doc id="898164" url="https://pl.wikipedia.org/wiki?curid=898164" title="Pedanios Dioskurydes">
Pedanios Dioskurydes

Pedanius Dioskurydes (ok. 40 w Anazarbus, Cylicja – ok. 90) – grecki lekarz, farmakolog i botanik, który żył i pracował w Rzymie w czasach cesarza Nerona. Podróżował i poszukiwał leków w całym Basenie Morza Śródziemnego. 
Dioskurydes zasłynął jako autor 5-tomowego dzieła pt. "De Materia Medica", które było najważniejszą księgą o ziołach w czasach starożytnych i prekursorem późniejszych farmakopei. Dzieło to pozostawało w użyciu aż do XVII wieku. Jest ono niezwykle ważnym źródłem wiedzy o historii zielarstwa i ziołolecznictwa, informuje o znaczeniu i stosowaniu roślin leczniczych w świecie starożytnym (nie tylko zresztą w kulturze greckiej i rzymskiej), zawiera nazwy roślin w językach wymarłych - dackim i trackim. W księdze znajdują się informacje o 500 różnych gatunkach i rodzajach roślin. 
Wiele przepisywanych i ilustrowanych manuskryptów "Materia Medica" przetrwało do naszych czasów. Najbardziej znanym jest kopia pochodząca z lat 512-513 znana pod nazwą Dioskuryd wiedeński i uwzględniona w projekcie Pamięć Świata.

</doc>
<doc id="898169" url="https://pl.wikipedia.org/wiki?curid=898169" title="Sebastián Ribas">
Sebastián Ribas

Sebastián Cesar Helios Ribas (ur. 11 marca 1988 roku w Montevideo) – urugwajski piłkarz, grający na pozycji pomocnika.
Kariera piłkarska.
Wychowanek FBC Unione Wenecja. W 2005 rozpoczął karierę piłkarską w klubie Juventud Las Piedras. Latem 2006 został zaproszony do Interu Mediolan, skąd został wypożyczony do Spezia Calcio. W 2008 przeszedł do francuskiego Dijon FCO. W latach 2011-2015 był zawodnikiem włoskiego klubu Genoa CFC, ale grał na zasadach wypożyczenia w klubach: portugalskim Sporting CP, francuskim AS Monaco, ekwadorskim Barcelona SC, francuskim RC Strasbourg oraz w trzecioligowym hiszpańskim FC Cartagena. Latem 2015 wrócił do Urugwaju, a 18 lipca zasilił skład klubu Centro Atlético Fénix. 5 lutego 2016 przeniósł się do River Plate Montevideo. 3 lipca 2016 został piłkarzem meksykańskiego Venados FC. 11 lipca 2017 roku podpisał kontrakt z ukraińskim klubem Karpaty Lwów. 26 sierpnia 2017 został wypożyczony do Club Atlético Patronato. W lipcu 2018 przeszedł do Club Atlético Lanús.

</doc>
<doc id="898173" url="https://pl.wikipedia.org/wiki?curid=898173" title="Kodeks Gertrudy">
Kodeks Gertrudy

Kodeks Gertrudy (), zwany również Psałterzem z Cividale, Modlitewnikiem Gertrudy, w literaturze zachodniej dominuje określenie Psałterz Egberta (; nie do końca dokładne, bowiem jest to nazwa głównego tekstu w kodeksie) – pergaminowy rękopis w formie kodeksu (o wymiarach: 239 mm × 187 mm), składającego się z 233 kart i zszytego w XI wieku. Jest przechowywany obecnie w Museo Archeologico Nazionale w Cividale del Friuli we Włoszech. Kodeks składa się z dwóch części: starszej — wykonanej dla arcybiskupa Trewiru Egberta w X wieku, i młodszej (z XI wieku — dla księżnej Gertrudy, córki króla Polski Mieszka II Lamberta i Rychezy. Psałterz zdobiony jest całostronicowymi miniaturami.
Historia Psałterza.
Jego najstarsza część, w nauce znana jako "Codex Egberti", została wykonana w drugiej połowie X w. dla arcybiskupa Trewiru Egberta; powstała najpewniej w klasztorze benedyktyńskim na wyspie Reichenau albo w Trewirze. Za jej twórcę uznaje się mnicha Rudoprechta/Ruodprechta. Na przełomie X i XI w. kodeks mógł trafić na dwór palatyna reńskiego Ezzona. Niewykluczone, że przez pewien czas był własnością dworu cesarskiego. Następnie mógł, jako posag córki Ezzona, Rychezy, żony Mieszka II od 1013, znaleźć się na terenie Polski. Ta przekazała go swojej córce Gertrudzie, żonie księcia Izasława Jarosławowicza. Wówczas to, w latach 70. XI wieku, do "Psałterza" dołączono nowszy poszyt pergaminowy, nazywany w nauce w rozmaity sposób ("Folia Gertrudiana", "Modlitewnik Księżnej Gertrudy").
Wśród badaczy polskich przyjęta jest teza, że gdy wnuczka Gertrudy, Zbysława, wyszła za mąż za Bolesława Krzywoustego (1103), była w posiadaniu "Psałterza", który wraz z nią powrócił do Polski. W XII wieku trafił z kolei do opactwa Zwiefalten w Szwabii. Obecnie znajduje się on we Włoszech w Museo Archeologico Nazionale w Cividale del Friuli.
Zawartość kodeksu.
Kodeks Gertrudy ma wymiary 239 x 187 mm (Mariusz Leńczuk podaje 238 x 188 mm). Składa się z 233 kart pergaminowych. W XVIII stuleciu oprawiony został w skórę. W jego skład wchodzą "Modlitewnik Gertrudy"/"Folia Gertrudiana" (f. 2 — f. 14), "Psalterium Egberti" (f. 15 — f.205), następnie "Litania universalis" (f. 209r — f. 213r), "Confessiones" (f. 214r — f. 228r) i "Ordinationes" (f. 229r — 232v).
Folia Gertrudiana.
Same "Folia Gertrudiana", od których rozpoczyna się kodeks, tworzy poszyt składający się z czterech bifoliów (tj. kart pergaminowych zagiętych wpół, tworzących tym samym 4 "strony" księgi): obecnie poszyt jest niekompletny: w pierwszym bifolium (f. 2 — f. 4) brak pierwszej karty, w drugim (f. 5 — f. 6) dwóch kart; trzecia i czwarta składka (f. 7 — 14) zachowały się w komplecie. Zawartość "Foliów" rozpoczyna się od kalendarza, za nim znajduje się miniatura św. Piotra w towarzystwie Gertrudy z rodziną, dalej zaś następują modlitwy. Następne trzy miniatury, pojawiające się w trzecim bifolium, przedstawiają scenę Narodzenia Pańskiego, scenę Ukrzyżowania oraz koronację Jaropełka i Kunegundy przez Chrystusa. Składka czwarta rozpoczyna się od sennika astrologicznego oraz prognostyku przyrodniczego; późniejszy badacz, Grzegorz Pac, charakteryzuje go jako prognostyk księżycowy. Dalej do końca "Foliów" następują kolejne modlitwy. Ponadto niektóre modlitwy gertrudiańskie nadpisywano na czystych stronach oraz marginesach całego kodeksu; w sensie treściowym Modlitewnik Gertrudy przenika więc na dalsze karty kodeksu i w związku z tym niemożliwe byłoby fizyczne wydzielenie go z reszty księgi. W obrębie Psałterza Egberta (f. 41r) znajduje się także ostatnia, piąta miniatura gertrudiańska, przedstawiająca Marię z Dzieciątkiem. Łącznie, licząc dopiski we wszystkich fragmentach kodeksu, Modlitewnik Gertrudy zawiera od 93 do 110 modlitw, zależnie od metody ich liczenia przez poszczególnych badaczy. Autorstwo modlitw przypisuje się Gertudzie, choć niewykluczone jest autorstwo jej spowiednika bądź innej osoby z najbliższego otoczenia. Ich charakter jest silnie osobisty, oparty często na indywidualnych wezwaniach ("Ja, Gertruda"), zaś treść i forma modlitw korelują z konkretnymi wydarzeniami z życia księżnej, co nadaje dziełu zabarwienia autobiograficznego. 
Kalendarz.
Zdaniem badaczy rękopisu kalendarz, otwierający "Folia", został napisany przez tego samego skrybę, który był autorem znajdującego się w modlitewniku prognostyku. Niewykluczone, że ta sama ręka pisała również stanowiące główną część "Foliów" modlitwy. Charakterystyczny zestaw świętych patronów pojawiających się w kalendarzu pozwala przypuszczać, że został on skomponowany w oparciu o inny kalendarz z ośrodka krakowskiego bądź praskiego. 52 najważniejsze święta zapisano w kalendarzu z wykorzystaniem złota. Z analizy treści kalendarza wynika, że został on dostosowany do osobistych preferencji modlitewnych Gertrudy.
Psalterium Egberti.
"Psałterz Egberta/Psalterium Egberti" stanowi najobszerniejszą część księgi i niekiedy nazwa ta używana jest przez badaczy jako zbiorcze określenie kodeksu. Psałterz miał zostać wykonany na zamówienie arcybiskupa Trewiru Egberta. Powstawał najpewniej w latach jego pontyfikatu, czyli w okresie między 977 a 993. Podobnie jak "Folia Gertrudiana", jest bogato iluminowany i zdobiony. Iluminacje zawarte w nim, utrzymane w stylu ottońskim, są ręki Ruodprechta, mnicha z Nadrenii (tenże mnich znajduje się na jednej z miniatur w kodeksie). Ich stylistyka różni się od iluminacji gertrudiańskich, bliższych szkole bizantyjsko-kijowskiej.
Litania universalis.
Litania do wszystkich świętych, dołączona do psałterza, prawdopodobnie powstała później od niego, już po śmierci Egberta. Jest to pierwsza w historii litania do wszystkich świętych, która znalazła się na ziemiach polskich. W litanii wymieniono czternastu świętych biskupów Trewiru, co stanowi dowód, że kodeks pierwotnie miał trafić do tego miasta.
Badania Kodeksu.
Szeroko zakrojone badania nad "Kodeksem Gertrudy" rozpoczęli Heinrich Volbert Sauerland i Arthur Haseloff, publikując ich wyniki w 1901. Stan badań nad "Kodeksem" został opisany przez Dorotę Leśniewską w artykule z 1995. Badania nad "Kodeksem" zaowocowały w 1998 pierwszym przekładem na język polski autorstwa Brygidy Kürbis. W 2000 we Włoszech wydano "facsimile" kodeksu wzbogacone o komentarz naukowy. W 2001 ukazało się studium historycznoliterackie Modlitewnika pióra Teresy Michałowskiej. W 2006 ukazało się drugie, tym razem bilingwistyczne tłumaczenie Modlitewnika w opracowaniu Artura Andrzejuka.

</doc>
<doc id="898174" url="https://pl.wikipedia.org/wiki?curid=898174" title="Wykwity skórne">
Wykwity skórne



</doc>
<doc id="898175" url="https://pl.wikipedia.org/wiki?curid=898175" title="Vranov nad Dyjí">
Vranov nad Dyjí

Vranov nad Dyjí (niem. "Frain") – małe miasteczko (873 mieszk. w 2005) w południowo-wschodnich Czechach, na Morawach, w kraju południowomorawskim nad Dyją, w pobliżu granicy austriackiej, 16 km na zachód-północny zachód od Znojma, na północno-zachodnim skraju czeskiego Parku Narodowego „Podyje”.
Zamek.
Wybudowany przed 1100, na wysokiej, 76-metrowej skale, jako ważny, obronny gród graniczny. Po pożarze w 1665 znacznie przebudowany przez J.B. Fischera z Erlach na okazałą monumentalną barokową siedzibę. Wewnątrz reprezentacyjna Sala Przodków (25 m × 15 m × 15 m) z rzeźbami męskich przodków M. Althanna oraz z cennymi freskami J.M. Rottmayra. Zamkowa kaplica Najświętszej Trójcy z końca XVII w. Wystawa vranowskiej kamionki oraz cenna biblioteka. Wokół zamku rozległy, stopniowo rekonstruowany park leśny z punktami widokowymi i romantycznymi altankami. W XIX w. nabywcą zamku został hrabia Stanisław Adam Mniszek z Bużenina herbu Poraj (1774-1846). Po śmierci hrabiego zamek należał do jego wdowy, Heleny, która mieszkając tam do śmierci w 1876 rozwijała Vranov rozległymi przebudowami parku leśnego, w którym zbudowała rodzinne pomniki, świątynie i kaplice. Następnie aż do II wojny światowej właścicielami zamku wraz z rozległymi przyległościami stali się Stadniccy herbu Szreniawa z linii nawojowskiej. Około 1889 kilkakrotnym gościem na zamkowych komnatach był polski laureat literackiej Nagrody Nobla Henryk Sienkiewicz.
Jezioro zaporowe.
Zbiornik Vranov na rzece Dyja w pobliżu Vranova. Tama przegrody wybudowana w latach 1930-1933 o wysokości 60 m i długości korony 292 m. Powstałe jezioro o długości 30 km sięga po zamek Bitov u doliny Želetavki. Pod względem powierzchni zbiornik wodny Vranov jest dziesiąty wśród największych w Czechach.

</doc>
<doc id="898177" url="https://pl.wikipedia.org/wiki?curid=898177" title="Wasyl Bandera">
Wasyl Bandera

 
Wasyl Andrijowycz Bandera, ukr. Васи́ль Андрі́йович Банде́ра (ur. 12 lutego 1915 w Uhrynowie Starym, zm. 5 września 1942 w KL Auschwitz) – ukraiński działacz niepodległościowy, nacjonalista, brat Stepana Bandery.
Ukończył gimnazjum w Stryju, następnie Wydział Rolniczo-Lasowy Politechniki Lwowskiej w Dublanach, oraz filozofię na Uniwersytecie Lwowskim. Członek OUN.
W latach 1938-1939 osadzony w obozie w Berezie Kartuskiej. Uwolniony w czasie kampanii wrześniowej, pracował w Krakowie. Od lipca 1941 pracował w wydziale propagandy OUN w Stanisławowie. W tym czasie, według Franziski Bruder, był organizatorem antyżydowskich pogromów. W grudniu 1941 został aresztowany wraz z żoną przez Niemców.
Po ciężkim śledztwie, prowadzonym przez Hansa Krügera, 20 lipca 1942 został osadzony w niemieckim obozie koncentracyjnym KL Auschwitz, gdzie został ciężko pobity przez obozowych kapo i trafił do obozowego lazaretu, gdzie zmarł.

</doc>
<doc id="898180" url="https://pl.wikipedia.org/wiki?curid=898180" title="Bitwa pod Arcole">
Bitwa pod Arcole

Bitwa pod Arcole – starcie zbrojne, które miało miejsce w dniach od 15 do 17 listopada 1796 roku podczas wojny Francji z pierwszą koalicją.
Armia austriacka (24 000 żołnierzy) dowodzona przez generała Alvincziego maszerowała na Weronę. Bonaparte mający ze sobą 20 000 żołnierzy postanowił zaskoczyć przeciwnika i uderzyć na jego lewe skrzydło przez bagnisty teren znajdujący się w widłach rzek Adygi i Alpone. 
W okolicach miejscowości Ronco wojska francuskie przeprawiły się przez Adygę i uderzyły na Austriaków. Znajdujący się na lewym skrzydle francuskim Masséna nacierał w kierunku Porcile, natomiast znajdujący się na prawym skrzydle francuskim Augereau prowadził atak w kierunku Arcole, gdzie stał most na rzece Alpone. Atak Massény zakończył się pełnym powodzeniem, jednak dywizja Augereau, będąc na wschodnim brzegu rzeki Alpone, dostała się pod silny ogień austriackiej artylerii. W tej sytuacji Bonaparte, chcąc przedostać się na drugi brzeg, osobiście poprowadził szturm na most pod Arcole i zdobył go. Ponadto Francuzi sforsowali Adygę poniżej ujścia rzeki Alpone. Pomimo tego Austriakom udało się jednak uniknąć osaczenia i wycofać się. 
Bonaparte zarządził 16 listopada odwrót, licząc na to, że nieprzyjaciel skusi się i zaatakuje wycofujących się Francuzów. Alvinczi postąpił zgodnie z nadziejami Bonapartego i zaatakował. Francuzi odparli atak Austriaków i 17 listopada sami przeszli do natarcia. Sukces Massény na lewym skrzydle spowodował, że Austriakom pod Arcole zagroziło oskrzydlenie. By tego uniknąć rozpoczęli odwrót na Montebello. Pobici Austriacy stracili ok. 6 200 żołnierzy. Natomiast Francuzi odnotowali straty 4 800 ludzi.

</doc>
<doc id="898183" url="https://pl.wikipedia.org/wiki?curid=898183" title="LGV Perpignan - Figueras">
LGV Perpignan - Figueras



</doc>
<doc id="898187" url="https://pl.wikipedia.org/wiki?curid=898187" title="Babka mała">
Babka mała

Babka mała ("Pomatoschistus minutus") – gatunek ryby z rodziny babkowatych. Bez znaczenia gospodarczego.
Występowanie.
Europejskie wybrzeża Atlantyku od Norwegii do Hiszpanii, Morze Śródziemne, Morze Czarne i Morze Bałtyckie. 
Cechy gatunku.
Niewielkie ryby do 11 cm długości. Ubarwienie brunatno-pomarańczowe. Stosunkowo duże oczy, osadzone wysoko i blisko siebie. Pięć ciemnych plam wzdłuż boków. 
Występują wzdłuż piaszczystych i mulistych wybrzeży na głębokościach od 4-200 m. Żywią się drobnymi bezkręgowcami (głównie wieloszczety i skorupiaki). Tarło odbywa się latem w płytkich wodach. Samce wabią samice do pustych muszli, gdzie składana jest ikra. Samce pilnują ikry ok. 10 dni, dopóki larwy nie osiągną ok. 3 mm długości. Larwy początkowo pelagiczne. 
Ochrona.
Na terenie Polski gatunek był objęty ścisłą ochroną gatunkową. Od 2014 r. podlega ochronie częściowej .

</doc>
<doc id="898188" url="https://pl.wikipedia.org/wiki?curid=898188" title="Pomatoschistus minutus">
Pomatoschistus minutus



</doc>
<doc id="898191" url="https://pl.wikipedia.org/wiki?curid=898191" title="Rzerzęczyce (przystanek kolejowy)">
Rzerzęczyce (przystanek kolejowy)

Rzerzęczyce - przystanek kolejowy w Rzerzęczycach, w województwie śląskim, w Polsce.
W roku 2017 przystanek obsługiwał 300–499 pasażerów na dobę.

</doc>
<doc id="898196" url="https://pl.wikipedia.org/wiki?curid=898196" title="9 de Octubre FC">
9 de Octubre FC

Asociación Deportivo 9 de Octubre – ekwadorski klub piłkarski z siedzibą w mieście Guayaquil, stolicy prowincji Guayas.
Historia.
Założony 18 kwietnia 1926 roku klub 9 de Octubre zadebiutował w pierwszej lidze w 1962 roku, zajmując w niej 4 miejsce. Ponieważ w 1964 roku kluby z prowincji Guayas nie wzięły udziału w rozgrywkach ligowych, 9 de Octubre również pauzował. Ale w następnym roku osiągnął swój największy sukces – wicemistrzostwo Ekwadoru. Jak dotąd klub nie zdołał dokonać niczego większego, poza dwukrotnym wicemistrzostwem kraju w latach 80. W 1995 roku klub spadł z pierwszej ligi i jak dotąd do niej nie powrócił. Obecnie gra w trzeciej lidze ekwadorskiej Segunda Categoría.

</doc>
<doc id="898200" url="https://pl.wikipedia.org/wiki?curid=898200" title="Asociación Deportivo 9 de Octubre">
Asociación Deportivo 9 de Octubre



</doc>
<doc id="898206" url="https://pl.wikipedia.org/wiki?curid=898206" title="Plaka">
Plaka

 
Plaka (gr. "Πλάκα") - historyczna część Aten, usytuowana u stóp Akropolu ponad starożytną agorą. Znajdują się tam XVIII-wieczne kamienice, kręte uliczki, restauracje i sklepy z pamiątkami. Zabytkowe budynki w tej części miasta stoją często na fundamentach pamiętających jeszcze czasy starożytności. Na Place działa też kilka muzeów.

</doc>
<doc id="898209" url="https://pl.wikipedia.org/wiki?curid=898209" title="Mykoła Pławjuk">
Mykoła Pławjuk

Mykoła Wasilowycz Pławjuk (; ur. 5 czerwca 1925 w Rusowie, zm. 10 marca 2012 w Hamilton) – ukraiński publicysta i polityk nacjonalistyczny, w latach 1989–1992 prezydent Ukraińskiej Republiki Ludowej na emigracji.
Życiorys.
Od 1941 służył w szeregach młodzieżówki Organizacji Ukraińskich Nacjonalistów. W 1943 ukończył szkołę handlową w Śniatyniu. W 1944 wobec zbliżającej się Armii Czerwonej wyjechał do Niemiec. W marcu 1945 wstąpił do 2. Dywizji UNA wchodzącej w skład Ukraińskiej Armii Narodowej, która formowana była w Berlinie pod dowództwem płk. Andrija Dołuda. Ukończył studia na wydziale ekonomicznym Uniwersytetu Monachijskiego. W 1949 wyemigrował do Kanady.
Był jednym z aktywistów emigracyjnych. W latach 1956–1966 był przewodniczącym Ukraińskiego Zjednoczenia Narodowego, potem zastępcą przewodniczącego Kongresu Ukraińców Kanady.
W drugiej połowie lat 60. XX wieku był jednym z organizatorów Światowego Kongresu Wolnych Ukraińców (SKWU), w latach 1967–1969 – sekretarzem generalnym, w latach 1973–1978 – wiceprzewodniczącym, a w latach 1978–1981 – przewodniczącym.
Od 1979 przewodniczący zarządu Organizacji Ukraińskich Nacjonalistów (melnykowców), z której inicjatywy utworzono Konfederację Ukraińskich Partii Politycznych i Organizacji (KUPPO). W 1989, po śmierci Mykoły Liwyckiego, został wybrany Prezydentem Ukraińskiej Republiki Ludowej na emigracji.
22 sierpnia 1992 przekazał Łeonidowi Krawczukowi insygnia władzy, uznając go za prawowitego prezydenta Ukrainy, oraz akt stwierdzający, że Ukraina jest prawną następczynią Ukraińskiej Republiki Ludowej.

</doc>
<doc id="898213" url="https://pl.wikipedia.org/wiki?curid=898213" title="Zuzanna Antoszkiewicz">
Zuzanna Antoszkiewicz



</doc>
<doc id="898215" url="https://pl.wikipedia.org/wiki?curid=898215" title="Herpeswirus">
Herpeswirus



</doc>
<doc id="898220" url="https://pl.wikipedia.org/wiki?curid=898220" title="Babka piaskowa (ryba)">
Babka piaskowa (ryba)

Babka piaskowa ("Pomatoschistus microps") – gatunek ryby z rodziny babkowatych. Bez znaczenia gospodarczego.
Występowanie.
Zasiedla wody wschodniego Oceanu Atlantyckiego, od Norwegii po Mauretanię, a także zachodnią część Morza Śródziemnego; w tym wody dokoła Wysp Kanaryjskich i Morze Czarne. W Polsce występuje w Zatoce Puckiej. Preferuje wody brachiczne. Zazwyczaj przebywa w mule lub piasku.
Opis.
Osiąga do 6,4 cm długości, w Bałtyku do 4 cm. Liczba kręgów wynosi 30-32, płetwa grzbietowa liczy 8-11 promieni. Ubarwienie piaskowożółte lub szarożółte. Na bokach występuje szereg nieregularnych, czarnych plam, często zlewających się i tworzących poprzeczne smugi, ciemne smugi występują także między oczami a kącikami otworu gębowego oraz między nozdrzami a dolną wargą. Żywi się głównie mejobentosem oraz bezkręgowcami.
Rozród.
Okres rozrodczy trwa od lutego do września. Pojedyncze jajo w ikrze osiąga średnicę 0,7-1,2x0,65–0,8 mm. Ikra składana jest wewnątrz muszli lub na kamieniu. Samiec pilnuje jej przez 9 dni od złożenia. Dojrzałość płciową babki piaskowe uzyskują po 7 miesiącach do roku, zaś długość życia wynosi 1,6–2 lat.
Ochrona.
Na terenie Polski gatunek był objęty ścisłą ochroną gatunkową. Od 2014 r. podlega ochronie częściowej.

</doc>
<doc id="898221" url="https://pl.wikipedia.org/wiki?curid=898221" title="Pomatoschistus microps">
Pomatoschistus microps



</doc>
<doc id="898224" url="https://pl.wikipedia.org/wiki?curid=898224" title="Liceum Warszawskie">
Liceum Warszawskie

Liceum Warszawskie – państwowa męska szkoła średnia w Warszawie, najlepsza szkoła średnia w Królestwie Polskim, która istniała od 1804 do 1831 roku.
Zarys historii.
Szkoła – "Königlich-Preußisches Lyzäum zu Warschau" – została stworzona przez władze pruskie dla młodzieży z zamożnych klas społecznych zamieszkującej Warszawę, wówczas stolicę regencji pruskiej Prusy Nowowschodnie, powstałej po III rozbiorze Polski. Ukrytym celem była germanizacja polskiej młodzieży i wychowanie jej w wierności do korony pruskiej (w podobnym celu stworzono Korpus kadetów w Kaliszu, stolicy regencji Prusy Południowe). Szkoła posiadała charakter humanistyczny: uczono w niej łaciny, greki, polskiego, niemieckiego i francuskiego, filozofii, etyki itd., ale także przedmiotów matematyczno-przyrodniczych i technicznych, muzyki, jazdy konnej i tańca. Posiadała według systemu pruskiego 6 klas licealnych i dwie niższe przygotowawcze. W wyższych 6 klasach nauka odbywała się do roku 1807 w języku niemieckim, potem nastąpiła reorganizacja Liceum według wzorów szkolnictwa francuskiego. 
W pierwszych latach istnienia Liceum duży procent jego wychowanków stanowiła warszawska młodzież wyznania ewangelickiego – będąc dwujęzyczna dawała sobie świetnie radę z wykładowym językiem niemieckim. Mniejszy procent stanowiła katolicka młodzież pochodzenia niemieckiego, również dwujęzyczna, oraz dwujęzyczna młodzież z małżeństw mieszanych – na ogół z matki pochodzenia niemieckiego. Rzadziej występuje młodzież żydowska lub neoficka. 
Do roku 1817 szkoła mieściła się w wynajętej od saskich Wettinów prawej (północnej) oficynie pałacu Saskiego, w roku 1817 przeniesiono ją do Pałacu Kazimierzowskiego. Do roku 1817 profesorowie szkoły dysponowali mieszkaniami służbowymi w pałacu, zaprzyjaźniły się tam wówczas rodziny dyrektora Liceum, Samuela Bogumiła Lindego i profesora języka francuskiego, Mikołaja Chopina, ojca Fryderyka (zachował się rysunek Fryderyka przedstawiający Lindego w czasie wykładu). Długoletnim dyrektorem uczelni był Samuel Bogumił Linde, który w pierwszych dwóch latach działania szkoły skutecznie zwalczał germanizacyjne zakusy władz pruskich. Wykładali tam również: Dawid Chrystian Beicht profesor historii, geografii i niemieckiego, Feliks Bentkowski (profesor języka polskiego i niemieckiego, literatury polskiej, później bibliotekarz Liceum), Franciszek Salezy Dmochowski, profesor polskiego, Kajetan Garbiński i Fryderyk Karol Hauke, matematycy, Stanisław Janicki, matematyk, Rafał Skolimowski, matematyk i historyk, Dominik Krysiński, wykładowca fizyki i ekonomii, ks. pastor Jerzy Tetzner, wykładowca niemieckiego i religii ewangelickiej, Zygmunt Vogel, nauczyciel rysunku i malarstwa, po którym funkcję przejął Aleksander Kokular, i Michał Szubert. 
Władze carskie rozwiązały szkołę w roku 1831, po upadku powstania listopadowego i stworzyły zamiast niej tzw. I Gimnazjum Gubernialne z siedzibą w Pałacu Kazimierzowskim.

</doc>
<doc id="898229" url="https://pl.wikipedia.org/wiki?curid=898229" title="Światowy Kongres Wolnych Ukraińców">
Światowy Kongres Wolnych Ukraińców



</doc>
<doc id="898238" url="https://pl.wikipedia.org/wiki?curid=898238" title="Erdődy (ród)">
Erdődy (ród)

Erdődy – węgierski ród szlachecki wywodzący się od Mikołaja, brata kardynała Tamása Bakócza.
W XVI wieku ród uzyskał tytuł hrabiowski, a w 1607 roku uzyskał dziedziczny tytuł żupanów waradyńskich. W 1728 roku ród podzielił się na dwie linie.

</doc>
<doc id="898240" url="https://pl.wikipedia.org/wiki?curid=898240" title="Datsun 1000">
Datsun 1000



</doc>
<doc id="898241" url="https://pl.wikipedia.org/wiki?curid=898241" title="Toyota Motor Corporation">
Toyota Motor Corporation



</doc>
<doc id="898245" url="https://pl.wikipedia.org/wiki?curid=898245" title="Tamás Erdődy">
Tamás Erdődy

Tamás Erdődy (ur. 1558, zm. 1624), ban Chorwacji, Słowacji i Dalmacji, podskarbi koronny.
W latach 1584-1595 skutecznie walczył przeciw Turcji. W 1593 roku w bitwie pod Sisakiem dowodził obroną twierdzy, która blokowała dostęp w głąb Chorwacji i Słowenii.

</doc>
<doc id="898256" url="https://pl.wikipedia.org/wiki?curid=898256" title="Zachodnia Ukraina (organizacja)">
Zachodnia Ukraina (organizacja)

„Zachodnia Ukraina” (ukr. Західна Україна) – ukraińska organizacja literacka, działająca w Charkowie w latach 1925–1933.
Początkowo była sekcją Związku Wiejskich Pisarzy „Pług”. Od kwietnia 1926 osobna organizacja, zrzeszająca ponad 50 pisarzy i artystów. Filie organizacji działały w Kijowie, Odessie, Dniepropetrowsku i Połtawie. Przewodniczącym był Dmytro Zahuł, następnie Myrosław Irczan. Przy organizacji od 1927 działało wydawnictwo o tej samej nazwie, publikujące magazyn "Західна Україна" i utwory członków grupy (własne i tłumaczenia, w tym z języka polskiego). 
W 1934 większość członków „Zachodniej Ukrainy” weszła w skład "Ludowego Związku Pisarzy Ukrainy".
Najaktywniejsi członkowie organizacji to: Wasyl Atamaniuk, Dmytro Bedzyk, Wasyl Bobynśkyj, Wołodymyr Hadzinskyj, Mieczysław Hasko, Wołodymyr Hżycki, Lubomyr Dmytrenko, Mełetij Kiczura, Mychajło Kozoris, Fedir Małycki, Mykoła Marfiewycz, Myrosława Sopiłka, Mykoła Tarnowski, Iwan Tkaczuk, Ahata Turczynska, Antin Szmihelśki.

</doc>
<doc id="898261" url="https://pl.wikipedia.org/wiki?curid=898261" title="NHL (1925/1926)">
NHL (1925/1926)

Sezon NHL 1925-1926 był dziewiątym sezonem ligi National Hockey League. Siedem zespołów rozegrało po 36 meczów. Mistrzostwo NHL czyli Prince of Wales Trophy zdobyła drużyna Montreal Maroons, a Puchar Stanleya zdobyła również drużyna Montreal Maroons. W tym sezonie z występów w lidze zrezygnowała drużyna Hamilton Tigers, a do ligi dołączyły zespoły Pittsburgh Pirates oraz New York Americans.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w minutach
Playoffs.
Prince of Wales Trophy.
Pittsburgh Pirates – Montreal Maroons
"Montreal wygrał bramkami 6-4"
Montreal Maroons – Ottawa Senators
"Montreal wygrał bramkami 2-1 i zdobył Prince of Wales Trophy"
Finał Pucharu Stanleya.
Victoria Cougars – Montreal Maroons
"Montreal Maroons wygrał 3-1 i zdobył Puchar Stanleya"

</doc>
<doc id="898268" url="https://pl.wikipedia.org/wiki?curid=898268" title="Zappio">
Zappio



</doc>
<doc id="898269" url="https://pl.wikipedia.org/wiki?curid=898269" title="Polskie Radio Rzeszów">
Polskie Radio Rzeszów

Polskie Radio Rzeszów – regionalna rozgłośnia Polskiego Radia uruchomiona 24 września 1952 r. Obejmuje zasięgiem całe województwo podkarpackie, a także fragmenty województw ościennych i przygraniczne tereny Słowacji (na 90,5 oraz 99,2MHz) i Ukrainy (na 99,2, 102,0 oraz 103,7 MHz).
Historia.
W październiku 1951 roku zapadła decyzja o utworzeniu w Rzeszowie delegatury rozgłośni Polskiego Radia Kraków.
Radio Rzeszów należy do stowarzyszenia 4R (razem z Radiem Kielce, Radiem Lublin i Radiem Kraków) oraz Audytorium 17. Siedziba radia od 1959 r. mieści się w Rzeszowie przy ulicy Zamkowej 3, dodatkowo zajmuje też przylegający do kamienicy Pałac Burgallera i dom przy alei Pod Kasztanami 8.
Redaktorami naczelnymi rozgłośni byli: Stanisław Koczur (od 1951 kierownik Ekspozytury Radia w Rzeszowie), Zygmunt Wójtowicz (1960–1972), Adolf Jakubowicz (1972–1990).
Polskie Radio Rzeszów zostało odznaczone odznaką honorową „Zasłużony dla Województwa Podkarpackiego”.
Od 2017 roku Polskie Radio Rzeszów razem z Telewizją Rzeszów organizują „Dino TOP Festival”, a od 5 lipca 2019 r. realizują wakacyjny program pod nazwą „Piątek z Radiem w Telewizji”.
Polskie Radio Rzeszów co roku organizuje plebiscyt „Nagroda muzyczna Polskiego Radia Rzeszów Werbel”. „Werbel” to plebiscyt, w którym prezentowane są najlepsze płyty artystów z regionu województwa Podkarpackiego. Nagroda jest przyznawana w dwóch kategoriach: Nagroda Jury oraz Nagroda Słuchaczy. Pierwszy plebiscyt odbył się 13 lat temu.
W lutym 2016 prezesem RR został Przemysław Tejkowski.
Słuchalność.
Według badania Radio Track (wykonane przez Millward Brown SMG/KRC) za okres listopad-kwiecień 2021/2022, wskaźnik udziału w rynku słuchalności Polskiego Radia Rzeszów wyniósł 5,5 proc., co dało tej stacji 7. pozycję w rzeszowskim rynku radiowym.
Częstotliwości analogowe w powiatach.
Polskie Radio Rzeszów dysponuje 9 analogowymi nadajnikami. Kod PI to 3417.
Odbiór cyfrowy.
Od 1 kwietnia 2015 roku rozgłośni można słuchać na radioodbiornikach naziemnej radiofonii cyfrowej DAB+. Polskie Radio Rzeszów nadaje w podkarpackiej wersji Multipleksu Polskiego Radia MUX-R3 na kanale 11A o częstotliwości 216,928MHz.

</doc>
<doc id="898275" url="https://pl.wikipedia.org/wiki?curid=898275" title="Maria Baliszewska">
Maria Baliszewska

Maria Krystyna Baliszewska z domu Polanowska (ur. 1947 w Sandomierzu) – etnomuzykolożka, dziennikarka, założycielka Radiowego Centrum Kultury Ludowej w 1994.
Życiorys.
W Polskim Radiu od 1973, kiedy to tuż po ukończeniu studiów (Uniwersytet Warszawski, magisterium 1973) rozpoczęła pracę w Redakcji Muzyki Ludowej. Radio i kultura ludowa stały się jej pasją w 1968 podczas obozu etnograficznego koło Łęczycy. Szefuje Centrum Kultury Ludowej, a wcześniej Redakcji Muzyki Ludowej od 1982 (z przerwą trzyletnią, gdy Redakcja została rozwiązana w stanie wojennym).
Od 1998 jest koordynatorem Europejskiej Unii Radiowej ds. muzyki tradycyjnej i folkowej. Z jej inicjatywy w 1998 powstał Folkowy Festiwal Polskiego Radia „Nowa Tradycja” i płytowa seria wydawnicza "Muzyka źródeł" – kolekcja muzyki ludowej Polskiego Radia docelowo zawierająca 25 płyt (których części jest autorką), a także płyty "Pod Tatrami", "Polskie instrumenty ludowe" (seria "Ocora") oraz "Welcome Europe" (2004), z okazji wejścia Polski do EU. Organizatorka dwóch festiwali folkowych Europejskiej Unii Radiowej w 1995 w Zakopanem i w 2005 w Gdańsku. Jest autorką wielu tysięcy audycji o tematyce etnicznej, tradycyjnej, ludowej, folkowej i wielu tysięcy nagrań terenowych, festiwalowych, studyjnych. 
Jest laureatką Złotego Mikrofonu (1993), nagrody specjalnej Fundacji Kultury (1998), medalu Zygmunta Glogera (2003), nagrody Ministra Kultury i Dziedzictwa Narodowego za rok 2007 w dziedzinie upowszechniania kultury oraz Nagrody im. Oskara Kolberga (2014).

</doc>
<doc id="898280" url="https://pl.wikipedia.org/wiki?curid=898280" title="Necati Ateş">
Necati Ateş

Necati Ateş (ur. 3 stycznia 1980 w Izmirze) – były turecki piłkarz grający na pozycji napastnika. 
Karierę rozpoczynał w Altay S.K. Potem przeniósł się na lata 2002-2004 do Adanasporu. W 2004 roku odszedł do Galatasaray SK, z którego był trzykrotnie wypożyczany do: Ankarasporu, İstanbul Büyükşehir Belediyespor i Realu Sociedad. Od 2009 roku do 2011 grał w Antalyasporze. W 2012 roku wrócił do Galatasaray SK. W tym samym roku został zawodnikiem Eskişehirsporu. W sezonie 2014/2015 grał w Kayseri Erciyessporze. W 2015 przeszedł do Karşıyaka SK.
W reprezentacji Turcji zadebiutował w 2005 roku.

</doc>
<doc id="898283" url="https://pl.wikipedia.org/wiki?curid=898283" title="Pałac Lubomirskich (Warszawa)">
Pałac Lubomirskich (Warszawa)



</doc>
<doc id="898288" url="https://pl.wikipedia.org/wiki?curid=898288" title="Wielki Poniedziałek">
Wielki Poniedziałek

Wielki Poniedziałek – w liturgii chrześcijańskiej drugi dzień Wielkiego Tygodnia, przypadający po Niedzieli Palmowej, rozpoczynającej oktawę obchodów Śmierci i Zmartwychwstania Jezusa Chrystusa. 
Według Ewangelii Marka Jezus w tym dniu wszedł do świątyni i zaczął wypędzać sprzedających w niej kupców, sprowadzając na siebie gniew kapłanów. Wyrzucając kupców ze świątyni jerozolimskiej Jezus dokonał oczyszczenia tego miejsca, napominając "napisane jest – mój dom będzie domem modlitwy, a wy uczyniliście z niego jaskinię zbójców" (Mk 11, 15-18). Jest to okres żałoby i zadumy nad śmiercią i zmartwychwstaniem Jezusa. W świątyniach rzymskokatolickich dominującym kolorem jest fioletowy.
W tym dniu chrześcijanie słyszą opis namaszczenia Jezusa w Betanii według Ewangelii Jana (J 12, 1-11) oraz proroctwo Izajasza o Słudze Bożym ofiarowanym za zbawienie świata (Iz 42, 1-7). W tym dniu msze święte są odprawiane normalnie.
Wielki Poniedziałek w Kościele prawosławnym.
W Wielki Poniedziałek w tradycji prawosławia wspomina się praojca Józefa (Rdz 39-41) i drzewko uschłego figowca (Mt 21,18-22; Mk 11,12-14).
Elementy liturgiczne tego dnia.
Troparion (ton 8):
"Oto oblubieniec nadchodzi o północy i błogosławiony sługa, którego zastanie czuwającym, niegodny jest zaś ten, którego zastanie leniącym się. Zważ, przeto, duszo moja, nie daj ogarnąć się przez sen, abyś nie została oddana śmierci i królestwa pozbawiona, lecz odrzuć sen i wołaj: Święty, Święty, Święty jesteś Boże, dla Bogurodzicy zmiłuj się nad nami."
Kontakion (ton 8):
"Jakub płacze z powodu braku Józefa, a Józef zasiada na rydwanie i czczony jest jak król, nie poddawszy się kiedyś słodyczy Egipcjanki, i wysławiony jest przez Tego, który zna ludzkie serca i ofiaruje niezniszczalny wieniec."
Ikos:
"Dodajmy jeszcze łez do płaczu, wylejmy łzy, z Jakubem opłakujmy Józefa, mądrego i czystego, który chociaż został zniewolony ciałem, zachował wolną duszę i rządził nad całym Egiptem: Bóg bowiem daje swoim sługom niezniszczalny wieniec."

</doc>
<doc id="898290" url="https://pl.wikipedia.org/wiki?curid=898290" title="Karabin Barrett M95">
Karabin Barrett M95

Barret M95 – amerykański powtarzalny wielkokalibrowy karabin wyborowy zbudowany w układzie bullpup.

</doc>
<doc id="898295" url="https://pl.wikipedia.org/wiki?curid=898295" title="Ronnie Blake">
Ronnie Blake

Ronnie Blake (ur. 23 maja 1972) - muzyk z Fullerton w Kalifornii. W 1999 roku dołączył do zespołu swingowego o nazwie Big Bad Voodoo Daddy. Opuścił go w 2004 roku aby wspomóc zespół Green Day podczas ich trasy koncertowej promującej album American Idiot. Nagrał także utwory grane na trąbce do ostatniego albumu Aaliyah. Blake wystąpił również na soundtracku do filmu Memento. Na koncercie zespołu Green Day w Milton Keynes (DVD Bullet In A Bible) a także na wszystkich koncertach promujących American Idiot Ronnie grał na klawiszach.

</doc>
<doc id="898299" url="https://pl.wikipedia.org/wiki?curid=898299" title="Autostrada A1 (Luksemburg)">
Autostrada A1 (Luksemburg)

Autostrada A1 () – autostrada w Luksemburgu w ciągu trasy europejskiej E44.
Arteriaa łączy stolicę państwa, miasto Luksemburg, z granicą z Niemcami w pobliżu miast Wasserbillig i Trewiru. Przebiega przez wschodnią część kraju. Wraz z autostradą A6 tworzy południową obwodnicę stolicy.
Historia.
Pierwszy odcinek oddano do użytku w końcówce lat 60.. W latach 90. otwarto obejście Luksemburga.

</doc>
<doc id="898300" url="https://pl.wikipedia.org/wiki?curid=898300" title="Janusz Sauer">
Janusz Sauer

Janusz Sauer (ur. 11 marca 1936 w Poznaniu, zm. 7 maja 2018 tamże) – polski poeta.
Janusz Sauer debiutował na łamach tygodniowego dodatku Gazety Poznańskiej "Widnokrąg" w 1955 roku. Następnie publikował swe wiersze w prasie poznańskiej i krajowej. W latach 1955-1956 należał do Koła Młodych przy poznańskim oddziale ZLP. W 1958 r. zamieścił wybór wierszy w tomiku Literackiej Grupy Niezależnych „Swantewit”, której był współzałożycielem. Tom nosił nazwę "Piąte strony świata". Wtedy wraz z "Swantewit" prezentował swoje wiersze w Piwnicy Pod Baranami i na licznych wieczorach w Poznaniu i Wielkopolsce. Uczestniczył w Festiwalach Młodej Poezji.
Zniechęcony trudnościami wydawniczymi wycofał się z życia młodoliterackiego i przestał pisać. Po przejściu na emeryturę wznowił działalność literacką. Wydał tomik wierszy pod tytułem "Papierowe okręty".
W roku 1998 nakładem własnym wydał "Koncert organowy" i "Jaja Dinozaura" pod pseudonimem J. Dino Sauer. W 2001 r. wstąpił do Związku Literatów Polskich.
Pod koniec 2003 r. uzyskał nagrodę główną na konkursie poetyckim imienia Jana Śpiewaka w Świdwinie.
Został pochowany na cmentarzu Jeżyckim w Poznaniu (kw. P, rzad 25, grób 24).

</doc>
<doc id="898304" url="https://pl.wikipedia.org/wiki?curid=898304" title="Paryż-Roubaix 2007">
Paryż-Roubaix 2007

105. edycja klasycznego wyścigu kolarskiego Paryż-Roubaix odbyła się 15 kwietnia 2007 roku. Wyścig wygrał Australijczyk (pierwszy w historii), Stuart O’Grady z grupy CSC. Ze 189 kolarzy, którzy stanęli na starcie, do mety dojechało jedynie 101, z czego tylko 96 zmieściło się w limicie czasu. W tegorocznej edycji nie startował żaden polski zawodnik.
Trasa.
Trasa liczyła 259,5 km. Start wyścigu miał miejsce w Compiègne pod Paryżem. Kolarze wyruszyli o godzinie 11:00 przy ciepłej, słonecznej pogodzie (23 °C). Droga wiodła na północ, w kierunku Saint-Quentin i Valenciennes. Na 98. kilometrze asfaltowa nawierzchnia przeszła w bruk i od tej pory kolarze co kilka kilometrów zmieniali nawierzchnię. Do mety organizatorzy ustanowili 28 brukowanych odcinków, w tym najsłynniejszy - "Tranchée d'Arenberg" - 2400 m prostej, pokrytej „kocimi łbami” drogi wiodącej przez las. Łączna długość tych dróg wyniosła w tym roku 52,7 km. Przed wjazdem na tor kolarski w Roubaix, gdzie znajduje się meta wyścigu, na ostatnim brukowanym odcinku znajduje się swego rodzaju „aleja sław” - wśród kostki brukowej znajdują się kamienie z wygrawerowanymi nazwiskami dotychczasowych zwycięzców wyścigu.
Przebieg.
Peleton zaczął rwać się już na pierwszych kilometrach, ale pierwsza poważna ucieczka nastąpiła w okolicach 20 kilometra. W 30-osobowej grupie znaleźli się tacy kolarze jak Stuart O’Grady (ostatecznie zwycięzca wyścigu), Tom Steels, Roger Hammond czy Andreas Klier. Szybko udało im się uzyskać ponad dwie minuty przewagi nad peletonem. Na setnym kilometrze przewaga ta wynosiła już ponad 4 minuty. Po wjechaniu na brukowane odcinki grupa zaczęła się rozrywać. Swoich sił w samotnej ucieczce próbował najpierw Ralf Grabsch. Po wjechaniu na "Arenberg", Tom Boonen postanowił dogonić uciekających i w ten sposób uformowała się grupa kilkunastu kolarzy, którzy rozpoczęli gonitwę. Wśród nich byli m.in. Alessandro Ballan, Leif Hoste i Fabian Cancellara. Bruk dziesiątkował jednak szeregi zawodników i coraz więcej kolarzy rezygnowało z jazdy, bądź to w wyniku defektu, bądź w rezultacie odniesionych obrażeń. Również O’Grady miał pecha i w lesie "Arenberg" musiał zmienić koło z powodu przebitej dętki. Szybko odrabiał jednak straty i wkrótce dogonił czoło wyścigu. W tym czasie Grabsch stracił prowadzenie, a swoich sił spróbował David Kopp, do którego wkrótce dołączyli Olaf Pollack i Kevin Van Impe. Kopp i Van Impe pozostawali z przodu trochę dłużej, Pollack zaś został wchłonięty przez goniącą ich grupę, na czele z Juanem A. Flechą. O’Grady w tym czasie jechał razem z grupą Boonena, próbując nadrobić straty po złapanej „gumie”. Na 34 km przed metą z grupy tej zaatakował Steffen Wesemann, za nim podążył Roger Hammond i właśnie O’Grady. Dogonili grupę Flechy, która w międzyczasie wchłonęła uciekinierów. Wesemann znów zaatakował, za nim ruszył O’Grady i na 23 kilometrze, korzystając z chwili słabości Szwajcara, postanowił uciekać samotnie. Po dwóch (z pięciu pozostałych do mety) sekcjach bruku Australijczyk miał już 40 sekund przewagi nad grupką Juana Antonia Flechy. W tym czasie Boonen ruszył w desperackim pościgu aby dojść jeszcze prowadzących i wysunąć się na prowadzenie, jednak mimo determinacji nie udało mu się dogonić grupki Hiszpana. Stuart O’Grady samotnie finiszował na torze w Roubaix, dopiero niecałą minutę zanim wyścig ukończył Hiszpan wraz z trzema innymi kolarzami, a Tom Boonen, jeden z faworytów tegorocznego "Piekła Północy" zadowolić się musiał szóstym miejscem.

</doc>
<doc id="898305" url="https://pl.wikipedia.org/wiki?curid=898305" title="Wiwian">
Wiwian



</doc>
<doc id="898306" url="https://pl.wikipedia.org/wiki?curid=898306" title="Karabin Barrett M99">
Karabin Barrett M99

Barret M99 – amerykański jednostrzałowy wielkokalibrowy karabin wyborowy zbudowany w układzie bullpup. Produkowany na rynek cywilny. Wersja podstawowa ma kaliber 12,7 mm NATO, a w stanach w których użytkownikom cywilnym zabrania się posiadania broni kalibru 12,7 mm sprzedawane są wersje strzelające specjalnym nabojem .416 Barrett o zbliżonych parametrach balistycznych.

</doc>
<doc id="898310" url="https://pl.wikipedia.org/wiki?curid=898310" title="Poncz">
Poncz

Poncz () – mieszany napój alkoholowy, najczęściej aromatyczny (korzenny), przygotowywany naraz dla większej liczby osób i do rozlewania podawany w wazie. 
Może być mrożony lub gorący, często przygotowywany bywał na noc sylwestrową, podawany uroczyście o północy. Pochodzi z Indii, gdzie „pancza” oznaczało liczbę 5, gdyż składał się tam z tylu elementów (herbata, cukier, arak, cytryny, wino lub woda). Przez Anglików sprowadzony pod koniec XVI wieku do Europy, gdzie w ciągu XVIII i XIX stulecia rozpowszechnił się tak, iż serwowano go nawet do śniadań. Popularny nie tylko w krajach zachodnioeuropejskich (zwłaszcza w Wielkiej Brytanii i Szwecji), lecz także w Polsce i Rosji, ceniony również przez wojskowych. Mickiewicz w "Panu Tadeuszu" ironizuje, że carscy oficerowie „Płut i Rykow tak żwawo zaczęli się zwijać, tak łakomie zajadać i gęsto zapijać, że w pół godziny zjedli dwadzieścia trzy zrazy i wychylili ponczu ogromne pół wazy” (ks. IX, w. 250-253). 
Pierwotnie przygotowywano go z następujących składników: araku (rumu), herbaty, cukru, cytryny i dowolnego owocu oraz wina z przyprawami korzennymi. Jeden z literackich opisów przyrządzania ponczu w XVIII wieku obrazowo podaje, jak „w wazie już powoli zbierały się wytłoczyny pomarańcz, kupy cukru, lał się w nią burgund i szampan. Wszczął się spór o ilość stosunkową jamajki”. W gotowym napoju zawartość alkoholu wynosiła od 12 do 20 procent, dla widowiskowego efektu często zapalano go przy słabym oświetleniu. 
Chłodzony latem poncz zimny dopełniano wodą sodową, szampanem, kostkami lodu itp., co sprawiało, że w istocie był to poprzednik dzisiejszych koktajli.
Dziś najczęściej sporządza się go z herbaty, cukru, przypraw, owoców, soków owocowych oraz alkoholu (rumu lub wódki), a czasem – z samego rumu i soku.
Określeniem tym oznacza się również roztwór lub syrop z dodatkiem alkoholu, używany do nasączania ciast.

</doc>
<doc id="898312" url="https://pl.wikipedia.org/wiki?curid=898312" title="Ponczo">
Ponczo

Ponczo ("poncho" hiszp. z języka Indian Araukanów) – rodzaj wierzchniego okrycia wykonanego z prostokątnego kawałka wełnianej lub bawełnianej tkaniny z otworem na głowę pośrodku. Ponczo jest charakterystyczne dla krajów Ameryki Łacińskiej, gdzie ma korzenie prekolumbijskie.

</doc>
<doc id="898325" url="https://pl.wikipedia.org/wiki?curid=898325" title="Dolinki Krakowskie">
Dolinki Krakowskie



</doc>
<doc id="898326" url="https://pl.wikipedia.org/wiki?curid=898326" title="Wilcza jagoda">
Wilcza jagoda



</doc>
<doc id="898327" url="https://pl.wikipedia.org/wiki?curid=898327" title="Yali">
Yali



</doc>
<doc id="898331" url="https://pl.wikipedia.org/wiki?curid=898331" title="Swietłana Matwiejewa">
Swietłana Matwiejewa

Swietłana Matwiejewa, ros. Светлана Матвеева (ur. 4 lipca 1969 w Frunze) – rosyjska szachistka, reprezentantka Kirgistanu w 1993, arcymistrzyni od 1989, posiadaczka męskiego tytułu mistrza międzynarodowego od 2005 roku.
Kariera szachowa.
Od połowy lat 80. należy do szerokiej światowej czołówki. Pomiędzy 1985 a 1995 r. pięciokrotnie wzięła udział w turniejach międzystrefowych (eliminacjach mistrzostw świata), za każdym razem zajmując miejsca w pierwszej dziesiątce (najlepszy wynik – V miejsce w roku 1985 w Żeleznowodsku). W 1989 roku zdobyła złoty medal na mistrzostwach Europy juniorek do 20 lat, natomiast w 1991 r. – tytuł mistrzyni Rosji kobiet.
Wielokrotnie reprezentowała ZSRR, Kirgistan i Rozję w turniejach drużynowych, m.in.:
W latach 2000, 2004, 2006 i 2008 czterokrotnie startowała w mistrzostwach świata systemem pucharowym. Najlepszy rezultat, będący zarazem jej życiowym sukcesem, odniosła w roku 2006 w Jekaterynburgu, gdzie awansowała do półfinału, w którym uległa Xu Yuhua i ostatecznie została sklasyfikowana na miejscu III-IV (wraz z Wiktorią Cmilyte).
W 2002 r. zdobyła w Eliście srebrny medal mistrzostw Rosji. W tym samym roku odniosła duży sukces, awansując do półfinału Pucharu Świata w Hyderabadzie, w którym wyeliminowana została przez Antoanetę Stefanową. W 2003 r. podzieliła I miejsce (wraz z Natalią Żukową) w silnie obsadzonym turnieju "North Urals Cup" w Krasnoturińsku. W 2004 r. triumfowała (przed Iriną Krush i Almirą Skripczenko) w I internetowym turnieju ACP rozegranym na "playchess.com". W 2008 r. zdobyła w Sierpuchow Puchar Rosji, w finale pokonując Walentinę Guninę.
W latach 2004–2005 była członkiem zarządu Stowarzyszenia Szachowych Zawodowców.
Najwyższy ranking w karierze osiągnęła 1 stycznia 2004 r., z wynikiem 2502 punktów dzieliła wówczas trzecie miejsce na świecie (za Judit Polgar i Xie Jun, wspólnie z Alisą Galiamową i Mają Cziburdanidze).

</doc>
<doc id="898336" url="https://pl.wikipedia.org/wiki?curid=898336" title="Balistydy">
Balistydy



</doc>
<doc id="898339" url="https://pl.wikipedia.org/wiki?curid=898339" title="Muzeum Kolei Wąskotorowej w Sochaczewie">
Muzeum Kolei Wąskotorowej w Sochaczewie

Muzeum Kolei Wąskotorowej w Sochaczewie – oddział Stacji Muzeum (dawniej Muzeum Kolejnictwa w Warszawie).
Historia.
Uzyskało status muzeum w 1984, ekspozycję otwarto w 1986. Muzeum mieści się w siedzibie dawnej Powiatowej Kolei Sochaczewskiej uruchomionej w 1922. Zbiory zaczęto gromadzić 10 lat wcześniej, a obecnie liczą one ponad 200 jednostek z czego około 145 znajduje się na ekspozycji. Jedną z głównych atrakcji muzeum jest możliwość przejechania się zabytkowym składem pociągu RETRO na skraj Puszczy Kampinoskiej.

</doc>
<doc id="898340" url="https://pl.wikipedia.org/wiki?curid=898340" title="Józefów Roztoczański (stacja kolejowa)">
Józefów Roztoczański (stacja kolejowa)

Józefów Roztoczański – stacja kolejowa we wsi Józefów Roztoczański (gmina Józefów), w województwie lubelskim, w Polsce. Znajdują się tu 2 perony.
W roku 2017 stacja obsługiwała 0–9 pasażerów na dobę.

</doc>
<doc id="898342" url="https://pl.wikipedia.org/wiki?curid=898342" title="Karl Adam (teolog)">
Karl Adam (teolog)

Karl Adam (ur. 22 października 1876 w Pursruck w Bawarii, zm. 1 kwietnia 1966 w Tybindze) – niemiecki teolog i pisarz katolicki. 
Pochodził z rodziny, w której było jedenaścioro dzieci. Studiował w Filozoficzno-Teologicznym Seminarium w Ratyzbonie. Święcenia kapłańskie przyjął w 1900. Następnie podjął studia specjalistyczne na Uniwersytecie w Monachium, gdzie uzyskał doktorat (w 1904). Wykładał w Monachium, Strasburgu i Tybindze. Ze względu na zły stan zdrowia nie przyjął nominacji do komisji przygotowawczej do Soboru Watykańskiego II.
W swojej książce "Jezus Chrystus" (1935) podjął polemikę z krytycznymi rekonstrukcjami "historycznego Jezusa" i początków Kościoła, negującymi Boskość Mistrza z Nazaretu, broniąc pełnej słuszności stanowiska katolickiego w sporze.

</doc>
<doc id="898345" url="https://pl.wikipedia.org/wiki?curid=898345" title="Traffic Crossing Leeds Bridge">
Traffic Crossing Leeds Bridge

Traffic Crossing Leeds Bridge – brytyjski niemy film krótkometrażowy z 1888 roku w reżyserii Louisa Le Prince’a, przedstawiający dwusekundową scenkę na moście w Leeds.
Film jest uznawany przez wielu za drugi w historii po filmie "Scenka ogrodu z Roundhay" ("Roundhay Garden Scene") z tego samego roku.

</doc>
<doc id="898364" url="https://pl.wikipedia.org/wiki?curid=898364" title="Godziejów">
Godziejów

Godziejów – osada leśna w Polsce położona w województwie lubuskim, w powiecie krośnieńskim, w gminie Dąbie.
W latach 1975–1998 miejscowość administracyjnie należała do województwa zielonogórskiego.

</doc>
<doc id="898367" url="https://pl.wikipedia.org/wiki?curid=898367" title="Mokry Młyn">
Mokry Młyn

Mokry Młyn – osada leśna w Polsce położona w województwie lubuskim, w powiecie krośnieńskim, w gminie Dąbie.
W latach 1975–1998 miejscowość administracyjnie należała do województwa zielonogórskiego.

</doc>
<doc id="898369" url="https://pl.wikipedia.org/wiki?curid=898369" title="Suchy Młyn">
Suchy Młyn

Suchy Młyn – osada w Polsce położona w województwie lubuskim, w powiecie krośnieńskim, w gminie Dąbie.
W latach 1975–1998 miejscowość administracyjnie należała do województwa zielonogórskiego.

</doc>
<doc id="898378" url="https://pl.wikipedia.org/wiki?curid=898378" title="Jean Bolland">
Jean Bolland

Jean Bolland (łac. "Johannes Bollandus") (ur. 18 sierpnia 1596 w Julémont, niedaleko Liège – zm. 12 września 1665 w Antwerpii) – hagiograf katolicki, jezuita.
Dziełem jego życia było opracowanie żywotów świętych w V tomach ("Acta sanctorum"), w układzie odpowiadającym porządkowi roku liturgicznego, kontynuowane do 1940 przez wyznawców jego metody naukowej, zwanych bollandystami.
W 1612 wstąpił do zakonu jezuitów, w 1625 przyjął święcenia kapłańskie.

</doc>
<doc id="898387" url="https://pl.wikipedia.org/wiki?curid=898387" title="Hrabiowie Burgundii">
Hrabiowie Burgundii

Hrabiowie Burgundii w ramach Księstwa Burgundii.
Hrabstwo Burgundii w latach 1384–1477 było w unii z księstwem Burgundii. Po śmierci Karola Zuchwałego, jego córka, mimo że utraciła ziemię księstwa Burgundii, nadal tytułowała się księżną Burgundii. Podobnie robili wszyscy jej następcy, tytułując się książętami i hrabiami Burgundii.
Habsburgowie.
W 1678 r. hrabstwo Burgundii przypada Francji na podstawie traktatu z Nijmegen

</doc>
<doc id="898415" url="https://pl.wikipedia.org/wiki?curid=898415" title="Joan Violet Robinson">
Joan Violet Robinson



</doc>
<doc id="898420" url="https://pl.wikipedia.org/wiki?curid=898420" title="Nabil El Zhar">
Nabil El Zhar

Nabil El Zhar (ur. 27 sierpnia 1986 roku w Alès) – marokański piłkarz urodzony we Francji występujący w CD Leganés i reprezentacji Maroka. Może występować jako pomocnik lub na pozycji cofniętego napastnika.
Kariera klubowa.
Swoją karierę piłkarską rozpoczynał w juniorskim zespole OAC Alès. Następnie przeszedł do Nîmes Olympique, skąd trafił do AS Saint-Étienne. W październiku 2006 roku podpisał kontrakt z Liverpoolem. W drużynie rezerw tego klubu zadebiutował 3 października w meczu z Newcastle United. Pierwszego gola zdobył natomiast 10 października w spotkaniu z Evertonem.
W pierwszym zespole zadebiutował 26 listopada 2006 roku, wchodząc z ławki rezerwowych w spotkaniu z Portsmouth. W sezonie 2006/2007 wystąpił jeszcze w dwóch spotkaniach.
Pierwszy raz od pierwszej minuty wystąpił w 31 października 2007 roku w meczu Pucharu Ligi z Cardiff City, w spotkaniu tym zdobył także bramkę. Na początku sezonu 2008/2009 El Zhar otrzymał koszulkę z numerem 31, wcześniej nosił numer 42.
Od wygranego 1:0 spotkania z Sunderlandem stał się podstawowym zawodnikiem Liverpoolu. 18 grudnia 2008 roku w meczu z Wigan Athletic zaliczył swoją pierwszą asystę. Przy stanie 2:1 dla przeciwnika El Zhar zmienił Andrea Dossenę i asystował przy wyrównującej bramce Alberta Riery. Mecz zakończył się zwycięstwem Liverpoolu 3:2. 27 lutego 2009 El Zhar po raz pierwszy wystąpił od pierwszej minuty w ligowym spotkaniu, kiedy to zagrał w meczu z Middlesbrough.
11 lipca 2009 roku przedłużył swój kontrakt z Liverpoolem do roku 2012. Dwa tygodnie później doznał kontuzji więzadeł kolanowych i nie zagra przez co najmniej trzy tygodnie.
31 sierpnia 2010 roku El Zhar został wypożyczony do greckiego PAOK-u Saloniki. 21 sierpnia 2011 roku przeszedł do Levante UD.
Kariera reprezentacyjna.
El Zhar urodził się we Francji, jednak postanowił występować dla kraju, skąd pochodzą jego rodzice, czyli Maroka. Mimo to występował w juniorskich reprezentacjach Francji. Grał w reprezentacji Maroka do lat 20, z którą zagrał na Mistrzostwach Świata w 2005 roku, gdzie jego kraj dotarł do półfinału. Przegrał tam z Nigerią. Maroko turniej zakończyło na czwartym miejscu po porażce 2:1 w spotkaniu o trzecie miejsce.
26 marca 2008 roku w wygranym 4:1 spotkaniu z Belgią El Zhar zadebiutował w pierwszej reprezentacji. W meczu z tym zdobył także bramkę.

</doc>
<doc id="898422" url="https://pl.wikipedia.org/wiki?curid=898422" title="Mauretania (starożytne królestwo)">
Mauretania (starożytne królestwo)

Mauretania (łac. "Mauretania" lub "Mauritania", gr. "Maurusía") – starożytne królestwo w północno-zachodniej Afryce, o zmiennych granicach; obejmowało współczesne północne Maroko i północno-zachodnią Algierię. 
Zamieszkiwane było przez przodków współczesnych Berberów, graniczyło z innymi krainami, których ludność była prawdopodobnie berberyjska – od wschodu z Numidią, od południa z saharyjską Getulią. Największym z zamieszkujących ją plemion, z których wiele prowadziło koczowniczy tryb życia, byli Maurowie ("Mauri"). Wybrzeże Mauretanii było objęte wpływami Fenicjan, a później Kartagińczyków.
Pierwsze kontakty z Rzymem to okres wojny z królem numidyjskim Jugurtą, podczas której władca Mauretanii Bocchus I dopomógł Rzymianom w schwytaniu Jugurty. Synowie Bocchusa, sprawujący rządy wspólnie Bocchus II i Bogud II wspomagali Cezara w wojnie z Pompejuszem toczącej się na terenie Afryki w 46 p.n.e., otrzymując od niego w nagrodę zachodnią część Numidii. Po śmierci Cezara władcy Mauretanii nadal uczestniczyli w sprawach Rzymian, ale tym razem niezgodnie – Bocchus poparł bowiem Oktawiana, a Bogud Marka Antoniusza. Po śmierci Bocchusa (33 p.n.e.) August włączył Mauretanię do Rzymu jako prowincję, w 25 p.n.e. przekazał ją jednak władcy Numidii Jubie II. 
Ostatecznie, po zamordowaniu na rozkaz Kaliguli w roku 40 syna Juby II i Kleopatry Selene – króla Ptolemeusza (ostatniego potomka Ptolemeuszy), Mauretania stała się prowincją rzymską. Od 42 r. jej część zachodnia tworzyła prowincję "Mauretania Tingitana" ze stolicą w Tingis (obecny Tanger), część wschodnia razem z częścią Numidii – prowincję "Mauretania Caesariensis" ze stolicą w Sitifis (obecnie Satif).

</doc>
<doc id="898423" url="https://pl.wikipedia.org/wiki?curid=898423" title="György Moldova">
György Moldova

György Moldova (ur. 12 marca 1934 w Budapeszcie, zm. 4 czerwca 2022 tamże) – węgierski pisarz, podejmował tematykę współczesną, głównie z życia mieszkańców budapeszteńskich przedmieść, ludzi z marginesu społecznego, osamotnionych i zbuntowanych.
Wydał zbiory opowiadań, m.in. "Az idegen bajnok" ['obcy mistrz'] (1963), wybór pol. "Zielono-biała narzeczona i inne opowiadania" (1972), powieści, m.in. "Sötét angyal" ['ciemny anioł'] (1964), reportaże (wybór pol. "Łapanie życia" 1985).

</doc>
<doc id="898426" url="https://pl.wikipedia.org/wiki?curid=898426" title="Poncho">
Poncho



</doc>
<doc id="898428" url="https://pl.wikipedia.org/wiki?curid=898428" title="Gyorgy Moldova">
Gyorgy Moldova



</doc>
<doc id="898433" url="https://pl.wikipedia.org/wiki?curid=898433" title="Zespół Klippla i Trénaunaya">
Zespół Klippla i Trénaunaya



</doc>
<doc id="898436" url="https://pl.wikipedia.org/wiki?curid=898436" title="Czy androidy śnią o elektrycznych owcach?">
Czy androidy śnią o elektrycznych owcach?

Czy androidy śnią o elektrycznych owcach? (ang. "Do Androids Dream of Electric Sheep?") – powieść science fiction napisana przez Philipa K. Dicka, wydana po raz pierwszy w 1968. Znana również pod innym polskim tytułem: "Czy androidy marzą o elektrycznych owcach?". Akcja utworu ma miejsce w roku 2021 w San Francisco (w oryginalnej wersji utworu był to rok 1992). Tematyką powieści jest problem koegzystencji ludzi i androidów oraz typowe dla autora rozważania o sensie człowieczeństwa.
Opis fabuły.
Akcja powieści rozgrywa się w ciągu jednego dnia z życia protagonisty Ricka Deckarda, zawodowego łowcy organicznych androidów zbiegłych nielegalnie na Ziemię z innych, skolonizowanych przez człowieka planet. Aby przybyć na Ziemię android musi zabić swojego ludzkiego właściciela – roboty są produkowane na Marsie wyłącznie do pomocy dla ziemskich kolonistów jako swoisty rodzaj służących. Ludzkość na ojczystej planecie egzystuje w nędznych warunkach po niedawnej wojnie nuklearnej, trapiona opadami radioaktywnymi, chorobami i negatywnymi zmianami genetycznymi. Poprzez przydział androida o indywidualnie zamówionych przez swojego „pana” cechach władze starają się nakłonić resztę ludzkości do emigracji. Ludzie pozostali na Ziemi zostali podzieleni na "normali" i "specjali". "Specjalem" zostawała osoba chora od promieniotwórczości, uznana za zagrożenie dla dziedziczności rasy oraz pozbawiona prawa do rozmnażania. Nawet jeśli poddała się sterylizacji, była traktowana jak obywatel drugiej kategorii, bez prawa do emigracji.
Na Ziemi oraz na skolonizowanych planetach panuje ogólnoświatowa religia zwana merceryzmem (od nazwiska proroka Mercera, ang. "mercy" – łaska, miłosierdzie). Celem nowej religii jest utworzenie w ludzkiej świadomości duchowej wspólnoty ze wszystkimi istotami żywymi na Ziemi (od owada do człowieka), zagrożonymi wyginięciem po wojnie. Wyznawcy religii uczestniczą w specjalnych seansach empatycznych, w których za pomocą odpowiedniego urządzenia mogą wirtualnie połączyć się duchowo i fizycznie z osobą Mercera, symbolizującego wszelkie Życie. Podstawą moralną merceryzmu jest poczucie winy wobec bliźnich i świata zwierząt za dokonane przez człowieka zniszczenia. Dodatkowo zaszczepiane jest poczucie odpowiedzialności za los pozostałych przy życiu istot. Praktyczną realizacją płynących z religii nakazów jest chęć posiadania i opieki nad żywym zwierzęciem. W realnych warunkach społecznych szlachetna idea opieki wyrodnieje do wyznacznika pozycji społecznej i prestiżu, gdyż nie dla wszystkich wystarcza zwierząt z powodu ich bardzo małej liczby na planecie. Tylko nieliczni, najbogatsi, mogą się pochwalić prawdziwym stworzeniem (np. owcą lub kotem) – pozostali muszą się zadowolić posiadaniem pająka lub nabyć replikę mechaniczno-elektryczną. W ten sposób próbują w oczach sąsiadów podnieść swój status społeczny. Deckarda, właściciela elektrycznej owcy, podczas tropienia androidów trapią dylematy moralne. Zastanawia się, czy słuszny jest zakaz koegzystencji na Ziemi doskonałych imitacji człowieka z ludźmi, skoro jednocześnie ludzie troszczą się o masowo produkowane imitacje zwierząt. 
Zbiegłe na Ziemię androidy udają normalnych ludzi. Głównym zadaniem policji jest ściganie takich zbiegów korzystając z pomocy zawodowych łowców. Podejrzanych poddaje się specjalnemu testowi na empatię przy pomocy aparatury przypominającej wykrywacz kłamstw. Androidy są bowiem pozbawione uczuć wyższych i tylko je udają – test wykrywa różnicę między reakcjami robota a człowieka. Istota zidentyfikowana jako android jest na miejscu eliminowana za pomocą broni laserowej. Za każdego „wycofanego” robota łowca uzyskuje wysoką nagrodę pieniężną. Sprawę komplikuje fakt, iż w obiegu pojawiają się androidy o sztucznie wszczepionej pamięci, które są wewnętrznie przekonane o byciu istotą ludzką. Również niektórzy ludzie chorzy psychicznie mogą po teście zostać zakwalifikowani jako roboty. Deckard zaczyna mieć wątpliwości, czy "test na człowieczeństwo" jest zawsze skuteczny. Ponadto odkrywa on, że policja w San Francisco jest zinfiltrowana przez androidy najnowszej generacji, które same polują na łowców androidów – w tym na niego. Dodatkowo zmaga się z nieprzepartą chęcią odbycia stosunku płciowego z androidem-kobietą, co jest karalne.
Krytyka.
Stanisław Lem w "Fantastyce i futurologii" krytykuje powieść, zarzucając autorowi nielogiczność niektórych założeń. Np. androidy mogą żyć tylko 4 lata, gdyż obumierające komórki ich sztucznych ciał nie są zastępowane przez nowe, jak to jest u ludzi, organizm więc szybko się starzeje i umiera. Androidy nie mogą się także rozmnażać. Niemniej autor, jak pisze Lem, „nie życzy” sobie, by test biologiczny był podstawą ich identyfikacji. Zamiast tego przeprowadza się specjalny test „psychoneuralny”, którego wynik jest jedyną podstawą do rozpoznania androida i jego natychmiastowej likwidacji. Testy te jednak nie są stuprocentowo pewne i mogą przynieść zawodny wynik, np. zidentyfikować chorego psychicznie człowieka jako androida. Lem krytykuje także koncept, że likwiduje się każdego napotkanego na Ziemi androida, bez względu na jego czyny, a tylko za samo bycie androidem, choć wszak mógł stać się wolny na skutek naturalnej śmierci swego właściciela, bądź zostać przez niego uwolniony, ale „możliwości takich powieść jednak w ogóle nie bierze pod uwagę”. Niemniej Lem określa powieść jako „do ambitniejszych należącą”, pisze także, że „nie brak w niej i własnych, oryginalnych pomysłów autora”.
Ekranizacja filmowa.
Na motywach powieści został oparty scenariusz filmu Ridleya Scotta "Łowca androidów" z roku 1982 oraz sequela "Blade Runner 2049" z roku 2017. 

</doc>
<doc id="898438" url="https://pl.wikipedia.org/wiki?curid=898438" title="Dolina Grzybowska">
Dolina Grzybowska

Dolina Grzybowska – niewielka dolina wcięta w zbocza wschodniej części Garbu Tenczyńskiego na Wyżynie Krakowsko-Częstochowskiej, pomiędzy Balicami a Zabierzowem. Jest porośnięta lasem głównie dębowym. Dnem płynie niewielki potok stanowiący prawobrzeżny dopływ Rudawy. Cały obszar doliny znajduje się na terenie Tenczyńskiego Parku Krajobrazowego. Od drogi wojewódzkiej nr 774 prowadzi dojazd do parkingu i restauracji „Kmita” u wylotu doliny.
Dnem doliny Nadleśnictwo Krzeszowice w 2000 r. wyznaczyło ścieżkę dydaktyczną „Dolina Grzybowska” o długości 2,5 km z 5 przystankami informującymi o problemach ochrony przyrody i gospodarki leśnej.
Około 150 m na północ od wylotu doliny znajduje się duża wapienna Skała Kmity. 

</doc>
<doc id="898447" url="https://pl.wikipedia.org/wiki?curid=898447" title="Lista najwyższych budynków w Berlinie">
Lista najwyższych budynków w Berlinie



</doc>
<doc id="898449" url="https://pl.wikipedia.org/wiki?curid=898449" title="Lustro Archimedesa">
Lustro Archimedesa

Lustro Archimedesa – według bizantyjskiego kronikarza Jana Zonarasa oraz przekazywanych ustnie na przestrzeni lat podań i legend, broń solarna stworzona przez Archimedesa.
Podczas oblężenia Syrakuz przez Marcellusa w latach 214-212 przed naszą erą, Archimedes miał zostać poproszony o pomoc w obronie miasta. Jego wynalazki miały znacząco zmienić przebieg bitwy. Skonstruował on specjalne lustro, które posłużyło jako broń przeciw statkom najeźdźców.
Zasada działania.
Było to paraboliczne lustro o dużej powierzchni bądź kilkanaście/kilkadziesiąt mniejszych luster, które odbijały promienie słoneczne i skupiały je na odległym o kilkadziesiąt metrów punkcie. Odbita energia słoneczna skupiona na kadłubach drewnianych statków, pod wpływem temperatury, powodowała ich zapłon.
Wątpliwości.
Do dziś środowiska naukowe są podzielone odnośnie do kwestii prawdopodobieństwa podań o lustrze Archimedesa. Sama możliwość zapłonu przedmiotów łatwopalnych przez skierowanie na nie skupionej wiązki promieni słonecznych jest niepodważalnym faktem. Kontrowersje budzi jednak skuteczność tej metody jako broni na odległości rzędu kilkudziesięciu metrów, jak miałoby to być w przypadku lustra Archimedesa.
Pogromcy Mitów.
W programie "Pogromcy Mitów", w którym wszelakie miejskie legendy poddawane są próbom sprawdzano lustro Archimedesa trzykrotnie. Drugie podejście było na żądanie widzów, trzecie na wniosek Baracka Obamy. Chociaż prowadzący zastosowali się do wielu sugestii i odtwarzali poczynania Rzymian w sposób jakby chcieli spłonąć, mit za każdym razem został obalony. James Hyneman wysunął tezę, że Archimedes po prostu chciał oślepić wrogów, aby nie spostrzegli prawdziwych machin wojennych.

</doc>
<doc id="898451" url="https://pl.wikipedia.org/wiki?curid=898451" title="Świat Elmo">
Świat Elmo

Świat Elmo (ang. "Elmo's World)" – serial animowany dla dzieci, którego głównym bohaterem jest Elmo – czerwony stworek z serialu Ulica Sezamkowa. Emitowany na kanale MiniMini od 2005 roku, do 29 października 2012 roku. 
Wersja polska.
Opracowanie wersji polskiej: na zlecenie MiniMini – Start International Polska
Reżyseria: Paweł Galia
Dialogi polskie:
Dźwięk i montaż: Jerzy Wierciński
Kierownik produkcji: Anna Kuszewska
Udział wzięli:
oraz
i inni
Lektorzy: 

</doc>
<doc id="898452" url="https://pl.wikipedia.org/wiki?curid=898452" title="Loch Achray">
Loch Achray

Loch Achray – małe, słodkowodne jezioro w Szkocji, 11 km na zachód od Callander w hrabstwie Stirling.
Jezioro leży pomiędzy Loch Katrine a Loch Venachar w samym sercu Trossachs. Jego średnia głębokość wynosi 11 metrów. Południowy brzeg jeziora jest zalesiony. Na północy rozciągają się góry, łącznie z majestatycznymi graniami Ben Venue.
Loch Achray jest popularne wśród wędkarzy łowiących pstrągi.

</doc>
<doc id="898455" url="https://pl.wikipedia.org/wiki?curid=898455" title="Góra Kamionna">
Góra Kamionna



</doc>
<doc id="898457" url="https://pl.wikipedia.org/wiki?curid=898457" title="Wafd">
Wafd

Partia Wafd – egipska partia polityczna istniejąca w latach 1919–1952.
Słowo "wafd" w języku arabskim oznacza delegację. Partia miała profil nacjonalistyczny i powstała po zablokowaniu przez Brytyjczyków działań dążącego do niepodległości Sada Zaghlula i jego współpracowników. Próbowali oni przedstawić oczekiwania Egipcjan na arenie międzynarodowej, w tym na paryskiej konferencji pokojowej (stąd nazwa partii). 
Po uzyskaniu w 1922 przez Egipt częściowej suwerenności Wafd stał się wiodącą siłą polityczną w kraju. W 1924 wygrał wybory, a Zaghlul został premierem. Po jego śmierci przywódcą partii przez ćwierć wieku był Mustafa an-Nahhas, czterokrotny premier Egiptu. Przestała działać po wojskowym zamachu stanu w 1952.

</doc>
<doc id="898458" url="https://pl.wikipedia.org/wiki?curid=898458" title="Spółgłoska zwarta podniebienna bezdźwięczna">
Spółgłoska zwarta podniebienna bezdźwięczna

Spółgłoska zwarta podniebienna bezdźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:
Spółgłoska może być wymówiona:
Przykłady.
W polskich transkrypcjach miękki odpowiednik spółgłoski /k/ jest często oznaczany, dla łatwiejszego odróżnienia, symbolem ⟨c⟩, jednak nie jest on podniebienny, a prewelarny, dlatego w wąskiej transkrypcji dokładniejszym zapisem jest ⟨k̟⟩ lub ⟨kʲ⟩. Podobna konwencja stosowana jest w przypadku jej odpowiedników, dźwięcznego oraz szczelinowego, zapisywanych jako ⟨ɟ⟩ i ⟨ç⟩.

</doc>
<doc id="898462" url="https://pl.wikipedia.org/wiki?curid=898462" title="Konstantin Mamontow">
Konstantin Mamontow

Konstantin Konstantynowicz Mamontow, ros. Константин Константинович Мамонтов, właśc. Mamantow (ur. w Sankt Petersburgu, zm. 14 lutego 1920 w Jekaterynodarze) – rosyjski wojskowy, pułkownik armii Imperium Rosyjskiego, generał lejtnant w białych Siłach Zbrojnych Południa Rosji. 
Życiorys.
Kariera wojskowa w Imperium Rosyjskim.
Ukończył Nikołajewską Oficerską Szkołę Kawalerii w 1890. Brał udział w wojnie rosyjsko-japońskiej jako oficer 1 czyckiego pułku Kozaków zabajkalskich. W 1912 r. otrzymał awans na pułkownika. Podczas I wojny światowej od kwietnia 1915 r. do kwietnia 1917 r. dowodził 6 Dońskim Pułkiem Kozaków, następnie do stycznia 1918 r. 6 Dońską Dywizją Kozaków. 
W białej armii.
W początkowej fazie wojny domowej w Rosji współorganizował siły białych Kozaków do walki z bolszewikami nad Donem. Był wśród kozackich dowódców, którzy w lutym 1918 r., wobec zbliżania się sił czerwonych do Nowoczerkaska, wyprowadzili swoje oddziały na Stepy Salskie. W tym samym czasie powierzono mu dowodzenie grupą kawalerii w strukturze Armii Dońskiej (Carycyńska Grupa Mamontowa). W październiku 1918 r. brał udział w drugim oblężeniu Carycyna przez Kozaków dońskich. W marcu 1919 r. jego zgrupowanie, liczące 5-6 tys. żołnierzy, brało udział w walkach nad Sałem i Manyczem, powstrzymując kontrofensywę czerwonej 10 Armii z Carycyna wzdłuż linii kolejowej Carycyn-Wielikokniażeskaja. Następnie od lipca do grudnia 1919 r. dowodził 4 Dońskim Korpusem Kawalerii w Siłach Zbrojnych Południa Rosji. W 1919 r. otrzymał awans na generała lejtnanta. 
10 sierpnia Mamontow na czele swojego korpusu rozpoczął rajd po tyłach wojsk Frontu Południowego Armii Czerwonej. Według niektórych źródeł działał na polecenie głównodowodzącego Siłami Zbrojnymi Południa Rosji gen. Antona Denikina, który dowiedział się o planowanej kontrofensywie czerwonych, mającej zablokować jego plan marszu i uderzenia wprost na Moskwę. Inni autorzy dopuszczają możliwość, by Mamontow działał na własną rękę, a przynajmniej bez pełnego uzgodnienia swoich planów z Denikinem. Korpus Mamontowa wykorzystał lukę między czerwonymi 8 i 9 Armią i całkowicie zaskoczył siły przeciwnika, zajmując 18 sierpnia Tambow, a następnie także Kozłow. Kawaleria Mamontowa niszczyła infrastrukturę łącznościową czerwonych, wysadzała tory kolejowe i mosty, zniszczyła pewną liczbę magazynów z amunicją, rozpędziła część świeżo utworzonych oddziałów Armii Czerwonej, wywołując panikę. Działania Mamontowa zdezorganizowały przygotowania do ofensywy czerwonych na kierunkach carycyńskim i charkowskim, znacząco przyczyniając się do jej ostatecznego niepowodzenia. Równocześnie żołnierze Mamontowa dopuszczali się na masową skalę rabunków, plądrowania i grabieży, co sprawiło, że miejscowa ludność zaczęła określać siły białych jako Grabarmię. W trakcie rajdu Mamontow odmówił wykonywania poleceń Denikina, który wzywał go do skoncentrowania się na działaniach zaczepnych przeciwko 8 i 9 Armii, zamiast wkraczania do miasta, grabienia ich i następnie wycofywania się. Nie informował również dowództwa Sił Zbrojnych Południa Rosji o ruchach swoich sił, co uniemożliwiło innym oddziałom białych pełne wykorzystanie jego sukcesów. 
Po zajęciu Tambowa Mamontow opanował również Lebiediań i Jelec, a następnie, współpracując z siłami gen. Andrieja Szkury, także Woroneż. Po wkroczeniu przez kawalerię Mamontowa do Jelca w mieście miał miejsce pogrom Żydów.
W listopadzie 1919 r. poważnie osłabiony wcześniejszymi działaniami korpus Mamontowa razem z oddziałami Szkury został zmuszony do opuszczenia Woroneża i rozbity przez korpus konnicy Siemiona Budionnego w bitwie między Woroneżem a węzłem kolejowym Kastornoje. 2 listopada 1919 r. gen. Piotr Wrangel pozbawił go dowodzenia korpusem, co spotkało się ze sprzeciwem żołnierzy Mamontowa i przyczyniło się do spadku morale w jednostkach białej kawalerii. We wrześniu 1920 r. 4 Korpus Doński został przeniesiony z Armii Ochotniczej do Armii Dońskiej, w związku z czym Mamontow nominalnie pozostawał jego dowódcą. Stało się tak na mocy decyzji popierających Mamontowa naczelnych dowódców Kozaków dońskich: atamana Afrikana Bogajewskiego i gen. Władimira Sidorina. 
W styczniu 1920 r. wyjechał do Jekaterynodaru na posiedzenie Kręgu dowódców kozaków dońskich, kubańskich i tereckich. W mieście tym zachorował i zmarł na tyfus. W Jekaterynodarze został również pochowany.

</doc>
<doc id="898463" url="https://pl.wikipedia.org/wiki?curid=898463" title="Quini">
Quini

Quini, właśc. Enrique Castro González (ur. 23 września 1949 w Oviedo, zm. 27 lutego 2018 w Gijón) – hiszpański piłkarz, występował na pozycji napastnika.
Życiorys.
Quini swoją piłkarską karierę zaczynał w klubie El Sabio w wieku 19 lat, następnie przeniósł się po niepowodzeniach do klubu Bosco Ensidesa, gdzie także nie mógł znaleźć swojego miejsca w wyjściowej jedenastce pierwszego zespołu. Dopiero w 1968, kupił go Sporting Gijón, który wówczas występował w pierwszej lidze. W tym klubie rozwinął swoje umiejętności, i stał się szanowanym napastnikiem, dla którego żaden bramkarz nie stanowił przeszkody do zdobycia bramki.
Jego atutami były szybkość, mocny i celny strzał, dobra gra głową, a także świetna kontrola nad piłką, zarówno lewą jaki prawą nogą. W 1974 został królem strzelców Primera División, co spowodowało, że wielkie kluby zaczęły o niego się ubiegać. Jednym z nich była FC Barcelona, gdzie trafił mając już 30 lat. W klubie z Katalonii występował w pierwszym składzie przez 4 lata. 1 marca 1981 został porwany przez nieznanych sprawców. Po 3 tygodniach od tego zdarzenia, Quini został wypuszczony. Jego nieobecność wpłynęła na pogorszenie gry zespołu Barcelony, co w efekcie przyniosło porażkę w walce o mistrzostwo kraju.
Później piłkarz pomógł swojemu klubowi wygrać Copa del Rey, który od 13 lat był dla niego nieosiągalny. Do zasług Quiniego można doliczyć także zdobycie Pucharu Zdobywców Pucharów, które Barcelona zdobywała po raz pierwszy, pokonując w finale Standard Liège 2:1. Dwie bramki zdobył właśnie Quini.
W sezonie 1982/1983 Barcelona po raz drugi z rzędu nie zdobyła mistrzostwa Hiszpanii, pomimo że miała na koncie najwięcej strzelonych goli. Rok później Quini zdecydował się opuścić klub i przeniósł się do Sportingu Gijón, gdzie zakończył piłkarską karierę w 1987, następnie mianowany został sekretarzem klubu i tę funkcję pełnił do śmierci.
Zmarł na zawał serca.

</doc>
<doc id="898464" url="https://pl.wikipedia.org/wiki?curid=898464" title="RTCN Tatarska Góra">
RTCN Tatarska Góra

Radiowo-Telewizyjne Centrum Nadawcze Tatarska Góra – zbudowany pod koniec lat 70. obiekt nadawczy, z 88-metrową stalową wieżą, usytuowany na górze Zniesienie, obok Kopca Tatarskiego na terenie Przemyśla. Jest to stacja nadawcza o średnich mocach pokrywająca zasięgiem Przemyśl oraz obszar w odległościach: 20 km (południe) – przez około 30 km (zachód) do 50 km na północ i wschód (tereny Ukrainy), wokół siebie. Jest jednym z najsłabszych, pod względem zasięgu pokrycia sygnałem, obiektów nadawczych rangi RTCN w kraju.
Nienadawane analogowe programy telewizyjne.
Wyłączenie naziemnej telewizji analogowej na obszarze nadajnika nastąpiło 17 czerwca 2013 roku.

</doc>
<doc id="898465" url="https://pl.wikipedia.org/wiki?curid=898465" title="Florimond Ronger">
Florimond Ronger

Florimond Ronger znany głównie jako Hervé (ur. 30 czerwca 1825 w Houdain, zm. 4 listopada 1892 w Paryżu) – kompozytor francuski, jeden z "ojców" operetki.
Swoją muzyczną karierę rozpoczął jako organista w paryskich kościołach. Rokiem przełomowym w karierze kompozytora był rok 1848, w którym wystąpił w napisanym przez siebie intermedium muzycznym w Teatrze Narodowym. W 1951 został kapelmistrzem Theatre Boulevard du Temple. Dla tego teatru zaczął tworzyć utwory muzyczne o lekkim charakterze, muzykę sceniczną z sarkastycznym, żartobliwym, a nawet frywolnym tekstem. W 1856 roku zrezygnował z kierowania teatrem i zajął się głównie kompozycją i dyrygenturą. W sezonie 1870-1871 został dyrygentem w Empire Theater, gdzie dyrygował utworzoną na wzór straussowski orkiestrą.
Twórczość.
O ile Jacques Offenbach i Johann Strauss stworzyli operetkę klasyczną, to Hervé uważany jest za prekursora operetki. Hervè skomponował ponad 80 operetek, nie wszystkie zostały przetłumaczone na języki obce, często z obawy o utratę subtelnej francuskiej lekkości języka i dowcipu. 
Do najbardziej znanych operetek należą:
Skomponował również bohaterską symfonię-kantatę "Walka Ashanta", muzykę baletową "La rose d'amour", "Diana" i "Cleopatra".
Za pierwszy w historii utwór operetkowy niektórzy uznają jego "Don Quichotte et Sancho Panca" wystawiony w paryskiej Opera National w 1848.

</doc>
<doc id="898467" url="https://pl.wikipedia.org/wiki?curid=898467" title="Ladislav Adamec">
Ladislav Adamec

Ladislav Adamec (ur. 10 września 1926 we Frenštácie pod Radhoštěm, zm. 14 kwietnia 2007 w Pradze) – czeski polityk komunistyczny.
Życiorys.
Wykształcenie uzyskał w Wyższej Szkole Politycznej przy Komitecie Centralnym Komunistycznej Partii Czechosłowacji i Wyższej Szkole Ekonomicznej, był docentem nauk politycznych. Po II wojnie światowej, w latach 1945–1952, pełnił funkcję wicedyrektora przedsiębiorstwa „Optimit” w Odrach. Następnie, w latach 1952–1955, był wicedyrektorem zakładów gumowych w Zubří. Pracował również w przemyśle, pełniąc funkcje kierownicze, m.in. w Państwowych Zakładach Mechaniczno-Elektrycznych we Frenštácie. Od 1956 do 1958 był przewodniczącym Powiatowej Rady Narodowej we Frenštácie. W latach 1960–1962 był przewodniczącym Wojewódzkiej Komisji Planowania i wiceprzewodniczącym Wojewódzkiej Rady Narodowej w Ostrawie.
Był wieloletnim działaczem Komunistycznej Partii Czechosłowacji. W latach 1963–1969 pracował jako kierownik Wydziału Przemysłu Komitetu Centralnego. Pełnił również funkcję przewodniczącego Rządowej Komisji ds. Sytuacji i Działalności Rad Narodowych CRS w latach 1969–1971. W skład Komitetu Centralnego został powołany w 1966, a od marca 1987 do listopada 1989 był członkiem Prezydium Komitetu Centralnego. W 1969 przeszedł na stanowisko wicepremiera rządu Czeskiej Republiki Socjalistycznej. W 1986 został I wicepremierem tego rządu, a w marcu 1987 premierem. 12 października 1988 został premierem rządu federalnego Czechosłowacji, zastępując urzędującego od 17 lat Lubomíra Štrougala. Ustąpił rok później w grudniu 1989 po wydarzeniach aksamitnej rewolucji. Został wówczas I sekretarzem Komunistycznej Partii Czechosłowacji (do 1990). Po odejściu z funkcji szefa partii wycofał się z życia politycznego.

</doc>
<doc id="898471" url="https://pl.wikipedia.org/wiki?curid=898471" title="Małgorzata III Flandryjska">
Małgorzata III Flandryjska

Małgorzata III (ur. 13 kwietnia 1350, zm. 16 marca 1405) – hrabina Flandrii, Artois, Burgundii, Rethel i Nevers, córka hrabiego Ludwika II de Male i Małgorzaty, córki księcia Brabancji Jana III.
Życiorys.
W 1357 r. poślubiła Filipa I (1346 – 21 listopada 1361), księcia Burgundii, syna Filipa Burgundzkiego, hrabiego Owernii, i Joanny I, córki Wilhelma XII z Owernii. Filip zmarł jednak na zarazę już w 1361 r. nie pozostawiając męskiego potomka.
Drugie małżeństwo Małgorzata zawarła 19 czerwca 1369 r. w Gandawie z Filipem II Śmiałym (15 stycznia 1342 – 27 kwietnia 1404), nowego księcia Burgundii, młodszego syna Jana II Dobrego, króla Francji, i Bonny, córki Jana I Luksemburskiego, króla Czech. Filip i Małgorzata mieli razem pięciu synów i cztery córki:
Po śmierci ojca w 1384 r. odziedziczyła hrabstwa Flandrii, Burgundii, Artois, Nevers i Rethel. Hrabstwo Nevers zostało rychło przekazane jej najstarszemu synowi. Rethel otrzymał jej młodszy syn, Antoni, w 1402 r. Pozostałe hrabstwa Małgorzata dzierżyła aż do swojej śmierci w 1405 r. (rok po śmierci swojego męża). Odziedziczył je jej najstarszy syn, Jan.
Według Guizota ojciec Małgorzaty nie chciał aby jego córka wyszła za Francuza, skłaniając się bardziej ku angielskim kandydatom. Został jednak przekonany przez swoją matkę, Małgorzatę Burgundzką.

</doc>
<doc id="898480" url="https://pl.wikipedia.org/wiki?curid=898480" title="Osiedle Piastowskie (Kętrzyn)">
Osiedle Piastowskie (Kętrzyn)

Osiedle Piastowskie (pot. Falklandy) —- osiedle mieszkaniowe, położone w północnej części Kętrzyna. Potoczna nazwa osiedla wiąże się z jego oddaloną od centrum lokalizacją, którą mieszkańcy utożsamiają z wyspami Falkalndzkimi.
Zabudowa i zagospodarowanie terenu.
Na osiedlu dominuje zabudowa mieszkaniowa wielorodzinna (klatkowa) w systemie OWT-67 i OWT-75. Na obrzeżach osiedla występuje również zabudowa jednorodzinna wolnostojąca, bliźniacza i szeregowa.
Komunikacja.
Główny ciąg komunikacyjny osiedla obejmuje ulice Bolesława Chrobrego, Kazimierza Wielkiego i Władysława Jagiełły. Spośród ulic osiedlowych można również wyróżnić ulice Królowej Bony, Królowej Jadwigi, Władysława Łokietka, Wierzbowa czy ul. Jarosława Dąbrowskiego.

</doc>
<doc id="898484" url="https://pl.wikipedia.org/wiki?curid=898484" title="Sito Riera">
Sito Riera

Llorenç Riera Ortega (ur. 5 stycznia 1987 roku w Manacor) – hiszpański piłkarz występujący na pozycji pomocnika w cypryjskim klubie Enosis Neon Paralimni. Brat byłego reprezentanta Hiszpanii, Alberta Riery.
Kariera klubowa.
Wychowanek FC Barcelona. Rozpoczął karierę piłkarską w trzeciej, a potem w drugiej drużynie Barcelony. Latem 2007 przeszedł do RCD Espanyol, ale występował tylko w drugiej drużynie. W sezonie 2008/09 został wypożyczony do greckiego APS Panthrakikos. Po wygaśnięciu terminu wypożyczenia pozostał w Grecji, podpisując kontrakt z klubem Panionios GSS. 6 stycznia 2012 roku podpisał 3,5-letni kontrakt z Czornomorcem Odessa. 3 marca 2014 roku w związku z niestabilną sytuacją na Ukrainie za obopólną zgodą kontrakt został anulowany. W czerwcu 2014 podpisał 3,5-letni kontrakt z Kajratem Ałmaty. W 2016 związał się dwuletnią umową ze Śląskiem Wrocław. W 2018, w meczu z Sandecją, po otrzymaniu czerwonej kartki za faul na Pawło Ksionziu, uderzył głową sędziego Piotra Lasyka.

</doc>
<doc id="898496" url="https://pl.wikipedia.org/wiki?curid=898496" title="Andriej Szkuro">
Andriej Szkuro

Andriej Grigoriewicz Szkuro, prawdziwe nazwisko Szkura, ros. Андрей Григорьевич Шкуро (Шкура) (ur. w Jekaterynodarze, zm. 17 stycznia 1947 w więzieniu w Moskwie) – rosyjski wojskowy formacji kozackich, dowódca Dywizji Kozaków Kubańskich w okresie walk z bolszewikami, współorganizator i komendant ochotniczych kozackich formacji tyłowych i rezerwowych podczas II wojny światowej
Młodość i I wojna światowa.
Urodził się w rodzinie oficera Kozaków. Ukończył 3 Moskiewski Korpus Kadetów, a w 1907 r. Nikołajewską Oficerską Szkołę Kawalerii. Służył w wojskach kozackich na Kubaniu. 
Podczas I wojny światowej służył początkowo w szeregach 3 pułku kozackiego w składzie III Korpusu Kaukaskiego jako młodszy oficer. Brał udział w kilku ciężkich bitwach na froncie galicyjskim, podczas których był kilkakrotnie ranny. W listopadzie 1914 r. za waleczność został udekorowany Orderem Św. Jerzego. Latem 1915 r. awansował do stopnia esauła. Lecząc się z ran, wysunął pomysł sformowania specjalnego kozackiego oddziału partyzanckiego, który utworzył w styczniu 1916 r. Na jego czele urządzał rajdy kawaleryjskie za linie niemieckie i austro-węgierskie na froncie rumuńskim. Po wybuchu na pocz. 1917 r. rewolucji lutowej jego oddział został przeniesiony na północny Kaukaz, a następnie do Persji do korpusu kawalerii gen. Baratowa. Awansował wówczas do stopnia pułkownika.
Wojna domowa w Rosji.
Po wybuchu rewolucji bolszewickiej jesienią 1917 r., opowiedział się po stronie białych. Wiosną 1918 r. utworzył kontrrewolucyjny oddział Kozaków w rejonie Batałpaszińska na Kubaniu. W maju i czerwcu przeprowadził najazdy na Stawropol, Jesientuki i Kisłowodzk. Przyłączył się do Armii Ochotniczej gen. Antona I. Denikina. Objął wówczas dowództwo brygady Kozaków Kubańskich, która wkrótce rozrosła się do wielkości dywizji. Od maja 1919 r. dowodził w stopniu generała porucznika korpusem kawalerii. Wojska gen. A. G. Szkuro wyróżniały się szczególną brutalnością i niezdyscyplinowaniem, co powodowało niezadowolenie dowództwa białogwardyjskiego, ale także dużym bohaterstwem; on sam był kilkakrotnie ranny. Po objęciu dowództwa sił białych przez gen. Piotra N. Wrangla został w marcu 1920 r. pozbawiony dowodzenia, w związku z czym złożył rezygnację. Uważał, że obaj głównodowodzący wojskami białych niezbyt efektywnie wykorzystywali możliwości społeczeństwa kozackiego, nie rozumiejąc jego potrzeb. Jego decyzje doprowadziły do wydzielenia się środowisk Kozaków z ruchu białych, pomimo że były one zdecydowanie antybolszewickie.
Po rozbiciu białogwardzistów wyemigrował przez Konstantynopol do Francji, a następnie Jugosławii, gdzie prowadził antysowiecką działalność. Wydał też swoje pamiętniki, w których opisywał szczególnie okres walk z bolszewikami. Był zwolennikiem niezależności kozackiej.
II wojna światowa.
W okresie II wojny światowej podjął współpracę z Niemcami. Brał udział wspólnie z atamanem Piotrem Krasnowem w tworzeniu antysowieckich oddziałów kozackich złożonych z białych emigrantów i żołnierzy Armii Czerwonej wziętych do niewoli. Nie był nazistą, ale liczył, że z pomocą Niemców uda się wyzwolić społeczność kozacką spod tyranii stalinowskiej. We wrześniu 1944 r. stanął na czele Rezerwy wojsk kozackich z siedzibą w Berlinie. Został też nominalnym dowódcą 5 kozackiego pułku szkoleniowo-rezerwowego. Ponadto wszedł w skład Głównego Zarządu Wojsk Kozackich w Berlinie. W połowie maja 1945 r. wraz z kozackimi podkomendnymi poddał się Brytyjczykom na terenie Austrii, po czym został osadzony w obozie jenieckim. Andriej G. Szkuro wraz z pozostałymi oficerami kozackimi pod koniec maja tego roku został przekazany Sowietom (patrz: operacja Keelhaul), pomimo że nigdy nie był obywatelem Rosji Sowieckiej. Sąd Najwyższy ZSRR skazał go na karę śmierci, która została wykonana przez powieszenie 17 stycznia 1947 r.

</doc>
<doc id="898497" url="https://pl.wikipedia.org/wiki?curid=898497" title="Poznań Dębiec">
Poznań Dębiec

Poznań Dębiec – przystanek osobowy na poznańskim Dębcu na linii kolejowej nr 271 Wrocław Główny - Poznań Główny. Według klasyfikacji PKP ma kategorię dworca aglomeracyjnego. Przystanek znajduje się na szlaku kolejowym pomiędzy stacjami Luboń koło Poznania – Poznań Główny.
W roku 2018 przystanek obsługiwał 700–1000 pasażerów na dobę.
W czerwcu 2012 r. w ramach akcji "Gra kolorów" dworzec na przystanku Poznań Dębiec został pomalowany przez ochotników według projektu autorstwa Pawła Kozłowskiego "Swanskiego".

</doc>
<doc id="898499" url="https://pl.wikipedia.org/wiki?curid=898499" title="Virginia Polytechnic Institute and State University">
Virginia Polytechnic Institute and State University

Instytut Politechniczny i Uniwersytet Stanowy Wirginii (ang. Virginia Polytechnic Institute and State University, powszechnie znany jako Virginia Tech) – amerykański uniwersytet publiczny w Blacksburg w stanie Wirginia. Kształci 36 383 studentów.
Założony został w 1872, pod nazwą "Virginia Agricultural and Mechanical College". Po wielu zmianach, obecna nazwa została przyjęta w 1970 roku.
16 kwietnia 2007 na kampusie uniwersytetu doszło do masakry, w której zginęły 33 osoby.

</doc>
<doc id="898500" url="https://pl.wikipedia.org/wiki?curid=898500" title="Josep Escolà">
Josep Escolà

Josep Escolà (ur. 28 sierpnia 1914 w Barcelonie, zm. 7 marca 1998 tamże) piłkarz, sędzia i trener piłkarski. Najlepsze lata piłkarskiej kariery spędził w FC Barcelona, ale był też piłkarzem francuskiego FC Sète. Grał w reprezentacji Hiszpanii i reprezentacji Katalonii. Karierę jako piłkarz skończył w 1948 roku, następnie był trenerem drużyn hiszpańskich: CF Badalona, CE Sabadell, CD Castellón i Levante UD.

</doc>
<doc id="898501" url="https://pl.wikipedia.org/wiki?curid=898501" title="Efekt Bohra">
Efekt Bohra

Efekt Bohra – zjawisko występujące w fizjologii, polegające na zmniejszaniu powinowactwa hemoglobiny do tlenu w warunkach obniżonego pH (wzrost stężenia jonów wodorowych, H+). Powoduje to, że tlen jest łatwiej oddawany przez hemoglobinę (dysocjacja tlenu). Ułatwia to oddawanie tlenu w tkankach. Przeciwnie podwyższenie pH zwiększa powinowactwo wiązaniu tlenu przez hemoglobinę i utrudnia oddawanie go w tkankach. W procesie tym bierze udział H2CO3, który pod wpływem anhydrazy węglanowej rozkłada się do jonu wodorowęglanowego oraz kationu wodoru. Krzywa wysycenia hemoglobiny tlenem ma kształt sigmoidalny.
2,3-DPG (2,3-difosfoglicerynian).
2,3-DPG wpływa na zdolność wiązania i uwalniania tlenu przez hemoglobinę, warunkując strukturę przestrzenną jej łańcuchów polipeptydowych w formie luźnej (R) – ułatwiającej utlenowanie hemoglobiny oraz w formie ciasnej (T) – sprzyjającej dysocjacji oksyhemoglobiny. 2,3-dwufosfoglicerynian powstaje jako produkt pośredni beztlenowej glikolizy z aldehydu 3-fosfoglicerolowego przy udziale mutazy dwufosfoglicerynianowej w cyklu Embdena-Meyerhofa, zwanym także "cyklem Rapaporta-Lueberinga". Cykl ten ma praktyczne znaczenie w erytrocytach, gdzie powstający dwufosfoglicerynian łączy się bezpośrednio z hemoglobiną stabilizując jej formę T.
Nasilenie przemian beztlenowych, m.in. podczas wysiłku prowadzi do wzrostu stężenia 2,3-dwufosfoglicerynianu w erytrocytach. Podobnie jest w stanach hipoksji tkanek w niedokrwistościach hemolitycznych wywoływanych czynnikami toksycznymi, pasożytniczymi, niedoborowymi oraz niewydolnością nerek.
Wzrost stężenia 2,3-DPG prowadzi do przemian w strukturach hemoglobiny ułatwiających uwalnianie tlenu w tkankach.

</doc>
<doc id="898505" url="https://pl.wikipedia.org/wiki?curid=898505" title="Sokolniki (województwo opolskie)">
Sokolniki (województwo opolskie)

Sokolniki (niem. "Sokollnik") – osada w Polsce położona w województwie opolskim, w powiecie opolskim, w gminie Dąbrowa.
Od 1950 miejscowość należy administracyjnie do województwa opolskiego.
W okresie okupacji hitlerowskiej w latach 1936-1945 miejscowość nosiła nazwę "Falknersdorf".

</doc>
<doc id="898506" url="https://pl.wikipedia.org/wiki?curid=898506" title="Virginia Tech">
Virginia Tech



</doc>
<doc id="898509" url="https://pl.wikipedia.org/wiki?curid=898509" title="Wyrębiny">
Wyrębiny

Wyrębiny – część miasta Opole w województwie opolskim, w powiecie opolskim. Do 1 stycznia 2017 roku oddzielna osada położona w gminie Dąbrowa.
W latach 1950–1975 miejscowość należała administracyjnie do województwa opolskiego, w latach 1975–1998 do tzw. „małego” województwa opolskiego.
W miejscowości nie ma zabudowy

</doc>
<doc id="898516" url="https://pl.wikipedia.org/wiki?curid=898516" title="Złoty Puchar CONCACAF 1993">
Złoty Puchar CONCACAF 1993

Druga edycja międzynarodowych rozgrywek w piłce nożnej Złoty Puchar CONCACAF rozegrana w 1993 roku w USA i Meksyku.
W turnieju wzięło udział 8 drużyn podzielonych na 2 grupy:

</doc>
<doc id="898519" url="https://pl.wikipedia.org/wiki?curid=898519" title="Moussa Dembélé (belgijski piłkarz)">
Moussa Dembélé (belgijski piłkarz)

Mousa Sidi Yaya Dembélé (ur. 16 lipca 1987 w Antwerpii) – belgijski piłkarz pochodzenia malijskiego grający na pozycji środkowego pomocnika w chińskim klubie Guangzhou R&amp;F.
Kariera klubowa.
Dembélé jest wychowankiem klubu Germinal Beerschot. Do pierwszego składu pierwszoligowego zespołu trafił w 2003, a w lidze zadebiutował 24 kwietnia 2004 w wygranym 3:1 meczu z Royal Charleroi. Był to jego jedyny mecz w tamtym sezonie, dopiero w kolejnym zagrał w 19 meczach i zdobył 1 gola (w wygranym 1:0 meczu z RAEC Mons.
Latem 2005 Mousa podpisał kontrakt z Willem II Tilburg. W holenderskiej Eredivisie zadebiutował 13 sierpnia w przegranym 1:2 meczu z RKC Waalwijk. W Willem II miał pewne miejsce w pierwszym składzie i w pierwszym sezonie zdobył 9 bramek. Jego zespół zajął przedostatnie, 17. miejsce w tabeli, a utrzymał się dopiero po barażach.
W lipcu 2006 Dembélé za 5 milionów euro przeniósł się do AZ Alkmaar. W pierwszym sezonie rozegrał 33 ligowe spotkania, w których zdobył trzy bramki. AZ zajęło natomiast trzecie miejsce w lidze. Rok później Belg zdobył cztery bramki, zaś jego klub zajął 12. miejsce. W sezonie 2008/2009 wraz z AZ Dembélé został mistrzem kraju. Poza tym zdobył Superpuchar Holandii. W letnim okienku transferowym sezonu 2010/2011 przeszedł za 6,5 miliona euro do klubu ze stolicy Anglii Fulham. Podpisał 3-letni kontrakt. 28 sierpnia 2012 roku Fulham Londyn poinformował, że zaakceptował ofertę Tottenhamu za reprezentanta Belgii. Fulham otrzyma za niego 15 milionów funtów. Swojego pierwszego gola dla Tottenhamu w Premier League strzelił w debiucie z Norwich w 69 minucie. W meczu tym grał od początku drugiej połowy.
17 stycznia 2019 podpisał kontrakt z chińskim klubem Guangzhou R&amp;F FC, do którego został sprzedany za 12,45 milionów euro.
Kariera reprezentacyjna.
W reprezentacji Belgii Dembélé zadebiutował 20 maja 2006 w zremisowanym 1:1 towarzyskim meczu ze Słowacją. Z Belgią występuje w eliminacjach do Euro 2008, a w wygranym 3:0 meczu z Azerbejdżanem zdobył swojego pierwszego gola w kadrze.

</doc>
<doc id="898526" url="https://pl.wikipedia.org/wiki?curid=898526" title="Moussa Dembele">
Moussa Dembele



</doc>
<doc id="898527" url="https://pl.wikipedia.org/wiki?curid=898527" title="Aleksander Stanisław Bniński">
Aleksander Stanisław Bniński

Aleksander Stanisław Rufin Bniński herbu Łodzia (ur. 26 listopada 1783 w Poznaniu, zm. 15 czerwca 1831 w Warszawie) – minister spraw wewnętrznych Rządu Narodowego Królestwa Polskiego w powstaniu listopadowym, senator-kasztelan Królestwa Polskiego, hrabia.
W 1807 wstąpił do wojska Księstwa Warszawskiego. W 1809 mianowany kapitanem i dowódcą 1. kompanii, tworzonego w Wielkopolsce 3. Pułku Jazdy Galicyjsko-Francuskiej. Poseł na Sejm z powiatu obornickiego departamentu poznańskiego w 1809 roku. Wziął udział w wojnie polsko-austriackiej, odznaczony Złotym Krzyżem Orderu Virtuti Militari. W 1811 został posłem na Sejm z departamentu poznańskiego. Członek deputacji Rady Generalnej Konfederacji Generalnej Królestwa Polskiego do Napoleona w 1812 roku.
Od 1816 dziedziczny hrabia pruski.
W 1821 mianowany senatorem-kasztelanem. W 1825 roku został kawalerem Orderu Świętego Stanisława I klasy. W 1828 roku był członkiem Sądu Sejmowego, mającego osądzić osoby oskarżone o zdradę stanu.
Jako senator podpisał 25 stycznia 1831 roku akt detronizacji Mikołaja I Romanowa. 1 lutego 1831 został ministrem spraw wewnętrznych Rządu Narodowego. 28 lutego mianowany komisarzem rządowym przy naczelnym wodzu, przejął obowiązki zlikwidowanej Komisji Potrzeb Wojska.

</doc>
<doc id="898530" url="https://pl.wikipedia.org/wiki?curid=898530" title="Muszyca">
Muszyca

Muszyca lub larwa wędrująca – choroba zwierząt i ludzi, powodowana przez pasożytnicze larwy muchówek żywiące się martwą lub żywą tkanką gospodarza.
Muszyca jest poważnym problemem w hodowli zwierząt gospodarskich powodującym dotkliwe straty ekonomiczne na całym świecie. Choć zarażenie jest zdecydowanie częściej spotykane u zwierząt, to występuje również stosunkowo często u ludzi na terenach wiejskich, tropikalnych i subtropikalnych.
Istnieje wiele rodzajów muszycy w zależności od gatunku muchówki i miejsca występowania larw. Muchówki mogą składać jaja w ranach otwartych, w nieuszkodzonej skórze albo we wnętrzu ciała poprzez nos lub uszy; jaja mogą również zostać połknięte, jeśli zostaną złożone na wargach albo jedzeniu.
Obraz kliniczny u człowieka.
Wpływ muszycy na ciało zależy od lokalizacji larw. Mogą one infekować martwą lub żywą tkankę w rozmaitych obszarach: skóra, oczy, uszy, żołądek i przewód pokarmowy lub obszar moczowo-płciowy. Mogą atakować otwarte rany lub nieuszkodzoną skórę. Niektóre wchodzą do ciała przez nos lub uszy. Larwy lub jaja mogą dostać się do żołądka lub jelit, jeśli zostaną połknięte z jedzeniem.
Obrazy choroby i ich objawy:
Diagnostyka.
Larwa wędrująca jest często błędnie diagnozowana w USA, ponieważ jest szczególnie rzadka, a jej objawy nie są charakterystyczne. Muszyca jelita i moczowa są szczególnie trudne do zdiagnozowania.
Do wskazówek, na które należy zwracać uwagę, gdy podejrzewa się tę dolegliwość należą: niedawne podróże do obszarów endemicznych, jedna lub więcej niegojąca się rana skóry, swędzenie, ruch pod skórą lub ból, wydzielina z punktu w środku zmiany (mały otwór) lub mała, biała struktura wystająca z rany.
Prewencja.
Zapobieganie muszycy u ludzi wymaga ogólnej poprawy higieny i eksterminacji muchówek przy użyciu środków owadobójczych. Ubrania powinny być gruntownie prane, suszone z dala od muchówek i prasowane. Ciepło żelazka zabija jaja powodujące muszycę.

</doc>
<doc id="898536" url="https://pl.wikipedia.org/wiki?curid=898536" title="Octan wapnia">
Octan wapnia

Octan wapnia, E263, – organiczny związek chemiczny z grupy octanów, sól kwasu octowego i wapnia.
Octan wapnia otrzymywany jest w reakcjach węglanu wapnia bądź wodorotlenku wapnia z kwasem octowym:
Półprodukt techniczny otrzymany przez zobojętnienie wodorotlenkiem wapnia frakcji destylatu z suchej destylacji drewna zawierającej kwas octowy, nosi nazwę "szare wapno". Wykorzystuje się je do przemysłowej produkcji kwasu octowego (po reakcji z kwasem siarkowym i destylacji).
Czysty octan wapnia stosowany jest jako środek konserwujący (konserwant) oraz utwardzacz tkanek roślinnych.

</doc>
<doc id="898537" url="https://pl.wikipedia.org/wiki?curid=898537" title="Kaszak (medycyna)">
Kaszak (medycyna)

Kaszak (łac. "atheroma, steatoma") – torbiel zastoinowa, tworząca się w obrębie mieszków włosowych i gruczołów łojowych. Częsta jest na skórze głowy, tułowia, na mosznie i wargach sromowych większych. 
Opis.
Jest to guz lub guzek koloru cielistego z lekko żółtym zabarwieniem, średnicy od kilku milimetrów do kilku centymetrów. Spoistość kaszaka jest różna, od zmian miękkich do umiarkowanie twardych; ma gładką powierzchnię i jest przesuwalny wobec podłoża. Często widoczny jest na jego powierzchni ciemny punkt wskazujący na zaczopowany przewód mieszka włosowego. Zawartość torbieli wydostaje się samoistnie wskutek jej pęknięcia lub przez wyciśnięcie zmiany, jest żółtawa i o specyficznym zapachu, a w przypadku stanu zapalnego ropna i niekiedy cuchnąca. Kaszak może ulec nadkażeniu bakteryjnemu i wywołać zmiany zapalne w otaczających tkankach. 
Leczenie jest operacyjne, polega na chirurgicznym usunięciu zmiany; wznowy są rzadkie.

</doc>
<doc id="898539" url="https://pl.wikipedia.org/wiki?curid=898539" title="Java Secure Socket Extension">
Java Secure Socket Extension

Java Secure Socket Extension (JSSE) – jest biblioteką w języku Java implementującym protokoły komunikacyjne Secure Sockets Layer oraz Transport Layer Security. Funkcjonalność obejmuje kodowanie, uwierzytelnienie serwera, integralność danych oraz opcjonalnie uwierzytelnienie klienta.

</doc>
<doc id="898550" url="https://pl.wikipedia.org/wiki?curid=898550" title="Samar (ujednoznacznienie)">
Samar (ujednoznacznienie)



</doc>
<doc id="898553" url="https://pl.wikipedia.org/wiki?curid=898553" title="Wspólnota św. Jana">
Wspólnota św. Jana

Wspólnota św. Jana, Wspólnota zakonna Braci i Sióstr Świętego Jana, zwana "Mali szarzy", (fr. "Communauté Saint-Jean") – katolicka wspólnota zakonna, założona przez francuskiego dominikanina i filozofa Marie Dominique Philippe'a.
Za datę założenia wspólnoty przyjmuje się 8 grudnia 1975, pierwszym miejscem przebywania wspólnoty było opactwo cystersów na wysepce Lérins koło Cannes.
Od 1986 Wspólnota św. Jana została instytutem zakonnym na prawie diecezjalnym, nadanym przez biskupa Autun (Francja), tj. z upoważnienia Kościoła katolickiego.
Wspólnota składa się z trzech grup: Bracia, Siostry kontemplacyjne i Siostry Apostolskie. Organizuje liczne sesje dla młodzieży, dla rodzin i wielu innych rekolekcji tematycznych.
W 2005 Wspólnota św. Jana składała się z 930 braci, sióstr kontemplacyjnych i apostolskich, i ponad 3000 oblatów w 21 krajach i 91 wikariatach, 48 z nich znajduje się we Francji. Po siedmiu lat nowicjatu i okresu kształcenia, bracia mieszkają w tych małych społecznościach o nazwie „wikariat”. Członkowie wspólnoty są po ślubach zakonnych.
W 2013 Wspólnota św. Jana przekazała, głosem swego przełożonego brata Joachima, informację o naruszeniu zasad czystości seksualnej przez swojego założyciela.

</doc>
<doc id="898558" url="https://pl.wikipedia.org/wiki?curid=898558" title="Blacksburg (Wirginia)">
Blacksburg (Wirginia)

Blacksburg – miasto w Stanach Zjednoczonych, w stanie Wirginia. Według spisu w 2020 roku liczy 44,8 tys. mieszkańców. Razem z miastami Christiansburg i Radford tworzy obszar metropolitalny (MSA), który obejmuje 181,9 tys. mieszkańców. 
W mieście działa Politechnika i Uniwersytet Stanowy Wirginii ("Virginia Tech").
Demografia.
Według danych z 2020 roku w obszarze metropolitalnym Blacksburga: 87,7% mieszkańców stanowi ludność biała (86% nie licząc Latynosów), 4,6% to czarni Amerykanie lub Afroamerykanie, 4,3% to Azjaci, 2,3% ma rasę mieszaną, 0,27% to rdzenna ludność Ameryki i 0,11% to Hawajczycy i mieszkańcy innych wysp Pacyfiku. Latynosi stanowią 2,8% aglomeracji. 
Do największych grup należą osoby pochodzenia „amerykańskiego” (18,2%), niemieckiego (12,1%), angielskiego (9,8%), irlandzkiego (9,5%), szkockiego lub szkocko–irlandzkiego (4,0%) i włoskiego (3,0%).
W głównym mieście Azjaci stanowią 12,5% populacji (gł. Chińczycy – 5,4% i Hindusi – 3,2%). 
Religia.
Do największych grup religijnych obszaru metropolitalnego w 2010 roku należały:
Znaczna część mieszkańców pozostaje bez członkostwa religijnego. 

</doc>
<doc id="898560" url="https://pl.wikipedia.org/wiki?curid=898560" title="Marie Dominique Philippe">
Marie Dominique Philippe



</doc>
<doc id="898561" url="https://pl.wikipedia.org/wiki?curid=898561" title="Marcin Zamoyski (samorządowiec)">
Marcin Zamoyski (samorządowiec)

Marcin Zamoyski (ur. 30 października 1947 w Sopocie) – polski operator filmowy, realizator, samorządowiec, prezydent Zamościa w latach 1990–1992 oraz ponownie od 2002 do 2014, wojewoda zamojski od 1992 do 1994.
Życiorys.
Pochodzi z polskiego rodu Zamoyskich herbu Jelita. Jest synem Jana Tomasza Zamoyskiego, ostatniego ordynata zamojskiego, a także wnukiem Maurycego Klemensa Zamoyskiego.
Studiował początkowo na Uniwersytecie Warszawskim, potem historię na Katolickim Uniwersytecie Lubelskim. W latach 1966–1969 pracował w Kanadzie jako kierowca. Od 1972 do 1990 był zatrudniony w Polskiej Agencji Interpress w Warszawie jako operator filmowy i realizator; odpowiadał tam za przygotowywanie reportaży historycznych. Pracował także dla Wytwórni Filmowej „Czołówka”, niemieckiej telewizji oraz przy filmach fabularnych. Autor zdjęć z legalnych i nielegalnych manifestacji „Solidarności”. Przyjaźnił się z księdzem Jerzym Popiełuszką, który udzielił mu ślubu oraz ochrzcił córkę.
W 1990 stosunkiem głosów 23 do 12 został wybrany przez radę miasta na stanowisko prezydenta Zamościa. W 1992 został przez Jana Olszewskiego mianowany wojewodą zamojskim, w 1994 odwołał go z tej funkcji Waldemar Pawlak. Od 1994 do 1998 był przewodniczącym rady miasta.
W 2002 (w drugiej turze), w 2006 i w 2010 (w pierwszej turze) w bezpośrednich wyborach samorządowych jako niezależny kandydat (popierany m.in. przez Platformę Obywatelską) był wybierany na urząd prezydenta Zamościa. W 2014 nie uzyskał reelekcji, otrzymując w drugiej turze 49,7% głosów i przegrywając z Andrzejem Wnukiem. Przyczynił się do odzyskania księgozbiorów z biblioteki Zamoyskich. W latach 2004–2015 pełnił funkcję prezesa Ligi Polskich Miast i Miejsc UNESCO.
Życie prywatne.
Zamieszkał na Rynku Wielkim w Zamościu. Żonaty z Aleksandrą z domu Sentek, wywodzącą się z lwowskiej rodziny pochodzenia węgierskiego, z zawodu lekarz weterynarii. Mają dwoje dzieci: Różę (ur. 1982) i Andrzeja (ur. 1986).
W 1995 w wyniku przetargu nabył dawny PGR w Michalowie o powierzchni 520 ha; przed reformą rolną z 1944 był to folwark wchodzący w skład ordynacji. Jest właścicielem m.in. 6 obrazów z kościoła franciszkańskiego (odzyskanych w 1995 z archidiecezji lubelskiej) i sztandaru jazdy ordynackiej.

</doc>
<doc id="898563" url="https://pl.wikipedia.org/wiki?curid=898563" title="St. Jodard">
St. Jodard



</doc>
<doc id="898568" url="https://pl.wikipedia.org/wiki?curid=898568" title="Żołądź prącia">
Żołądź prącia



</doc>
<doc id="898572" url="https://pl.wikipedia.org/wiki?curid=898572" title="Batoracy">
Batoracy



</doc>
<doc id="898583" url="https://pl.wikipedia.org/wiki?curid=898583" title="In the End (singel Linkin Park)">
In the End (singel Linkin Park)

In the End – czwarty i ostatni singiel amerykańskiego zespołu nu metalowego Linkin Park promujący debiutancki album "Hybrid Theory". Jest to jeden z największych przebojów tego zespołu. Dotarł do wysokich notowań w wielu krajach.

</doc>
<doc id="898584" url="https://pl.wikipedia.org/wiki?curid=898584" title="Bekaśnikowate">
Bekaśnikowate

Bekaśnikowate (Macroramphosidae) – nieliczny w gatunki takson – w randze rodziny lub podrodziny Macroramphosinae w obrębie brzytewkowatych (Centriscidae) – obejmujący małe, morskie ryby promieniopłetwe, najstarsze z rzędu igliczniokształtnych. W zapisie kopalnym znane są z górnej kredy (†"Gasterorhamphosus zuppichinii"). Najbardziej znanym współcześnie żyjącym przedstawicielem jest bekaśnik ("Macrorhamphosus scolopax").
Występowanie.
Morskie wody przybrzeżne w tropikalnej i subtropikalnej strefie oceanów Atlantyckiego, Indyjskiego i Spokojnego.
Cechy charakterystyczne.
Ciało silnie bocznie spłaszczone, wysokie, długości zwykle kilkunastu centymetrów (maksymalnie 30 cm), pokryte płytkami kostnymi. Brak wąsików. W pierwszej płetwie grzbietowej występuje 4–8 połączonych błoną kolców, z czego drugi jest silnie wydłużony. Druga płetwa grzbietowa rozpostarta jest na 11–19 miękkich promieniach.
Systematyka.
Do bekaśnikowatych zaliczono osiem gatunków zgrupowanych w rodzajach:

</doc>
<doc id="898586" url="https://pl.wikipedia.org/wiki?curid=898586" title="Macroramphosidae">
Macroramphosidae



</doc>
<doc id="898587" url="https://pl.wikipedia.org/wiki?curid=898587" title="Belone belone">
Belone belone



</doc>
<doc id="898591" url="https://pl.wikipedia.org/wiki?curid=898591" title="Zvjezdan Misimović">
Zvjezdan Misimović

Zvjezdan Misimović (ur. 5 czerwca 1982 w Monachium) – bośniacki piłkarz, występujący na pozycji ofensywnego pomocnika lub napastnika. Posiada również obywatelstwo Serbii.
Kariera klubowa.
Wczesna kariera.
Misimović jest znany w Niemczech jako Zwetschge (czyli niemiecka śliwka) ze względu na podobną wymowę do swojego imienia. Był graczem młodzieżowej akademii Bayernu Monachium. Przez cztery lata grał w rezerwach drużyny, zdobywając 44 gole w 102 występach. W sezonie 2003/04 w Lidze Regionalnej strzelił 21 goli, co jest osobistym rekordem. Zakończył sezon jako najlepszy strzelec razem z Paolo Guerrero, swoim kolegą z drużyny. Jego pierwszy i jedyny hat-trick na poziomie klubowym miał miejsce 2 listopada w wygranym 5:1 meczu z SC Pfullendorf.
W tym czasie grał pięć razy w głównym składzie. Jego debiut seniorski miał miejsce 12 kwietnia 2003 roku w przegranym 0:1 meczu z Werderem Brema.
Dołączył do VfL Bochum na początku sezonu 2004–05. Opuścił klub pod koniec sezonu 2007-08 po wygaśnięciu kontraktu, a jego przeniesienie do 1. FC Nürnberg zostało ogłoszone w styczniu 2007 roku.
Podpisał kontrakt z 1. FC Nürnberg w lipcu 2007 roku, stając się od razu jednym z najważniejszych zawodników w kadrze. Po raz pierwszy pojawił się w meczu z Karlsruher SC. 15 września otworzył swoje konto bramkowe, strzelając pierwszego gola swojej drużyny w ostatecznym remisie 2:2 u siebie z Hannover 96. W styczniu następnego roku doznał kontuzji pachwiny, ale doszedł do siebie przed rozpoczęciem drugiej części sezonu. W lutym ponownie doznał kontuzji, tym razem w więzadle stawu skokowego, co spowodowało, że zszedł z boiska w 32 minucie Pucharu UEFA 2007/2008 przeciwko Benfice. Bez niego Nürnberg przegrał w dwumeczu 3:2 i odpadł z rywalizacji.
VfL Wolfsburg.
Przeniósł się do VfL Wolfsburg w czerwcu 2008 roku za 3,9 miliona euro, oficjalne potwierdzenie nastąpiło 1 lipca. Podpisał kontrakt do czerwca 2012 roku i wziął koszulkę z numerem 10 na sezon 2008/2009 .
Zadebiutował w drużynie 16 sierpnia w pierwszym ligowym meczu przeciwko 1. FC Köln, zdobywając zwycięskiego gola w 78. minucie, wygrywając u siebie 2:1. W październiku strzelił bramkę w wygranym 4:1 meczu z Arminią Bielefeld w swoim setnym występie w Bundeslidze. Razem z innym bośniackim piłkarzem Edinem Džeko i brazylijskim napastnikiem Grafite utworzyli „magiczny trójkąt”. Rozegrał 33 mecze w sezonie, wszystkie jako starter, grając w Wolfsburgu, który po raz pierwszy zdobył tytuł w Bundeslidze. Misimović strzelił siedem ligowych goli i również zaliczył 20 asyst dla klubu, co było rekordową liczbą asyst w jednym sezonie Bundesligi (rekordzistą był do sezonu 2014-15, kiedy to Kevin de Bruyne miał o jedną asystę więcej). W DFB-Pokal Misimović rozegrał cztery mecze, gdy jego drużyna odpadła w ćwierćfinale z Werderem Brema, podczas gdy w Pucharze UEFA zagrał w ośmiu meczach i strzelił cztery gole, w tym bramkę przeciwko Bradze w fazie grupowej. Wolfsburg odpadł w fazie pucharowej.
W dniu 4 sierpnia 2009 roku znakomite występy Misimovicia zostały nagrodzone nową umową do 2013. Skomentował przedłużenie, stwierdzając, że „czuje się jak u siebie w Wolfsburgu”. Później we wrześniu Misimović awansował do Ligi Mistrzów UEFA debiut grając w pełnym wymiarze 90 minut w wygranym 3-1 meczu u siebie kontra CSKA Moskwa w pierwszym meczu fazy grupowej. Zagrał we wszystkich meczach grupowych, ale Wolfsburg nie poszedł więcej niż o 3. miejsce i tym samym spadł do Ligi Europy UEFA. Jego jedyny gol w rozgrywkach padł 3 listopada przeciwko Beşiktaşowi. W grudniu Misimović był jednym z czterech piłkarzy Wolfsburga nominowanych do Drużyny Roku UEFA 2009 , ale nie znalazł się na ostatecznej liście. W Lidze Europy UEFA strzelił swojego jedynego gola w 1/8 finału z Rubinem Kazan.
W mistrzostwach, pomimo niepowodzenia Wolfsburga w utrzymaniu tytułu, Misimović kontynuował swoje doskonałe występy, notując 15 asyst. Zdobył również 10 goli, co dało mu równy rekord życiowy w pierwszym jego sezonie z Nürnberg. W sezonie 2010-11 pojawienie się rozgrywającego Diego sprawiło, że przyszłość Misimovicia w klubie była niepewna. Pomimo pojawienia się w przegranym meczu 2:1 z Bayernem Monachium na początku sezonu, opuścił klub w ostatnim dniu letniego okna transferowego, decydując się na dołączenie do Galatasaray SK w Turcji.
Misimović zakończył swój pobyt w Wolfsburgu, występując 92 razy we wszystkich rozgrywkach i strzelając 25 goli.
Galatasaray.
31 sierpnia 2010 roku Galatasaray ogłosił, że Misimović dołączył do zespołu i podpisał czteroletni kontrakt na kwotę 7 milionów euro. Swój pierwszy mecz dla drużyny rozegrał 13 września przeciwko Gaziantepsporowi. 18 listopada 2010 roku został skierowany do rezerwowego składu, ponieważ trener Gheorghe Hagi stwierdził, że „nie potrzebuje go w składzie”. Opuścił klub w marcu 2011 r., po rozczarowującym okresie, mając zaledwie dziewięć występów na koncie.
Dynamo Moskwa.
3 marca 2011 roku podpisał kontrakt z rosyjskim klubem Dynamo Moskwa w transakcji o wartości 4,5 miliona euro. Umowa obowiązywała do 2014 roku. Przed opuszczeniem Galatasaray, Misimović nazwał trenera Gheorghe Hagi "kłamcą", dodając, że życzy swojemu byłemu klubowi wszystkiego najlepszego.
Misimović swój debiut z zespołem zaliczył 12 marca 2011 roku w meczu ligowym przeciwko Lokomotiwie Moskwa, a jego pierwszym golem było trafienie z rzutu karnego w następnym meczu z Rostowem.
Misimović zakończył swój pierwszy sezon w Rosji strzeleniem dziesięciu goli we wszystkich rozgrywkach; zdobył osiem goli w lidze, w tym przeciwko CSKA Moskwa w kwietniu 2012. W 2011-12 Pucharze Rosji zdobył bramkę w ćwierćfinałowym meczu przeciwko Zenit Sankt Petersburg.
Guizhou Renhe.
4 stycznia 2013 roku Misimović podpisał kontrakt na trzy lata ze swoim nowym klubem. W marcu 2015 roku ogłosił, że w wieku 32 lat przejdzie na emeryturę. Jednak w czerwcu 2015 r. powrócił do Guizhou Renhe.
8 stycznia 2017 ogłosił, że przechodzi na sportową emeryturę.
Kariera reprezentacyjna.
Misimović jest również powołany do reprezentacji Bośni i Hercegowiny. Debiutował w niej 18 lutego 2004 w przegranym 0:1 meczu przeciwko Macedonii.
11 lutego 2009 wystąpił w sparingowym meczu swojej reprezentacji przeciwko chorwackiemu klubowi HNK Rijeka i zdobył w nim jedną bramkę.
W sierpniu 2014 ogłosił zakończenie kariery reprezentacyjnej.

</doc>
<doc id="898592" url="https://pl.wikipedia.org/wiki?curid=898592" title="Antoni Gliszczyński">
Antoni Gliszczyński

Antoni Gliszczyński herbu własnego (Gliszczyński) (ur. 7 stycznia 1766 w Rożnowie k. Obornik, zm. 25 grudnia 1835 w Warszawie) – senator-kasztelan Królestwa Polskiego w 1817 roku, członek Izby Najwyższej Wojennej i Administracji Publicznej w 1806 roku, poseł na Sejm Czteroletni, prefekt departamentu bydgoskiego Księstwa Warszawskiego, minister spraw wewnętrznych Rządu Narodowego Królestwa Polskiego w czasie powstania listopadowego, senator.
Życiorys.
Urodził się 7 stycznia 1766 w Rożnowie. Był synem Józefa Gliszczyńskiego herbu Jastrzębiec, kasztelana biechowskiego, kawalera orderów: Św. Stanisława i Orła Białego. Był posłem na Sejm Czteroletni w 1790 roku z województwa poznańskiego, gdzie należał do Stronnictwa Patriotycznego. Opowiadał się za uchwaleniem, a następnie ugruntowaniem Konstytucji 3 Maja, czego wyrazem był jego członkostwo Zgromadzenia Przyjaciół Konstytucji Rządowej. 2 maja 1791 roku podpisał asekurację, w której zobowiązał się do popierania projektu Ustawy Rządowej. Popierał sprawę miast oraz projekty ustaw modernizujących system finansowy państwa i organizację władz policyjnych.
W czasie konfederacji targowickiej (1792) był jednym z inicjatorów konspiracji w Wielkopolsce. Po drugim rozbiorze Polski (1793) brał udział w przygotowaniach do powstania zbrojnego, pośrednicząc w kontaktach poznańskiego środowiska patriotycznego z Tadeuszem Kościuszką. W okresie powstania kościuszkowskiego (1794) należał do organizatorów władz powstańczych w województwie poznańskim, był członkiem miejscowej komisji porządkowej oraz delegacji Wielkopolan do centralnych władz powstańczych. 21 sierpnia 1794 w Kościanie wziął udział w spotkaniu sprzysiężonych na którym zapadła decyzja o wywołaniu powstania w Wielkopolsce.
Po upadku powstania, zasądzony na wysoką karę pieniężną, wyjechał z kraju. Po powrocie, około 1797 r., nawiązał kontakt z Towarzystwem Republikanów Polskich oraz brał udział w organizowaniu Towarzystwa Przyjaciół Nauk. Jako członek Towarzystwa zajął się opracowaniami naukowymi dotyczącymi ekonomii i przemysłu oraz zabiegał o skierowanie wysiłku badawczego na problemy bezpośrednio użyteczne dla społeczeństwa.
Wkroczenie wojsk napoleońskich na ziemie polskie zapoczątkowało nowy etap w politycznej aktywności Gliszczyńskiego. Opowiadał się za wprowadzeniem na ziemie polskie konstytucji i innych praw francuskich. Włączył się także do organizowania władz administracyjnych Księstwa Warszawskiego. Został członkiem Izby Najwyższej Wojennej i Administracyjnej. Od 16 lutego do 2 maja 1807 r. był członkiem Izby Administracyjnej Departamentu Warszawskiego. 26 grudnia 1807 r. został mianowany prefektem departamentu bydgoskiego. W czasie wojny polsko-austriackiej, jako naczelnik siły zbrojnej swojego departamentu wydał 23 kwietnia 1809 odezwę wzywającą do tworzenie pospolitego ruszenia. Na stanowisku prefekta pozostawał do stycznia 1813 r., kiedy opuścił Bydgoszcz zagrożoną zajęciem przez wojska rosyjskie.
Jego kariera polityczna rozwijała się nadal po upadku Księstwa Warszawskiego. W Królestwie Polskim został członkiem Rady Stanu (1815), senatorem kasztelanem (1817), sędzią najwyższej instancji (1818). W 1820 r. został wybrany członkiem komisji wojskowo-administracyjnej, a w 1830 r. członkiem komisji umorzenia długu krajowego. Był członkiem loży masońskiej Kazimierz Wielki w 1819/1820 roku.
W 1828 roku był członkiem Sądu Sejmowego, mającego osądzić osoby oskarżone o zdradę stanu.
18 grudnia 1830 podpisał akt uznający powstanie listopadowe za rewolucję narodową i 25 stycznia 1831 poparł uchwałę sejmu o detronizacji Mikołaja I Romanowa. Opowiadał się za uwłaszczeniem chłopów w dobrach narodowych. W dniu 14 maja 1831 r. został ministrem spraw wewnętrznych i policji. Po upadku powstania listopadowego wycofał się z życia publicznego. Zmarł 25 grudnia 1835 w Warszawie.
Działalność jako prefekt departamentu bydgoskiego.
Antoni Gliszczyński z dniem 24 stycznia 1808 r. objął stanowisko prefektem departamentu bydgoskiego.
Jako prefekt był przełożonym władz administracyjnych na podległym terenie, podporządkowanym bezpośrednio Ministrowi Spraw Wewnętrznych. Do zakresu jego działania należały wszystkie sprawy z wyjątkiem sądownictwa i spraw wojskowych. Sprawował ogólny nadzór nad administracją, zarządzał sprawami oświaty, skarbu, bezpieczeństwa publicznego, ochrony zdrowia i gospodarki.
W czasie wojny polsko-austriackiej w 1809 został powołany na stanowisko naczelnika powstania departamentowego. Jego zadaniem było zorganizowanie miejscowych sił zbrojnych składających się z pospolitego ruszenia szlachty, gwardii narodowej i pułku strzelców, celem obrony departamentu przed wojskami nieprzyjacielskimi. Pomimo apeli i odezw prefekta, formowanie miejscowych oddziałów zbrojnych postępowało wolno. W czasie działań wojennych w 1809 r. nie podjął obrony Bydgoszczy przed wojskami austriackimi, ewakuując się do Chełmna. Za takie postępowanie został chwilowo zawieszony w czynnościach i pociągnięty do odpowiedzialności służbowej. Także w latach następnych nie udało mu się zorganizować silnej gwardii narodowej, mimo licznych zabiegów w tym kierunku, w tym sięgania do zagrożenia represjami mieszkańcom uchylającym się od udziału w oddziałach gwardii.
Inne działania administracji prefekta Gliszczyńskiego przyniosły znaczne osiągnięcia. W opinii współczesnych historyków był on bowiem jednym z najbardziej energicznych prefektów, w szerokim zakresie korzystającym z możliwości samodzielnego regulowania spraw szkolnych, stosunków z duchowieństwem, dochodów czy niektórych problemów policyjnych. Z jego inicjatywy od lipca 1808 r. zaczął ukazywać się "Dziennik Doniesień Rządowych i Prywatnych Departamentu Bydgoskiego", noszący później tytuł "Dziennika Tygodniowego Departamentu Bydgoskiego". Prasa była dla niego środkiem komunikowania się ze społeczeństwem, zapoznawania go z obowiązującymi przepisami oraz krzewienia ducha polskiego. Dążył do spolszczenia kadr urzędniczych w podległych sobie władzach, podniesienia ich wiedzy oraz upowszechnienia języka polskiego. Zwracał też uwagę na rozwój szkolnictwa polskiego w departamencie, pomagając w gromadzeniu środków finansowych na utrzymanie szkół i nauczycieli, ustalając zakres używania języka polskiego w szkołach. W trakcie osobistych wizytacji szkół zapoznawał się z warunkami ich pracy.
Zarządzenia Gliszczyńskiego w sprawach wyznaniowych, jak na przykład w sprawie upoważnienia pod prefektów do organizowania egzaminów dla kandydatów do zakonów i seminariów ze znajomości i stopnia akceptacji postanowień konstytucji i innych przepisów prawnych, wzbudzały wiele zastrzeżeń władz kościelnych. Dzięki jego staraniom w Bydgoszczy przeprowadzono pierwsze powszechne szczepienia przeciwko ospie. Zajmował się takie sprawami gospodarczymi departamentu, wyjaśniał i uzasadniał decyzje władz Księstwa zmierzające do ożywienia miejscowej gospodarki. Wyrazem jego ówczesnych poglądów gospodarczych było opracowanie "„Uwagi nad projektem amortyzacji długów ziemiańskich w departamencie bydgoskim”", wydane w Bydgoszczy w 1811 r. Jako prefekt włączył się do akcji mającej na celu zbudowanie pomnika Mikołaja Kopernika w Toruniu.
W styczniu 1813 r. opuścił Bydgoszcz zagrożoną zajęciem przez wojska rosyjskie, a jego obowiązki przejęli jego podwładni: Franciszek Twarowski i Jan Ignacy Radoliński.
W 1825 roku został kawalerem Orderu Świętego Stanisława I klasy.

</doc>
<doc id="898596" url="https://pl.wikipedia.org/wiki?curid=898596" title="Demodeciodoza">
Demodeciodoza

Demodeciodoza, demodecjodoza, demodekoza (łac. "demodicidosis") – choroba skóry wywoływana przez nużeńce "Demodex folliculorum" i "Demodex brevis". 
Nużeńce często nie wywołują objawów lub objawy te są bardzo nieznaczne. Mogą to być wykwity rumieniowo-grudkowo-guzkowe na skórze nosa i policzków, świąd o niewielkim nasileniu.
Do leczenia stosuje się maści z metronidazolem (skuteczność 10%) lub żółtą maść rtęciową (skuteczność 37%), kremy z permetryną i iwermektyną oraz olejki eteryczne.

</doc>
<doc id="898601" url="https://pl.wikipedia.org/wiki?curid=898601" title="Bakteryjna waginoza">
Bakteryjna waginoza



</doc>
<doc id="898605" url="https://pl.wikipedia.org/wiki?curid=898605" title="Ittoqqortoormiit">
Ittoqqortoormiit

Ittoqqortoormiit (dialekt wschodniogrenl.: Illoqqortoormiut, duń. Scoresbysund) – miasto na wschodnim wybrzeżu Grenlandii, w gminie Sermersooq. Jest jedną z najbardziej niedostępnych miejscowości na wyspie. W Ittoqqortoormiit znajduje się heliport będący środkiem komunikacji z innymi miejscowościami na Grenlandii. Dolecieć tam można jedynie śmigłowcem lub przez parę miesięcy w roku dopłynąć łodzią. Grenlandzka nazwa "Ittoqqortoormiit" oznacza „miejsce z wielkimi domami”.
Historia.
W 1822 roku angielski wielorybnik William Scoresby jako pierwszy kartografował te tereny. Od jego nazwiska pochodzi duńska nazwa "Scoresbysund". Miasteczko zostało założone w roku 1925. Inicjatorem jego powstania był duński odkrywca Ejnar Mikkelsen. 
Rozmaite znaleziska archeologiczne, m.in. ruiny, groby i ludzkie kości wskazują, że okolice te mogły być zamieszkiwane już blisko 1000 lat temu lub wcześniej.
Ekonomia.
Miejscowi myśliwi żyją z polowań na wieloryby, niedźwiedzie polarne i inne miejscowe zwierzęta. Myślistwo ma duży wpływ na warunki kulturalno-ekonomiczne. Rośnie za to znaczenie turystyki.
Fauna i flora.
Okolica jest znana z licznych populacji dzikich zwierząt (niedźwiedzi polarnych, wołów piżmowych, morsów, płetwali karłowatych, fok i lisów polarnych).
Populacja.
Według danych oficjalnych liczba mieszkańców w marcu 2014 roku wynosiła 444 osoby.

</doc>
<doc id="898612" url="https://pl.wikipedia.org/wiki?curid=898612" title="Uummannaq">
Uummannaq

Uummannaq – miasto na zachodnim wybrzeżu Grenlandii. Jest położone na wyspie Uummannaq o obszarze 12 km² u wybrzeży półwyspu Nuussuaq w gminie Qaasuitsup, ok. 590 km na północ od koła podbiegunowego. W pobliżu znajduje się góra Uummannaq o wysokości 1175 m n.p.m.. W mieście znajduje się najstarszy dom dziecka na Grenlandii.
Historia.
Uummannaq zostało założone w 1763 roku. Według obecnie przyjętych poglądów obszary arktyczne Ameryki Północnej mogły być już zamieszkiwane ponad 4000 lat temu. Najstarszymi mieszkańcami terenów wokół dzisiejszego Uummannaq mogli być przedstawiciele kultury Saqqaq. Na pobliskim półwyspie Nuussuaq, w dawnej osadzie inuickiej Qilakitsoq, znajduje się stanowisko archeologiczne, gdzie w roku 1972 odnaleziono 8 mumii sprzed ok. 500 lat.
Populacja.
Liczba mieszkańców w 2011 roku wynosiła 1274 osób.
Fauna.
W wodach wokół Uummannaq można spotkać foki i wieloryby.
Klimat.
Uummannaq znajduje się na zachodnim wybrzeżu, ok. 590 km na północ od koła podbiegunowego. Panuje tam klimat subpolarny. Od grudnia do lutego trwa tam noc polarna, analogicznie latem słońce nie zachodzi przez dwa miesiące. Średnie temperatury wynoszą: w lipcu 7 °C (dzień), 1 °C (noc) oraz w marcu -17 °C (dzień), -25 °C (noc)

</doc>
<doc id="898613" url="https://pl.wikipedia.org/wiki?curid=898613" title="Wzbudzanie prądu indukcyjnego">
Wzbudzanie prądu indukcyjnego



</doc>
<doc id="898623" url="https://pl.wikipedia.org/wiki?curid=898623" title="Axel Cronstedt">
Axel Cronstedt

Axel Frederic von Cronstedt (ur. 23 grudnia 1722 w Turinge (Södermanland), zm. 19 sierpnia 1765 w Säter), szwedzki chemik i mineralog. Był odkrywcą m.in. niklu (1751) i zeolitów (1756).

</doc>
<doc id="898624" url="https://pl.wikipedia.org/wiki?curid=898624" title="Przywilej piotrkowski (1388)">
Przywilej piotrkowski (1388)

Przywilej piotrkowski z 1388 – przywilej nadany szlachcie 29 lutego 1388 w Piotrkowie przez króla Polski Władysława II Jagiełłę.
Geneza nadania dokumentu.
Przywilej piotrkowski z 1388 roku został nadany krótko po pierwszym przywileju wystawionym przez Władysława Jagiełłę w 1386 roku, czyli przywileju krakowskim. Ze względu na krótki okres pomiędzy oboma wydarzeniami i brak wyraźnej, na pierwszy rzut oka, przyczyny wystawienia przywileju w Piotrkowie, historycy starali się znaleźć wytłumaczenie postępowania władcy. Józef Szujski argumentował, że przywilej krakowski został wydany dla Małopolski, zaś przywilej piotrkowski dla Wielkopolski. Podobnie na problem patrzyło wielu XIX-wiecznych historyków. Jednakże zdaniem Marcelego Handelsmana pogląd ten jest błędny; historyk zwraca uwagę na następujące fakty:
Zachowane do XX wieku oryginały przywileju.
Piszący w 1907 roku Marceli Handelsman wymienił zachowane do jego czasów trzy oryginały przywileju oraz trzy inne wersje rzeczonego aktu, które w jego ocenie można uznać za wersje pierwotne. Wersje przywileju nie były jednakowe - różniły się stylem, charakterem, a w niektórych przypadkach nawet pojedynczymi zapisami. Zachowane dokumenty to:
Wzajemny stosunek zachowanych wersji dokumentu.
Na podstawie wspomnianych różnic i podobieństw redakcyjnych, językowych i merytorycznych, Handelsman podzielił zachowane teksty do dwóch grup. W jednej z nich znalazły się: Cz.I, D i Dog, zaś w drugiej Cz.II, AR i S. Z kolei dalsza dogłębna analiza doprowadziła go do konkluzji, że tekst podany przez Macieja Dogiela (Dog.) jest wcześniejszy nawet od oryginałów Cz.I oraz Cz.II (czyli innymi słowy, oryginał, z którego Dogiel przepisał swoją wersję tekstu był wcześniejszy od zachowanych do XX wieku oryginałów z Archiwum Czartoryskich). Następnie w pierwszej grupie tekstów następuje oryginał Cz.I, a późniejszy od niego jest tekst podany przez Długosza (D).
W drugiej grupie, legalny odpis dokumentu z Archiwum Głównego w Warszawie (AR) jest zdaniem Handelsmana kopią innego, oryginalnego tekstu, który zaginął, natomiast który był źródłem dla oryginału Cz.II, oraz dla oryginału S. Błędy występujące licznie w wersji AR, wspomniany historyk kładzie na karb późniejszego kopisty.
Główne osie sporu pomiędzy królem a szlachtą i duchowieństwem.
Marceli Handelsman zwraca uwagę na kilka aspektów, o które toczyły się szczególnie zażarte spory - przede wszystkim chodziło o urząd justycjariusza. Szlachta dążyła do całkowitego zniesienia tego urzędu, jako że nierzadko dochodziło do przekraczania uprawnień przez urzędników sprawujących tę funkcję. Swoje dążenia udało jej się usankcjonować w przywileju krakowskim, niemniej nie były one respektowane przez władcę. Co więcej, Jagiełło uznał ów urząd za szczególnie przydatny, jako że wprowadził go w 1387 roku na Litwie, co musiało znaleźć odbicie w sporach podczas zjazdu w 1388 roku. Po drugie, pomiędzy wersjami występują różnice w procedurze podatkowej podejmowanej w momencie nieuiszczenia w terminie podatku 2 groszy z łanu chłopskiego przez właściciela ziemi (podatek wprowadzony w Koszycach w 1374). Wersja Cz.I podaje, że po 15 dniach po pierwszym napomnieniu podatek dalej nie będzie zapłacony, urzędnik królewski ma zająć sztukę bydła należącą do gospodarza. Z kolei wersja Cz.II podaje termin 14 dni.
Handelsman zwraca wreszcie uwagę na znamienny fakt, mianowicie na udział duchowieństwa w przywileju ogólnopolskim i tłumaczy go on jako chęć partycypowania w korzystnych zmianach wprowadzanych przez króla, jak również na chęć uregulowania przez duchowieństwo spornych spraw z władcą - jak na przykład z nadużywaniem prawa stacji i łamaniem immunitetu kościelnego. Z kolei Krzysztof Goźdź-Roszkowski zauważa inną rzecz - dokument z 1386 roku zawierał zapewnienie o poszanowaniu przywilejów wydanych przez Kazimierza Wielkiego i Ludwika Andegaweńskiego, z zastrzeżeniem, że nowy władca będzie uznawał jedynie te, "które zostały wydane z pożytkiem i korzyścią dla państwa i jego szlacheckich mieszkańców""." Z tego powodu uzasadnione mogły być obawy szlachty o to, że pewne prawa lub nadania ziemskie będą mogły być uchylone pod pretekstem bycia niekorzystnymi dla państwa.
Przebieg zjazdu w Piotrkowie w 1388 według Marcelego Handelsmana.
Opisane we wcześniejszym rozdziale wzajemne relacje różnych wersji przywileju zachowane do XX wieku dały Handelsmanowi podstawę do próby rekonstrukcji wydarzeń z 1388 roku z Piotrkowa. Oto król dążył do jak największego wzmocnienia swoich prerogatyw, których nieopatrznie pozbawił się w 1386 (rezygnacja z urzędu justycjariusza). Z kolei szlachta i duchowieństwo chciała wymóc na królu nie tylko pozostawienie uprzednich zobowiązań w mocy, ale przede wszystkim obietnicę ich przestrzegania. Ponadto szlachta miała w niektórych punktach poglądy sprzeczne z duchowieństwem, toteż o ile w ogóle obie te grupy szły razem, tak w szczególe król mógł próbować rozgrywać interesy szlachty i duchowieństwa z korzyścią dla siebie.
Jak zapisano w arendze dokumentu, jego uchwalenie poprzedziła "dojrzała narada i dysputa". Wydaje się, że podstawą obrad był dokument przywileju krakowskiego. Możliwe, że możnowładztwo wystąpiło z żądaniem jego przestrzegania. Również Kościół chciał uzyskać ochronę swoich posiadłości, stąd sekretarz (będący duchownym) zapisujący na bieżące nowe artykuły w miarę ich powstawania w pierwszej wersji dokumentu zawarł zwrot występujący w wersji D przywileju: "aedes sacras seu dignitates ecclesiasticas". Później jednak, w wyniku braku zgody króla, wykreślono słowo "dignitates".
W dalszej części obrad, Jagiełło zdołał wpisać do dokumentu nową zasadę przyznawania urzędów lokalnych. Spory rozgorzały natomiast przy kwestii justycjariuszów - król wiedział, że nie będzie w stanie utrzymać dotychczasowego znaczenia tego urzędu, toteż zaproponował ograniczenie roli oprawców i w takiej formie zostało to zawarte w pierwszym projekcie (Dog.). Na to nie chcieli przystać możni, którzy stworzyli własny projekt (nieznany dokument, którego odpisem jest AR) - likwidujący urząd justycjariusza, a w zamian zmieniający zapis o ściąganiu podatku gruntowego - odtąd właściciel ziemski miał mieć nie 15 dni na spłatę zaległego podatku, ale 14.
Władysław Jagiełło musiał zgodzić się na żądania szlachty, ale nie chciał pozbawiać się swojego projektu przywileju, dlatego też obie wersje nakazał spisać od nowa i nadać im formę prawomocną. I choć na pierwszy rzut oka mogło się to wydawać dziwne, to jednak według Handelsmana oba weszły w życie - projekt królewski przyjęło duchowieństwo (Cz.I), a projekt możnych został nadany rycerstwu (Cz.II).
Postanowienia.
Rozpatrując postanowienia przywileju, Marceli Handelsman postuluje, aby oprzeć się na wersji dokumentu oznaczonej przez niego jako Cz.II, gdyż zawierając postulaty szlacheckie, była najbardziej nowatorska i najlepiej reprezentowała aktualny stan świadomości politycznej ówczesnych elit. Przed przejściem do szczegółowych zapisów dokumentu, wspomniany historyk zwraca uwagę na zmianę tytulatury, którą został określony Władysław Jagiełło - w 1386 roku występował on jako "tutor et gubernator regni," podczas gdy w 1388 roku nazwany już jest "rex Polonie.. Litivanie princeps supremus...", co jasno dowodzi zmiany jego postrzegania przez polskich możnych. Same zaś postanowienia przywileju stanowiły jak następuje:

</doc>
<doc id="898628" url="https://pl.wikipedia.org/wiki?curid=898628" title="Bitwa pod Bassano">
Bitwa pod Bassano

Bitwa pod Bassano – starcie zbrojne, które miało miejsce między 7 a 8 września 1796 roku podczas wojny Francji z pierwszą koalicją.
Bonaparte po pobiciu pod Rovereto austriackiego korpusu generała zajął 5 września Trydent. Po pozostawieniu dywizji Vauboisa (8200 żołnierzy) ruszył z resztą swych wojsk (20 000 żołnierzy) za austriacką armią feldmarszałka Wurmsera (21 000 żołnierzy), która szła na odsiecz Mantui. Wurmser widząc, że jest ścigany przez Francuzów, postanowił wysłać w kierunku Werony dywizję Mészárosa (10 000 żołnierzy), a sam z resztą sił spróbował powstrzymać francuski pościg. Tylną straż austriacką (3000 żołnierzy) Francuzi rozbili 7 września w okolicy Primolano. Pod Bassano pobite zostały główne siły Wurmsera (8000 żołnierzy). Resztki, które zdołały się uratować dołączyły pod Weroną do dywizji Mészárosa. Austriacy dotarli do Mantui, gdzie zostali osaczeni przez ścigających ich Francuzów. W bitwie Francuzi stracili 400 zabitych, rannych i zaginionych, natomiast Austriacy 600 zabitych i rannych, 2 000 jeńców i 30 dział.

</doc>
<doc id="898629" url="https://pl.wikipedia.org/wiki?curid=898629" title="Synagoga w Ostrzyhomiu">
Synagoga w Ostrzyhomiu

Synagoga w Ostrzyhomiu (węg. "Esztergomi zsinagóga") – synagoga w stylu neomauretańskim zbudowana w 1888 roku przez Lipóta Baumhorna, znajdująca się w Ostrzyhomiu, w komitacie Komárom-Esztergom.
Historia.
W Ostrzyhomiu już od początku panowania domu Arpadów żyła duża kolonia żydowska. W okresie reform (tj. w pierwszej połowie XIX wieku) w Ostrzyhomiu zaczęli osiadać się bogaci kupcy i rzemieślnicy żydowscy, którzy we wsi Szenttamás zbudowali sobie pierwszy dom modlitwy. W 1858 roku na jego miejscu wzniesiono kolejną synagogę.
W okrągłe trzydzieści lat później, w 1888 roku, uczniowi znanego architekta Ödöna Lechnera – Lipótowi Baumhornowi powierzono wykonanie projektów nowej synagogi. Była to pierwsza praca Baumhorna. Synagogę zaprojektował jako wydłużony budynek w stylu neomauretańskim, zachowując typowe dla stylu zdobienia jak pasiaste mury i łuki podkowiaste, ale w odróżnieniu od swych późniejszych prac utrzymał stosunkowo spójny styl, bez typowego dla siebie eklektyzmu. Pierwotnie był to budynek jednopoziomowy, z galerią dla kobiet w sali głównej. Od 1888 roku do II wojny światowej budynek używała wspólnota żydowska Ostrzyhomia i jego okolic. Podczas działań wojennych budynek synagogi bardzo poważnie został uszkodzony, a większą część mieszkańców pochodzenia żydowskiego (ponad pięćset osób) deportowano z miasta. Od tego czasu w Ostrzyhomiu liczba mieszkańców żydowskich jest nieznaczna.
Z tego też powodu o pierwotnym przeznaczeniu tego budynku informuje już jedynie skromna nazwa ulicy, przy której on stoi: "Imaház utca". W 1964 roku przekazano ją miejscowej organizacji, Związkowi Stowarzyszeń Technicznych i Przyrodniczych (węg. "Műszaki és Természettudományi Egyesületek Szövetsége"). W latach 1980–1981 otworzono w niej Dom Techniki, który do roku 2006 działał jako ośrodek konferencyjny.
W następnych latach MTESZ bez przerwy remontował i upiększał ten budynek, znacznie przebudowując go, ażeby był zdatny do organizowania w nim konferencji i odczytów. Stworzono wewnątrz budynku sale prelekcyjne, kabiny tłumaczy, pokoje gościnne i bankietowe oraz założono centralne ogrzewanie. W roku 2006 magistrat miejski za sumę 70 milionów forintów odkupił od MTESZ Dom Techniki i do budynku wprowadziło się biuro Euroregionu Ister-Granum.
Architektura.
Murowany z cegły, dwukondygnacyjny budynek synagogi wzniesiono na planie prostokąta, w stylu mauretańskim. Powierzchnia budynku wynosi 1216 m². Po obu stronach fasady znajdują się przybudówki w kształcie wieży, zwieńczone czterema sterczynami, w kształcie kopułek.
Wieże łączy olbrzymia hala wejściowa z arkadami o potrójnym łuku. Na piętrze znajduje się sala konferencyjna z kabinami dla tłumaczy. Prowadzą tu oryginalne marmurowe schody z 1888 roku. Przed synagogą stoi Pomnik Męczenników autorstwa artysty-plastyka Istvána Martsa, a na ścianie znajduje tablica pamiątkowa wspominająca deportowanych ostrzyhomskich Żydów.

</doc>
<doc id="898635" url="https://pl.wikipedia.org/wiki?curid=898635" title="Steven Culp">
Steven Culp

Steven Bradford Culp (ur. 3 grudnia 1955 w La Jolla w stanie Kalifornia) – amerykański aktor filmowy, telewizyjny i teatralny. W Polsce znany jest głównie jako Rex Van De Kamp w serialu "Gotowe na wszystko".

</doc>
<doc id="898638" url="https://pl.wikipedia.org/wiki?curid=898638" title="Archibald Alison (1. baronet)">
Archibald Alison (1. baronet)

Archibald Alison (ur. 29 grudnia 1792 w Kenley, Salop, zm. 10 maja 1867 w Glasgow) – szkocki historyk i prawnik. 
Syn filozofa Archibalda (1757 - 1839). Ożenił się w 1825 z Elisabeth Glencairn.
Studiował pod nadzorem prywatnego nauczyciela, a później na Uniwersytecie Edynburskim. W 1814 został przyjęty do izby adwokackiej, a w 1834 został szeryfem Lanarkshire. 
Był lordem rektorem najpierw Marischal College w Aberdeen, a następnie University of Glasgow. Został mianowany baronetem przez Lorda Derby w 1852.
Robert Scott Lauder namalował jego portret.
Wydano jego autorstwa m.in.:

</doc>
<doc id="898639" url="https://pl.wikipedia.org/wiki?curid=898639" title="Przywileje piotrowskie">
Przywileje piotrowskie



</doc>
<doc id="898645" url="https://pl.wikipedia.org/wiki?curid=898645" title="Drake (raper)">
Drake (raper)

Drake, właśc. Aubrey Drake Graham (ur. 24 października 1986) – kanadyjski raper, piosenkarz i aktor.
Rozpoczął karierę aktorską rolą Jimmy’ego Brooksa w serialu "". Przez długi czas był blisko związany z Young Money Entertainment, aż do czerwca 2009, kiedy to podpisał oficjalny kontrakt z wytwórnią. 15 czerwca 2010 ukazał się jego pierwszy album studyjny pt. "Thank Me Later", który zadebiutował na szczycie "Billboard" 200, rozchodząc się w pierwszym tygodniu w 447 tys. kopii na terenie Stanów Zjednoczonych.
Za minialbum "So Far Gone" otrzymał dwie nominacje do nagród Grammy. Podczas gali przyznano mu jedną statuetkę spośród przydzielonych mu nominacji. W 2013 zdobył nagrodę Grammy w kategorii „Najlepszy album rap/hip-hop” za płytę pt. "Take Care".
Współpracował z wieloma artystami, takimi jak m.in. DJ Khaled, Young Money, Jay-Z, Kanye West, Eminem, Young Jeezy, Mary J. Blige, Timbaland, Birdman, Trey Songz czy Jamie Foxx. Poza tym był autorem tekstów do piosenek Jazza Cartiera, Bishopa Brigante'a, Alicii Keys i Dr. Dre.
Życiorys.
Urodził się 24 października 1986 w Toronto, jest synem Dennisa Grahama, perkusisty pracującego z Jerrym Lee Lewisem, i Sandi Graham, pedagożki. Jego wujkowie, Larry Graham oraz Teenie Hodges, także są muzykami. Dennis Graham jest Afroamerykaninem z Memphis, natomiast Sandi kanadyjską Żydówką (z tego powodu Drake uczestniczył w zajęciach w żydowskiej szkole oraz miał bar micwę). Kiedy Aubrey miał pięć lat, jego rodzice się rozwiedli, a on sam wychowywany był przez matkę w zamożnej dzielnicy Toronto, Forest Hill. Drake uczęszczał do Forest Hill Collegiate Institute, gdzie po raz pierwszy miał styczność z aktorstwem, jednak jej nie ukończył. Podczas gdy Aubrey na co dzień mieszkał z matką, większość okresów letnich spędzał u swojego ojca w Memphis.
Kariera zawodowa.
W 2001 rozpoczął swoją karierę aktorską rolą Jimmy’ego Brooksa w serialu "", w którym występował do 2009, pojawiając się w 138 odcinkach. W 2008 zagrał również w filmie telewizyjnym "Degrassi Spring Break Movie".
W lutym 2006 wydał swój pierwszy mixtape, "Room for Improvement", dostępny na jego stronie internetowej oraz poprzez profil w serwisie Myspace. Rok później opublikował kolejny mixtape, "Comeback Season", z którego pochodził singel „Replacement Girl”, nagrany z udziałem Trey Songz. Wideoklip do tego utworu uczynił z Drake’a pierwszego kanadyjskiego rapera bez kontraktu w historii, którego teledysk emitowany był na antenie BET. W 2008 Lil Wayne usłyszał kilka piosenek Grahama, po czym zaprosił go do Houston i zaoferował udział w swojej trasie koncertowej. Od tamtego czasu nagrali parę wspólnych utworów, a w tym m.in. „Ransom” i „I Want This Forever”.
13 lutego 2009 premierę miał trzeci oficjalny mixtape Drake’a, "So Far Gone", dostępny darmowo na jego blogu internetowym. Ze względu na sukces dwóch pochodzących z niego singli, „Best I Ever Had” i „Successful”, "So Far Gone" został wydany w postaci minialbumu. W wydaniu "Billboard" Hot 100 z 4 lipca 2009 dwa utwory Drake’a, „Best I Ever Had” i „Every Girl”, uplasowały się na kolejno: 3. oraz 10. pozycji listy. Stał się drugim artystą w historii, który zanotował dwa debiutanckie hity w pierwszej dziesiątce notowania w tym samym tygodniu. 29 czerwca 2009 poinformowano, że Graham podpisał kontrakt z Young Money Entertainment. Jednak wcześniej o pozyskanie artysty konkurowały ze sobą trzy wytwórnie: Universal Motown, Atlantic Records oraz Warner Music Group. Magazyn "Billboard" negocjacje między nimi określił jako "jedne z największych licytacji w historii przemysłu muzycznego". Po dołączeniu do Young Money Entertainment, Drake wyruszył z Lil Wayne'em, Soulja Boyem i Young Jeezym w trasę America's Most Wanted Tour. 31 lipca 2009 roku, koncertując z urazem kolana, Graham upadł na scenę podczas wykonywania "Best I Ever Had" w Camden, w New Jersey. W następstwie, 8 września, przeszedł operację zerwanego więzadła krzyżowego przedniego. 15 września 2009 premierę miał siedmiościeżkowy minialbum "So Far Gone", który zadebiutował na szóstym miejscu "Billboard" 200 i uzyskał złoty status w Stanach Zjednoczonych za sprzedaż powyżej 500 tys. egzemplarzy. 18 kwietnia 2010 płyta zdobyła nagrodę Juno Award dla najlepszego rapowego nagrania roku.
Planował wydać swój debiutancki album pt. "Thank Me Later" już na koniec 2009, ale data ta została przesunięta, początkowo na marzec, a później na 25 maja 2010. Wytwórnia Universal Motown poinformowała, że oficjalne wydanie płyty nastąpi 15 czerwca. 9 marca Drake opublikował pierwszy singiel z płyty, „Over”, który uplasował się na 14. miejscu Hot 100.
Na początku 2010 wziął udział w nagrywaniu utworu „Wavin’ Flag” K'naana w wykonaniu grupy kanadyjskich artystów, znanych jako Young Artists for Haiti. 26 kwietnia podczas koncertu na University of Missouri w Kansas City poinformował, że skompletował cały materiał na nowy album. Krótko po tym, 5 maja, premierę miał kolejny singel, „Find Your Love”, który zajął ósme miejsce na liście "Hot 100". Trzeci singiel, „Miss Me”, nagrany z udziałem Lil Wayne'a, został wydany 1 czerwca 2010 i uplasował się na 15. miejscu Hot 100. 15 czerwca ponad 25 tys. fanów zgromadziło się w nowojorskim South Street Seaport, aby wziąć udział w darmowym koncercie Drake’a i Hansona. Występ nie doszedł jednak do skutku, gdyż policja zdecydowała o jego odwołaniu z powodu zbyt dużych tłumów. Decyzja ta została negatywnie przyjęta przez zebranych i nieomal doprowadziła do wybuchu zamieszek. Również w czerwcu 2010 poinformowano, że Drake będzie dubbingował postać Jace'a Strattora w grze "Gears of War 3". Album "Thank Me Later", zawierający piosenki nagrane m.in. z Alicią Keys, T.I., Lil Wayne'em i Jayem-Z, został ostatecznie wydany 15 czerwca 2010 i zadebiutował na szczycie "Billboard" 200, rozchodząc się w pierwszym tygodniu w 447 tys. egzemplarzy w USA. W lipcu 2010 odwołał wszystkie występy w Europie ze względu na chorobę matki. Również w 2010 poprowadził pierwszą edycję festiwalu "Ovo (October's Very Own) Festival".
15 listopada 2011 wydał drugi album studyjny pt. "Take Care", który zadebiutował na 1. miejscu listy "Billboard" 200, rozchodząc się w pierwszym tygodniu w 631 tys.egzemplarzy w USA.
24 września 2013 wydał trzeci Longplay pt. "Nothing Was the Same", który stał się hitem W Kanadzie i Stanach Zjednoczonych. Niezależnie od projektu nowej płyty ukazał się mixtape pt. "The Green Files", którego producentem płyty został Rick DaRuler.
13 lutego 2015 wydał mixtape pt. "If You’re Reading This It's Too Late".
Życie osobiste.
W piosence „Deceiving” z 2008 opisał swoje wcześniejsze związki, poświęcając każdy wers innej kobiecie. W pierwszym z nich mówi o Dii Edwards, natomiast w trzecim o szkolnej miłości Alishii Phillips. Natomiast drugi wers opowiada o byłym związku Grahama z wokalistką Keshią Chanté, odnosząc się również do jej matki, Tessy: „Jak tam, Tessa? Kocham cię, jak własną matkę, a twoje córki dorastają, a ja, ja tu tylko pracuję, czekam cierpliwie na nią, aby była gotowa na miłość i zostawienie za sobą niepowodzeń.”.
W maju 2009, w rozmowie dla MuchMusic, wypowiedział się o „Deceiving” i spekulacjach na temat związku z Chanté: „Czy nazwałbym Keshię eks? Byłbym dumny, mogąc powiedzieć, że jest moją byłą. Jestem dumny, że mieliśmy swój czas, gdy byliśmy szesnastolatkami. Ona jest wspaniała. Jest jedną z pierwszych osób z przemysłu, które poznałem, po prostu nawiązaliśmy silne więzi.”. W czerwcu 2009 stworzył dwa remiksy piosenki Chanté, „Fallen”, w których wyraził swoją miłość do niej. Sama Keshia początkowo milczała na temat jej powiązań z raperem, jednak ostatecznie przyznała: „Będę kochać tego mężczyznę bezwarunkowo do końca mojego życia. On o tym wie. Mamy swoją historię. Znam go, odkąd byłam małą dziewczynką. Nasze relacje opierają się na miłości/nienawiści, dlatego wolę kochać go na odległość."
Kiedy Drake osiągnął szeroki sukces, zaczęto łączyć go z inną wokalistką, po teledysku „What’s My Name” Rihanną. Oboje jednak zaprzeczyli pogłoskom, a Graham dodał, że „są tylko dobrymi przyjaciółmi”.
Zagrał z popularnym streamerem na platformie twitch "Ninja" w grę o nazwie "Fortnite", dzięki czemu gra zyskała rozgłos w telewizji.
Jest fanem drużyny Kentucky Wildcats oraz przyjacielem jej trenera, Johna Calipariego. 2 stycznia 2009 roku Drake pojawił się na meczu Wildcats z zespołem University of Louisville, po czym towarzyszył Calipariemu w trakcie jego show radiowego. 16 października raper pojawił się na wydarzeniu rozrywkowym Big Blue Madness organizowanym przez męską drużynę koszykarską University of Kentucky. 27 kwietnia 2010 roku Graham ponownie powrócił na University of Kentucky, jednak tym razem, aby zagrać koncert.
Ze związku z francuską byłą aktorką porno Sophie Brussaux ma syna Adonisa (ur. 11 października 2017).
W październiku 2018 został współwłaścicielem drużyny sportów elektronicznych, 100 Thieves.

</doc>
<doc id="898648" url="https://pl.wikipedia.org/wiki?curid=898648" title="Mango (przedsiębiorstwo)">
Mango (przedsiębiorstwo)

Mango – hiszpańskie przedsiębiorstwo odzieżowe. 
Historia firmy.
Dwaj tureccy bracia, Isak Andic i Nahman Andic, założyciele Mango (znanego również jako MNG), otworzyli swój pierwszy sklep w Barcelonie w 1984 roku. Rok później firma miała pięć punktów sprzedaży. To, co początkowo było małym zespołem, zaczęło się stopniowo rozrastać.
Pod koniec 1988 roku firma miała już 13 punktów sprzedaży w całej Hiszpanii. Zaledwie w 4 lata, w 1992 roku, Mango podjęło pierwszą próbę ekspansji poza rynek krajowy, otwierając dwa sklepy w Portugalii.
Firma ma obecnie ponad 2700 sklepów w 110 krajach.
W 2020 60 procent sklepów Mango było franczyzowych, a 40 procent należało do nich. Obecnie zatrudnia ponad 15 000 pracowników, w tym 70% kobiet, z czego 1800 pracuje w Hangar Design Center, największym centrum projektowym w Europie i jego siedzibie. Andic wybrał nazwę „Mango” po skosztowaniu tego owocu podczas podróży na Filipiny. Ciekawe jest to, że wyraz ten wymawia się tak samo w każdym języku.
Kondycja finansowa Mango.
Mango to jeden z największych konkurentów Zary, który jest pierwszym sprzedawcą detalicznym w Hiszpanii. Według Forbesa, imperium handlu detalicznego uczyniło jednego z założycieli Mango, Isaka Andica i jego rodzinę, czwartym najbogatszym człowiekiem w Hiszpanii.
Przychody Mango wyniosły 2,37 mld euro w 2019 r., co oznacza poprawę o 6,3%, podczas gdy w roku podatkowym 2018 r. 2,23 mld euro. Sprzedaż w sklepach wzrosła o 5,5%, a sprzedaż internetowa o 26,7%, przekraczając ich oczekiwania. Mango planuje otworzyć znacznie więcej oddziałów i zwiększyć swoje przychody do 4 miliardów euro do końca 2020 roku.

</doc>
<doc id="898653" url="https://pl.wikipedia.org/wiki?curid=898653" title="Corinthian F.C.">
Corinthian F.C.

Corinthian Football Club – angielski klub piłkarski założony w 1882 roku. 
Początkowo drużyna zamierzała rozgrywać tylko mecze towarzyskie, w związku z czym aż do 1900 roku nie grała w żadych oficjalnych rozgrywkach, także w The Football League czy FA Cup, w którym po raz pierwszy zagrali dopiero po I wojnie światowej, ale jej piłkarze szybko stali się trzonem reprezentacji Anglii – w meczach z Walią w 1894 i 1895 całą jedenastkę stworzyli tylko piłkarze Corinthians.
Wstąpiwszy do Amateur Football Alliance (co uniemożliwiło klubowi rozgrywanie meczów z klasowymi angielskimi przeciwnikami), Corinthians zaczęli podróżować po świecie, popularyzując futbol. Ich nazwę przyjęły dwa brazylijskie kluby, Sport Club Corinthians Paulista i Sport Club Corinthians Alagoano, a ich białe barwy – Real Madryt.
W 1939 roku połączyli się z Casuals F.C., by sformować Corinthian-Casuals F.C., który w sezonie 2019-20 występował w Isthmian League.

</doc>
<doc id="898659" url="https://pl.wikipedia.org/wiki?curid=898659" title="Stary Folwark (województwo podlaskie)">
Stary Folwark (województwo podlaskie)

Stary Folwark – osada w Polsce położona w województwie podlaskim, w powiecie suwalskim, w gminie Suwałki. Stary Folwark leży na terenie Wigierskiego Parku Narodowego.
W latach 1973–1976 miejscowość była siedzibą gminy Stary Folwark. W latach 1975–1998 miejscowość należała administracyjnie do województwa suwalskiego.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Wigrach.
Turystyka.
We wsi znajduje się Muzeum Wigierskiego Parku Narodowego zawierające ekspozycje hydrobiologiczne, przyrodnicze i etnograficzne. 
Klub Wodny Hańcza nad Wigrami posiada: wypożyczalnię sprzętu wodnego (żaglówki, kajaki, łodzie wiosłowe), przystań, kąpielisko, kemping i pole namiotowe.
W Starym Folwarku znajduje się również ośrodek PTTK, który dysponuje: wypożyczalnią sprzętu wodnego, boiskiem sportowym, plażą z kąpieliskiem, kempingiem, polem namiotowym, stołówką oraz domem wypoczynkowym.
Baza noclegowa.
We wsi znajdują się prywatne pensjonaty i kwatery turystyczne, dwa kempingi i kilka pól namiotowych, oraz dwie restauracje oferujące dania rybne i regionalne.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="898662" url="https://pl.wikipedia.org/wiki?curid=898662" title="Loch Arkaig">
Loch Arkaig

Loch Arkaig – zbiornik wodny w Lochaber w Szkocji, leżący na zachód od Great Glen, o długości około 12 km. Leży 140 stóp n.p.m. Maksymalna głębokość wynosi 300 stóp.
Główne dopływy stanowią Dessarry i Pean River, które spływają z górskich dolin o tych samych nazwach. Góry Lochaber leżą na północy a Forest of Locheil na południu. Odpływ prowadzi rzeką Arkaig (wschód jeziora), płynącą ku wschodowi przez Achnacarry do Loch Lochy.
Jezioro posiada dwie małe wyspy. Eilean a Ghiubais jest dawnym miejscem pochówku członków klanu Cameron of Lochiel. 
Droga pomiędzy Great Glen a Knoydart biegnie przez północne wybrzeże jeziora.
Według legendy w 1746 roku został tutaj ukryty skarb Jakobitów.

</doc>
<doc id="898664" url="https://pl.wikipedia.org/wiki?curid=898664" title="Mały obieg krwi">
Mały obieg krwi



</doc>
<doc id="898671" url="https://pl.wikipedia.org/wiki?curid=898671" title="In The End">
In The End



</doc>
<doc id="898680" url="https://pl.wikipedia.org/wiki?curid=898680" title="Sytuacja homoseksualistów w Europie">
Sytuacja homoseksualistów w Europie



</doc>
<doc id="898684" url="https://pl.wikipedia.org/wiki?curid=898684" title="Miron Aldea">
Miron Aldea



</doc>
<doc id="898685" url="https://pl.wikipedia.org/wiki?curid=898685" title="S. Voinea">
S. Voinea



</doc>
<doc id="898688" url="https://pl.wikipedia.org/wiki?curid=898688" title="C. Răzvan">
C. Răzvan



</doc>
<doc id="898700" url="https://pl.wikipedia.org/wiki?curid=898700" title="Wyspy Revillagigedo">
Wyspy Revillagigedo



</doc>
<doc id="898703" url="https://pl.wikipedia.org/wiki?curid=898703" title="Kiekrz (stacja kolejowa)">
Kiekrz (stacja kolejowa)

Kiekrz – stacja kolejowa w Kiekrzu, znajdująca się na pograniczu wiejskiej i poznańskiej części tego obszaru. Stacja leży na szlaku kolejowym Poznań Główny – Szczecin Główny. Budynek wzniesiony z czerwonej cegły zwieńczony spadzistym dachem w stylu dawnych dworców. Stacja węzłowa powstała w 1885 roku przy wjeździe do miasta Poznania od strony Krzyża.
W roku 2017 stacja obsługiwała 150–199 pasażerów na dobę.

</doc>
<doc id="898705" url="https://pl.wikipedia.org/wiki?curid=898705" title="Jogne">
Jogne

Jogne (fr. "La Jogne", niem. "Jaunbach") – rzeka w Szwajcarii, w Alpach Fryburskich. Długość 28,5 km.
Źródła dwóch głównych potoków źródłowych po wschodniej stronie grzbietu Dent de Ruth (2236 m n.p.m.) – Zuckerspitz (2132 m n.p.m.) – Wandfluh (2133 m n.p.m.), w rejonie zwanym Jaungründli w kantonie Berno, na wysokościach odpowiednio 1650 i 1720 m n.p.m. Początkowo, pod niemiecką nazwą Jäunli, spływa w kierunku północno-wschodnim. W miejscu zwanym In Bruch przekracza granicę kantonów Berno i Fryburg. Następnie jej dolina zatacza szeroki łuk w lewo wokół grani Sattelspitzen – Gastlosen i od miejscowości Jaun płynie już generalnie w kierunku zachodnim. Nosi teraz niemiecką nazwę Jaunbach. W rejonie wioski Im Fang (fr. "La Villette") przekracza niemiecko-francuską granicę językową i przyjmuje swoją francuską nazwę Jogne.
Pierwotnie rzeka opuszczała płaskowyż Charmey, pokonując na odcinku niespełna 2 km różnicę poziomów ok. 100 m, głęboko wciętym w skały wąwozem (fr. "Gorges de la Jogne"). Po wybudowaniu w 1920 r. zapory wodnej Montsalvens rzeka Jogne uchodzi w Charmey do jeziora Montsalvens. Jej wody opuszczają jezioro wykutą w skałach sztolnią i napędzają turbiny elektrowni wodnej w Broc, a dawnym korytem w wąwozie spływają jedynie zrzuty nadmiaru wód ze zbiornika.
Jogne uchodziła poniżej Broc jako prawobrzeżny dopływ do rzeki Sarine. Obecnie po opuszczeniu elektrowni uchodzi, tuż poniżej fabryki wyrobów czekoladowych Nestlé w Broc, wprost do jeziora Gruyère, na wysokości 677 m n.p.m.

</doc>
<doc id="898706" url="https://pl.wikipedia.org/wiki?curid=898706" title="Karabin Barrett M468">
Karabin Barrett M468

Barrett M468 – amerykański karabin samopowtarzalny. Jest to połączenie popularnej komory spustowej karabinu AR-15 z nową komorą zamkową. Karabin zasilany jest nabojem 6,8 mm Remington SPC.

</doc>
<doc id="898708" url="https://pl.wikipedia.org/wiki?curid=898708" title="Gândirism">
Gândirism

Gândirism – kierunek ideologiczny propagowany przez rumuńskie pismo "Gândirea", od tytułu którego pochodzi nazwa. Gândirism stał się w latach 40. XX wieku podstawą teoretyczną rumuńskiego faszyzmu. 
Gândirism w literaturze przejawiał się całkowitą idealizacją życia i obyczajów patriarchalnej rumuńskiej wsi, idącą dużo dalej niż w sămănătorismie. Propagował "mit krwi" i "mit ziemi" oraz kult śmierci.

</doc>
<doc id="898713" url="https://pl.wikipedia.org/wiki?curid=898713" title="Czynnik von Willebranda">
Czynnik von Willebranda

Czynnik von Willebranda, VWF (z ) – niezbędny składnik krwi biorący udział w procesie jej krzepnięcia, duża glikoproteina zbudowana z kilku podjednostek kodowanych przez gen położony na chromosomie 12.
Czynnik von Willebranda jest niezbędny dla adhezji płytek do kolagenu w miejscu uszkodzonego naczynia. We krwi łączy się z czynnikiem VIII, chroniąc go przed przedwczesną degradacją. Niedobór tego białka powoduje wystąpienie choroby von Willebranda, a także może wywołać objawy niedoboru czynnika VIII.
Czynnik von Willebranda może być przydatnym wskaźnikiem w ocenie klinicznej i prowadzeniu leczenia pacjentów przed planowanymi chirurgicznymi lub przezskórnymi zabiegami na zastawkach sercowych.

</doc>
<doc id="898722" url="https://pl.wikipedia.org/wiki?curid=898722" title="Danił Czarny">
Danił Czarny

Danił Czarny (ur. ok. 1360, zm. 1430) – ruski malarz ikon. Wraz z Andriejem Rublowem i innymi ozdobił Uspieńskij Sobór (Sobór Zaśnięcia Matki Bożej) we Włodzimierzu (1408) i Troicki Sobór (Świętej Trójcy) w Siergijew Posadzie (lata 20. XV wieku).
Reżyser Andriej Tarkowski zrealizował film pt. "Andriej Rublow". Jednym z bohaterów drugoplanowych jest Danił Czarny.

</doc>
<doc id="898723" url="https://pl.wikipedia.org/wiki?curid=898723" title="Inna Haponenko">
Inna Haponenko

Inna Haponenko, ukr. Iнна Гапоненко (ur. 22 czerwca 1976) – ukraińska szachistka, arcymistrzyni od 1995 roku, posiadaczka męskiego tytułu mistrza międzynarodowego od 2002. W czasie swojej kariery występowała również pod nazwiskiem Janowska.
Kariera szachowa.
W 1990 zdobyła w Fond du Lac tytuł wicemistrzyni świata do 14 lat. Od połowy lat 90. należy do ścisłej czołówki ukraińskich szachistek. W 1995 wzięła udział w turnieju międzystrefowym (eliminacji mistrzostw świata) w Kiszyniowie, w stawce 52 zawodniczek zajmując XII miejsce. W 2000 podzieliła I m. w Rodewisch (wspólnie z Tetianą Wasylewycz i Maią Lomineiszwili). W 2001 w Moskwie awansowała do II rundy mistrzostw świata systemem pucharowym, w której przegrała z Alisą Marić. W [2002 zdobyła w Antalyi tytuł mistrzyni Europy w szachach szybkich oraz zwyciężyła w otwartym turnieju w Trewirze, natomiast w następnym roku podzieliła I miejsca w Schneebergu (wraz z Tetianą Wasylewycz) oraz Belforcie (wraz z Cristiną-Adelą Foișor). W 2004 zajęła II miejsce (za Manuelem Apicella) w Saint-Chély-d’Aubrac. W 2005 wystąpiła w silnie obsadzonym dwukołowym turnieju w Biel/Bienne, zajmując III miejsce (za Subbaraman Vijayalakshmi i Almirą Skripczenko). W 2008 zdobyła tytuł mistrzyni Ukrainy.
Wielokrotnie reprezentowała Ukrainę w rozgrywkach drużynowych, między innymi:
Najwyższy wynik rankingowy w dotychczasowej karierze osiągnęła 1 kwietnia 2005; mając 2482 punkty, zajmowała wówczas 11. miejsce na świecie.

</doc>
<doc id="898725" url="https://pl.wikipedia.org/wiki?curid=898725" title="Gindirism">
Gindirism



</doc>
<doc id="898727" url="https://pl.wikipedia.org/wiki?curid=898727" title="Josep Escola">
Josep Escola



</doc>
<doc id="898732" url="https://pl.wikipedia.org/wiki?curid=898732" title="Akademia FC Pniewy">
Akademia FC Pniewy

Akademia FC Pniewy – polski klub futsalu z Pniew występujący w futsalowej Ekstraklasie. Trzykrotny Mistrz Polski. Drużyna wycofała się z rozgrywek przed rozpoczęciem sezonu 2012/13.
Historia.
Początki Akademii Słowa Poznań to zespół Browary Łazarz, który stworzyli m.in. Klaudiusz Hirsch, Dariusz Pieczyński i Michał Jędrzejczak. Wszyscy ci zawodnicy pochodzą z poznańskiego Łazarza. W tej samej dzielnicy mieszka również Kanclerz Wyższej Szkoły Języków Obcych – Cezary Pieczyński (zbieżność nazwisk z Dariuszem przypadkowa). Dzięki szczęśliwemu zbiegowi okoliczności we wrześniu 1999 roku doszło do spotkania Cezarego Pieczyńskiego z Klaudiuszem Hirschem.
Wtedy właśnie narodził się pomysł stworzenia pod szyldem Akademii Słowa drużyny, która miała brać udział w amatorskich rozgrywkach w Poznaniu. Od tego czasu minęło już 10 lat, podczas których zespół osiągnął więcej niż kiedykolwiek można było przypuszczać, dziś gra w najwyższej klasie rozgrywek polskiego futsalu i walczy o Mistrzostwo Polski.
Od sezonu 2008/09 Akademia korzysta z hali OSiR Pniewy. Współpraca między klubem a gminą Pniewy przebiegała bez zarzutów, więc od sezonu 2009/10 klub oficjalnie nazywa się Akademia Futsal Club Pniewy.
W sezonie 2009/10 Akademia Pniewy w ostatniej kolejce rozgrywek wywalczyła tytuł mistrza Polski w futsalu. Koronę mistrza zespołowi z Pniew dało zwycięstwo w meczu wyjazdowym z Clearexem Chorzów wynikiem 2:6. Jednocześnie główny rywal – Hurtap Łęczyca zdołał tylko zremisować z Rekordem Bielsko-Biała, co dało drużynie z Pniew powód do świętowania upragnionego tytułu mistrzowskiego.
Przed sezonem 2010/11 zespół znacząco się wzmocnił. Pozyskano gwiazdy światowego formatu: Jana Janovskiego oraz Frane Despotovicia, jednak z powodu wycofania się z rozgrywek Hurtapu, nie został rozegrany mecz o Superpuchar Polski.
Drużyna zadebiutowała w rozgrywkach UEFA Futsal Cup 28 września 2010 r. Akademia trafiła do grupy 6, w której zajęła 2. miejsce premiowane awansem do najlepszej szesnastki Europy. W Kazachstanie podczas fazy Elite Round Akademia przegrała wszystkie mecze.
Sezon 2011/2012 był przełomowy dla ekstraklasy futsalu. Po raz pierwszy wprowadzono system play-off. W rundzie zasadniczej Akademia zajęła 3 miejsce za plecami kolejno Wisły i Rekordu. Drużyna pokazała jednak, że jest świetne przygotowana na druga część sezonu pokonując za każdym razem w stosunku 3-0 Gwiazdę, Rekord oraz w finale Wisłę Krakbet Kraków. Tym samym Akademia FC Pniewy po raz 3 z rzędu zdobyła tytuł Mistrza Polski.
Sztab szkoleniowy.
Prezes
Trener
Asystent trenera
Kierownik zespołu
Menedżer do spraw sponsoringu
Rzecznik prasowy
Masażysta

</doc>
<doc id="898741" url="https://pl.wikipedia.org/wiki?curid=898741" title="Politechnika i Uniwersytet Stanowy Wirginii">
Politechnika i Uniwersytet Stanowy Wirginii



</doc>
<doc id="898743" url="https://pl.wikipedia.org/wiki?curid=898743" title="Brzozowo-Kolonia">
Brzozowo-Kolonia

Brzozowo-Kolonia – kolonia w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="898744" url="https://pl.wikipedia.org/wiki?curid=898744" title="Sylwester Porowski">
Sylwester Porowski

Sylwester Andrzej Porowski (ur. 7 kwietnia 1938 w Bierzynie) – polski fizyk, profesor nauk fizycznych, specjalista w zakresie fizyki ciała stałego oraz fizyki wysokich ciśnień, były dyrektor Instytutu Wysokich Ciśnień PAN.
Życiorys.
W 1960 ukończył studia z zakresu fizyki na Uniwersytecie Warszawskim. Stopnie naukowe doktora i doktora habilitowanego uzyskiwał w Instytucie Fizyki Polskiej Akademii Nauk (odpowiednio w 1965 i 1972). W 1978 otrzymał tytuł profesora nauk fizycznych.
W 1964 stanął na czele Laboratorium Ciśnieniowych Badań Półprzewodników Instytutu Fizyki PAN. Od 1972 do 2010 kierował Laboratorium Fizyki i Technologii Wysokich Ciśnień „Unipress” PAN, które powstało na bazie poprzedniej jednostki, a w 2004 zostało przekształcone w Instytut Wysokich Ciśnień PAN. Sylwester Porowski został potem wicedyrektorem tej instytucji. Pracował także m.in. na UW, uzyskał członkostwo m.in. w Polskim Towarzystwie Fizycznym. Opublikowało około 400 artykułów naukowych.
Zespół pod jego kierownictwem 12 grudnia 2001 publicznie przedstawił niebieski laser półprzewodnikowy. Podstawą do stworzenia nowego źródła światła stały się monokryształy azotku galu. Otrzymał za nią w 2002 nagrodę przyznawaną przez prezydenta RP. W 2013 za opracowanie wysokociśnieniowej metody otrzymywania monokryształu azotku galu został natomiast wyróżniony Nagrodą Fundacji na rzecz Nauki Polskiej. W tym samym roku otrzymał nagrodę Czochralski Award, przyznawaną przez European Materials Research Society
W 1989 wystąpił w filmie dokumentalnym "Struktura człowieka", filmowej biografii Krzysztofa Zanussiego. Jest współzałożycielem Stowarzyszenia Promowania Myślenia Obywatelskiego. Laureat Nagrody Pojednania (2013), przyznawanej przez Kapitułę Pojednania Polsko-Ukraińskiego.
Odznaczenia.
W 2011 odznaczony przez prezydenta Bronisława Komorowskiego Krzyżem Oficerskim Orderu Odrodzenia Polski. W 2019 prezydent Andrzej Duda nadał mu Krzyż Wielki tego orderu.

</doc>
<doc id="898747" url="https://pl.wikipedia.org/wiki?curid=898747" title="Kolonia Harasimowicze">
Kolonia Harasimowicze

Kolonia Harasimowicze – nieoficjalna kolonia wsi Harasimowicze w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="898748" url="https://pl.wikipedia.org/wiki?curid=898748" title="Twierdzenie Rice’a">
Twierdzenie Rice’a

Twierdzenie Rice’a – każda nietrywialna własność języków rekurencyjnie przeliczalnych jest nierozstrzygalna.
Twierdzenie zawdzięcza swoją nazwę Henry’emu Gordonowi Rice’owi.
Sformalizowane twierdzenie Rice’a.
Niech formula_1 będzie rodziną funkcji n-argumentowych przy formula_2 taką, że:
Wówczas zbiór:
nie jest zbiorem rekurencyjnym.

</doc>
<doc id="898750" url="https://pl.wikipedia.org/wiki?curid=898750" title="Piłka nożna na Letnich Igrzyskach Olimpijskich 1980">
Piłka nożna na Letnich Igrzyskach Olimpijskich 1980

Turniej piłki nożnej na Letnich Igrzyskach Olimpijskich w Moskwie odbył się od 20 lipca do 2 sierpnia 1980 roku. Mecze odbyły się w Moskwie (Stadion Lenina i Stadion Dinamo), Leningradzie (Stadion im. Kirowa), Mińsku (Stadion Dinamo) i Kijowie (Stadion Olimpijski).

</doc>
<doc id="898751" url="https://pl.wikipedia.org/wiki?curid=898751" title="Nimfodora">
Nimfodora

Nimfodora – imię żeńskie pochodzenia greckiego, złożone z członów "νύμφη (nymphe)" — "dziewczyna, narzeczona", oraz "dōron" – "dar". Oznacza zatem "podarowana przez młodą kobietę". Patronką tego imienia jest św. Nimfodora, wspominana razem ze śś. Menodorą i Metrodorą. 
Nimfodora imieniny obchodzi 10 września.

</doc>
<doc id="898755" url="https://pl.wikipedia.org/wiki?curid=898755" title="Sad Zaghlul">
Sad Zaghlul

Sad Zaghlul (arab. سعد زغلول, "Saʿd Zaḡlūl"; ur. 1 lipca 1859, zm. 23 sierpnia 1927 w Kairze) – egipski polityk, premier Egiptu w 1924.
Był doświadczonym politykiem, gdy w 1918 stanął na czele ruchu dążącego uzyskania do pełnej niepodległości Egiptu. Założył partię Wafd i został jej pierwszym przywódcą. Za swe działania został przez Brytyjczyków aresztowany, a następnie zesłany na Maltę. Jego zatrzymanie wywołało falę protestów i rozruchów. Brał udział w paryskiej konferencji pokojowej.
Po uzyskaniu w 1922 przez Egipt częściowej suwerenności Wafd stał się wiodącą siłą polityczną w kraju. W 1924 wygrał wybory, a Zaghlul został premierem. Funkcję pełnił od 26 stycznia do 24 listopada 1924.

</doc>
<doc id="898756" url="https://pl.wikipedia.org/wiki?curid=898756" title="Kolonia Łozowo">
Kolonia Łozowo

Kolonia Łozowo – nieoficjalna kolonia wsi Łozowo w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="898757" url="https://pl.wikipedia.org/wiki?curid=898757" title="Saad Zaghlul Pascha">
Saad Zaghlul Pascha



</doc>
<doc id="898759" url="https://pl.wikipedia.org/wiki?curid=898759" title="Kolonia Ostrowie">
Kolonia Ostrowie

Kolonia Ostrowie – nieoficjalna kolonia wsi Ostrowie w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="898760" url="https://pl.wikipedia.org/wiki?curid=898760" title="Sa'd Zaghlul">
Sa'd Zaghlul



</doc>
<doc id="898771" url="https://pl.wikipedia.org/wiki?curid=898771" title="Jerzy Szuba">
Jerzy Szuba

Jerzy Szuba ps. "Świda" (ur. 9 listopada 1916 w Samarze na Syberii, zm. 15 maja 2006 w Gliwicach) – podporucznik piechoty Polskich Sił Zbrojnych, inżynier chemik, specjalista karbochemii, profesor zwyczajny Politechniki Śląskiej.
Życiorys.
Był synem Stanisława i pochodzącej z Wilna Marii z Petrusewiczów. W 1936 ukończył Gimnazjum im. Stanisława Konarskiego w Krakowie, a w 1946 Wydział Chemiczny PW. Jeszcze jako student w 1939 zostaje powołany na stanowisko mł. asystenta w Katedrze Chemii Nieorganicznej PW. Stopień doktora nauk technicznych otrzymuje na Wydziale Chemicznym PŚl w 1952 na podstawie rozprawy pt. „Chemiczna charakterystyka sadz aktywnych otrzymanych z węglowodorów aromatycznych”. Tytuł docenta uzyskał w 1954, prof. nadzw. w 1960, a prof. zw. w 1966. W 1974 Nowosybirski Instytut Elektrotechniczny (obecnie Uniwersytet Techniczny) nadaje mu godność doktora honoris causa.
Był uczestnikiem kampanii wrześniowej 1939 oraz członkiem ruchu oporu ZWZ i AK w Warszawie, w latach 1941–44. Nosił pseudonim „Świda”. Walczył w powstaniu warszawskim, w Batalionie Szturmowym "Nałęcz" Korpusu Bezpieczeństwa. W czasie powstania został ranny, a po kapitulacji przebywał w niemieckich obozach jenieckich dla podoficerów i szeregowców: Stalagu 344 Lamsdorf i Stalagu X-B Sandbostel. W kwietniu 1945, po ewakuacji obozu Sandbostel, przeniesiony został do koszar artyleryjskich w Bad Schwartau koło Lubeki. W tym samym roku, po wyzwoleniu z niewoli, powrócił do kraju.
W okresie okupacji pracował w Zakładach Przemysłowych Mikrochemia w Warszawie. Po wyzwoleniu w latach 1946–1950 był kierownikiem Centralnego Laboratorium Zjednoczenia Przemysłu Koksochemicznego w Zabrzu, a jednocześnie w latach 1947–1950 st. asystentem w Katedrze Chemicznej Technologii Węgla na Wydziale Chemicznym PWr. Od 1950 pracował na Wydziale Chemicznym PŚl, od 1960 jako profesor w Katedrze Chemicznej Technologii Węgla. Równocześnie pełnił funkcję prodziekana, a następnie dziekana Wydziału Chemicznego, prorektora (1962–1965) i wreszcie rektora (1965–1974) PŚl.
Aktywność zawodowa Jerzego Szuby była bardzo widoczna również poza uczelnią. Już w latach 1954–1956 uczestniczył jako doradca przy rozruchu Zakładu Koksochemicznego Huty im. Lenina (obecnie im. Sendzimira) w Krakowie. W latach 1963–1972 był członkiem Rady Głównej Szkolnictwa Wyższego, w tym od 1966 członkiem jej prezydium, a od 1970 przewodniczącym Sekcji Technicznej. Następne funkcje to: członek Rady Nauki i Techniki i Komisji Doskonalenia Kadr przy KNiT (1969–1972); członek Głównej Komisji Kwalifikacyjnej ds. Kadr Naukowych (1968–1973); członek Komitetu Ekspertów ds. Opracowania Raportu o Stanie Oświaty (1971–1973); członek Europejskiego Stowarzyszenia Rektorów Szkół Wyższych (1972–1974); członek Komitetu Nauk Chemicznych PAN (1972–1978); członek Centralnej Komisji Kwalifikacyjnej ds. Kadr Naukowych przy Prezesie Rady Ministrów (1973–1988); członek Prezydium Komitetu Karbochemii PAN (1978–1988); członek Polskiego Komitetu ds. UNESCO (1968–1974); stały delegat Międzynarodowej Unii Przemysłu Gazowniczego (1982–1990); przewodniczący Rad Naukowych: Instytutu Chemicznej Przeróbki Węgla w Zabrzu (1973–1991), Programu Rządowego PR-1 Kompleksowe Przetwórstwo Węgla przy Ministrze Górnictwa i Energetyki (1976–1986); członek Komisji Rządowej ds. Doskonalenia Funkcjonowania Gospodarki Narodowej (1972–1980); członek Prezydium ww. komisji oraz przewodniczący Zespołu IV Postęp Naukowo-Techniczny (1976–1980); kierownik Centralnego Programu Badawczo-Rozwojowego 3.17 Kompleksowe Przetwórstwo Węgla (1976–1986).
Członek PPS (1946–1948). Aktywny członek PZPR (1948–1990), członek Egzekutywy KW PZPR w Katowicach, zastępca członka Komitetu Centralnego PZPR (1968–1975). Członek Związku Kombatantów RP oraz Związku Inwalidów Wojennych RP.
Jest autorem lub współautorem ponad 150 prac naukowych i monografii publikowanych, w tym sześciu książek oraz współautorem 18 patentów. Był promotorem 16 rozpraw doktorskich oraz ponad 200 prac dyplomowych. Jest ponadto autorem szeregu nie publikowanych opracowań o charakterze rozwiązań technologicznych wynikających z zapotrzebowania przemysłu. Brał udział w licznych konferencjach i seminariach naukowych krajowych i zagranicznych w wielu krajach europejskich, a także w Japonii, Indiach i Australii. 
W pierwszym okresie swej działalności naukowej Jerzy Szuba zajął się badaniem procesów produkcji sadz aktywnych, a jego cytowana wyżej praca doktorska umożliwiła sformułowanie wytycznych, na podstawie których wytwarza się w kraju sadzę techniczną dla przemysłu gumowego i dla produkcji niektórych farb, a ustalona procedura i system klasyfikacji sadz i obecnie nie straciły na aktualności. Następnie zajął się przerobem ciekłych węglopochodnych, a zwłaszcza smoły koksowniczej w instalacjach przemysłowych. Wydany w 1973 podręcznik pt. „Technologia smoły węglowej” stanowi do dziś aktualne i wyczerpujące kompendium wiedzy na ten temat. Jego późniejsze badania dotyczyły upłynniania węgla w celu otrzymywania paliw silnikowych z wykorzystaniem różnych procesów dla otrzymywania cieczy węglowych, jak ekstrakcja nadkrytyczna toluenem lub parą wodną albo prowadzona w różnych warunkach piroliza. Podjęte przez Jerzego Szubę badania dotyczyły również katalitycznych procesów hydrorafinacji, hydrokrakingu i hydrogenizacji różnych cieczy węglowych dla pozyskania produktów końcowych o pożądanych właściwościach. Za swoich nauczycieli uważał Wojciecha Świętosławskiego, Błażeja Rogę i Józefa Salcewicza. Zmarł 15 maja 2006 w Gliwicach. Pochowany na Cmentarzu Centralnym (str. leśna, cz. A, p. 6, rząd 1, nr 1A).
Odznaczenia i wyróżnienia.
Za udział w wojnie obronnej i w walce z okupantem hitlerowskim został uhonorowany:
Za zasługi w działalności cywilnej został odznaczony:
W 1973 został wpisany do Księgi Zasłużonych Województwa Katowickiego, a w 1978 do Księgi Zasłużonych Miasta Gliwic. Był laureatem ośmiu nagród Ministra Nauki i Szkolnictwa Wyższego, licznych nagród wojewódzkich oraz nagród rektora Politechniki Śląskiej.

</doc>
<doc id="898772" url="https://pl.wikipedia.org/wiki?curid=898772" title="Dunajowce">
Dunajowce

Dunajowce (ukr. "Дунаївці") – miasto na Ukrainie na Podolu, w obwodzie chmielnickim, centrum administracyjne rejonu dunajowieckiego.
Historia.
Pierwsza wzmianka pochodzi z 1403 r. (prawdopodobny rok założenia Dunajowiec). W Koronie Królestwa Polskiego Dunajowce przynależały administracyjnie do województwa podolskiego. Z rąk króla Polski Zygmunta III Wazy Dunajowce otrzymały magdeburskie prawa miejskie. W XVIII wieku ludność Dunajowiec stanowili Polacy i Żydzi, w XIX wieku napływ Niemców, Czechów i Rosjan. W 1850 Wincenty Krasiński odsprzedał klucz dunajowiecki Wiktorowi Skibniewskiemu.
Status miasta od 1958.
Od 1986 działa .
W 1989 liczyło 17 482 mieszkańców.
Na początku lat 2000 badacze odnalazły w Dunajowcach starą srebrną gotycką monetę (1 g) z napisem w języku łacińskim „SMOTRIC”, „CONSTATIN”
W 2013 liczyło 16 219 mieszkańców.

</doc>
<doc id="898773" url="https://pl.wikipedia.org/wiki?curid=898773" title="Kaszuba (województwo podlaskie)">
Kaszuba (województwo podlaskie)

Kaszuba – kolonia w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="898774" url="https://pl.wikipedia.org/wiki?curid=898774" title="Czarnorzeczka">
Czarnorzeczka

Czarnorzeczka – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="898777" url="https://pl.wikipedia.org/wiki?curid=898777" title="Program erfurcki">
Program erfurcki

Program erfurcki był dokumentem przyjętym przez Socjaldemokratyczną Partię Niemiec w czasie kongresu SPD w Erfurcie, który miał miejsce w dniach 14–20 października 1891 roku. W pracach nad jego utworzeniem główne role odegrali m.in. August Bebel, Eduard Bernstein i Karl Kautsky. Program erfurcki był kontynuacją wcześniejszego programu gotajskiego z 1875 roku.
Treść.
Dokument obwieścił nieuchronną śmierć kapitalizmu i konieczność uspołecznienia środków produkcji. Partia zamierzała osiągnąć te cele w drodze legalnej politycznej działalności, a nie aktywnością rewolucyjną. Kautsky twierdził, iż skoro ze względu na swą naturę, kapitalizm musi upaść, socjaliści muszą niezwłocznie przystąpić do pracy nad poprawą warunków życiowych robotników, a nie urządzać rewolucję.
Program opowiadał się także za wprowadzeniem 8-godzinnego dnia pracy i powszechnego prawa wyborczego.
Karl Kautsky napisał także oficjalny komentarz SPD do programu, który został zatytułowany "Walka klas". Uproszczony marksizm opisany w "Walce klas", nazywany jest czasem „marksizmem zwulgaryzowanym” lub „marksizmem Drugiej Międzynarodówki”. Popularne interpretacje marksizmu zamieszczone w pracach Kautsky’ego i Bebela zostały rozpowszechnione w Europie pomiędzy późnymi latami XIX wieku a 1914 rokiem, szerzej nawet niż pisma samego Marksa. "Walka klas" została przetłumaczona na 16 języków przed 1914 rokiem i stała się popularnym streszczeniem teorii marksistowskiej.

</doc>
<doc id="898778" url="https://pl.wikipedia.org/wiki?curid=898778" title="Gândirea">
Gândirea

Gândirea (pol. myśl, myślenie) – rumuński dwutygodnik kulturalny i literacki wydawany w latach 1921–22 w Klużu oraz, w latach 1922–44 w Bukareszcie. 
Redakcję pisma stanowili m.in. Cezar Petrescu, Lucian Blaga, Gib Mihăiescu, a w 1923 roku dołączył poeta Nichifor Crainic, który po 1928 roku zaczął kierować pismem. Crainic przedstawił na łamach pisma założenia programowe ortodoxismu i gândirismu, które to kierunki były jedną z podstaw faszyzmu rumuńskiego.
Od tytułu czasopisma pochodzi także nazwa profaszystowskiego ugrupowania działającego w Rumunii w latach 30. i 40. XX wieku.

</doc>
<doc id="898787" url="https://pl.wikipedia.org/wiki?curid=898787" title="Johann Homann">
Johann Homann

Johann Baptist Homann (ur. 20 marca 1664 w Kamlach w Bawarii, zm. 1724) − rytownik, kartograf, były dominikanin, urzędnik.
W 1702 r. założył w Norymberdze wielką rytownię map. Zapoczątkował epokę kartografii pomiarowej. Wykonał przeszło 200 map między którymi jest wielki atlas całego świata złożony ze 126 kart (wyd. 1716).

</doc>
<doc id="898792" url="https://pl.wikipedia.org/wiki?curid=898792" title="Bractwo kurkowe w Sieradzu">
Bractwo kurkowe w Sieradzu

Kurkowe towarzystwa, czyli bractwa strzeleckie powstawały już w średniowieczu w miastach, w których poszczególne cechy rzemieślnicze i korporacje kupieckie miały poprzydzielane konkretne baszty
i odcinki obwarowań miejskich do obrony przed spodziewanym najeźdźcą. Bractwa strzeleckie powoływano w celu doskonalenia umiejętności strzeleckich ewentualnych obrońców. Bracia (tak zwano członków Towarzystw Kurkowych) początkowo doskonalili swe umiejętności w strzelaniu z łuków, a następnie z broni palnej. Towarzystwa działały w oparciu o własny statut i z czasem wypracowały atrakcyjne tradycje, co sprawiło, że przetrwały w wielu miastach do dziś.
Towarzystwo strzeleckie istniało również w Sieradzu. Ks. W. Pogorzelski (s.65,81) charakteryzując XIV – wieczne miasto pisze: "Miasto ma trzy bramy: Krakowską, Warcką i Grodzką. Bramy o zachodzie słońca zamykane. Cechy rzemieślnicze obowiązane do obrony; w ratuszu i cechach mają oręż, później jest założone bractwo strzeleckie, które ma swoją strzelnicę dla ćwiczeń na przedmieściu, poza murami miasta...”." Twierdzi dalej (s.81), że Bractwo Kurkowe w Sieradzu istniało na pewno w 1524 r. ze strzelnicą jako miejscem przeznaczonym do ćwiczeń na terenie zajętym później przez więzienie.
Józef Kobierzycki (s. 33) powołując się na znane sobie stare księgi miejskie (Sier. miejska. Ks.33, f. 215) informuje o sporze burmistrza Jana Urbanowskiego, który w r. 1680 wytoczył proces swojemu następcy niejakiemu Tatarczykowi. Były burmistrz zeznaje, co następuje: "...przed Majestatem Najwyższego Boga w Trójcy Świętej Jedynego i Najjaśniejszym Niezwyciężonym Janem III z Bożej łaski królem polskim Panem Miłościwym i wszystką Rzeplitą całego miasta Sieradza i wszystkiem pospółstwem, iż będąc ciężkim obstryctus juramentem zostawszy mieszczaninem, pisarzem, ławnikiem, burmistrzem i kilka lat lentwójtem nigdy nie byłem sądzony, swobody miasta przestrzegałem, ten zaś p. Tatarczyk Zapustę 11 lat trzyma i miastu niepłaci, ogród indebite przez lat kilkanaście trzyma, na ozdobę ratusza dochód wyznaczony nieoddaje, a pożytki bierze i o zegarze żadnego staranie niema. Kurek także srebrny kilkaset złotych w sobie ważący, który był całego miasta sperimen trzyma...”"
W wytoczonym sporze przed Majestatem króla Jana III Sobieskiego, który rozsądzał ten spór będąc osobiście w Sieradzu, były burmistrz wzywał swego następcę, aby ten zwrócił przywłaszczonego srebrnego kurka, który należał do miasta, a nie do niego. Wzmianka ta, mimo że nie dochowały się wiadomości o wyroku króla Jana III, jest dowodem, że w Sieradzu istniało Towarzystwo Kurkowe znane pod nazwą „Strzelnica” (Sir. Castr. Relat. Ks. 59, f.f. 753). Kobierzycki podaje również, że w Sieradzu istniało wówczas przedmieście o nazwie „Strzelnica”.
Nie dochowały się jakiekolwiek informacje o działaniu Towarzystwa Kurkowego, ale zachował się opis kurka, a to dlatego, że był on zastawiony za 100 złp. u kolejnego sieradzkiego burmistrza – Jana Müllera. Opis zawarty jest w akcie składania przez niego urzędu w dniu 1 XII 1698 r. Brzmi następująco: "Kurek miejski, alias klejnot miasta do bractwa strzeleckiego należący ma tablic srebrnych 17 (zapewne z nazwiskami królów) na łańcuszku srebrnym zawieszonych. Pierścień w gębie ze złota prostego z kamieniem prostym czerwonym, jako jest opisany w księgach wójtowskich sieradzkich, gdym go prezentował przy obecności sławetnych p. Jana Wróblewskiego i p. Tomasza Pokrownickiego circa annum 1689”."
Kurek jest po raz ostatni wspomniany w r. 1710 w związku z zarzutami urzędu miasta dotyczącymi proboszcza ks. kan. Pruskiego, że ten bezpodstawnie kurek bractwa strzeleckiego trzyma u siebie... (W. Pogorzelski, s. 82)

</doc>
<doc id="898793" url="https://pl.wikipedia.org/wiki?curid=898793" title="Towarzystwo Republikanów Polskich">
Towarzystwo Republikanów Polskich

Towarzystwo Republikanów Polskich (inna nazwa: "Towarzystwo Republikantów Polskich") – tajna polska organizacja niepodległościowa, zawiązana w Warszawie 1 października 1798 w porozumieniu z Deputacją Polską. TRP wzorowało się na republice Francji i liczyło na jej pomoc. Swą działalność prowadziło prawdopodobnie do połowy roku 1801.
Program polityczny.
W swoim programie politycznym głosiło wskrzeszenie niepodległego państwa polskiego, które według Towarzystwa miało być demokratyczną republiką z suwerenną władzą parlamentu, wybieranego na podstawie cenzusu majątkowego. Na jego czele stanął Dozór Główny, który przygotował projekt ustawy znoszącej przywileje stanowe w Polsce. 
Zasięg działania.
Działało w trzech zaborach, głównie w pruskim i w Krakowie. Nawiązało kontakt organizacyjny z Deputacją Polską w Paryżu. Po 1800 r., gdy nie liczono już na Francję, działalność TRP osłabła i niebawem ustała.
Działacze.
Za swojego przywódcę uznawało Tadeusza Kościuszkę, przebywającego na emigracji w Paryżu. Głównymi działaczami byli: Jan Alojzy Orchowski, Rajmund Rembieliński, Andrzej Horodyski i Erazm Mycielski, K. Eisbach.

</doc>
<doc id="898802" url="https://pl.wikipedia.org/wiki?curid=898802" title="Falcao">
Falcao



</doc>
<doc id="898806" url="https://pl.wikipedia.org/wiki?curid=898806" title="Scoresbysund">
Scoresbysund

Scoresbysund albo Scoresby Sund – duńska nazwa następujących obiektów geograficznych położonych na terytorium Grenlandii:

</doc>
<doc id="898809" url="https://pl.wikipedia.org/wiki?curid=898809" title="Stanisław Petkiewicz">
Stanisław Petkiewicz

Stanisław Petkiewicz (łot. "Staņislavs Petkēvičs"; ur. 7 listopada 1908 w Rydze, zm. 29 grudnia 1960 w Buenos Aires) − łotewski i polski lekkoatleta, biegacz długodystansowy i trener.
Życiorys.
Wywalczył w barwach Łotwy 7. miejsce w biegu na 5000 m podczas Igrzysk Olimpijskich w Amsterdamie (1928). Od 1929 reprezentował Polskę. Był zawodnikiem Warszawianki i rywalem Janusza Kusocińskiego.
3-krotny mistrz Polski, 13-krotny rekordzista Polski w biegach na 1500 m, 2000 m, 3000 m, 5000 m, 10 000 m i w sztafecie 800-200-400-200 m. W 1929 jako jeden z niewielu biegaczy pokonał w zawodach słynnego Fina Paavo Nurmiego. Głównie ten wyczyn zadecydował o przyznaniu Petkiewiczowi Wielkiej Honorowej Nagrody Sportowej i o jego zwycięstwie w Plebiscycie Przeglądu Sportowego za 1929 (w 1930 był w Plebiscycie czwarty). W 1932 został zawieszony w prawach amatora, potem dożywotnio zdyskwalifikowany.
W latach 1934–1939 był trenerem państwowym polskich średnio- i długodystansowców, autorem podręczników szkoleniowych z zakresu lekkoatletyki. W 1938 roku ukończył Centralny Instytut Wychowania Fizycznego w Warszawie. 
W 1939 wyjechał na stałe do Argentyny, pracował tam jako nauczyciel wf, w 1945 założył w Buenos Aires Instituto de Cúltura Física. Zginął zastrzelony przez robotnika zwolnionego z pracy w tym instytucie.

</doc>
<doc id="898812" url="https://pl.wikipedia.org/wiki?curid=898812" title="Julianehåb">
Julianehåb



</doc>
<doc id="898821" url="https://pl.wikipedia.org/wiki?curid=898821" title="Ahista Ahista">
Ahista Ahista

Ahista Ahista (hindi: आहिस्ता आहिस्ता, urdu: آہستہ آہستہ, inny tytuł "Ahista Ahista – Krok po kroku") – bollywoodzki dramat obyczajowy wyreżyserowany w 2006 r. przez debiutanta Shivam Naira. W rolach głównych młodzi aktorzy indyjscy Soha Ali Khan, Shayan Munshi i Abhay Deol. "Ahista Ahista" to dramat o roli przypadku w naszym życiu, o pomocy, z której wyrasta miłość, o smutku, braku wzajemności.
Fabuła.
Delhi. Zgiełk wielkiego miasta. Ciasnota uliczki, na której sprzedawczyni zachwala swoje kwiaty, trębacz służy swoją muzyką świeżo poślubionym parom, a młody mężczyzna Ankush (Abhay Deol) zarabia na życie pobierając 200 rupii opłaty za bycie świadkiem małżeństw zawieranych w urzędzie stanu cywilnego. Zdawkowość tych ślubów bez oprawy radości licznej rodziny. Ludzie, którzy żyją z tego, że dodają im szybko trochę blasku uśmiechem opłaconego świadka, muzyką trąbki, kwiatami ze straganu.
Pewnego dnia Ankush dostrzegłszy kolejną pannę młodą podbiega do niej proponując jej swoje usługi świadka. Dziewczyna czeka na narzeczonego. Mija cały dzień. Ankush złożył swój podpis na wielu aktach ślubnych, wielokrotnie wypłacono mu 200 rupii, a dziewczyna wciąż czeka naprzeciwko urzędu patrząc na kolejne poślubione pary. Coraz smutniejsza, milcząca, zgaszona, absurdalna w swoim ślubnym stroju. Nadchodzi wieczór i Ankush zdawkowo dopytuje się o jej sytuację. Czuje się zmuszony zaopiekować się nieznającą nikogo w Delhi dziewczyną. Obca osoba, na której chciał tylko zarobić, przestaje być kimś anonimowym. Jest już coraz bliższą mu dziewczyną o imieniu Megha (Soha Ali Khan). Otoczony niesmacznymi żartami innych mężczyzn troszczy się o nią z szacunkiem i delikatnością organizując jej nocleg i załatwiając pracę w prowadzonym przez księdza domu starców. Bezradna zrozpaczona Megha z czasem okazuje coraz więcej życzliwości Ankushowi. Rośnie w niej sympatia do niego jako jedynego w Delhi przyjaciela, człowieka, który sprawdził się w najtrudniejszej dla niej sytuacji. Ta przyjaźń rodzi nadzieje Ankusha na miłość. Dla Meghy zmienia on swoje życie. Przestaje pracować na ulicy jako płatny świadek ślubów. Dostaje pracę w banku. Awansuje...
Piosenki śpiewają.
Większość piosenek śpiewa kompozytor Himesh Reshammiya

</doc>
<doc id="898823" url="https://pl.wikipedia.org/wiki?curid=898823" title="Angmagssalik">
Angmagssalik



</doc>
<doc id="898824" url="https://pl.wikipedia.org/wiki?curid=898824" title="Etyka zarządzania">
Etyka zarządzania

Etyka zarządzania – ogół norm zachowania menedżerów.
Stanowi również specjalistyczną dziedzinę etyki. Jej przedmiotem jest, najogólniej rzecz biorąc, moralność w biznesie. Jest to nauka interdyscyplinarna, czyli korzysta z dorobku wielu dziedzin nauki, przede wszystkim nauk zarządzania, etyki, filozofii.
Nauka o etyce zarządzania zajmuje się zarówno problemami czysto etycznymi, jak i problematyką odpowiedzialności społecznej organizacji.
Interesariusze organizacji.
Stakeholders w języku polskim nazywani są interesariuszami. Są to osoby bądź instytucje zainteresowane z jakiegoś względu działalnością organizacji. Są to:

</doc>
<doc id="898828" url="https://pl.wikipedia.org/wiki?curid=898828" title="Archibald Alison">
Archibald Alison



</doc>
<doc id="898830" url="https://pl.wikipedia.org/wiki?curid=898830" title="Murray Grapentine">
Murray Grapentine

Murray Grapentine (ur. 24 sierpnia 1977 roku w Wetaskwin, Alberta) – kanadyjski siatkarz, występujący na pozycji środkowego bloku, obecnie grał w Lube Banca Macerata. W reprezentacji Kanady występuje od 2000 r. zaliczył w niej 160 oficjalnych spotkań, zaś w nieoficjalnych występował ok. 500 razy.
Sukcesy.
Mistrzostwo Francji (1)
Puchar Francji (2)

</doc>
<doc id="898834" url="https://pl.wikipedia.org/wiki?curid=898834" title="Batalia">
Batalia

Batalia (od wł. "battagliare" – walczyć, wojować) – rodzaj zwartego czworobocznego szyku bojowego piechoty stosowanego w XV i XVI wieku.
Batalia była czworobokiem piechoty formowanym przede wszystkim przez szwajcarskich piechurów i lancknechtów. Jako formacja nigdy nie występowała pojedynczo; w każdej bitwie (niezależnie od ilości piechoty) tworzono 3 batalie. Łączna liczba piechurów zgromadzonych w bataliach mogła dochodzić do kilkudziesięciu tysięcy. Podczas starcia posuwały się one schodami, w marszu równomiernym, wykonywanym w takt uderzeń bębna. Dzięki zastosowaniu długich pik i możliwości obrony okrężnej były trudne do rozbicia nawet atakami ciężkiej jazdy. W zwarciu nie łamały szeregów oraz dysponowały ogromną siłą uderzeniową. Zwalczano je za pomocą artylerii, a osmańscy Turcy walczyli z nimi za pomocą szarż jazdy skierowanymi na skraj (rogi) czworoboków. 
Batalie były powszechnie stosowanym szykiem w Europie Zachodniej, a zanikły dopiero w połowie XVI wieku wskutek znacznego rozwoju artylerii polowej. Francuzi nazywali pierwszą batalię awangardą, a ostatnią (trzecią) – ariergardą, skąd później mianem awangardy określano tradycyjnie straż przednią, zaś ariergardy – straż tylną, jedynie centrum szyku bojowego wciąż nazywano batalią. Niekiedy pojęcie to w literaturze odnosi się jedynie do zwartego oddziału piechoty lub kawalerii. 
Później terminu tego używano również dla określenia części ogólnego ugrupowania wojska na polu bitwy. Jest też źródłosłowem zdrobniałego określenia „batalion” (wł. "battaglione") jako mniejszej jednostki taktycznej.

</doc>
<doc id="898837" url="https://pl.wikipedia.org/wiki?curid=898837" title="Lac de Montsalvens">
Lac de Montsalvens

Lac de Montsalvens – zbiornik zaporowy w Alpach Fryburskich w Szwajcarii.
Jezioro powstało w 1921 r. po przegrodzeniu zaporą biegu rzeki Jogne poniżej Charmey, przy górnym skraju wąwozu Jogne (fr. "Gorges de la Jogne"). Powierzchnia jeziora wynosi 74 ha, długość 2,7 km, maksymalna objętość 12,6 miliona m³. Oprócz Jogne do jeziora uchodzą jeszcze dwa większe potoki: Motélon od południa i Javro (też: "Javroz" lub "Javrot") od północy. Cała powierzchnia zlewiska jeziora wynosi 173 km².
Zapora Montsalvens była pierwszą zbudowaną w Europie betonową zaporą łukową o podwójnej krzywiźnie. Posadowiona na podłożu z litej skały, ma 55 m wysokości i 115 m długości w koronie. Objętość muru zapory wynosi 26 tys. m³. Po zabudowaniu w zaporze w 1998 r. czterech dodatkowych upustów, możliwość awaryjnego zrzutu wód wzrosła z 274 do 350 m³ na sekundę. Woda użytkowa jest prowadzona wykutymi w skale sztolniami do położonej 100 m niżej elektrowni wodnej w Broc, należącej do "Entreprises électriques fribourgeoises" (EEF). Roczna produkcja energii elektrycznej wynosi 67–70 mln kWh.
Zbiornik wodny nie jest wykorzystywany do celów rekreacyjnych (z wyjątkiem sportowego połowu ryb). Brzegi jeziora są dość strome i w znacznej części zalesione. Aby uprzystępnić je dla turystyki, w latach 1998–2001 lokalne władze wspólnie z gestorem zapory wybudowały wokół jeziora specjalną ścieżkę turystyczną długości 4,8 km. Obok oryginalnych widoków na jezioro niewątpliwą atrakcją szlaku jest długa na 60 m drewniana kładka, umożliwiająca dostęp do największego półwyspu, wcinającego się w taflę jeziora. Kładka zastąpiła pochodzącą z lat 20. XX w. kładkę stalową, pełniącą funkcję konstrukcji nośnej rurociągu z wodą pitną, biegnącego do Bulle. Nowa trasa w połączeniu z przejściem wąwozu Jogne poniżej zapory jest obecnie najliczniej uczęszczanym szlakiem turystycznym w tej okolicy.

</doc>
<doc id="898838" url="https://pl.wikipedia.org/wiki?curid=898838" title="Kapelanka (wieś)">
Kapelanka (wieś)



</doc>
<doc id="898847" url="https://pl.wikipedia.org/wiki?curid=898847" title="43 Batalion Saperów Marynarki Wojennej">
43 Batalion Saperów Marynarki Wojennej

43 Batalion Saperów Marynarki Wojennej (43 bsap) – pododdział wojsk inżynieryjnych Marynarki Wojennej RP.
Rozkazem Naczelnego dowódcy WP nr 080/ORG. z dnia 2 grudnia 1955 z 8 Kołobrzeskiego Batalionu Saperów wydzielono 115 kompanię eksploatacyjno-naprawczą z siedzibą w Wejherowie. 
W późniejszym czasie, na podstawie Zarządzenia szefa Sztabu Generalnego nr 034/Org. 20 maja 1969 rozformowano 115 kompanię, a na jej miejsce powołano 43 kompanię saperów, jako Jednostkę Wojskową o numerze 1832 z miejscem postoju w Helu - Borze.
Pod koniec 1969 do Helu – Boru przybyła grupa organizacyjna, której zadaniem było przygotowanie infrastruktury koszarowej do wprowadzenia jednostki wojskowej. Powstająca kompania dostała dwa lata na przygotowanie jednostki do działań bojowych.
30 czerwca 1981 43 kompania saperów zarządzeniem szefa Sztabu Generalnego WP nr 0131/086 z 30 czerwca 1981 została przemianowana na 43 Batalion Saperów.
Zadania.
Batalion, jako jednostka podległa 3 Flotylli Okrętów, jest przeznaczony do realizacji zadań wsparcia inżynieryjnego na korzyść jednostek Marynarki Wojennej. Przez cały okres swojego istnienia, jednostka intensywnie uczestniczyła nie tylko w realizacji zadań szkoleniowych, ale także pomagała społeczeństwu w usuwaniu klęsk żywiołowych oraz niewybuchów i niewypałów. Prowadzi szeroko zakrojoną akcję propagandową wśród dorosłych, młodzieży i dzieci na temat niebezpieczeństw, jakie niosą pozostałości II wojny światowej i o prawidłowym postępowaniu z nimi.
Dodatkowo w składzie batalionu funkcjonuje pododdział chemiczny przeznaczony do realizacji przedsięwzięć umożliwiających wykonanie zadań zespołów okrętów i jednostek brzegowych w warunkach zagrożenia skażeniami, użycia przez przeciwnika broni masowego rażenia (BMR) oraz skażeń środkami promieniotwórczymi, biologicznymi i chemicznymi, spowodowanymi zdarzeniami typu ROTA (Release Other Than Attack), a także likwidacji skutków użycia BMR i klęsk żywiołowych.
Za działalność jednostki w 2010 roku 43 batalion saperów został uhonorowany przez Ministra Obrony Narodowej tytułem "Przodujący Oddział Wojska Polskiego".
Działalność jednostki.
W latach siedemdziesiątych kontynuowano prace budowlane, dzięki czemu nastąpiła wyraźna poprawa warunków bytowych w koszarach, wybudowano nowe drogi utwardzone, rozbudowano bazę szkoleniową, boiska sportowe oraz wykonano nowe ogrodzenie wokół jednostki. W okresie tym jednostka równocześnie angażowała się w prace na rzecz gospodarki narodowej i sąsiednich jednostek wojskowych poprzez współuczestnictwo w budowie Stanowiska Dowodzenia Marynarki Wojennej. Prowadzono także prace wyburzeniowe budynków i konstrukcji stalowych, wybudowano odcinki dróg utwardzonych w Helu. Jednostka brała kilkakrotnie udział w akcjach przeciwpowodziowych oraz w usuwaniu skutków powodzi w Kuźnicy i Helu. 
W 1991 r. batalion zajął pierwsze miejsce wśród jednostek brzegowych 9 FOW oraz drugie wśród jednostek brzegowych Marynarki Wojennej. 
W latach dziewięćdziesiątych jednostka brała udział w pracach wyburzeniowych min. w Wejherowie i w Żarnowcu (niszczenie elementów konstrukcji stalowych i betonowych). 
W 1994 r. wydzielone siły i środki jednostki, dokonały wyburzenia wieżowca w Gdańsku, którego konstrukcja została naruszona podczas wybuchu gazu. 
Od 1997 r. zgodnie z Decyzją dowódcy Marynarki Wojennej minerski patrol rozminowania rozpoczął kompleksowe oczyszczanie Półwyspu Helskiego. Oczyszczanie to zostało zakończone w 2000. W wyniku rozminowania usunięto ponad 53 tysiące różnego rodzaju niewybuchów. 
W 1999 r. wspólnie z Grupą Płetwonurków Minerów 13 Dywizjonu Trałowców, batalion uczestniczył w oczyszczaniu poligonu morskiego P-2. Kadra i marynarze jednostki wyburzyli dwa budynki na terenie byłej elektrociepłowni dla potrzeb Filharmonii Bałtyckiej w Gdańsku.
Wybudowali też dwa pomosty spacerowe w Ośrodku Prezydenckim w Helu i molo dla Harcerskiego Ośrodka Wodnego w Pucku.
W następnych latach uczestniczy w demontażu i budowie nowego mola spacerowego w Juracie, pracach wyburzeniowych nabrzeża portowego KPW Hel.
Współpraca z władzami samorządowymi zaowocowała powstaniem Społecznego Komitetu Fundacyjnego Sztandaru dla 43 Batalionu Saperów, który 22.04.2003 r. został przekazany na ręce dowódcy batalionu. 
Od 2005 r. rozpoczął się proces przeniesienia jednostki do Rozewia. Przebazowanie batalionu do nowego miejsca stacjonowania nastąpiło w grudniu 2006 r.

</doc>
<doc id="898849" url="https://pl.wikipedia.org/wiki?curid=898849" title="Trójmiejski Park Krajobrazowy">
Trójmiejski Park Krajobrazowy

Trójmiejski Park Krajobrazowy (kaszb. "Trzëmiejsczi Park Krajòbrazny") – park krajobrazowy o powierzchni 19 930 ha położony w woj. pomorskim. Rozciąga się na północno-wschodnim fragmencie wysoczyzny morenowej Pojezierza Kaszubskiego, obejmując tereny leśne (90% powierzchni) z enklawami rolniczymi wsi Gniewowo, Zbychowo, Nowy Dwór Wejherowski, Reszki i Bieszkowice. Park obejmuje część terenów Gdyni, Rumi, Szemudu i Wejherowa oraz fragmenty terenów Sopotu i Gdańska. Park posiada otulinę o powierzchni 16 542 ha.
Lasy wchodzące w skład TPK są, z wyjątkiem rezerwatów przyrody lasami gospodarczymi i zarządzane są przez Nadleśnictwo Gdańsk.
Historia.
Trójmiejski Park Krajobrazowy został utworzony 3 maja 1979 Uchwałą Wojewódzkiej Rady Narodowej w Gdańsku. Według tej uchwały powierzchnia parku wynosiła 20 104 ha. Dwukrotnie zmieniano powierzchnię parku. W 1994 (z mocą od 1995) zwiększono powierzchnię do 20 312 ha (m.in. poprzez włączenie lasów na południe od ul. Słowackiego, a także lasów komunalnych) i wyznaczono po 15 latach funkcjonowania jego otulinę. W 1998 wydzielono z terenów TPK śródleśną enklawę wsi Łężyce, co doprowadziło do zmniejszenia powierzchni do 19 930 ha.
Geomorfologia.
Rzeźba terenu została ukształtowana przez lądolód i procesy z nim związane ok. 13-15 tys. lat temu. Śladami działalności lądolodu są zarówno głęboko wcięte doliny, liczne głazy narzutowe, jak i bogata sieć wodna (potoki oraz kilkanaście jezior) oraz torfowiska.
W zachodniej części przeważają połacie falistej moreny dennej, oraz gdzieniegdzie wzniesienia moreny czołowej. Można także zaobserwować takie formy terenu jak: równina sandrowa, rynny polodowcowe wypełnione wodami jeziornymi oraz niecki wytopiskowe.
Wschodnia część obejmuje strefę krawędziową wysoczyzny. Przeważają tam erozyjne formy terenu: głęboko wcięte doliny, duże deniwelacje dochodzące do 80 m (przy nachyleniu zboczy do 40%) – Lasy Oliwskie.
Na terenie parku znajdują się m.in. wzniesienia: Cieniawa, Głowica, Góra Dantyszka, Wiecha, Wzgórze Pachołek.
Fauna i flora.
Najbardziej rozpowszechnionym drzewem w parku jest sosna zwyczajna, a oprócz niej duży udział mają: buk zwyczajny, dąb bezszypułkowy i szypułkowy, brzoza brodawkowata i omszona, olsza czarna, topola osika i wierzba iwa. Ogólnie liczbę gatunków flory naczyniowej szacuje się na 850. Z tego 49 gatunków podlega ochronie ścisłej i 17 gatunków ochronie częściowej. W parku występuje szereg roślin rzadkich, reliktowych i górskich (m.in. poryblin kolczasty, manna gajowa, podrzeń żebrowiec, przetacznik górski). Na terenie TPK zinwentaryzowano ponad 60 gatunków roślin chronionych całkowicie lub częściowo (w tym endemicznych).
Spośród innych przedstawicieli flory należy wymienić: 4 gatunki mszaków, ok. 200 gatunków grzybów wielkoowocnikowych i 50 gatunków porostów naskalnych.
Najstarszym drzewem w Parku jest ponad 350-letni dąb szypułkowy, znajdujący się w Dolinie Samborowo i objęty ochroną jako pomnik przyrody nr 206A. Nazywany "Grubym Dębem" (niem. "Dicke Eiche"), posiada wymiary: wysokość – ponad 25 m, obwód w pierśnicy – 561 cm. 
Fauna TPK jest charakterystyczna dla Niżu Polskiego. Z dużych ssaków żyją w parku m.in. dzik, sarna, jeleń szlachetny oraz łoś, a z mniejszych: zając szarak, królik europejski, wiewiórka, lis, borsuk oraz nietoperze borowiec wielki i nocek duży. Ptaki reprezentowane są przez m.in.: bielika, jastrzębia, myszołowa, sowy: włochatkę, uszatkę i puszczyka, dzięcioła czarnego i zielonego. Poza tym na terenie parku zaobserwowano 8 gatunków płazów i 5 gatunków gadów.
Ochrona przyrody.
Projektowane rezerwaty przyrody.
Na terenie parku i jego otuliny znajduje się także około 170 pomników przyrody (głównie drzew, grup drzew i głazów), zespół przyrodniczo-krajobrazowy „Dolina Potoków Strzyża i Jasień”, 20 użytków ekologicznych oraz 3 obszary sieci Natura 2000.
Zabytki.
W obrębie TPK znajduje się zabytkowa Kalwaria Wejherowska, najstarsze obok Kalwarii Zebrzydowskiej i Pakoskiej sanktuarium Męki Pańskiej w Polsce.
Szlaki turystyczne.
Przez Park Krajobrazowy przebiega siedem znakowanych szlaków turystyki pieszej:
Przez Park przebiega również osiem ścieżek rowerowych, z których najdłuższa liczy 43 km i wiedzie z Wejherowa do Gdyni Głównej oraz dwie ścieżki przyrodnicze: w Dolinie Samborowo oraz w Marszewie.

</doc>
<doc id="898858" url="https://pl.wikipedia.org/wiki?curid=898858" title="Józef Koczwara">
Józef Koczwara

Józef Koczwara, ps. „Zbigniew” (ur. 16 marca 1889 w Mokrzyskach, zm. 6 maja 1978 w Tarnowie) – pułkownik kawalerii Wojska Polskiego, kawaler Orderu Virtuti Militari.
Życiorys.
Działalność niepodległościowa.
Urodził się 16 marca 1889 w Mokrzyskach (pow. Brzesko), w rodzinie rolnika Juliana i Jadwigi z Wesołowskich. Uczył się w Szkole Ludowej w Mokrzyskach, Szkole Powszechnej w Szczepanowie, gimnazjum w Brzesku. Maturę zdał w 1911 w C.K. Gimnazjum w Bochni. Podczas nauki w gimnazjum działał jako członek organizacji młodzieży narodowej. W 1909 został przewodniczącym Organizacji Młodzieży Niepodległościowej „Zarzewie”. Następnie studiował na Wydziale Prawa na Uniwersytecie Jagiellońskim, a równocześnie w Akademii Handlowej. Należał w tym okresie do Zrzeszenia Akademickiego „Znicz” i Polskich Drużyn Strzeleckich. W latach 1913–1914 pracował jako zarządca dóbr rodziny Tyszkiewiczów w m. Tarnawatka. Wkrótce po wybuchu I wojny światowej, 31 lipca 1914 wstąpił do I Brygady Legionów Polskich. Początkowo służył w piechocie, a następnie w 1 pułku ułanów Legionów Polskich. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem dostatecznym. Posiadał wówczas stopień wachmistrza. Po kryzysie przysięgowym został wcielony do cesarskiej i królewskiej armii, należał do Polskiej Organizacji Wojskowej.
Służba w Wojsku Polskim.
Z chwilą odzyskania przez Polskę niepodległości, w listopadzie 1918 wstąpił do 11 pułku ułanów legionowych. Brał udział w wojnie polsko-bolszewickiej, podczas której został ranny. W lutym 1927 roku został przeniesiony do 5 pułku strzelców konnych w Dębicy na stanowisko kwatermistrza. 23 grudnia 1927 roku ogłoszono jego przeniesienie do 18 pułku ułanów pomorskich w Grudziądzu na stanowisko zastępcy dowódcy pułku. W czerwcu 1930 został przeniesiony do 2 dyonu samochodów pancernych w Żurawicy na stanowisko dowódcy dywizjonu. Z dniem 1 lipca 1931 został wyznaczony na stanowisko dowódcy 2 pułku pancernego w Żurawicy. Był członkiem oddziału Polskiego Białego Krzyża w Przemyślu. W grudniu 1933 pułk został przeformowany na 2 batalion czołgów i samochodów pancernych. Batalionem dowodził do 7 czerwca 1934. Powrócił na krótko do kawalerii, będąc w latach 1934–1936 zastępcą dowódcy, od 4 lipca 1935 dowódcą 2 pułku ułanów grochowskich. Od 27 marca 1936 był dowódcą Broni Pancernych (po Tadeuszu Kossakowskim). Ustąpił z tego stanowiska 3 kwietnia 1937 uznając się za zbyt mało kompetentnego w sprawach produkcji i techniki. Następnie od 1 maja 1937 do wybuchu wojny był dowódcą 1 Grupy Pancernej w Warszawie.
W czasie kampanii wrześniowej 1939 był dowódcą broni pancernych Armii „Prusy”. Ewakuował się na Węgry, gdzie został internowany. Wydostał się następnie z internowania i w 1941 powrócił do okupowanej Polski. Wstąpił następnie do Armii Krajowej, pod pseudonimem „Zbigniew”. 2 czerwca 1943, po aresztowaniu ppłk. Władysława Galicy, został Inspektorem Głównym Wojskowej Służby Ochrony Powstania. Kierował działaniami tej służby w czasie powstania warszawskiego. Po kapitulacji powstania dostał się do niewoli i początkowo przebywał w Stalagu VIII B Lamsdorf (Łambinowice), a od 25 października 1944 w Oflagu II C Woldenberg (numer jeniecki 101410). Po uwolnieniu, 15 marca 1945 powrócił do Polski.
Lata powojenne.
Osiedlił się w Płochocinie pod Warszawą. Tam, posiadając rentę inwalidzką, podjął pracę na pół etatu jako główny księgowy w rolniczej spółdzielni produkcyjnej, w 1956 przekształconej w PGR. W 1958 przeszedł na emeryturę i przeniósł się do rodzinnych Mokrzysk.
Zmarł 6 maja 1978 w domu opieki społecznej w Tarnowie. Pochowany na Cmentarzu parafialnym w Szczepanowie (sektor G-2-19).
Upamiętnienie.
Minister Obrony Narodowej nadał imię płk. Józefa Koczwary 1 batalionowi czołgów z Żurawicy. 24 września 2011 w Mokrzyskach odbyła się ceremonia nadania imienia.

</doc>
<doc id="898859" url="https://pl.wikipedia.org/wiki?curid=898859" title="Kultura bogaczewska">
Kultura bogaczewska

Kultura bogaczewska – kultura archeologiczna epoki żelaza na terenie północno-wschodniej Polski. Jej nazwa pochodzi od stanowiska archeologicznego w Bogaczewie koło Giżycka. Należy do kręgu kultur zachodniobałtyjskich.
Chronologia – geneza i zanik.
Stanowiska tej kultury datowane są od początku okresu wpływów rzymskich po początek okresu wędrówek ludów (tj. mniej więcej od przełomu er po koniec IV wieku). Wykształciła się na bazie wcześniejszej kultury kurhanów zachodniobałtyjskich datowanej na wczesną epokę żelaza pod silnym wpływem latenizacji.
Znaleziska kultury bogaczewskiej zanikły we wczesnym okresie wędrówek ludów, a więc w ciągu V wieku (być może na jego początku), natomiast w późnym okresie wędrówek ludów (od końca V wieku) zastępuje ją tzw. grupa olsztyńska.
Obszar występowania i kontekst kulturowy.
We wczesnym okresie wpływów rzymskich (I-II w. n.e) kultura bogaczewska obejmowała swoim zasięgiem Pojezierze Mrągowskie, północną część Równiny Mazurskiej, Krainę Wielkich Jezior Mazurskich, pojezierze Ełckie, Suwalskie oraz zachodnią część równiny augustowskiej. Pojedyncze grupki ludności tej kultury przenikały aż na Litwę, nad Niemen.
Pod koniec II wieku kultura bogaczewska wycofała się z terenów na wschód od Krainy Wielkich Jezior Mazurskich, bowiem na wschodnich Mazurach i Suwalszczyźnie powstała wówczas kultura sudowska.
Charakterystyczne wytwory kulturowe.
W młodszym okresie wpływów rzymskich na jej terenach znajdowało się jedno z centrów wytwarzania przedmiotów metalowych zdobionych emalią, czyli roztopionym szkłem, najczęściej czerwonym lub żółtym.
Obrządek Pogrzebowy.
Ludność kultury bogaczewskiej chowała swoich zmarłych na cmentarzyskach płaskich, w grobach ciałopalnych. Częste są pochówki popielnicowe (urny przykrywane zwykle misami) ale występują też groby bezpopielnicowe. W grobach ludzkich odkrywane są metalowe ozdoby (zapinki, szpile, bransolety, paciorki), części pasów (sprzączki, okucia pasa), elementy uzbrojenia (umba od tarczy, groty włóczni) oraz rzadziej narzędzia.
Na cmentarzyskach pojawiają się również szkieletowe pochówki koni (jest to zwyczaj ludów zachodniobałtyjskich). Przy szczątkach koni znajdywane są pozostałości rzędu (wędzidła, sprzączki od wodzy i siatki ogłowia) oraz niekiedy zabytki służące do pielęgnacji (nożyce).
Gospodarka i społeczeństwo.
Ludność kultury bogaczewskiej zamieszkiwała w niewielkich osiedlach, położonych zwykle na niewysokich wzgórzach nad brzegami rzek lub jezior. Osady składały się z jednego lub kilku gospodarstw. Grupa mieszająca w osiedlu mogła liczyć od kilkunastu do około 30 osób. Po kilkunastu (kilkudziesięciu) latach grupa porzucała osadę i przenosiła się w inne, niedalekie miejsce, wciąż użytkując to samo długotrwałe cmentarzysko. Najlepiej przebadane archeologicznie osady znajdują się w Wyszemborku koło Mrągowa i w Paprotkach-Kolonii koło Giżycka.
Ludność kultury bogaczewskiej prowadziła ożywione kontakty z ludnością kultury przeworskiej (przede wszystkim ze strefy Mazowsza), kultur wschodniobałtyjskich oraz pośrednio z państwem rzymskim. Nastąpił duży rozwój lokalnej produkcji brązowniczej i emalierskiej.

</doc>
<doc id="898863" url="https://pl.wikipedia.org/wiki?curid=898863" title="Al-Burudż">
Al-Burudż

Al-Burudż (arab. البروج, al-burūğ, "Konstelacje") – 85 Sura Koranu. Jest to Sura mekkańska. Składa się z 22 ajat (آيات).
Tematem tej sury jest zapowiedz kary, jaką Allah ześle na prześladujących wiernych muzułmanów (85:1-10), oraz porównuje ich los do nagrody, jaka czeka wszystkich, którzy nawrócili się na Islam i pełnili dobre uczynki (85:10). Wersety 12-18 są opisem sprawiedliwości, chwały, miłosierdzia i władzy Boga. Jako przykład służą tu kary zesłane na wojska Faraona i Temudejczyków. Ostatnie 3 ajaty są przestrogą przed znieważaniem Koranu.
Nazwa.
Nazwa Sury pochodzi od jej pierwszego wersetu, który jest przysięgą kary na prześladowców wiernych, złożoną na 12 gwiazdozbiorów zodiaku.

</doc>
<doc id="898864" url="https://pl.wikipedia.org/wiki?curid=898864" title="Loch Faskally">
Loch Faskally

Loch Faskally (szkocki gaelicki Loch Faschoille) - sztuczny zbiornik wodny na rzece Tummel, w Perth and Kinross w Szkocji, 2,5 km na północny zachód od Pitlochry.
Loch Faskally leży pomiędzy stromymi, pokrytymi lasem wzgórzami. Osiąga około 3,2 km długości i 700 metrów szerokości. Jezioro istnieje dzięki zaporze Pitlochry, która została zbudowana pomiędzy 1947 a 1950 r. W skład tamy wchodzi system progów wodnych umożliwiających około 5400 łososiom rocznie pokonanie zapory. Jest to jedna z atrakcji turystycznych regionu.
Jezioro jest popularnym miejscem wędkowania, wody są bogate w pstrągi, łososie i szczupaki.

</doc>
<doc id="898871" url="https://pl.wikipedia.org/wiki?curid=898871" title="Drzewo dyskryminacyjne">
Drzewo dyskryminacyjne



</doc>
<doc id="898876" url="https://pl.wikipedia.org/wiki?curid=898876" title="Proletaryat (album)">
Proletaryat (album)

Proletaryat (znany też jako Proletaryat II) – drugi album zespołu Proletaryat wydany w 1991 przez Polskie Nagrania „Muza”. Album został zremasterowany i wydany ponownie w 2004 przez Metal Mind Productions. 
Lista utworów.
CD (Metal Mind Productions 2004):
Skład.
Realizacja:

</doc>
<doc id="898877" url="https://pl.wikipedia.org/wiki?curid=898877" title="11 Pułk Ułanów">
11 Pułk Ułanów

Pułki ułanów noszące numer „11”:
Wojska Polskiego:
Austro-węgierski
Armii Cesarstwa Niemieckiego:
Armii Imperium Rosyjskiego:

</doc>
<doc id="898879" url="https://pl.wikipedia.org/wiki?curid=898879" title="Diffie-Hellman">
Diffie-Hellman



</doc>
<doc id="898881" url="https://pl.wikipedia.org/wiki?curid=898881" title="Protokół Diffie-Hellmana">
Protokół Diffie-Hellmana



</doc>
<doc id="898885" url="https://pl.wikipedia.org/wiki?curid=898885" title="Olimpiada (czas)">
Olimpiada (czas)

Olimpiada – okres pomiędzy dwoma następującymi po sobie igrzyskami. Zazwyczaj trwał około 4 lat. Co tyle lat odbywały się starożytne igrzyska w Olimpii i właśnie stąd wywodzi się nazwa tego okresu. Olimpiada była często wykorzystywana w starożytności (a także później) jako jednostka chronologiczna lub odnośnik w chronologii (Timajos). Najbardziej znany zapis za pomocą olimpiady dotyczy założenia Rzymu. Miało się to odbyć wedle Warrona w "trzecim roku VI Olimpiady". Z czasem słowo "olimpiada" w użyciu powszechnym zaczęło powoli tracić swoje dawne znaczenie i mieszać się pojęciowo z "igrzyskami olimpijskimi".
Współcześnie.
Współcześnie czteroletni okres pomiędzy kolejnymi nowożytnymi igrzyskami olimpijskimi liczony jest od pierwszych igrzysk nowożytnych rozegranych w Atenach w 1896 roku. Obecnie każda olimpiada, zgodnie z ustaleniami Międzynarodowego Komitetu Olimpijskiego, rozpoczyna się 1 stycznia roku, w którym odbywają się letnie igrzyska.

</doc>
<doc id="898887" url="https://pl.wikipedia.org/wiki?curid=898887" title="Podejmowanie decyzji">
Podejmowanie decyzji

Podejmowanie decyzji – proces polegający na zbieraniu i przetwarzaniu informacji o przyszłym działaniu (według A. K. Koźmińskiego).
Pojęcia związane z podejmowaniem decyzji.
Decyzja (według A. K. Koźmińskiego) - świadomy, nielosowy wybór jednego z rozpoznawanych i uznanych za możliwe wariantów przyszłego działania.
Mechanizmy podejmowania decyzji w organizacji - zasady, procedury, i praktyka podejmowania decyzji, czyli dokonywania wyboru przyszłego działania
Decydent - osoba lub grupa osób, które uczestniczą w procesie podejmowania decyzji i w różny sposób są obarczone odpowiedzialnością za podejmowane decyzje.
Kategorie decyzji.
według roli w procesie zarządzania
według stopnia ryzyka
według stopni innowacyjności:
według stopnia programowalności:
Trzy modele podejmowania decyzji.
Ograniczenia racjonalności
Sekwencyjność podejmowania decyzji odrzucona. Czasami dopasowujemy problem do znalezionego wcześniej rozwiązania.
W ocenie decyzji podjętej według tego modelu najważniejsza jest racjonalność rzeczowa działania.
Na elementy procesu decyzyjnego składają się:
SGM.
Syndrom Grupowego Myślenia w grupowym podejmowaniu decyzji jest to syndrom zniekształceń, który może wystąpić w sytuacji, kiedy grupa podejmująca decyzję przedkłada osiągnięcie konsensusu nad podjęcie jak najlepszej decyzji.

</doc>
<doc id="898891" url="https://pl.wikipedia.org/wiki?curid=898891" title="Beliniacy">
Beliniacy



</doc>
<doc id="898892" url="https://pl.wikipedia.org/wiki?curid=898892" title="Boluminek">
Boluminek

Boluminek – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. W latach 1975–1998 miejscowość administracyjnie należała do województwa bydgoskiego.
Położenie.
Miejscowość położona jest na historycznej Ziemi Chełmińskiej, rozlokowana na wysoczyźnie morenowej należącej do Pojezierza Chełmińskiego. 
Charakterystyka.
Nazwę wsi wywodzi się od imienia Bolemysław. Wieś podlega sołectwu Bolumin i w przeważającej części składa się z obszarów rolniczych.
Przyroda i rekreacja.
Boluminek od północnego zachodu i od wschodu otoczony jest kompleksem leśnym o urozmaiconym drzewostanie.
Komunikacja.
Wieś położona jest około 25 km od centrum Bydgoszczy. Liczne drogi gminne prowadzą do: Dąbrowy Chełmińskiej, Bolumina, Nowego Dworu, Cichoradza, Wałdowa Królewskiego, Janowa.
Zabytki.
Według rejestru zabytków NID na listę zabytków wpisane są: kościół parafialny pw. św. Wojciecha i św. Katarzyny z lat 1755-1777 i 1910, cmentarz parafialny oraz ogrodzenie, nr rej.: A/44/1-3 z 28.12.2001. W kościele znajduje się 
późnogotycka rzeźba Matki Bożej z Dzieciątkiem z ok. 1500 roku, dwa popiersia papieży z pierwszej połowy XVI w. oraz pochodząca z początku XVII stulecia chrzcielnica.
Historia.
Boluminek stanowił początkowo własność rycerską w prokuratorii unisławskiej, a od 1438 należał do komturstwa starogrodzkiego. W 1445 roku istniał drewniany kościół i parafia w Boluminku, która obejmowała miejscowości: Bolumin, Boluminek, Dąbrówka, Gierkowo, Wałdowo Królewskie i Gniazdowo. W XVII wieku majętności w Boluminku nabył na własność szlachcic Feliks Raciniewski. W 1664 roku staraniem miejscowej szlachty rozbudowano i upiększono kościół parafialny. Po włączeniu w 1747 Boluminka do parafii ostromeckiej, opieki nad kościołem podjęli się właściciele majątku ostromeckiego. W 1755 murowany kościół ufundował właściciel Ostromecka wojewoda pomorski Paweł Michał Mostowski. W latach 20. XIX w. zbudowano szkołę elementarną w Boluminku.

</doc>
<doc id="898897" url="https://pl.wikipedia.org/wiki?curid=898897" title="Kultura luboszycka">
Kultura luboszycka

Kultura luboszycka – kultura późnego okresu wpływów rzymskich, zabytki tej kultury występowały od około 100 r. n.e., identyfikowana z plemieniem Burgundów.
Geneza.
Nazwa tej kultury wywodzi się od eponimicznego stanowiska w Luboszycach (woj. lubuskie). Stanowiska owej kultury datowane są począwszy od młodszego odcinka fazy B2 okresy wpływów rzymskich, tj. od II do V wieku n.e. na rozwój ludności kultury luboszyckiej silny wpływ miały kultura przeworska i wielbarska.
Obszar występowania i kontekst kulturowy.
Ludność kultury zajmowała najpierw tereny nad środkową Odrą, systematycznie poszerzając je o Górne i Dolne Łużyce, północną część Dolnego Śląska, południową Brandenburgię, ziemię lubuską oraz wschodnią Saksonię. Nie odnotowano starszego osadnictwa z okresu wczesnorzymskiego. Stanowiska tej kultury graniczyły od północy, zachodu i południa ze stanowiskami kręgu nadłabskiego, od wschodu ze stanowiskami grupy dębczyńskiej oraz kultury przeworskiej.
Charakterystyczne wytwory kulturowe.
Charakterystyczne dla kultury luboszyckiej są zapinki typu leonowskiego (od stanowiska Leonówka) z esowato wygiętym kabłąkiem z płaskiej taśmy oraz płytką przykrywającą sprężynę, jak również zapinki posiadające dwie lub trzy sprężyny, z których tylko jedna spełnia swoją funkcję.
Obrządek pogrzebowy.
Na obszarze występowania kultury luboszyckiej dominuje obrządek ciałopalny, jamowy; groby jamowe stanowią 95% ogólnej ilości grobów. 
Jamy grobowe, nie różnią się kształtem a jedynie rozmiarem; są one z reguły kociołkowate, cylindryczne w górnej części i zaokrąglone przy dnie. Od początku popularny jest też zwyczaj rozpraszania szczątków. W pierwszej fazie kultury luboszyckiej pokrywano je nasypem 
kurhanu (jak np. w Horno). W fazie drugiej rozpowszechniają się płaskie cmentarzyska warstwowe, które w fazie trzeciej stanowią podstawowy rodzaj pochówku. W fazie czwartej obrządek pogrzebowy zbliża się do kultury przeworskiej. Typowe dla kultury luboszyckiej jest wyposażanie zmarłych w małe siekierki oprawione na krótkich trzonkach oraz w drewniane wiaderka z żelaznymi okuciami. 

</doc>
<doc id="898898" url="https://pl.wikipedia.org/wiki?curid=898898" title="Amateur Girlfriends Go Proskirt Agents">
Amateur Girlfriends Go Proskirt Agents

Amateur Girlfriends go Proskirt Agents – album zespołu Xploding Plastix.

</doc>
<doc id="898900" url="https://pl.wikipedia.org/wiki?curid=898900" title="Droga Hamiltona">
Droga Hamiltona



</doc>
<doc id="898901" url="https://pl.wikipedia.org/wiki?curid=898901" title="Gzin Dolny">
Gzin Dolny

Gzin Dolny – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. W latach 1975–1998 miejscowość administracyjnie należała do województwa bydgoskiego.
Położenie.
Miejscowość położona jest w gminie Dąbrowa Chełmińska, powiecie bydgoskim, na historycznej Ziemi Chełmińskiej. Wieś położona jest u podnóża zbocza Doliny Dolnej Wisły. W związku z tym topografia wsi jest urozmaicona. 
Nazwa.
Nazwę wsi wywodzi się od rzeczownika giez, oznaczającego dokuczliwego, gryzącego insekta, owada. W najstarszych źródłach pisanych, Gzin pojawia się jako: "Kysin", "Kschin", "Gzyne", "Gdzyn". 
Charakterystyka.
Przyroda.
Wieś położona jest na obszarze o wysokich walorach przyrodniczych. Od południa graniczy z dużym kompleksem leśnym o urozmaiconym drzewostanie. W sąsiedztwie wsi, w pewnym oddaleniu zlokalizowane są cztery rezerwaty przyrody: rezerwat przyrody Linje, chroniący torfowisko, Las Mariański, Wielka Kępa Ostromecka oraz Reptowo. W 2003 teren otaczający wieś od południa włączono w obszar Zespołu Parków Krajobrazowych Chełmińskiego i Nadwiślańskiego. 
Historia.
Nazwę miejscowości ("Gzyne") wymieniono 5 sierpnia 1222 roku w akcie nadania przez księcia Konrada Mazowieckiego rozległych posiadłości w ziemi chełmińskiej na rzecz biskupa misyjnego Prus Chrystiana. Gzin Dolny powstał w XIX wieku w ramach separacji gruntów chłopskich i folwarcznych pruskiej ustawy uwłaszczeniowej. Przed II wojną światową był częścią wsi Gzin. Wyodrębniono go administracyjnie w latach powojennych. 

</doc>
<doc id="898902" url="https://pl.wikipedia.org/wiki?curid=898902" title="Tenis ziemny na Letnich Igrzyskach Olimpijskich 1988">
Tenis ziemny na Letnich Igrzyskach Olimpijskich 1988

Zawody tenisowe na XXIV Letnich Igrzyskach Olimpijskich w Seulu rozgrywane były w 4 konkurencjach.

</doc>
<doc id="898903" url="https://pl.wikipedia.org/wiki?curid=898903" title="Mickael Landreau">
Mickael Landreau



</doc>
<doc id="898905" url="https://pl.wikipedia.org/wiki?curid=898905" title="Bitwa pod Bergen aan Zee">
Bitwa pod Bergen aan Zee

Bitwa pod Bergen aan Zee – starcie zbrojne, które miało miejsce 19 września 1799 roku podczas wojny Francji z drugą koalicją.
Armia francusko-holenderska (22 000 żołnierzy, w tym 12 000 Holendrów) dowodzona przez generała Brune’a (Holendrami dowodził generał Herman Willem Daendels) zajmowała stanowisko na wąskim pasie stałego lądu między Morzem Północnym a okolicznymi bagnami tzw. „zachodniego polderu”. Książę Yorku Fryderyk wylądował w Holandii 15 września i połączył się z Rosjanami. Trzy kolumny (razem 30 000 żołnierzy) Anglików i Rosjan 19 września zaatakowały armię Brune’a. Brune znakomicie wykorzystując znajdujące się w rejonie bitwy przeszkody terenowe (Kanał Alkmaarski), osaczył kolumnę rosyjską, zmuszając ją do kapitulacji. Środkową kolumnę angielską Francuzi odrzucili w kierunku Krabendam, jednak lewa kolumna angielska dowodzona przez generał Abercromby'ego odniosła sukces i zepchnęła holenderską dywizję Daendelsa w kierunku Sint Pancras. Widząc jednak niepowodzenie pozostałych kolumn, szybko się wycofała.

</doc>
<doc id="898906" url="https://pl.wikipedia.org/wiki?curid=898906" title="Reptowo">
Reptowo

2 miejscowości w Polsce:

</doc>
<doc id="898913" url="https://pl.wikipedia.org/wiki?curid=898913" title="Lugburz">
Lugburz

Lugburz – polski zespół muzyczny założony w 1996 roku, grający black metal. Nazwa zespołu stanowi odniesienie do trylogii J.R.R. Tolkiena - Władca Pierścieni. W języku Uruk-hai Lugburz to nazwa stolicy Mordoru, siedziby Saurona.
Muzycy.
Obecny skład zespołu
Byli członkowie zespołu

</doc>
<doc id="898916" url="https://pl.wikipedia.org/wiki?curid=898916" title="Mamertyn">
Mamertyn

Mamertyn — imię męskie pochodzenia łacińskiego. Zostało ono utworzone przy pomocy przyrostka "-inus", oznaczającego przynależność lub pochodzenie, od oskijskiego lub sabińskiego wariantu imienia boga Marsa — "Mamers" lub od imienia Mamert, o tym samym pochodzeniu. Imię to oznacza zatem "pochodzący od Mamerta (lub Marsa), syn Mamerta, poświęcony Mamertowi". 
Patronem tego imienia jest św. Mamertyn, opat, któremu przed wstąpieniem do klasztoru cudownie przywrócił zdrowie św. German z Auxerre.
Mamertyn imieniny obchodzi 30 marca (niekiedy pojawia się data 20 marca). 
Żeński odpowiednik: Mamertyna
Zobacz też: Mamertyni

</doc>
<doc id="898918" url="https://pl.wikipedia.org/wiki?curid=898918" title="Reptowo (województwo kujawsko-pomorskie)">
Reptowo (województwo kujawsko-pomorskie)

Reptowo – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska.
W latach 1975–1998 miejscowość administracyjnie należała do województwa bydgoskiego.
Zobacz też: Reptowo 

</doc>
<doc id="898919" url="https://pl.wikipedia.org/wiki?curid=898919" title="Mamertyna">
Mamertyna

Mamertyna — imię żeńskie pochodzenia łacińskiego, żeński odpowiednik imienia Mamertyn, które zostało utworzone przy pomocy przyrostka "-inus", oznaczającego przynależność lub pochodzenie, od oskijskiego lub sabińskiego wariantu imienia boga Marsa — "Mamers" lub od imienia Mamert (o tym samym pochodzeniu). Imię to oznacza zatem "pochodząca od Mamerta (lub Marsa), poświęcona Mamertowi". 
Patronem tego imienia jest św. Mamertyn, opat, któremu jeszcze przed wstąpieniem do klasztoru cudownie przywrócił zdrowie św. German z Auxerre.
Mamertyna imieniny obchodzi 30 marca.

</doc>
<doc id="898921" url="https://pl.wikipedia.org/wiki?curid=898921" title="Mała Kępa">
Mała Kępa

Mała Kępa – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. W latach 1975–1998 miejscowość administracyjnie należała do województwa bydgoskiego.
Położenie.
Mała Kępa położona jest na zachodnim skraju historycznej ziemi chełmińskiej. Miejscowość zlokalizowana jest u podnóża terasy nadzalewowej Doliny Wisły, w obrębie Zakola Dolnej Wisły. 
Przyroda i rekreacja.
Mała Kępa położona jest na obszarze o wysokich walorach przyrodniczych i rekreacyjnych. Otoczona jest od wschodu dużym kompleksem leśnym zwanym Lasem Ostromeckim, który porasta zwydmione, piaszczyste terasy doliny Wisły, położone we wnętrzu tzw. bydgoskiego zakola Wisły. Od strony zachodniej przylegają do niej starorzecza i mokradła doliny zalewowej Wisły porośnięte łęgiem wierzbowym i wikliną nadrzeczną. Tereny te objęte są projektowanym rezerwatem ornitologicznym Mała Kępa Ostromecka. Od 2003 roku miejscowość znajduje się w obrębie Zespołu Parków Krajobrazowych Chełmińskiego i Nadwiślańskiego. Objęta jest również siecią obszarów Natura 2000 pn.: Dolina Dolnej Wisły (obszar specjalnej ochrony ptaków) i Solecka Dolina Wisły. 
Przez Małą Kępę przebiega pieszy szlak turystyczny "im. Krystyny Wyrostkiewicz" (dawniej "Orlich Gniazd"), który rozpoczyna i kończy się w Ostromecku, przechodząc przez wnętrze bydgoskiego zakola Wisły.
Dawny cmentarz.
Na terenie wsi zlokalizowany jest nieczynny cmentarz ewangelicki.
Historia.
Osadnictwo w Małej Kępie sięga czasów prehistorycznych o czym świadczy odkrycie w latach 1956-1957 cmentarzyska 122 grobów popielnicowych z okresu kultury łużyckiej. W okresie wczesnośredniowiecznym naprzeciw Małej Kępy na przeciwległym, wysokim brzegu Wisły istniał polski gród książęcy Wyszogród, zniszczony przez Krzyżaków w maju 1330 roku. 
Geneza nowożytnej wsi Mała Kępa ma związek z czynszowym osadnictwem olęderskim w dolinie zalewowej Wisły w XVII i XVIII wieku, popieranym przez szlacheckich właścicieli majątku ostromeckiego. Pierwszymi osadnikami byli mennonici. W lipcu 1771 dwór ostromecki zawarł na przeciąg 30 lat z osadnikami holenderskimi z doliny Wisły umowę dzierżawy gruntów i budynków na terenie Małej Kępy. W zamian za uprawnienia dające chłopom pełną swobodę gospodarowania, obowiązani byli oni do: płacenia czynszu rocznego w wysokości 538 pruskich guldenów; 10 dni pańszczyzny sprzężajnej i 60 dni pańszczyzny pieszej, kupowania piwa i wódki tylko wyprodukowanych w ostromeckim browarze i gorzelni oraz prowadzenia na Małej Kępie robót melioracyjnych, tj. kopania rowów i umacniania brzegów faszynami. W 1787 roku wykonano spis majątku ostromeckiego, z którego wynika, że w Małej Kępie mieszkało 77 osób. Natomiast dane z 1812 roku wskazują, że wieś zaliczała się do bogatszych w majoracie ostromeckim. 
W 1828 roku we wsi rozparcelowano obszar 384 mórg pruskich w rezultacie zmian strukturalnych wynikających z pruskiej ustawy uwłaszczeniowej. W XIX wieku we wsi przeważali mało- i średniorolni chłopi. W 1882 roku znajdowało się tu ogółem 21 budynków, w tym 7 domów mieszkalnych, zamieszkanych przez około 45 ewangelików. Miejscowość należała do parafii ewangelickiej w Ostromecku, natomiast dzieci uczęszczały do szkoły w Strzyżawie, a po 1945 roku do szkoły w Ostromecku. W latach 1880-1892 w wyniku prowadzonych prac przy regulacji Wisły dla celów żeglugowych, na brzegu rzeki zbudowano kilkanaście ostróg regulacyjnych, które miały na celu spowolnienie przepływu wody w przestrzeniach między brzegiem a linią regulacyjną, doprowadzając z czasem do zamulenia i zlądowienia tych obszarów. W ciągu kilkudziesięciu lat ukształtowała się docelowa, prosta linia brzegowa oraz zmniejszyła powierzchnia starorzeczy i mokradeł 
W latach 1920-1954 Mała Kępa graniczyła z terytorium Zawiśla – prawobrzeżnej enklawy terenu włączonej do terytorium miasta Bydgoszczy, w którym oprócz terenów zalewowych istniała zamieszkana tzw. Kępa Zamkowa. W okresie powojennym wieś uległa w dużej mierze wyludnieniu. W latach 80. XX w. w pasie szuwarów nad Wisłą planowano utworzenie rezerwatu ornitologicznego Mała Kępa Ostromecka.

</doc>
<doc id="898922" url="https://pl.wikipedia.org/wiki?curid=898922" title="Wielka Kępa (województwo kujawsko-pomorskie)">
Wielka Kępa (województwo kujawsko-pomorskie)

Wielka Kępa – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. W latach 1975–1998 miejscowość administracyjnie należała do województwa bydgoskiego.
Położenie.
Miejscowość położona jest w gminie Dąbrowa Chełmińska, powiecie bydgoskim, na skraju historycznej Ziemi Chełmińskiej. Wieś rozlokowana jest na terasie nadzalewowej doliny Wisły. Miejscowość znajduje się w obrębie Fordońskiego Przełomu Wisły. 
Charakterystyka.
Wielka Kępa jest miejscowością niesołecką, wchodzącą w skład sołectwa Mozgowina, w gminie Dąbrowa Chełmińska. Większość obiektów życia codziennego (szkoła, poczta, przychodnia, apteka, PKS, PKP), znajduje się w pobliskim Ostromecku.
Przyroda i rekreacja.
Wieś położona jest na obszarze o wysokich walorach przyrodniczych i rekreacyjnych. W bezpośrednim sąsiedztwie znajduje się Rezerwat przyrody Wielka Kępa, a na zboczu doliny Wisły – Rezerwat przyrody Las Mariański. Oba rezerwaty chronią siedliska leśne: łęg wiązowo-jesionowy, jesionowo-olszowy, grąd subkontynentalny, buczynę niżową oraz kontynentalny bór mieszany. W 2003 wieś włączono w obszar Zespołu Parków Krajobrazowych Chełmińskiego i Nadwiślańskiego. Wielka Kępa objęta jest także siecią obszarów Natura 2000 pn.: Dolina Dolnej Wisły (obszar specjalnej ochrony ptaków) i Solecka Dolina Wisły.
Historia.
Geneza wsi ma związek z osadnictwem olęderskim w dolinie zalewowej Wisły w XVII wieku, popieranym przez szlacheckich właścicieli majątku ostromeckiego. Pierwszymi osadnikami byli mennonici, którzy uzyskali ziemię jako czasową dzierżawę, spełniając za użytkowanie gruntów okresowe opłaty w formie czynszów pieniężnych. Warunki pracy, choć utrudnione przez okresowe zalewy Wisły, rekompensowane były wolnością osobistą chłopów. Nizina nadwiślańska posiadała tu urodzajne mady, powstałe w wyniku osadzania się ilastych i organicznych substancji w czasie wylewów rzeki. W czasie przyborów wody rozdzielała się na kilka wysp. W XVIII i XIX wieku wieś skolonizowana przez olędrów słynęła z wysokiej kultury rolnej. 
Ze spisu majątku ostromeckiego z 1787 roku wynika, że w Wielkiej Kępie mieszkało 116 osób. Natomiast z zestawienia podatkowego i spisu ludności w 1812 roku wynika, że wieś zaliczała się do najbogatszych w majoracie ostromeckim. W I połowie XIX wieku nastąpiła kolonizacja niemiecka w wyniku zmian strukturalnych wynikających z pruskiej ustawy uwłaszczeniowej. We wsi przeważali mało- i średniorolni chłopi. W 1882 roku znajdowało się tu ogółem 28 budynków, w tym 8 domów mieszkalnych, zamieszkanych przez 79 osób, w tym 8 katolików i 71 ewangelików. Miejscowość należała do parafii katolickiej i ewangelickiej w Ostromecku, natomiast dzieci uczęszczały do szkoły w Mozgowinie.

</doc>
<doc id="898924" url="https://pl.wikipedia.org/wiki?curid=898924" title="Charles Haughey">
Charles Haughey

Charles James Haughey, irl. Cathal Ó hEochaidh (ur. 16 września 1925 w Castlebar, zm. 13 czerwca 2006 w Dublinie) – irlandzki polityk, wieloletni deputowany, działacz Fianna Fáil i jej lider w latach 1979–1992, minister, trzykrotny premier Irlandii (1979–1981, 1982, 1987–1992).
Życiorys.
Urodził się w jako syn wojskowego. Uczył się w szkole prowadzonej przez Irish Christian Brothers. Ukończył studia handlowe na University College Dublin. Kształcił się też w King’s Inns, nie podjął jednak praktyki prawniczej. Zaczął prowadzić własną działalność gospodarczą w tym na rynku nieruchomości.
Dołączył do ugrupowania Fianna Fáil. W 1957 za czwartym podejściem po raz pierwszy uzyskał mandat posła do Dáil Éireann z okręgu Dublin North East. W dziesięciu kolejnych wyborach (1961, 1965, 1969, 1973, 1977, 1981, lutym 1982, listopadzie 1982, 1987, 1989) z powodzeniem ubiegał się o reelekcję, zasiadając w niższej izbie irlandzkiego parlamentu przez 35 lat do 1992.
Stopniowo awansował w swoim ugrupowaniu. W trakcie pierwszej kadencji zajmował stanowisko parlamentarnego sekretarza przy ministrze sprawiedliwości. W październiku 1961 został ministrem sprawiedliwości w gabinecie swojego teścia Seána Lemassa. W październiku 1964 przeszedł na urząd ministra rolnictwa, urząd ten sprawował do listopada 1966. W 1966 odpowiadał za kampanię prezydencką Éamona de Valery. Został następnie ministrem finansów w gabinecie Jacka Lyncha. Pełnił tę funkcję do czasu swojej dymisji w maju 1970. Został odwołany przez premiera (podobnie jak minister Neil Blaney). Obaj politycy byli w tym czasie objęci postępowaniem dotyczącym sponsorowania z funduszy państwowych przemytu nielegalnej broni dla IRA w Irlandii Północnej.
Afera nie przeszkodziła politykowi w kontynuowaniu kariery. Gdy jego partia powróciła do władzy, w lipcu 1977 objął urząd ministra zdrowia, który sprawował do grudnia 1979. W tym samym miesiącu został nowym liderem Fianna Fáil, którą kierował do czasu swojej rezygnacji w lutym 1992. Trzykrotnie w międzyczasie sprawował urząd premiera – od grudnia 1979 do czerwca 1981, od marca do grudnia 1982 i od lipca 1989 do lutego 1992. Był również ministrem edukacji (w październiku 1982) i ministrem do spraw Gaeltachtu (od lipca 1989 do lutego 1992). W 1981 i 1982 odchodził z rządu w związku z przejęciem władzy przez Garreta FitzGeralda z Fine Gael. W 1992 zrezygnował z funkcji premiera i przywódcy partii, gdy pojawiły się zarzuty, że miał związek z nielegalnym nagraniem dwóch dziennikarzy w 1982.
Charles Haughey był znany ze swojego wystawnego i ekstrawaganckiego stylu życia, co budziło kontrowersje. W 1997 został objęty postępowaniem, które ujawniło, że w czasie pełnienia funkcji premiera otrzymywał znaczne sumy pieniędzy od jednego z przedsiębiorców. Powołany przez parlament specjalny trybunał ujawnił inne nieprawidłowości finansowe. Polityk ostatecznie zgodził się na uiszczenie 6 milionów euro tytułem zaległych podatków i tytułem kary.
Życie prywatne.
Był żonaty z Maureen Haughey, córką polityka Seána Lemassa. Mieli czwórkę dzieci: córkę Eimear oraz synów Conora, Ciarána i Seána.

</doc>
<doc id="898926" url="https://pl.wikipedia.org/wiki?curid=898926" title="Podejście kwalifikacyjne">
Podejście kwalifikacyjne

Podejście kwalifikacyjne – najstarsze spojrzenie na przywództwo. U źródeł tego podejścia stoją badania nad charakterystycznymi cechami efektywnych przywódców, tymi typowymi oraz unikatowymi. Podstawowym założeniem tego podejścia jest teoria mówiąca o przywództwie jako coś wrodzonego:
Badania.
Badania cech osobowych miały odkryć przed nami charakterystyczny zestaw cech wybitnych przywódców, które nie są dostępne dla zwykłego śmiertelnika.
Uzyskano różne kompilacje cech. Cechy poddane badaniom podzielono na grupy:
Lista specyficznych atrybutów liderów charyzmatycznych zawierała takie cechy jak odporność na stres, asertywność, kooperatywność oraz wiele innych.
Istnieje korelacja między cechami osobowymi a sukcesami kierowników. Do takiego wniosku doprowadziły badania nad:
Zestawienie cech i umiejętności według K. Obłója.
cechy:
umiejętności:
Podejście kwalifikacyjne znalazło charakterystyczne cechy liderów, ale nie dostarczyło odpowiedzi na następujące pytania:

</doc>
<doc id="898928" url="https://pl.wikipedia.org/wiki?curid=898928" title="Sérgio Conceiçao">
Sérgio Conceiçao



</doc>
<doc id="898929" url="https://pl.wikipedia.org/wiki?curid=898929" title="Część urojona">
Część urojona



</doc>
<doc id="898930" url="https://pl.wikipedia.org/wiki?curid=898930" title="Element neutralny prawostronny">
Element neutralny prawostronny



</doc>
<doc id="898931" url="https://pl.wikipedia.org/wiki?curid=898931" title="Element neutralny lewostronny">
Element neutralny lewostronny



</doc>
<doc id="898932" url="https://pl.wikipedia.org/wiki?curid=898932" title="Herb województwa świętokrzyskiego">
Herb województwa świętokrzyskiego

Herb województwa świętokrzyskiego – symbol województwa świętokrzyskiego. Herb stanowi tarcza czwórdzielna w krzyż. W polu pierwszym błękitnym krzyż patriarchalny złoty; w polu drugim czerwonym orzeł biały o dziobie i szponach złotych; w polu trzecim osiem czerwonych i srebrnych pasów ułożonych na przemian; w polu czwartym błękitnym osiem gwiazd sześcioramiennych złotych.
Herb został ustanowiony uchwałą sejmiku w dniu 28 grudnia 2012 r.
W latach 1999-2013 województwo używało herbu ustanowionego uchwałą sejmiku w dniu 11 października 1999 r.
Symbolika.
Herb nawiązuje do historycznej tradycji regionu oraz heraldyki z czasów I Rzeczypospolitej. Ma postać renesansowej, trójdzielnej (podzielonej w pas i słup) tarczy zaokrąglonej od podstawy. W skład herbu wchodzi krzyż łysogórskich benedyktynów oraz herby województw sandomierskiego i krakowskiego z okresu Rzeczypospolitej Szlacheckiej.
W czasach I Rzeczypospolitej większa część obszaru obecnego województwa świętokrzyskiego wchodziła w skład ziemi sandomierskiej. Natomiast część terenów współczesnych powiatów jędrzejowskiego i kazimierskiego znajdowała się w ówczesnym województwie krakowskim. Granica między województwami przebiegała na linii rzek Nidzicy i Nidy.
W pierwszym polu tarczy znajduje się herb benedyktynów łysogórskich – podwójny złoty krzyż na błękitnym polu. Jego wyższe ramię jest krótsze od dolnego. Podwójny krzyż nosi nazwę arcybiskupiego lub patriarchalnego. Nazywany jest także karawaką. Symbol ten pochodzi z Bizancjum. Do Europy krzyże te trafiły w postaci relikwiarzy, z których większość powstała w XII w. za panowania cesarza Manuela I Komnena. Do Polski relikwiarz świętokrzyski trafił prawdopodobnie z Węgier, skąd przywiózł go król Stefan V w 1270 r. Na początku XIV w. relikwiarz został przekazany przez Władysława Łokietka opactwu na Łysej Górze.
W czerwonym drugim polu znajduje się biały orzeł, zwrócony w prawo – herb dawnej ziemi krakowskiej, ale również herb państwa polskiego i niektórych miast królewskich, w tym Sandomierza.
W polu trzecim i czwartym umieszczony jest herb dawnego województwa sandomierskiego, który oryginalnie przedstawiony był jako tarcza dwudzielna w słup. Obecnie w odpowiadającym jej trzecim polu (oryginalnie: prawym polu) znajduje się osiem czerwono-srebrnych pasów, a w błękitnym polu czwartym dziewięć złotych sześcioramiennych gwiazd. Gwiazdy ustawione są w trzech rzędach, po trzy. Herb ziemi sandomierskiej powstał prawdopodobnie w latach 1355-1370 i był wzorowany na herbie węgierskiej dynastii Andegawenów. W 1355 r. król Kazimierz Wielki podpisał w obecności m.in. dostojników ziemi sandomierskiej układ w sprawie sukcesji tronu w Polsce.
Liczba gwiazd w herbie była prawdopodobnie odbiciem liczby powiatów. Z opisu chorągwi z bitwy grunwaldzkiej Jana Długosza wynika, że początkowo gwiazd było siedem – tyle ile wówczas powiatów. Dziewięć gwiazd w późniejszym okresie mogło symbolizować dziewięć powiatów sądowych, na które dzieliła się ziemia sandomierska: sandomierski, chęciński, opatowski, pilzneński, radomski, stężycki, szydłowsko-stopnicki, tarnowski i wiślicki.

</doc>
<doc id="898933" url="https://pl.wikipedia.org/wiki?curid=898933" title="Element odwrotny lewostronny">
Element odwrotny lewostronny



</doc>
<doc id="898934" url="https://pl.wikipedia.org/wiki?curid=898934" title="Element odwrotny prawostronny">
Element odwrotny prawostronny



</doc>
<doc id="898935" url="https://pl.wikipedia.org/wiki?curid=898935" title="Efekt YORP">
Efekt YORP

Efekt YORP (skrót od nazwisk Yarkovsky-O'Keefe-Radzievskii-Paddack) – zjawisko zmiany prędkości rotacji małych nieregularnych planetoid pod wpływem promieniowania słonecznego. Efekt ten związany jest z faktem, że ogrzewane słońcem obracające się ciało niebieskie ma niesymetryczny rozkład temperatury powierzchni. Słońce ogrzewa powierzchnię, na skutek czego strona „wieczorna”, czyli część powierzchni na której słońce właśnie zachodzi lub przed chwilą zaszło, jest cieplejsza niż strona „poranna”, na której słońce wschodzi. Dlatego promieniowanie cieplne ze strony wieczornej jest silniejsze, niż z porannej. Związane z tym ciśnienie promieniowania powoduje powstanie niewielkiej, niezrównoważonej siły działającej na to ciało (zjawisko to nazywane jest efektem Jarkowskiego).
Dla ciał dokładnie kulistych promieniowanie wysyłane z każdego punktu powierzchni jest symetryczne i nie powoduje pojawienia się momentu siły, który mógłby zmienić prędkość obrotu ciała. Taki moment siły będzie się jednak pojawiać, jeżeli powierzchnia ciała nie jest lokalnie prostopadła do jego promienia. Jeżeli ciało nie jest przy tym symetryczne to suma momentów siły od promieniowania z każdego punktu powierzchni może być niezerowa, tym samym może pojawiać się niewielkie przyspieszenie kątowe, powodujące zwiększanie lub zmniejszanie prędkości obrotu. Zjawisko jest znaczące tylko dla niewielkich ciał, o średnicy nie przekraczającej kilku kilometrów. Większe ciała mają większy moment bezwładności, przez co trudniej zmienić ich prędkość obrotu, ponadto mają zwykle bardziej regularny kształt, przez co moment siły pochodzący od efektu YORP jest mniejszy.
Efekt YORP został zaproponowany w 2000 roku przez Davida Rubincama jako wyjaśnienie obserwowanego nadmiaru ciał szybko rotujących wśród małych planetoid. Od tego czasu udało się bezpośrednio zaobserwować przyspieszenie obrotów u planetoid (1862) Apollo i (54509) YORP, zmierzone przyspieszenie jest w obydwu wypadkach w zgodzie z oszacowaniami efektu YORP, wyliczonymi ze znanych z obserwacji radarowych kształtów obydwu ciał. W 2022 roku, podczas misji DART zaobserwowano efekt YORP także na planetoidzie (65803) Didymos.
Efekt YORP może, działając w odpowiednio długim czasie, spowodować tak duże zwiększenie prędkości obrotu, że doprowadzi do rozerwania planetoidy. Zjawisko to może być odpowiedzialne za pojawianie się wśród małych planetoid układów podwójnych, tj. złożonych z dwóch ciał krążących wokół wspólnego środka masy.

</doc>
<doc id="898937" url="https://pl.wikipedia.org/wiki?curid=898937" title="Przemysł drzewny">
Przemysł drzewny

Przemysł drzewny – gałąź przemysłu drzewno-papierniczego wykorzystująca do produkcji obróbkę określonych gatunków drewna.
Wśród branż przemysłu drzewnego wyróżnia się przemysł:
Oprócz powyższych przemysł drzewny obejmuje również: wytwórnie sprzętu biurowego, narzędzi, przyborów kreślarskich, galanterii drzewnej oraz wyrobów z wikliny, trzciny oraz korka.

</doc>
<doc id="898938" url="https://pl.wikipedia.org/wiki?curid=898938" title="Alan Kelly (ur. 1968)">
Alan Kelly (ur. 1968)

Alan Kelly jr. (ur. 11 sierpnia 1968 w Preston) – irlandzki piłkarz, bramkarz reprezentacji Irlandii.
Zaczynał karierę w Preston North End, w którym rozegrał 142 mecze.
W 1992 przeszedł do Sheffield United, gdzie rozegrał 213 spotkań. W 1999 przeszedł do Blackburn Rovers. Barw tego klubu bronił do 2004.
Był uczestnikiem piłkarskich mistrzostw świata w 1994 i 2002.

</doc>
<doc id="898939" url="https://pl.wikipedia.org/wiki?curid=898939" title="Renault Clio">
Renault Clio

Renault Clio – samochód osobowy klasy aut miejskich produkowany pod francuską marką Renault od 1990 roku. Od 2019 roku produkowana jest piąta generacja pojazdu.
Pierwsza generacja.
Renault Clio I zostało po raz pierwszy oficjalnie zaprezentowane w 1990 roku jako następca Renault 5.
Nazwa Clio wywodzi się od Klio, czyli imienia muzy historii w mitologii greckiej. Pojazd zyskał duże uznanie w oczach dziennikarzy, którzy nagrodzili go tytułem "Samochód roku 1991". W początkowej fazie produkcji, samochód oferowano z benzynowymi silnikami o pojemnościach 1.1 l (oznaczenie C1E), 1.2 l (E5F, E7F) i 1.4 l (E6J, E7J), oraz wysokoprężnym silnikiem o pojemności 1.9 l (F8Q). Z czasem gamę jednostek napędowych uzupełniły silniki o pojemności 1.8 l (F3P), oraz stosowane w usportowionych wersjach jednostki szesnastozaworowe 1.8 16V (F7P w Clio 16V), oraz 2.0 16V (F7R w limitowanej wersji Clio Williams).
W marcu 1994 roku Renault Clio zostało poddane modernizacji, w wyniku której pojawił się model o oznaczeniu "Phase II" (faza druga). Zmiany obejmowały zewnętrzne elementy wystroju nadwozia (m.in. atrapa chłodnicy, listwy boczne, tylne lampy, lusterka zewnętrzne), a także drobną kosmetykę wnętrza (nowe wzory tapicerki, przełączniki itp.). Powiększono też wyposażenie z zakresu bezpieczeństwa biernego (m.in. zastosowano pirotechniczne napinacze pasów bezpieczeństwa). Z oferty zniknął przestarzały silnik 1.1 l. W 1996 roku dokonana została ostatnia modernizacja Clio, czego efektem był model "Phase III" (faza trzecia). Zmiany widoczne były przede wszystkim w przedniej części pojazdu. Pojawiły się nowe, większe reflektory, atrapa chłodnicy zintegrowana ze zderzakiem, oraz inne detale jak trzeci stop na tylnej klapie. Wzmocniono elementy płyty podłogowej oraz nadwozia co zaowocowało znacznym poprawieniem bezpieczeństwa. Gama silnikowa została uzupełniona o nową konstrukcję benzynową o pojemności 1149 cm³ (D7F). W tej wersji Clio I produkowane było do 1998 roku. Renault Clio pierwszej generacji zostało wyprodukowane w 4 milionach egzemplarzy.
Druga generacja.
Renault Clio II został po raz pierwszy zaprezentowany wiosną 1998 roku.
Zaprojektowany od podstaw samochód wyróżniał się nowoczesną stylistyką, wyraźnie nawiązującą do poprzednika. Gama silników składała się ze zmodernizowanych jednostek 1.2 l (D7F) i 1.4 l (E7J) znanych z poprzedniej generacji Clio, oraz 1.6 l (K7M) i 1.6 16V (K4M) stosowanych wcześniej w większym modelu Renault Mégane. Dostępne były też silniki wysokoprężne – wolnossący oraz turbodoładowany – o pojemności 1.9 l. W 2000 roku pojawiła się jednostka 1.4 16V (K4J), natomiast rok później 1.2 16V (D4F), która zastąpiła ośmiozaworowy silnik 1.4 l (E7J). Także w 2000 roku pojawiła się sportowa wersja Clio II o nazwie Sport. Napędzana była silnikiem o pojemności 2.0 l (F4R) i mocy 172 KM. Pozwalała rozpędzać Clio do 100 km/h w czasie 7,3 sekundy i osiągać prędkość 220 km/h.
W 2001 roku wprowadzono na rynek wersję V6 z silnikiem o mocy ponad 230 KM z modelu Laguna, zmodyfikowanym przez oddział Renault Sport. Moc pojazdu przenoszona była z centralnie umieszczonego silnika tuż za przednimi fotelami na tylną oś. Wersja V6 standardowo wyposażona była w 17-calowe aluminiowe felgi. Pojazd przyśpiesza do 100 km/h w czasie 6,4 s i osiąga prędkość maksymalną 235 km/h. W 2000 roku wprowadzono na rynek także wersję z czterodrzwiowym nadwoziem typu sedan, zwaną w zależności od rynku Renault Clio Symbol, Renault Clio Sedan lub Renault Thalia. W tym samym roku Clio II przeszło gruntowną modernizację, w wyniku której powstał model "Phase 2". Zewnętrznie różnił się on całkowicie nową przednią ścianą nadwozia, tylnymi lampami, tylnym zderzakiem, listwami bocznymi i innymi detalami. Od nowa zaprojektowano wówczas wnętrze pojazdu, oraz wprowadzono zmiany w zawieszeniu oraz wyposażeniu odpowiedzialnym za bezpieczeństwo bierne. Od tego czasu Renault odeszło również od dotychczasowego systemu oznaczeń poziomu wyposażenia (RL, RN, RT itp.), na rzecz nowych określeń pochodzących z języka francuskiego (Authentique, Expression, Dynamique itp.). Nowością były turbodoładowane wysokoprężne jednostki napędowe typu common rail o pojemności 1.5 l (K9K) i mocach 65, 82 lub 100 KM. Stosowano je w modelach dCi. Wraz z liftingiem, ze współpracą z niemiecką firmą Porsche, zwiększono moc silnika V6 z 230 do 255 KM, dzięki czemu pojazd osiąga 100 km/h w czasie 5,8 s oraz prędkość maksymalną 250 km/h.
Kolejna modernizacja pojazdu miała miejsce jesienią 2003 roku, kiedy pojawił się model "Phase 3". Zakres zmian był jednak niewielki i ograniczał się głównie do kosmetyki poprawiającej nieco wygląd samochodu (m.in. Delikatne przemodelowanie przedniego zderzaka czy "nerek" atrapy chłodnicy.). W tej formie auto dotrwało do 2005 roku, kiedy zaprezentowano jego następcę – Clio III. Nie spowodowało to jednak zakończenia produkcji Clio II.
Samochód po następnej modernizacji ("Phase 4"), po debiucie Clio III był w dalszym ciągu oferowany na niektórych rynkach pod nazwą Clio Storia lub Clio Campus (m.in. w Polsce). Aby unowocześnić przestarzałą sylwetkę Renault zmieniło lekko wygląd wersji Storia/Campus. Zmianie uległ tył,przód oraz podzespoły. Następca modelu Thalia został zaprezentowany w 2008 roku na bazie modelu II, a nie III generacji.
Kolejna modernizacja (Phase V), miała miejsce w 2009 roku. W związku z liftingiem zmieniono zderzaki, przemodelowano atrapę chłodnicy, dodano chromowane akcenty na zewnątrz i wewnątrz pojazdu, oraz wprowadzono wspomaganie kierownicy jako seryjne, już w podstawowej odmianie.
W 2012 roku podczas targów motoryzacyjnych w São Paulo zaprezentowano model Clio Mercosur/Clio Mio będący zmodernizowanym modelem drugiej generacji. Auto przeznaczone jest na rynek Ameryki Południowej. Pojazd otrzymał nowy pas przedni z nowymi reflektorami oraz atrapą chłodnicy, a także nowy pas tylny z nowymi lampami i klapą bagażnika.
Silniki.
Silniki Clio Storia (Phase 4 i 5).
Dla wersji 1.2 60 LPG w nawiasach kwadratowych podano osiągi przy zasilaniu silnika gazem LPG.
Trzecia generacja.
Renault Clio III został po raz pierwszy zaprezentowany podczas targów motoryzacyjnych we Frankfurcie w 2005 roku.
Auto zbudowane zostało na bazie płyty podłogowej stworzonej we współpracy koncernu Renault z japońskim koncernem Nissan, dzielonej m.in. z modelem Renault Modus, Nissan Micra oraz Nissan Note. Początkowo pojazd produkowany był jedynie w wersji hatchback w odmianie 3 i 5-drzwiowej, a następnie do oferty w 2007 roku wprowadzono zaprezentowaną podczas targów motoryzacyjnych we Frankfurcie wersję kombi pojazdu o nazwie Grandtour, która produkowana jest w Turcji. W 2007 roku zaprezentowana została sportowa wersja pojazdu F1 Team R27, która otrzymała silnik o mocy 197 KM oraz żółty kolor nadwozia z czarnymi elementami. W 2009 roku auto przeszło face lifting (oznaczenie Phase II). Zmieniono m.in. reflektory przednie upodabniając model do Renault Megane oraz atrapę chłodnicy, przedni zderzak w którym zastosowane zostały duże światła przeciwmgłowe. Z tyłu pojazdu zmienione zostały lampy.
W plebiscycie na Europejski Samochód Roku 2006 model zajął 1. pozycję, był to pierwszy przypadek, gdy ten sam model zdobył powtórnie pierwsze miejsce.
Czwarta generacja.
Renault Clio IV zostało po raz pierwszy zaprezentowane podczas targów motoryzacyjnych w Paryżu w 2012 roku.
Pojazd zaprojektowany został przez Laurensa van der Ackera, który nowy styl scharakteryzował trzema słowami: prosty, ciepły i zmysłowy. Producent zrezygnował po raz pierwszy z trzydrzwiowej odmiany modelu na rzecz bardziej sportowej stylizacji modelu pięciodrzwiowego. W 2014 roku ofertę pojazdu wzbogacono o wersję Clio RS Gordini, która dostała wzmocniony silnik o pojemności 1.6-litra z turbodoładowaniem o mocy 230 KM oraz 285 Nm momentu obrotowego. W porównaniu do konwencjonalnego modelu Clio RS, moc podniesiono o 30 KM, zaś moment obrotowy o 51 Nm. Przyspieszenie od 0 do 100 km/h zajmuje 5,9 sekundy, zaś prędkość maksymalna powinna dobić do 250 km/h.
Podczas targów motoryzacyjnych w Genewie w 2015 roku zaprezentowana została sportowa wersja Clio RS 220 EDC Trophy. Auto otrzymało zmienioną charakterystykę pracy silnika oraz większy układ turbodoładowania dzięki czemu silnik o pojemności 1.6 l otrzymał moc 220 KM. Pojazd otrzymał obniżone oraz utwardzone zawieszenie.
Produkcja samochodu zakończona została w drugiej połowie 2020 roku. Clio IV było przez pewien czas produkowane i sprzedawane razem z piątą generacją modelu, jednak w Europie oferowane wtedy było już pod nazwą Clio Generation (także w wersji kombi).
Wersje wyposażeniowe.
Podstawowe wyposażenie standardowej wersji pojazdu obejmuje m.in. dwie czołowe oraz dwie boczne poduszki powietrzne, system ABS z systemem EBA, system ESP i ESC, system wspomagania ruszania pod górę HSA, elektryczne sterowanie szyb przednich oraz elektryczne sterowanie lusterek oraz światła do jazdy dziennej wykonane w technologii LED.
W zależności od wersji wyposażeniowej pojazdu auto doposażyć można opcjonalnie w m.in. system multimedialny Media Nav z 7-calowym ekranem dotykowym, radioodtwarzaczem z Bluetooth, USB oraz AUX, czujniki zmierzchu, czujnik deszczu, światła przeciwmgłowe, skórzaną kierownicę, skórzaną tapicerkę, klimatyzację manualną, system wspomagania parkowania tyłem
Piąta generacja.
Renault Clio V zostało zaprezentowane po raz pierwszy w 2019 roku.
Piąta generacja Clio obrała ewolucyjny kierunek zmian. Samochód ma w porównaniu do poprzednika podobny kształt nadwozia, podobną linię okien i zbliżone proporcje. Jest to jednak zupełnie nowa konstrukcja zbudowana od podstaw na nowej platformie koncernu Renault-Nissan-Mitsubishi. Samochód jest przez to krótszy, ale i szerszy oraz wyższy. Kabina pasażerska jest także przestronniejsza.
Nowe Renault Clio trafiło do salonów sprzedaży w Polsce we wrześniu 2019 roku. Samochód oferowany będzie w wariancie benzynowym i wysokoprężnym, a także po raz pierwszy jako hybryda.
Clio LPG.
W czerwcu 2020 roku wprowadzono do sprzedaży odmianę wyposażoną w fabryczną instalację LPG. Źródłem napędu jest jednostka 1.0 TCe o mocy 100 KM, natomiast pojemność butli na gaz wynosi 32 litry. Instalacja gazowa jest montowana bezpośrednio w zakładzie produkcyjnym Renault.
Clio E-Tech.
W czerwcu 2020 roku wprowadzono do sprzedaży odmianę hybrydową pojazdu. Źródłem napędu samochodu jest wolnossący silnik benzenowy 1.6 o mocy 90 KM, współpracujący z rozrusznikoalternatorem HSG oraz silnikiem elektrycznym. Łączna moc tego układu to 140 KM, a za przekazywanie napędu odpowiada zautomatyzowana skrzynia biegów Multi Mode. Ceny Clio E-Tech zaczynają się od 79 900 zł.
Wersje wyposażenia.
Standardowe wyposażenie podstawowej wersji Life pojazdu obejmuje m.in. 6 poduszek powietrznych, systemy kontroli bezpiecznej odległości, rozpoznawania znaków drogowych, oraz utrzymania pasa ruchu, światła Full LED, elektrycznie regulowane lusterka, centralny zamek z pilotem, elektryczne wspomaganie kierownicy, komputer pokładowy, elektrycznie regulowane szyby przednie, fotel kierowcy z regulacją wysokości, oraz instalacja do montażu radia.
Bogatsza wersja Zen dodatkowo wyposażona jest w m.in. lusterka i klamki zewnętrzne lakierowane pod kolor nadwozia, kierownicę obszytą skórą, podgrzewane lusterka zewnętrzne, klimatyzację manualną, elektrycznie regulowane szyby tylne, oraz system multimedialny z 7 calowym ekranem dotykowym, Bluetooth i Android Auto/Apple CarPlay.
Najbogatsza wersja Intens dodatkowo wyposażona została także w m.in. 16-calowe alufelgi, czujnik deszczu, elektrycznie składane lusterka zewnętrzne, karta Renault Hands Free, system wspomagania parkowania tyłem, klimatyzację automatyczną, fotel pasażera z regulacją wysokości, a także nawigację satelitarną.
W zależności od wersji wyposażenia pojazdu opcjonalnie możemy dokupić m.in. aktywny tempomat, tapicerkę skórzaną, czujniki cofania, kamera cofania, kamery 360 stopni, podgrzewane przednie siedzenia, system multimedialny z 9,3 calowym ekranem dotykowym, czy też system audio marki Bose.
Silniki.
TCe 100 LPG w nawiasach kwadratowych [] podano osiągi przy zasilaniu LPG.
E-TECH 140 wersja hybrydowa, bez nawiasów podano łączne parametry silnika elektrycznego oraz spalinowego, w nawiasach kwadratowych [] dane dla silnika spalinowego, w nawiasach trójkątnych &lt;&gt; dla silnika elektrycznego.

</doc>
<doc id="898942" url="https://pl.wikipedia.org/wiki?curid=898942" title="Deputacja Polska">
Deputacja Polska

Deputacja Polska – polska organizacja niepodległościowa powstała w Paryżu 22 sierpnia 1795 roku, grupująca przedstawicieli radykalnego skrzydła emigracji, głosząca hasła zrównania wszystkich stanów i nadania wolności osobistej chłopom. 
Uwłaszczenia chłopów domagali się tylko nieliczni jej działacze np. Piotr Małeszewski). 
Dążyła do wywołania zbrojnego powstania na okupowanych ziemiach polskich i przeprowadzenia tam rewolucji społecznej dzięki pomocy rewolucyjnej Francji. Na tym tle weszła w konflikt z emigracyjną Agencją, której członkowie przeciwni byli podejmowaniu jakiejkolwiek walki zbrojnej w kraju, licząc jedynie na korzystne dla sprawy polskiej rozstrzygnięcia na scenie międzynarodowej. 
Działała w porozumieniu z Towarzystwem Republikanów Polskich.
W 1800 roku przestała istnieć, część jej działaczy wróciła do kraju.
Głównymi działaczami byli: Franciszek Ksawery Dmochowski (prezes), ksiądz Józef Mejer, Józef Pawlikowski i Jan Dembowski.

</doc>
<doc id="898943" url="https://pl.wikipedia.org/wiki?curid=898943" title="Golinka (Barzkowice)">
Golinka (Barzkowice)

Golinka – kolonia osady Barzkowice w Polsce, położona w województwie zachodniopomorskim, w powiecie stargardzkim, w gminie Stargard. Wchodzi w skład sołectwa Barzkowice.
W latach 1975–1998 kolonia administracyjnie należała do województwa szczecińskiego.

</doc>
<doc id="898944" url="https://pl.wikipedia.org/wiki?curid=898944" title="Golinka">
Golinka



</doc>
<doc id="898947" url="https://pl.wikipedia.org/wiki?curid=898947" title="Grzędziczki">
Grzędziczki

Grzędziczki – zniesiona kolonia osady Lipnik w Polsce położona w województwie zachodniopomorskim, w powiecie stargardzkim, w gminie Stargard.
Miejscowość wchodzi w skład sołectwa Grzędzice.
W latach 1975–1998 miejscowość administracyjnie należała do województwa szczecińskiego.

</doc>
<doc id="898948" url="https://pl.wikipedia.org/wiki?curid=898948" title="Kolonia Dolna-Grabowo">
Kolonia Dolna-Grabowo

Kolonia Dolna-Grabowo – kolonia wsi Grabowo w Polsce, położona w województwie zachodniopomorskim, w powiecie stargardzkim, w gminie Stargard. Wchodzi w skład sołectwa Grabowo.
W latach 1975–1998 kolonia administracyjnie należała do województwa szczecińskiego.

</doc>
<doc id="898949" url="https://pl.wikipedia.org/wiki?curid=898949" title="Luboń (Barzkowice)">
Luboń (Barzkowice)

Luboń – kolonia osady Barzkowice w Polsce, położona w województwie zachodniopomorskim, w powiecie stargardzkim, w gminie Stargard. Wchodzi w skład sołectwa Barzkowice.
W latach 1975–1998 kolonia administracyjnie należała do województwa szczecińskiego.

</doc>
<doc id="898950" url="https://pl.wikipedia.org/wiki?curid=898950" title="Mężyki">
Mężyki

Mężyki – kolonia wsi Grzędzice w Polsce, położona w województwie zachodniopomorskim, w powiecie stargardzkim, w gminie Stargard. Wchodzi w skład sołectwa Grzędzice.
W latach 1975–1998 Mężyki administracyjnie należały do województwa szczecińskiego.
Założona w latach dwudziestych XX wieku.

</doc>
<doc id="898951" url="https://pl.wikipedia.org/wiki?curid=898951" title="Korzyść majątkowa">
Korzyść majątkowa

Korzyść majątkowa – każde dobro, które jest w stanie zaspokoić określoną potrzebę, a jego wartość da się wyrazić w pieniądzu. Może nią być nie tylko przyrost majątku, ale i wszystkie korzystne umowy np. pożyczka udzielona na korzystnych warunkach, lub obniżka przy zakupie pewnych dóbr.
Obejmuje nie tylko zwiększenie aktywów majątkowych, lecz także zmniejszenie pasywów.
Korzyścią majątkową są między innymi pożytki.

</doc>
<doc id="898952" url="https://pl.wikipedia.org/wiki?curid=898952" title="Omięcin">
Omięcin

2 miejscowości w Polsce:

</doc>
<doc id="898953" url="https://pl.wikipedia.org/wiki?curid=898953" title="Korzyść osobista">
Korzyść osobista

Korzyść osobista - świadczenie o charakterze niemajątkowym polepszające sytuację osoby, która je uzyskuje (np. obietnica awansu, odznaczenie orderem, wyuczenie zawodu).

</doc>
<doc id="898955" url="https://pl.wikipedia.org/wiki?curid=898955" title="Wypadek mniejszej wagi">
Wypadek mniejszej wagi

Wypadek mniejszej wagi – czyn zabroniony realizujący znamiona typu podstawowego, którego stopień społecznej szkodliwości oraz wina sprawcy są znacznie niższe niż w typowych wypadkach popełnienia przestępstwa typu podstawowego, a nie są jeszcze tak małe, że można je uznać za znikome w sposób odejmujący czynowi charakter przestępczy. Wypadek mniejszej wagi cechuje zagrożenie niższym ustawowym wymiarem kary.

</doc>
<doc id="898956" url="https://pl.wikipedia.org/wiki?curid=898956" title="Omięcin (województwo zachodniopomorskie)">
Omięcin (województwo zachodniopomorskie)

Omięcin – osada w Polsce położona w województwie zachodniopomorskim, w powiecie stargardzkim, w gminie Stargard. 
Miejscowość wchodzi w skład sołectwa Pęzino.
W latach 1975–1998 miejscowość administracyjnie należała do województwa szczecińskiego.
Zobacz też: Omięcin

</doc>
<doc id="898957" url="https://pl.wikipedia.org/wiki?curid=898957" title="Siwkowo">
Siwkowo

Siwkowo – kolonia w Polsce położona w województwie zachodniopomorskim, w powiecie stargardzkim, w gminie Stargard. 
Miejscowość wchodzi w skład sołectwa Warchlinko.
W latach 1975–1998 miejscowość administracyjnie należała do województwa szczecińskiego.

</doc>
<doc id="898959" url="https://pl.wikipedia.org/wiki?curid=898959" title="Puchar Louisa Vuittona">
Puchar Louisa Vuittona

Puchar Louisa Vuittona (ang.: "Louis Vuitton Cup") – jeden z najbardziej prestiżowych pucharów w jachtingu zwłaszcza w związku z Pucharem Ameryki. Pretendent do tytułu Pucharu Ameryki musi najpierw wygrać puchar Louis Vuitton pokonując innych pretendentów do Pucharu Ameryki.
Historia.
W 1970, po raz pierwszy w historii Pucharu Ameryki, wielu międzynarodowych pretendentów walczyło o prawo konkurowania z New York Yacht Club, obrońcą pucharu (w 1964 dwie załogi brytyjskie walczyły o to prawo ale zawody nie zostały nazwane międzynarodowe). Ten tryb zawodów przetrwał do dzisiaj, z pominięciem regat w 1988 roku, gdy do walki stanął tylko jeden - nowozelandzki pretendent. W 1993 Louis Vuitton zaoferował puchar dla zwycięzcy tych zawodów.
Zasady.
Formuła regat o Puchar Louisa Vuittona, to tzw. match race (jeden na jeden), składa się z następujących etapów:
Edycje regat.
LV Cup 2007.
syndykaty walczące o prawo wejścia do finału Pucharu Ameryki w ostatniej edycji pucharu:
¹ - przeszli do półfinałów LV Cup.

</doc>
<doc id="898960" url="https://pl.wikipedia.org/wiki?curid=898960" title="Krzyk wolności">
Krzyk wolności

Cry Freedom – brytyjski film biograficzny w reżyserii Richarda Attenborough z 1987, opowiadający historię życia południowoafrykańskiego bojownika o równouprawnienie rdzennych mieszkańców RPA, Stevena Biko. Rolę Biko gra Denzel Washington.
Film nakręcony na podstawie książek Donalda Woodsa: "Biko" oraz "Asking for Trouble".

</doc>
<doc id="898970" url="https://pl.wikipedia.org/wiki?curid=898970" title="Masakra w Virginia Tech">
Masakra w Virginia Tech

Masakra w Virginia Tech – określenie szaleńczej strzelaniny, która miała miejsce 16 kwietnia 2007, na którą składały się dwie strzelaniny na Virginia Polytechnic Institute and State University w Blacksburgu, w stanie Wirginia w Stanach Zjednoczonych. Cho Seung-hui, student literatury angielskiej na uniwersytecie i obywatel USA południowokoreańskiego pochodzenia, zabił 32 osoby i ranił 17 innych przy użyciu dwóch półautomatycznych pistoletów. W dodatku oprócz 17 osób bezpośrednio ranionych przez sprawcę, jeszcze 6 innych doznało obrażeń wyskakując z okien w próbie ucieczki przed sprawcą, podnosząc liczbę rannych do 23 osób.
Pierwsza strzelanina miała miejsce w West Ambler Johnston Hall, akademiku, w którym zginęły dwie osoby; kulminacyjnym atakiem była strzelanina szkolna w Norris Hall, budynku z klasami, kiedy Cho skuł łańcuchem drzwi wejściowe i wystrzeliwał we wnętrzu czterech klas i na klatce schodowej, zabijając w ten sposób 30 następnych osób. Po tym kiedy policja dokonała szturmu na Norris Hall, Cho śmiertelnie postrzelił się w głowę przy użyciu pistoletu. W strzelaninach zginęły łącznie 33 osoby (w tym sprawca strzelaniny, student Cho Seung-hui, który popełnił samobójstwo). Przewyższyła ona pod względem liczby zabitych masakrę w Killeen w stanie Teksas, do której doszło w kafeterii sieci Luby’s w 1991 roku kiedy było 24 zabitych, i jest najkrwawszą strzelaniną szkolną w historii USA i trzecim największym atakiem szaleńca z bronią w historii USA. Była też najkrwawszą strzelaniną w szkole popełnioną przez jedną osobę aż do 2022 roku gdy doszło do strzelaniny w przedszkolu w Nong Bua Lamphu w Tajlandii, gdy zginęło 37 osób.
Ataki przyciągnęły uwagę na całym świecie i sprowokowały duże zainteresowanie i kontrowersje wokół kultury broni w Stanach Zjednoczonych. Wywołała debatę na temat przemocy z bronią, prawa dostępu do broni w USA, luki w systemie amerykańskim odnośnie do sprawdzania przeszłości nabywców broni i leczenia zdrowia psychicznego, stanu umysłu sprawcy, odpowiedzialności administracji szkoły, prawa do prywatności, etyki dziennikarskiej i innych problemów. Media pokazujące manifest sprawcy były później szeroko krytykowane przez rodziny zabitych, policję z Virginia Tech i Amerykańskie Towarzystwo Psychiatryczne.
Cho wcześniej został zdiagnozowany z zaburzeniami psychicznymi jak mutyzm wybiórczy czy poważne zaburzenia depresyjne. Podczas kiedy uczęszczał do gimnazjum i liceum, otrzymywał terapię i specjalną edukację. Po ukończeniu liceum, Cho zapisał się na uczelnię Virginia Tech. Z powodu prawa do prywatności, wcześniejsze szkoły nie powiadomiły uniwersytetu o diagnozach i charakterze sprawcy. W 2005 roku sprawca został oskarżony o stalkowanie dwóch studentek. Po śledztwie w tej sprawie, uniwersytet uznał go za osobę z poważnymi zaburzeniami psychicznymi i nakazał mu leczenie; jednakże nie umieszczono go w placówce psychiatrycznej i nie uniemożliwiono mu zakupu broni palnej. Po tych wydarzeniach stan Wirginia bardzo zaostrzył prawo dotyczące posiadania broni palnej w tym stanie.
Masakra w Virginia Tech porównywana jest do wydarzeń w Columbine (1999 rok, 15 osób zabitych razem ze sprawcami) oraz w University of Texas (1966 rok, 16 zabitych). Do roku 2011 kiedy doszło do zamachów w Norwegii, masakra ta była drugim pod względem liczby ofiar wydarzeniem tego rodzaju na świecie (pierwszym była Masakra w Port Arthur), a w samym USA do roku 2016, kiedy miała miejsce strzelanina w klubie nocnym w Orlando; po ataku fala krytyki zalała policję kampusową i administratorów Virginia Tech, którzy mogli zapobiec dalszej tragedii, po pierwszym z ataków, ale nie zamknęli terenu uczelni co umożliwiło sprawcy wejście na kampus i dokonanie drugiego z zamachów. Kilka miesięcy po masakrze opublikowano oficjalny raport w sprawie tej strzelaniny.
Chronologia wydarzeń.
Godziny według czasu lokalnego (North American Eastern Time Zone – UTC-4)
Piątek, 9 lutego 2007
Wtorek, 13 marca 2007
Poniedziałek, 2 kwietnia 2007
Piątek, 13 kwietnia 2007
Poniedziałek, 16 kwietnia
Wtorek, 17 kwietnia
Środa, 18 kwietnia
Ofiary masakry.
Uwaga: Lista jest niepełna i dotyczy tylko tych ofiar, które ujawniły media.
Kondolencje.
18 kwietnia 2007 Prezydent RP Lech Kaczyński przesłał depeszę kondolencyjną do prezydenta USA George’a W. Busha.

</doc>
<doc id="898971" url="https://pl.wikipedia.org/wiki?curid=898971" title="Louis Vuitton Cup">
Louis Vuitton Cup



</doc>
<doc id="898987" url="https://pl.wikipedia.org/wiki?curid=898987" title="Sheldon Adelson">
Sheldon Adelson

Sheldon Gary Adelson (ur. 4 sierpnia 1933 w Bostonie, zm. 11 stycznia 2021 w Las Vegas) – amerykański przedsiębiorca pochodzenia żydowskiego, założyciel, prezes oraz dyrektor generalny Las Vegas Sands Corporation, największej sieci kasyn w Stanach Zjednoczonych.
Rodzice Adelsona pochodzili z Europy. Matka Sarah Tonkin z terenów dzisiejszej Ukrainy, a ojciec Arthur Adelson z Litwy. Sheldon pierwsze biznesy zaczął robić jeszcze jako 12-latek. Za 200 USD pożyczone od wujka kupił licencję na sprzedaż gazet. Handlował nimi na ulicy Bostonu. Potem raz jeszcze pomógł mu wujek Al, który wyłożył 10 tys. USD na zakup kilku automatów z cukierkami. Pierwszy milion dolarów zarobił na sprzedaży kredytów hipotecznych, w 1969 roku stracił jednak większość majątku i znalazł się na granicy bankructwa, ponieważ zainwestował w akcje, a na giełdzie doszło do krachu. W 1979 roku stworzył jedne z pierwszych w historii targów komputerowych o nazwie „Computer Dealers Exposition” (Comdex). W pierwszych targach wzięło udział 4000 osób, w kolejnych latach wraz ze wzrostem popularności komputerów osobistych wydarzenie stało się bardzo popularne i przyciągało nawet 200 tys. osób. W 1995 roku sprzedał firmę organizującą targi za 800 mln USD, a nabywcą był Softbank. W 1989 roku zakupił hotel Sands w Las Vegas, w 1996 roku zburzył budynek i w jego miejscu zbudował nowy luksusowy hotel o nazwie The Venetian; koszt inwestycji wyniósł 1,8 mld USD.
W 2016 roku redakcja amerykańskiego czasopisma biznesowego „Forbes” umieściła Adelsona na 22. pozycji na świecie pod względem posiadanego majątku, który wyceniano na 25,2 mld USD. W 2019 roku w zestawieniu tego samego czasopisma zajął już 17. miejsce z majątkiem szacowanym na sumę 34,5 mld USD.
Działalność polityczna.
Sponsorował kampanie wyborcze Partii Republikańskiej, a także prezydenckie kampanie wyborcze Donalda Trumpa w 2016 i 2020 roku jako jego największy donator, w 2016 roku przeznaczył na donacje dla republikanów 82 mln USD, a w 2020 roku rekordową sumę 212 mln USD. W Izraelu finansował gazetę, która mocno wspierała politycznie Benjamina Netanjahu. Wypowiadał się jako zwolennik użycia broni jądrowej przeciw Iranowi. Był zdecydowanym przeciwnikiem legalizacji marihuany.

</doc>
<doc id="898993" url="https://pl.wikipedia.org/wiki?curid=898993" title="Iwanow">
Iwanow

Iwanow – pierwsze lub drugie (po Smirnow) wśród najpopularniejszych nazwisk rosyjskich. Występuje również poza Rosją w państwach takich jak Ukraina lub Białoruś. Jest też jednym z częściej spotykanych nazwisk w Bułgarii. Pochodzi od wschodniej wersji imienia własnego Jan (Iwan).
Demografia.
Na początku lat 90. XX wieku nazwiskiem tym w Polsce posługiwały się 994 osoby.

</doc>
<doc id="898995" url="https://pl.wikipedia.org/wiki?curid=898995" title="Bendir">
Bendir

Bendir (arab. بندر) – instrument perkusyjny pochodzący z Afryki Północnej, najczęściej spotykany w Maroku. Jest to bęben obręczowy o głębokim brzmieniu charakteryzujący się połączeniem rezonującego brzęczenia (dzięki jelitowym sznurkom naciągniętym pod wewnętrzną płaszczyzną membrany) i możliwością zmian kolorytu powodowanym ruchami całością instrumentu. Bendir tradycyjnie grany palcami lub całą dłonią, trzymany jest jedną ręką, dla ułatwienia chwytu posiada w obręczy otwór na kciuk.

</doc>
<doc id="898997" url="https://pl.wikipedia.org/wiki?curid=898997" title="Hortus conclusus">
Hortus conclusus

Hortus conclusus (łac.: „zamknięty ogród”) – w średniowieczu, przydomowy ogród, otoczony murem, często w granicach zamku. Terminem tym, zaczerpniętym z Wulgaty, określano też specyficzny sposób przedstawiania ewangelicznej sceny Zwiastowania w malarstwie średniowiecznym i renesansowym.
W "hortus conclusus" sadzono głównie róże (symbol Matki Boskiej). Oprócz nich rosły tam zioła, aromatyczne kwiaty, bukszpan (na żywopłoty formowane), oraz pojedyncze drzewa, gdyż było to stosunkowo małe założenie ogrodowe. Zamknięty ogród stał się tłem dla wielu przedstawień religijnych związanych z Maryją.
Pochodzenie terminu.
Tradycja chrześcijańska przyjmuje, iż Jezus Chrystus poczęty został w sposób cudowny z Ducha Świętego w łonie Maryi Dziewicy. Maryja pozostała dziewicą aż do śmierci. Artyści średniowieczni i renesansowi przedstawiali scenę Zwiastowania w ogrodzie lub w jego pobliżu. Było to odwołaniem się do „nietkniętego łona” Matki Bożej, które pozostało bez skazy. W starotestamentalnej Księdze Pieśń nad pieśniami w 4 rozdz., w. 12 odnajdujemy następujące słowa, które mogły stać się rzeczywistym pierwowzorem literackim, wykorzystywanym przez malarzy: 
Przykłady.
Do znanych przedstawień Zwiastowania, utrzymanych w nurcie "Hortus conclusus", należą "Zwiastowanie" Fra Angelico (1430–1432) oraz obraz w ołtarzu asyskiej Porcjunkuli (Hilary z Viterbo, 1393). Motyw ten pojawia się także w innych scenach religijnych, jak np. w "Madonnie kanclerza Rolin" Jana van Eycka.
W pobliżu Betlejem w Palestynie istnieje klasztor żeński założony w 1901 roku nazywany "Hortus conclusus" (w pobliżu źródła "Ain Artas").

</doc>
<doc id="898998" url="https://pl.wikipedia.org/wiki?curid=898998" title="Bodhran">
Bodhran



</doc>
<doc id="899003" url="https://pl.wikipedia.org/wiki?curid=899003" title="Marc Almond">
Marc Almond

Marc Almond, właśc. Peter Mark Sinclair Almond (ur. 9 lipca 1957 w Southport w Anglii) – brytyjski piosenkarz, kompozytor i aktor. Uważany za jednego z najważniejszych twórców nurtu synth pop i new wave. Jego styl muzyczny to elektroniczna mieszanka muzyki pop i dance.
Życiorys.
Kariera.
Studiował w Leeds Art College. Karierę rozpoczął w Wielkiej Brytanii w 1979, tworząc z Dave’em Ballem duet Soft Cell. Ich najbardziej znanymi przebojami były: „Tainted Love”, „Bedsitter”, „What”, „Torch” i „Say Hello Wave Goodbye”. Duet sprzedał ponad 10 milionów płyt. W 1984 się rozwiązał, a w 2002 tymczasowo się reaktywował, by nagrać album "Cruelty Without Beauty" i zagrać serię koncertów.
Nagrywał także z zespołami: The Mambas (1982–1983), The Willing Sinners (1984–1985; wydali album "Vermin in Ermine") i The Mafia (1988). Kolejne albumy to: "Stories of Johnny" (1985), "Mother Fist &amp; Her Five Daughters" (1987) oraz epka "A Woman's Story" (1986). W 1985 wraz z grupą Bronski Beat nagrał przebój „I Feel Love”. Największym sukcesem okazał się jednak, pochodzący z albumu "The Stars We Are" (1988), przebój „Something's Gotten Hold of My Heart” nagrany w duecie z Gene’em Pitneyem. Utwór ten znalazł się na pierwszych miejscach światowych list przebojów, z Wielką Brytanią na czele. W 1989 nagrał album z utworami Jacques'a Brela, zyskując uznanie wdowy po francuskim bardzie, która określiła go "najwybitniejszym żyjącym interpretatorem Brela".
Lata 90. otworzył, uznanym przez wielu za najlepszy w jego twórczości, albumem "Enchanted" (1990), z którego pochodzą przeboje: „The Desperate Hours” czy „A Lover Spurned”. W 1991 wydał album pt. "Tenement Symphony", zawierający m.in. piosenki: „The Days of Pearly Spencer”, „My Hand Over My Heart” oraz „Jacky”. Do końca lat 90. wydał jeszcze (z mniejszym sukcesem) kilka albumów, w tym koncertowy "Twelve Years of Tears (Live At Royal Albert Hall") (1992).
W 1999 roku opublikował swoją autobiografię "Tainted Life", w której opisał szczegóły swojego życia, w tym homoseksualnej orientacji oraz uzależnienia od narkotyków, które było powodem jego pobytu w szpitalu w 1994.
W 2001 ukazał się album "Stranger Things", a w 2003 album z pieśniami rosyjskimi pt. "Heart On Snow". W 2004 w Londynie uległ poważnemu wypadkowi na motocyklu i trafił do szpitala w stanie krytycznym. Po okresie rekonwalescencji wydawał wyłącznie albumy z coverami innych wykonawców: "Stardom Road" (2007) oraz "Orpheus In Exile – Songs Of Vadim Kozin" (2009).
W 2010 roku ukazał się pierwszy od wielu lat album z nowymi utworami, pt. "Varieté". 6 czerwca 2011 wydał album pt. "Feasting With Panthers". 26 października 2013 wystąpił w Łodzi w ramach festiwalu Soundedit'13. W lutym 2014 roku premierę miał album "The Tyburn Tree (Dark London)", który nagrał wspólnie z kompozytorem Johnem Harle.
Dyskografia.
Soft Cell
Kompilacje
Marc And The Mambas
Marc Almond
Kompilacje

</doc>
<doc id="899005" url="https://pl.wikipedia.org/wiki?curid=899005" title="ALKS Stal Grudziądz">
ALKS Stal Grudziądz

Autonomiczna Ludowa Kolarska Sekcja „STAL” Grudziądz – polski klub kolarski, założony w 1974 r.
Historia / Osiągnięcia.
Sekcja kolarska powstała w październiku 1974 przy Międzyzakładowym Klubie Sportowym „STAL” Grudziądz. Początki działalności były skromne bowiem zatrudniano tylko jednego instruktora i szkolono kilkunastoosobową grupę młodych początkujących kolarzy. Pod koniec lat siedemdziesiątych sekcja zatrudniła drugiego instruktora oraz zwiększyła liczbę trenujących zawodników. Efektem tego było zdobywanie pierwszych medali na Mistrzostwach Polski. Największym osiągnięciem tego okresu było zdobycie przez Marka Skórskiego tytułu Wicemistrza Świata juniorów na torze w wyścigu na 1km w Casablance w 1986 roku. W tym samym roku zawodnik ten na Mistrzostwach Świata w kategorii elita w Colorado zajął 10 miejsce.
Koniec lat osiemdziesiątych obfitował w sukcesy juniorów i juniorów młodszych, którzy zdobywali medale na Mistrzostwach Polski na szosie oraz torze. W tym okresie, a dokładnie w 1989 roku działacze klubu zorganizowali pierwszy duży wyścig juniorów o Puchar Prezydenta Grudziądza z udziałem ekip zagranicznych. Wyścig ten rozgrywany jest do dnia dzisiejszego i osiągnął najwyższą kategorię Międzynarodowej Federacji UCI i jednocześnie jest corocznie umieszczany w kalendarzu tej federacji. Startują w nim najlepsi juniorzy z całej Europy, którzy w Mistrzostwach Świata juniorów zdobywali medale np. Piotr Mazur, Michaił Ignatiew, Michał Kwiatkowski.
W 1991 roku w celu usamodzielnienia się od klubu sekcja podpisała umowę z Zarządem MZKS „STAL” o samofinansowaniu i od tego okresu sekcja stała się autonomiczna z własnym zarządem. Pierwszym prezesem był Jerzy Szczublewski. 
Początek lat dziewięćdziesiątych to powstawanie z inicjatywy Zarządu ASK Uczniowskich Klubów Sportowych w ościennych gminach powiatu grudziądzkiego. Powstanie wielu UKS-ów i dobra współpraca sekcji zaowocowała pojawieniem się coraz więcej talentów kolarskich. Z tego okresu wywodzą się Waldemar Chyliński (uczestnik Mistrzostw Świata juniorów w San Marino), Paweł Czaczkowski (uczestnik Mistrzostw Świata juniorów na torze na Kubie), Łukasz Kwiatkowski (reprezentant Polski, uczestnik Mistrzostw Świata i Europy od 1999 roku, olimpijczyk 2004 i 2008). Rok 2000 to pojawienie się kolejnych talentów głównie na torze. Do nich należą Katarzyna Jagusiak (uczestniczka Pucharów Świata i Mistrzostw Europy), Magdalena Sara (uczestniczka Pucharów Świata i Mistrzostw Europy), Michał Tokarz (uczestnik Mistrzostw Świata i Europy juniorów), Paweł Kościecha (uczestnik Mistrzostw Świata i Europy juniorów), Jakub Wycisk (uczestnik Mistrzostw Europy juniorów), Dawid Głowacki i Przemysław Klonowski (uczestnicy Mistrzostw Europy juniorów). 
Szkółki Kolarskie.
Grudziądzki klub kolarski jest jednym z największych i najbardziej utytułowanych ośrodków szkolenia młodzieży. W swojej strukturze posiada 16 szkółek kolarskich działających w ramach Narodowego Programu Rozwoju Kolarstwa - projektu Ministerstwa Sportu i Polskiego Związku Kolarskiego. Zawodnicy uczestniczą m.in. w wyścigach Kujawsko-Pomorskiej Ligi UKS organizowanej przez Urząd Marszałkowski województwa Kujawsko-Pomorskiego i Kujawsko-Pomorski Związek Kolarski.
Lista szkółek:
Imprezy.
ALKS STAL Grudziądz oprócz szkolenia zawodników, organizuje na terenie miasta Grudziądz i okolic szereg imprez kolarskich:
W roku 2008 była organizatorem wyścigów kolarskich (jazda indywidualna na czas, start wspólny) w ramach XIV Ogólnopolska Olimpiada Młodzieży w Sportach Letnich „Kujawsko-Pomorskie 2008”

</doc>
<doc id="899006" url="https://pl.wikipedia.org/wiki?curid=899006" title="Kleisthenes">
Kleisthenes



</doc>
<doc id="899007" url="https://pl.wikipedia.org/wiki?curid=899007" title="Gindirea">
Gindirea



</doc>
<doc id="899009" url="https://pl.wikipedia.org/wiki?curid=899009" title="Andy Dick">
Andy Dick

Andrew Roane „Andy” Dick, właściwie Andrew Thomlinson (ur. 21 grudnia 1965 w Charleston w stanie Karolina Południowa) – amerykański aktor i komik. Znany jest ze swojej współpracy z zespołem The Pussycat Dolls. Ma na swoim koncie wiele skandali, był główną przyczyną wielu kontrowersji.

</doc>
<doc id="899012" url="https://pl.wikipedia.org/wiki?curid=899012" title="SAMOS 10">
SAMOS 10

SAMOS 10 (ang. "Satellite And Missile Observation Satellites") – amerykański satelita rozpoznawczy programu SAMOS, serii E-6.
Kapsuła czy przekaz radiowy?
Nie jest rzeczą pewną, jak SAMOS 10 przekazywał wykonane zdjęcia. Niektóre źródła mówią, że przesyłano je drogą radiową, co spowodowało również, że zdjęcia miały niską jakość. Inne, że statek posiadał kapsułę powrotną (skatalogowaną jako 1962 Alpha Lambda 2). Położenie satelity było stabilne i działał on poprawnie, z wyłączeniem ładunku, który ponoć nie pracował. Pojazd został zdeorbitowany już po jednym dniu. Odzyskanie kapsuły prawdopodobnie nie powiodło się.

</doc>
<doc id="899014" url="https://pl.wikipedia.org/wiki?curid=899014" title="Debi Mazar">
Debi Mazar

Debi Mazar, właściwie Deborah Anne Theresa Mazar (ur. 15 sierpnia 1964 roku w Nowym Jorku) – amerykańska aktorka telewizyjna i filmowa.
Życiorys.
Wczesne lata.
Jej ojciec, Harry Mazar urodził się w Łotewskiej Socjalistycznej Republice Radzieckiej (ZSRR) w żydowskiej rodzinie, podczas gdy jej matka Nancy była konwertytką na judaizm.
Kariera.
Swoją karierę rozpoczęła jako b-girl hip-hop w Nowym Jorku i pojawiła się w komedio-dramacie "Nowojorski bit filmowy/Downtown 81" ("New York Beat Movie", 1981) z Deborah Harry i Vincentem Gallo oraz programie rozrywkowym "Graffiti Rock" (1984) z udziałem Vincenta Gallo. Występowała w teledyskach Madonny do przebojów: „Papa Don’t Preach” (1986), „True Blue” (1986), „Deeper and Deeper” (1992) i „Music” (2000).
Debiutowała na dużym ekranie rolą Sandy, dziewczyny Henry’ego Hilla (Ray Liotta) w biograficznym dramacie kryminalnym Martina Scorsese "Chłopcy z ferajny" ("Goodfellas", 1990). Niedługo potem zagrała w biograficznym dramacie Olivera Stone’a "The Doors" (1991) jako dziewczyna Whiskey, filmie familijnym "Beethoven 2" ("Beethoven’s 2nd", 1993) w roli okrutnej Reginy, komedii kryminalnej Woody’ego Allena "Strzały na Broadwayu" ("Bullets Over Broadway", 1994), trzeciej części ekranizacji przygód komiksowego superbohatera Człowieka-Nietoperza "Batman Forever" (1995) jako Przyprawa, jedna z dwóch dziewczyn pozbawionego wszelkich skrupułów Harveya Denta/Dwie Twarze (Tommy Lee Jones).
Od 21 września 2009 do 6 października 2009 roku brała udział w programie "Dancing with the Stars", gdzie zajęła 12 miejsce na 16 możliwych. Jej partnerem był Maksim Chmerkovskiy.
Życie prywatne.
W dniu 16 marca 2002 roku poślubiła Gabriele’a Corcosa. Mają dwie córki: Evelyn Marię (ur. 12 lipca 2002) i Giulię Isabel (ur. 17 marca 2006).

</doc>
<doc id="899015" url="https://pl.wikipedia.org/wiki?curid=899015" title="Necati Ates">
Necati Ates



</doc>
<doc id="899016" url="https://pl.wikipedia.org/wiki?curid=899016" title="Tomasz Erdody">
Tomasz Erdody



</doc>
<doc id="899017" url="https://pl.wikipedia.org/wiki?curid=899017" title="Erdody">
Erdody



</doc>
<doc id="899024" url="https://pl.wikipedia.org/wiki?curid=899024" title="Schillingsfürst">
Schillingsfürst

Schillingsfürst – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, siedziba wspólnoty administracyjnej Schillingsfürst. Leży przy granicy z Badenią-Wirtembergią), w paśmie Frankenhöhe, około 22 km na zachód od Ansbachu, przy autostradzie A7.
Dzielnice.
W skład miasta wchodzą następujące dzielnice: 
Historia.
Nazwę Schillingsfürst po raz pierwszy wspomniano w dokumentach z 1000 r. Już w 1300 r. osada była w posiadaniu rodu Hohenlohe. W 1316 r. zamek zburzył król Ludwik IV Bawarski. Odbudowywany zamek został spalony podczas wojny chłopskiej w 1525 r. Po raz trzeci odbudowany zamek został zniszczony znowu w 1632 r. podczas wojny trzydziestoletniej. Pod rządami księcia Karola Albrechta Schillingsfürst został w latach 1753-1793 znacznie rozbudowany w wyniku akcji planowej polityki kolonizacyjnej. Po powstaniu królestw Bawarii i Wirtembergii, podzieliły one między siebie księstwo Hohenlohe-Waldenburg-Schillingsfürst. 
Miasto Schillingsfürst znalazło się w Królestwie Bawarii.

</doc>
<doc id="899025" url="https://pl.wikipedia.org/wiki?curid=899025" title="Sura 85">
Sura 85



</doc>
<doc id="899026" url="https://pl.wikipedia.org/wiki?curid=899026" title="Emre Belozoglu">
Emre Belozoglu



</doc>
<doc id="899027" url="https://pl.wikipedia.org/wiki?curid=899027" title="Luceafărul">
Luceafărul

Luceafărul (pol. gwiazda wieczorna) – rumuński studencki dwutygodnik kulturalny i literacki, wydawany w Budapeszcie od 1 lipca 1902 r. do 1 września 1906 r., a następnie w Sybinie od 15 października 1906 r. do 15 sierpnia 1914 r. Po I wojnie światowej czasopismo ukazywało się w Bukareszcie od 1 stycznia 1919 r. do 1 maja 1920 r. Nazwa czasopisma pochodzi od poematu "Luceafărul" Mihaia Eminescu.
Pismo poruszało problemy siedmiogrodzkich Rumunów, propagowało też literaturę inspirowaną folklorem rumuńskim. Kontynuując tradycje pism "Familia" i "Tribuna" starało się brać udział w życiu literackim całej Rumunii.
Redaktorami "Luceafărul" byli m.in. Octavian Goga, Ion Agârbiceanu, Eugen Lovinescu, Liviu Rebreanu, Mihail Sadoveanu, Ilarie Chendi, Ştefan Octavian Iosif, Dimitrie Anghel, Victor Eftimiu.
W 1958 r. rozpoczęto wydawanie czasopisma o tej samej nazwie, będącego organem Związku Pisarzy Rumuńskich, a skupiającego się na twórczości młodych pisarzy.

</doc>
<doc id="899028" url="https://pl.wikipedia.org/wiki?curid=899028" title="Ornbau">
Ornbau

Ornbau – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Triesdorf. Leży około 15 km na południe od Ansbachu, nad rzeką Altmühl, przy drodze B13 i linii kolejowej Monachium – Würzburg.

</doc>
<doc id="899030" url="https://pl.wikipedia.org/wiki?curid=899030" title="Wolframs-Eschenbach">
Wolframs-Eschenbach

Wolframs-Eschenbach (do 1917 "Obereschenbach") – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, siedziba wspólnoty administracyjnej Wolframs-Eschenbach. Leży około 15 km na południowy wschód od Ansbachu.
Dzielnice.
W skład miasta wchodzą następujące dzielnice: Adelmannsdorf, Selgenstadt, Biederbach, Reutern, Wöltendorf, Sallmannshof, Utzenmühle, Bölleinsmühle, Waizendorf, Wolframs-Eschenbach.
Współpraca.
Miejscowości partnerskie:

</doc>
<doc id="899031" url="https://pl.wikipedia.org/wiki?curid=899031" title="Zakład Eksploatacji Autobusów R-5 &quot;Inflancka&quot;">
Zakład Eksploatacji Autobusów R-5 &quot;Inflancka&quot;



</doc>
<doc id="899044" url="https://pl.wikipedia.org/wiki?curid=899044" title="Herrieden">
Herrieden

Herrieden – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży około 10 km na południowy zachód od Ansbachu, nad rzeką Altmühl, przy autostradzie A6.
Współpraca.
Miejscowości partnerskie:

</doc>
<doc id="899047" url="https://pl.wikipedia.org/wiki?curid=899047" title="Merkendorf (Bawaria)">
Merkendorf (Bawaria)

Merkendorf (wschodniofrank. "Mergadoff", hist. "Merkendorf bei Ansbach") – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży około 15 km na południowy wschód od Ansbachu, przy drodze B13 i linii kolejowej Monachium – Würzburg.
Dzielnice.
W skład miasta wchodzą następujące dzielnice: 
Współpraca.
Miejscowości partnerskie:

</doc>
<doc id="899048" url="https://pl.wikipedia.org/wiki?curid=899048" title="Vianna da Motta">
Vianna da Motta



</doc>
<doc id="899051" url="https://pl.wikipedia.org/wiki?curid=899051" title="Leutershausen">
Leutershausen

Leutershausen – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży w paśmie Frankenhohe, około 12 km na zachód od Ansbach, nad rzeką Altmühl, przy linii kolejowej Norymberga – Crailsheim.
Podział administracyjny.
Miasto podzielone jest na części następujące jednostki administracyjne:

</doc>
<doc id="899056" url="https://pl.wikipedia.org/wiki?curid=899056" title="Aukcje internetowe">
Aukcje internetowe



</doc>
<doc id="899064" url="https://pl.wikipedia.org/wiki?curid=899064" title="Paweł Wojciechowski">
Paweł Wojciechowski



</doc>
<doc id="899069" url="https://pl.wikipedia.org/wiki?curid=899069" title="Piotr Czarnecki">
Piotr Czarnecki



</doc>
<doc id="899076" url="https://pl.wikipedia.org/wiki?curid=899076" title="Symulakrum">
Symulakrum



</doc>
<doc id="899078" url="https://pl.wikipedia.org/wiki?curid=899078" title="Promazyna">
Promazyna

Promazyna – organiczny związek chemiczny, alifatyczna pochodna fenotiazyny, stosowana jako lek przeciwpsychotyczny.
Mechanizm działania.
Wywiera znaczne działanie uspokajające, działa także przeciwwymiotnie. Promazyna jest antagonistą receptorów dopaminowych, a także jak inne neuroleptyki hamuje przewodnictwo nerwowe w układzie limbicznym i nigro-striatalnym. Wywiera słaby wpływ na układ wegetatywny i pozapiramidowy, blokuje receptory α1-adrenergiczne, receptory histaminowe H1 oraz receptory muskarynowe.
Farmakokinetyka.
Dobre wchłanianie zarówno po podaniu doustnym, jak i domięśniowym. Promazyna jest metabolizowana w wątrobie, a nieczynne metabolity są wydalane przez nerki lub z kałem. Przenika przez łożysko i do pokarmu kobiecego.
Działania niepożądane.
Zwiększa wydzielanie prolaktyny. Rzadziej niż inne neuroleptyki powoduje zaburzenia pozapiramidowe.
Dawkowanie.
Dorośli doustnie

</doc>
<doc id="899082" url="https://pl.wikipedia.org/wiki?curid=899082" title="Lentigo">
Lentigo



</doc>
<doc id="899084" url="https://pl.wikipedia.org/wiki?curid=899084" title="HLHS">
HLHS



</doc>
<doc id="899091" url="https://pl.wikipedia.org/wiki?curid=899091" title="Choroba von Recklinghausena">
Choroba von Recklinghausena



</doc>
<doc id="899093" url="https://pl.wikipedia.org/wiki?curid=899093" title="Świątynia Zeusa Olimpijskiego w Atenach">
Świątynia Zeusa Olimpijskiego w Atenach

Świątynia Zeusa Olimpijskiego, także: Olimpiejon (gr. "Ναός του Ολυμπίου Διός") – największa spośród świątyń starożytnej Grecji, znajdująca się w Atenach, poświęcona Zeusowi. Jej budowa trwała z przerwami od VI wieku p.n.e. do II wieku n.e.
Budowa świątyni rozpoczęta została za rządów Pizystratydów, zarzucono ją jednak po obaleniu tyranii w 510 roku p.n.e. Roboty wznowił w 174 p.n.e. król Syrii Antioch IV Epifanes, powierzając ich prowadzenie rzymskiemu architektowi Kossutiuszowi. Po śmierci władcy w 164 p.n.e. zostały przerwane. Po zdobyciu Aten przez Sullę w 86 p.n.e. część kolumn z placu budowy wywieziono do Rzymu, gdzie zostały wykorzystane w świątyni Jowisza na Kapitolu. Drobniejsze roboty podjęto za panowania Augusta. Ostatecznie sanktuarium wykończył i poświęcił w 132 roku cesarz Hadrian.
Świątynia posadowiona została na olbrzymim stylobacie o wymiarach 41,12×107,8 m. Wspierała się na łącznie 108 kolumnach: wzdłuż boków biegły dwa rzędy po 20 kolumn, od frontu i tyłu trzy rzędy po 8 kolumn. Według oryginalnego planu z czasów Pizystratydów była prawdopodobnie budowlą dorycką, w czasach Antiocha Epifanesa porządek zmieniono jednak na koryncki. Świątynia przypuszczalnie nie była nakryta dachem. W celli stała wykonana w technice chryzelefantynowej kopia posągu Zeusa dłuta Fidiasza.
W średniowieczu porzucona budowla zaczęła być wykorzystywana jako źródło darmowego budulca i w ciągu wieków została systematycznie rozszabrowana. Do naszych czasów zachowało się jedynie 15 kolumn. Kolejna leży na ziemi, powalona w 1858 roku przez wichurę.

</doc>
<doc id="899094" url="https://pl.wikipedia.org/wiki?curid=899094" title="Basal cell carcinoma">
Basal cell carcinoma



</doc>
<doc id="899095" url="https://pl.wikipedia.org/wiki?curid=899095" title="Basalioma">
Basalioma



</doc>
<doc id="899096" url="https://pl.wikipedia.org/wiki?curid=899096" title="Carcinoma basocellulare">
Carcinoma basocellulare



</doc>
<doc id="899107" url="https://pl.wikipedia.org/wiki?curid=899107" title="Jezioro Borzechowskie Małe">
Jezioro Borzechowskie Małe

Jezioro Borzechowskie Małe – przepływowe jezioro rynnowe w Polsce położone w województwie pomorskim, w powiecie starogardzkim, w gminie Zblewo na Pojezierzu Starogardzkim.
Powierzchnia zwierciadła wody według różnych źródeł wynosi od 20,78 ha do 23,0 ha.

</doc>
<doc id="899108" url="https://pl.wikipedia.org/wiki?curid=899108" title="Rozlewisko Morąskie">
Rozlewisko Morąskie

Rozlewisko Morąskie (dawniej Jezioro Morąskie) – użytek ekologiczny położony na południowo-zachodnim krańcu Morąga, w gminie Morąg, powiat ostródzki, województwo warmińsko-mazurskie.
Historia.
Dawne Jezioro Morąskie zostało osuszone w 1867 r. przez prywatnego właściciela, za zezwoleniem władz miasta, obecnie na mapach zaznaczone jako "Trzęsawisko" lub "Rozlewisko Morąskie". Prawdopodobnie dawniej Jezioro Morąskie nosiło pruską nazwę: "Mawrin", "Maurin" lub "Morin". W Średniowieczu, woda z Jeziora Morąskiego, drewnianymi kanałami doprowadzana była do studni w mieście. Możliwe, że powodem osuszenia jeziora (i zamienienia na łąki) była eutrofizacja i zanieczyszczenie wód jeziornych (najpewniej odbierało ścieki bytowe z miasta). Nie wiadomo kiedy i na skutek jakich procesów dawne jezioro ponownie napełniło się wodą.
Przyroda.
Rozlewisko Morąskie to ekosystem bagienny z licznymi gatunkami roślin wodno-błotnych oraz miejsce gniazdowania ponad 150 gatunków ptaków (aż 18 spośród gniazdujących tu gatunków znajduje się na liście „Polskiej Czerwonej Księgi Zwierząt”), a także przystankiem ptaków migrujących. Zlatują tu m.in. gęsi zbożowe, gęsi białoczelne i gęsi gęgawe. Rozlewisko obejmuje 128,7 ha.
W 1997 przeprowadzono badania fitosocjologiczno-kartograficzne oraz inwentaryzacyjne terenu. Wyróżniono wówczas dziewięć zespołów roślinnych należących do pięciu klas. Największą powierzchnię zajmowały fitocenozy "Ceratophylletum demersi", które zajmowały prawie całe dno zbiornika. Roślinność szuwarową zdominowały "Phragmitetum communis" i "Typhetum angustifoliae" w rozległych płatach. Mniejszy udział miały "Caricetum acutiformis" oraz "Glycerietum maximae". Na obszarze płytkich zatok i na plosach rosły zbiorowiska "Lemno-Spirodeletum" (z dominującą rzęsą drobną) i "Hydrocharietum morsus-ranae".
Turystyka i komunikacja.
Wcześniej spływały do rozlewiska ścieki bytowe z miasta Morąga, zwiększając eutrofizację zbiornika. Obecnie teren jest rekultywowany, wybudowano nową groblę, przekształcając w trasę spacerową. Ustawiono dwie wieże widokowe, z których wygodnie można obserwować ptaki i panoramę rozlewiska. Ustawiono kilka tablic edukacyjnych, tworząc ścieżkę edukacyjną o długości ok. 3 km.
Obecnie trwają prace przygotowawcze do budowy obwodnicy Morąga, która ma przebiegać skrajem rozlewiska. 

</doc>
<doc id="899119" url="https://pl.wikipedia.org/wiki?curid=899119" title="Agrarna Ukraińska Chłopska Partia">
Agrarna Ukraińska Chłopska Partia

Agrarna Ukraińska Chłopska Partia lub Ukraińska Partia Włościańska (właśc. Ukrajinśka Chliborobśka Partija, UChP) – ukraińska partia polityczna, powstała w 1922 w Galicji. Potocznie określana jako "chliborobi".
Podejmowała działania w celu porozumienia się z władzami polskimi, brała udział w wyborach w 1922 do polskiego Sejmu, które zbojkotowała większość partii ukraińskich w Galicji i które wiązały się z represjami ze strony Ukraińskiej Organizacji Wojskowej. Zdobyła w nich 5 mandatów.
W zamian za lojalność dla polskiego państwa działacze partii oczekiwali ustępstw na rzecz ludności ukraińskiej. Wśród głównych postulatów partii znalazły się:
Głównymi działaczami byli: o. Mikołaj Ilków, Mychajło Jackiw, Sydir Twerdochlib (zamordowany przez UOW podczas kampanii wyborczej w 1922), Iwan Dutczak, S. Daniłewycz. Organem partii był dziennik „Ridnyj Kraj”.
Partia działała głównie na Pokuciu, po dostaniu się do Sejmu jej działalność stopniowo zamierała.

</doc>
<doc id="899124" url="https://pl.wikipedia.org/wiki?curid=899124" title="Ogrody Edenu">
Ogrody Edenu

Ogrody Edenu – struktury automatów komórkowych, które nie mogą zostać osiągnięte z żadnej innej struktury. Zostały nazwane biblijnymi Ogrodami Edenu, ponieważ nie mają one żadnych poprzedników, z których można do nich trafić. Są poprawnym stanem automatu komórkowego jednak nie są następnikiem żadnego poprawnego stanu.
Konfiguracje te zostały opisane przez Johna Tukeya w latach 50. XX wieku, na długo zanim John Conway wymyślił grę w życie.
Ogólne konsekwencje.
Nazwijmy konfigurację w kroku czasowym formula_1 przez formula_2 oraz funkcję przejścia (przekształcającą formula_2 w formula_4) przez formula_5 Jeżeli wzór jest Ogrodem Edenu formula_6 to znaczy, że nie istnieje taka konfiguracja formula_7 że formula_8 W takim razie, w automacie komórkowym, który posiada taką strukturę, nie zachodzi suriekcja.
Historia.
4 marca 2006 Nicolay Beluchenko ogłosił, że odnalazł strukturę będącą Ogrodem Edenu, mniejszą od dotychczasowych, ale bazującą na poprzedniej.
W powieści Grega Egana pt. "Permutation City" idea Ogrodów Edenu w automatach komórkowych jest ważna dla metafizyki opisanej w tej książce.

</doc>
<doc id="899126" url="https://pl.wikipedia.org/wiki?curid=899126" title="FCT">
FCT



</doc>
<doc id="899127" url="https://pl.wikipedia.org/wiki?curid=899127" title="Grygorek">
Grygorek

Grygorek – przepływowe jezioro rynnowe w Polsce położone w województwie pomorskim, w powiecie starogardzkim, w gminie Starogard Gdański na Pojezierzu Starogardzkim, pomiędzy Miradowem a Radziejewem.
Ogólna powierzchnia: 11,6 ha

</doc>
<doc id="899128" url="https://pl.wikipedia.org/wiki?curid=899128" title="Windsbach">
Windsbach

Windsbach – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży ok. 20 km na południowy wschód od Ansbachu, nad rzeką Fränkische Rezat.
Dzielnice.
W skład miasta wchodzą następujące dzielnice: 

</doc>
<doc id="899129" url="https://pl.wikipedia.org/wiki?curid=899129" title="Jezioro Raduńskie (Pojezierze Starogardzkie)">
Jezioro Raduńskie (Pojezierze Starogardzkie)

Jezioro Raduńskie – przepływowe jezioro rynnowe w Polsce położone w województwie pomorskim, w powiecie starogardzkim, w gminie Zblewo na Pojezierzu Starogardzkim. Na północnym krańcu jeziora przebiega droga krajowa nr 22, na południowym zachodzie graniczy z Jeziorem Grygorek.
Ogólna powierzchnia: 18,31 ha

</doc>
<doc id="899133" url="https://pl.wikipedia.org/wiki?curid=899133" title="Wassertrüdingen">
Wassertrüdingen

Wassertrüdingen – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach.
Położenie geograficzne.
Wassertrüdingen leży nad rzeką Wörnitz, ok. 28 km na południe od Ansbachu, przy linii kolejowej Pleinfeld – Nördlingen. Miasto znajduje się w pobliżu Hesselberga, najwyższego wzniesienia Środkowej Frankonii i jedynego, z którego widać odległe Alpy. 
Dzielnice.
W skład miasta wchodzą następujące dzielnice: Altentrüdingen, Fürnheim, Geilsheim, Obermögersheim, Reichenbach, Schobdach i Wassertrüdingen. 
Historia.
Pierwszy raz wzmiankowane w 836 jako "truth muntiga".

</doc>
<doc id="899135" url="https://pl.wikipedia.org/wiki?curid=899135" title="Meredith Belbin">
Meredith Belbin

Raymond Meredith Belbin (ur. 4 czerwca 1926 r.) – brytyjski teoretyk zarządzania specjalizujący się w zarządzaniu zespołami.
Większość swojej pracy poświęcił zagadnieniu efektywności zespołu, czyli badaniu przyczyn osiągania celów postawionych zespołom. W ten sposób opracował teorię ról w zespole (ang. "Team Role Theory"). Podczas badań w Henley Management College jedne zespoły radziły sobie z zadaniami, a innym szło to znacznie gorzej. Belbin dowiódł, że nie tylko wykształcenie i umiejętności, ale również typ osobowości (a zatem preferowane role zespołowe i styl komunikacji) mają wpływ na efektywność zespołów roboczych.
Teoria ról zespołowych pozwala na dobieranie odpowiednich dla zespołu osób, następnie zlecanie im odpowiednich zadań oraz komunikowanie się z nimi w odpowiedni sposób. Te grupy zachowań, odpowiednio nazwane, to role zespołowe. W wyniku dalszych badań wyselekcjonowano dziewięć ról zespołowych: 
Jest dostępny test 360 stopni diagnozujący indywidualny profil ról zespołowych oraz oprogramowanie "e-interplace" służące do doboru osób do zespołów zarządzających, projektowych i sprzedażowych, uwzględniające różnice osobowościowe, kulturowe i np. komunikacyjne.

</doc>
<doc id="899140" url="https://pl.wikipedia.org/wiki?curid=899140" title="Jičin">
Jičin



</doc>
<doc id="899143" url="https://pl.wikipedia.org/wiki?curid=899143" title="Chelsea Cooley">
Chelsea Cooley

Chelsea Cooley (ur. 30 października 1983 w Mint Hill, północna Karolina) amerykańska aktorka i królowa piękności, która zdobyła tytuł Miss USA w 2005 r. Następnie, w konkursie Miss Universe, zajęła miejsce w pierwszej dziesiątce.

</doc>
<doc id="899144" url="https://pl.wikipedia.org/wiki?curid=899144" title="Stała Diraca">
Stała Diraca



</doc>
<doc id="899149" url="https://pl.wikipedia.org/wiki?curid=899149" title="Bitwa pod Jičinem">
Bitwa pod Jičinem



</doc>
<doc id="899152" url="https://pl.wikipedia.org/wiki?curid=899152" title="Dolina Karniowicka">
Dolina Karniowicka



</doc>
<doc id="899153" url="https://pl.wikipedia.org/wiki?curid=899153" title="Akantoza">
Akantoza

Akantoza (łac. "acanthosis") – pogrubienie warstwy kolczystej nabłonka wielowarstwowego płaskiego, przede wszystkim naskórka.

</doc>
<doc id="899154" url="https://pl.wikipedia.org/wiki?curid=899154" title="Jar Kobylański">
Jar Kobylański



</doc>
<doc id="899155" url="https://pl.wikipedia.org/wiki?curid=899155" title="Równania różniczkowe zwyczajne">
Równania różniczkowe zwyczajne



</doc>
<doc id="899159" url="https://pl.wikipedia.org/wiki?curid=899159" title="Pięciobój nowoczesny na Letnich Igrzyskach Olimpijskich 1912">
Pięciobój nowoczesny na Letnich Igrzyskach Olimpijskich 1912

Pięciobój nowoczesny na Igrzyskach V Olimpiady w 1912 roku w Sztokholmie był jedną z konkurencji sportowych. Zawodnicy po raz pierwszy wystartowali w tej dyscyplinie na igrzyskach olimpijskich.
Zawody w pięcioboju nowoczesnym odbyły się w dniach 7–12 lipca 1912 roku. Wzięło w nich udział 32 zawodników z 10 krajów. W skład zawodów weszły następujące konkurencje:
Państwa uczestniczące.
Udział w zawodach wzięło 32 zawodników z 10 państw.

</doc>
<doc id="899160" url="https://pl.wikipedia.org/wiki?curid=899160" title="Tadeusz Tyszkiewicz">
Tadeusz Tyszkiewicz

Tadeusz Tyszkiewicz hrabia (ur. 1774, zm. 12 kwietnia 1852 w Paryżu) – generał brygady armii Księstwa Warszawskiego.
Od 1790 oficer gwardii mirowskiej, uczestnik wojny z Rosją w 1792 roku. Walczył w stopniu rotmistrza. Po zwycięstwie targowiczan podał się do dymisji i działał w sprzysiężeniu insurekcyjnym w Wilnie. Brał udział w insurekcji kościuszkowskiej, w trakcie której był adiutantem Jakuba Jasińskiego. Walczył w obronie Wilna, w obronie Warszawy przed Prusakami i Pragi przed Suworowem.
Po powstaniu wyjechał do Paryża. W 1804 ukończył tam studia z zakresu artylerii i inżynierii. W 1806 został dowódca Gwardii Honorowej, wystawionej przez księcia J. Poniatowskiego dla asysty Napoleonowi I.
W stopniu kapitana był oficerem ordynansowym cesarza i odbył kampanię mazurską 1807.
Jako pułkownik 2 pułku w 1809 walczył przeciw Austriakom. W 1812 roku przystąpił do Konfederacji Generalnej Królestwa Polskiego. Generał z 1812 roku i dowódca 19 Brygady Jazdy w kampanii moskiewskiej (zob. 4 Dywizja Jazdy Michała Ignacego Kamieńskiego). Pod Medyną dostał się do niewoli rosyjskiej. Po uwolnieniu w 1814 wziął dymisję.
Od 1820 roku był senatorem-kasztelanem w Królestwie Polskim. W 1828 wyznaczony na członka sądu nad Towarzystwem Patriotycznym – głosował za uniewinnieniem.
W powstaniu listopadowym od 1830 do 1831 roku był cywilnym naczelnikiem powstania, a następnie prezesem Rządu Centralnego na Litwie. Po kapitulacji udał się do Prus, potem do Saksonii. Był członkiem sejmu powstańczego na emigracji. Ostatecznie osiadł w Paryżu, gdzie zmarł.
Był założycielem i członkiem loży wolnomularskiej Bracia Polacy Zjednoczeni w 1820 roku.
Został odznaczony Krzyżem Kawalerskim Orderu Virtuti Militari.
Zgodnie z jego wolą wyrażoną w testamencie (przekazał swoim córkom, aby jego ciało przewiozły do ojczyzny, "„nie wcześniej wszelako, niźli Polska swój byt niepodległy odzyska”"), jego szczątki ekshumowano na początku 1939 i sprowadzono do Polski pochowano w Warszawie na cmentarzu Powązkowskim (kwatera 25-4-31/32).

</doc>
<doc id="899162" url="https://pl.wikipedia.org/wiki?curid=899162" title="Straight Outta Lynwood">
Straight Outta Lynwood

Straight Outta Lynwood – album muzyczny Weird Al Yankovica wydany w 2006 roku. Tytuł albumu jest parodią N.W.A – Straight Outta Compton, jednak może pochodzić z mody na nazywanie albumów „Straight Outta _____”, gdzie w miejscu kreski wstawia się nazwę swojej miejscowości. Weird Al pochodzi z Lynwood w Kalifornii, stąd Lynwood w nazwie albumu.

</doc>
<doc id="899163" url="https://pl.wikipedia.org/wiki?curid=899163" title="Jiczin">
Jiczin



</doc>
<doc id="899166" url="https://pl.wikipedia.org/wiki?curid=899166" title="Pięciobój nowoczesny na Letnich Igrzyskach Olimpijskich 1920">
Pięciobój nowoczesny na Letnich Igrzyskach Olimpijskich 1920

Pięciobój nowoczesny na Igrzyskach VII Olimpiady w 1920 roku w Antwerpii rozegrano w dniach 24–27 września 1920 r. Podobnie jak na poprzednich igrzyskach w 1912 roku, całe podium zajęli reprezentanci Szwecji.
W skład zawodów weszły następujące konkurencje:
O kolejności decydowała suma miejsc.
Państwa uczestniczące.
W zawodach wzięło udział 23 zawodników z 8 krajów:
Wyniki.
Program rozgrywania poszczególnych konkurencji:
Za każde miejsce w poszczególnych konkurencjach przyznawano punkty (1 punkt za 1. miejsce, 2 punkty za 2. miejsce itd.). Zwycięzcą został zawodnik z najmniejszą liczbą punktów.

</doc>
<doc id="899167" url="https://pl.wikipedia.org/wiki?curid=899167" title="The Highest Law">
The Highest Law

The Highest Law - debiutancki studyjny album japońskiego zespołu thrashmetalowego Ritual Carnage. Płyta została wydana 1 września 1998 roku przez wytwórnię Osmose Productions. Całość zarejestrowanej na krążku muzyki trwa 31 minut i 27 sekund. Na albumie znajduje się 11 utworów, w tym piosenka "Death Metal", która jest coverem zespołu Onslaught. Twórcą okładki jest Wes Benscoter, amerykański artysta specjalizujący się w tworzeniu okładek zespołów heavymetalowych, a także książek i magazynów.

</doc>
<doc id="899169" url="https://pl.wikipedia.org/wiki?curid=899169" title="Zaginiony w akcji">
Zaginiony w akcji

Zaginiony w akcji (ang. "Missing in Action") – amerykański film fabularny (dramat wojenny) z 1984 roku w reżyserii Josepha Zito. W roli głównej wystąpił w nim Chuck Norris, gwiazdor kina akcji.
W Polsce lat osiemdziesiątych, w okresie boomu na magnetowidy, film był jednym z popularnych tytułów wśród miłośników kaset wideo.
Fabuła.
Wojna wietnamska. Pułkownik Braddock zostaje pojmany. Jest więziony w strasznych warunkach i torturowany. Choć po siedmiu latach udaje mu się zbiec, postanawia powrócić na kontynent azjatycki i walczyć o uwolnienie przetrzymywanych towarzyszy broni.

</doc>
<doc id="899170" url="https://pl.wikipedia.org/wiki?curid=899170" title="Pięciobój nowoczesny na Letnich Igrzyskach Olimpijskich 1928">
Pięciobój nowoczesny na Letnich Igrzyskach Olimpijskich 1928

Pięciobój nowoczesny mężczyzn podczas Letnich Igrzyskach Olimpijskich 1928 rozegrany został w dniach 31 lipca–4 sierpnia.
Wystartowało 37 zawodników z 14 krajów.

</doc>
<doc id="899186" url="https://pl.wikipedia.org/wiki?curid=899186" title="Iwiny (województwo łódzkie)">
Iwiny (województwo łódzkie)

Iwiny – wieś w Polsce położona w województwie łódzkim, w powiecie kutnowskim, w gminie Dąbrowice.
W latach 1975–1998 miejscowość administracyjnie należała do województwa płockiego.

</doc>
<doc id="899188" url="https://pl.wikipedia.org/wiki?curid=899188" title="Borken (Nadrenia Północna-Westfalia)">
Borken (Nadrenia Północna-Westfalia)

Borken – miasto powiatowe w zachodniej części Niemiec, w kraju związkowym Nadrenia Północna-Westfalia, w rejencji Münster, siedziba powiatu Borken.
Historia.
Nazwa pochodzi prawdopodobnie od niemieckiego słowa "Burg" (gród) i rozwijała się przez wieki przez Burke, Burken do współczesnej formy Borken.
W roku 1226 miejscowość otrzymała prawa miejskie z rąk biskupa Dietricha II von Isenberg. W dokumencie z 1391 r. wspomniano po raz pierwszy o murach miejskich z wieżyczkami.
Współpraca.
Miejscowości partnerskie:

</doc>
<doc id="899190" url="https://pl.wikipedia.org/wiki?curid=899190" title="Piotr Karol Bontemps">
Piotr Karol Bontemps

Piotr Karol Bontemps, franc. "Pierre Charles François Bontemps" (ur. 3 listopada 1777 w Paryżu, zm. 20 sierpnia 1840 w Petersburgu) – polski generał francuskiego pochodzenia, generał brygady Królestwa Kongresowego, dyrektor Materiału Artylerii, dowódca Korpusu Rakietników.
Życiorys.
Najstarszy i jedyny syn z czworga rodzeństwa w rodzinie stolarza z paryskiego Faubourg Saint-Antoine, po dwuletnich studiach w Ecole Polytechnique wstąpil do wojska francuskiego w 1797 r. jako podporucznik. Służył pod dowództwem generałów Jacques Louis Francois Delaistre de Tilly, Claude Ignace François Michaud, Gabriel-Marie-Théodore-Joseph de Hédouville oraz Jean-Baptiste Jules Bernadotte. Przez siedem lat był adjutantem polowym generała Antoine Alexandre Hanicque. Od 1799 brał udział w wojnach napoleońskich.
Kiedy w 1807 r. powstało Księstwo Warszawskie, ks. Józef Poniatowski zwrócił się do Francuzów o pomoc z wykwalifikowanym personelem wojskowym. W przydziale dostał kilku oficerów francuskich, m.in. Jean Baptiste Pelletier, Jean-Baptiste Mallet de Grendville oraz Pierre Bomtemps.
Jako oficer artylerii, od 1809 roku Bontemps był majorem armii Księstwa Warszawskiego. Tego samego roku poślubił Różę Eleonorę z domu Monfreulle. Mieli trójkę dzieci: Wirginię, Eligiusza i Konstantego. Lata później, w 1821 r. kupili posiadłość Gulczewo k. Płocka. W 1810 roku mianowany pułkownikiem. Odznaczony Krzyżem Złotym Orderu Virtuti Militari. Od 1807 kawaler, a od 1813 oficer Legii Honorowej. W 1814 roku powrócił do wojska francuskiego.
W Królestwie Polskim był organizatorem artylerii i inżynierii wojskowej.
W 1819 roku był pierwszym dozorcą loży wolnomularskiej Tarcza Północy, posiadał piąty stopień tzw. Kawalera Szkockiego. W 1821 r. awansował na generała brygady. Pełniąc służbę w Arsenale Królewskim w Warszawie, jako Dyrektor Materiałów Artyleryjskich i Arsenału już od 1822 r. jego adjutantem był wtedy młody por. Józef Bem. Bontemps odpowiedzialny był za formację rakietników, którzy to walczyli pod Olszynką Grochowską.
Odznaczony Orderem Świętego Stanisława I i II klasy w latach 1829 i 1825. W 1830 roku został nagrodzony Znakiem Honorowym za 15 lat służby.
Podczas powstania listopadowego generał Piotr Bontemps powołany został do Rady Wojennej, organizował polski przemysł wojenny w Warszawie, Białogonie, Suchedniowie, Końskich, Ostrowcu, Denkowie, Odrowążu i Ćmielowie. Zajmował się przygotowaniami do obrony Warszawy i brał w niej udział. 
Po upadku powstania ponownie złożył przysięgę carowi. Od 1832 roku pełnił służbę w Rosji, w przemyśle zbrojeniowym. Zginął przy próbie z pociskami rakietowymi w Petersburgu w 1840 roku.
Ciało generała rodzina sprowadziła do swego majątku Gulczewo koło Płocka i pochowała w rodzinnej krypcie w kościele pw. św. Jakuba Apostoła w Imielnicy. W 1935 po ukończeniu budowy i konsekracji nowego kościoła, rozebrano kościół pw. św. Jakuba Apostoła pozostawiając kryptę grobową. W 2013 przeprowadzono badania archeologiczne w miejscu po rozebranym kościele, odkrywając zasypaną kryptę grobową, a w niej 2 trumny, które po badaniach zidentyfikowano jako szczątki generała i jego żony. 23 sierpnia 2014 odbył się ponowny pogrzeb generała wraz z małżonką Różą w krypcie kościoła pw. Najświętszego Serca Pana Jezusa w Płocku-Imielnicy.

</doc>
<doc id="899194" url="https://pl.wikipedia.org/wiki?curid=899194" title="Pittakos Mały">
Pittakos Mały

Pittakos, zwany też Pittakosem Małym – starożytny Grek, obok Pittakosa z Mityleny druga ze znanych nam postaci o tym imieniu, zaświadczonych w starożytnych tekstach [Diog. Laërt. I 79]. Wzmiankuje o nim Diogenes Laertios, powołując się na zaginione dzieła Favorinusa "Osobliwości" i Demetriosa "Pisarze o tym samym imieniu". Pisarze ci mieli nazywać go "prawodawcą" (νομοθέτης). Ze względu na niedostatek innych źródeł nie można mieć pewności, czy osoba ta rzeczywiście istniała.

</doc>
<doc id="899195" url="https://pl.wikipedia.org/wiki?curid=899195" title="Majdany (Dąbrowice)">
Majdany (Dąbrowice)

Majdany – część miasta Dąbrowice w Polsce, położona w województwie łódzkim, w powiecie kutnowskim, w gminie Dąbrowice.
W latach 1975–1998 Majdany administracyjnie należały do województwa płockiego.

</doc>
<doc id="899197" url="https://pl.wikipedia.org/wiki?curid=899197" title="Cieleburzyna">
Cieleburzyna

Cieleburzyna – część miasta Dąbrowice w Polsce. położona w województwie łódzkim, w powiecie kutnowskim, w gminie Dąbrowice.
W latach 1975–1998 Cieleburzyna administracyjnie należała do województwa płockiego.

</doc>
<doc id="899201" url="https://pl.wikipedia.org/wiki?curid=899201" title="Pałac w Płoninie">
Pałac w Płoninie

Pałac w Płoninie – pałac znajdujących się na szlaku Zamków Piastowskich, położony na zachód od Bolkowa. Jest to renesansowa rezydencja.
Historia.
W 1545 r. na południowy wschód od zamku Niesytno członkowie rodu Jacob von Zedlitz zbudował dwór ozdobiony renesansową kamieniarką (m.in. portalem głównym i oknami o obramieniach zwanych fasciowymi). W XVII wieku rezydencja przechodziła kolejno na własność rodów von Glau­bitz i von Re­dern, na­stę­pnie von Mal­tzan o­raz von Neid­schut. W latach 1798-1810 prokurator woj­sko­wy David Kon­rad von Gra­eve, któ­ry od­no­wił za­nie­dba­ny pa­łac, dobudowując do nie­go je­dno skrzy­dło razem z wie­żą ze­ga­r­ową.
Kolejna rozbudowa założenia pałacowo-zamkowego dokonana przez Juliusza von Bulov wzbogaciła go o mur obwodowy wokół dziedzińca dolnego, budynek bramny oraz taras ogrodowy. Zabezpieczono wówczas również część średniowieczną zamku. Kolejne modernizacje i naprawy miały miejsce w 1871 r. za sprawą Edwarda Webera i w 1909 r. pod przewodnictwem Eberharda hr. Saurma-Jeltscha.
Podczas II wo­jny świa­to­wej w pa­ła­cu mie­ścił się o­śro­dek wy­cho­waw­czy dla ra­so­wych dzie­wcząt nie­mie­ckich, a na­stę­pnie o­bóz przej­ścio­wy dla współ­pra­co­wni­ków Abwehry po­cho­dzą­cych z Gór­ne­go Ślą­ska o­raz Ro­sjan słu­żą­cych w RONA. Mieszkali w nim także niemieccy lotnicy, którzy przygotowywali się do wysłania na front wschodni. W 1945 r. pałac uległ tylko niewielkim uszkodzeniom. Po wojnie pałac pełnił funkcję domu kolonijnego w sezonie letnim. W tym czasie popadał on w stopniową ruinę. Następnie właścicielem została Lubelska Fabryka Samochodów Ciężarowych. Próbowano wtedy przeprowadzić remont, jednak lokalna ludność rozkradła materiały budowlane.
Pałac przetrwał do lat 90. XX wieku. Od 1984 należał do Elżbiety Zawadzkiej-Malickiej. 2 lipca 1992 r. w wyniku podpalenia wybuchł pożar, który doprowadził pałac do całkowitej ruiny. Ocalały jedynie fragmenty zespołu bramnego. Zabudowania ulegały następnie dalszej dewastacji.
Między 2000 a 2003 rokiem właścicielka pałacu przekazała do konserwacji renesansowy portal z datą 1545, elementy wystroju kamieniarskiego oraz altanę z pałacowego tarasu, bez zgłoszenia o tym konserwatorowi. Z powodu nie uiszczenia opłaty za konserwację, przedmioty te przejął właściciel zamku w Tarnowicach Starych. Portal został wmontowany w odrestaurowany zamek, a altana została na nowo wybudowana w tamtejszym parku. W razie odbudowy pałacu w Płoninie portal ma powrócić na pierwotne miejsce pod warunkiem zwrotu kosztów renowacji i transportu. Właściciel zamku w Tarnowicach Starych oświadczył, że istnieje możliwość wymontowania portalu, jednakże może to spowodować uszkodzenie elementów kamiennych. Razem z portalem został odkuty kartusz herbowy, nie znajduje się on jednak w Tarnowicach Starych.
W 2012 r. pałac zmienił właścicieli, którzy rozpoczęli prace remontowe.

</doc>
<doc id="899203" url="https://pl.wikipedia.org/wiki?curid=899203" title="Działy (Dąbrowice)">
Działy (Dąbrowice)

Działy – część miasta Dąbrowice w Polsce. położona w województwie łódzkim, w powiecie kutnowskim, w gminie Dąbrowice.
W latach 1975–1998 Działy administracyjnie należały do województwa płockiego.

</doc>
<doc id="899204" url="https://pl.wikipedia.org/wiki?curid=899204" title="Inflacja jawna">
Inflacja jawna

Inflacja jawna - objawia się wzrostem cen rynkowych, występuje w krajach o gospodarce rynkowej, gdzie ceny kształtują się pod wpływem ścierania się popytu z podażą.

</doc>
<doc id="899205" url="https://pl.wikipedia.org/wiki?curid=899205" title="Dzięgost">
Dzięgost

Dzięgost – część miasta Dąbrowice w Polsce, położona w województwie łódzkim, w powiecie kutnowskim, w gminie Dąbrowice.
W latach 1975–1998 Dzięgost administracyjnie należał do województwa płockiego.

</doc>
<doc id="899206" url="https://pl.wikipedia.org/wiki?curid=899206" title="Łojewka">
Łojewka

Łojewka – część wsi Liliopol w Polsce, położona w województwie łódzkim, w powiecie kutnowskim, w gminie Dąbrowice.
W latach 1975–1998 Łojewka administracyjnie należała do województwa płockiego.

</doc>
<doc id="899207" url="https://pl.wikipedia.org/wiki?curid=899207" title="Piotrowo (Dąbrowice)">
Piotrowo (Dąbrowice)

Piotrowo – część miasta Dąbrowice w Polsce. położona w województwie łódzkim, w powiecie kutnowskim, w gminie Dąbrowice.
W latach 1975–1998 Piotrowo administracyjnie należało do województwa płockiego.

</doc>
<doc id="899208" url="https://pl.wikipedia.org/wiki?curid=899208" title="Rozopol">
Rozopol

Rozopol () – wieś w Polsce położona w województwie łódzkim, w powiecie kutnowskim, w gminie Dąbrowice.
W latach 1975–1998 miejscowość administracyjnie należała do województwa płockiego.
Na polach wsi na powierzchni 0,45 ha znajdują się fragmenty zniszczonych macew – pozostałości kirkutu.

</doc>
<doc id="899209" url="https://pl.wikipedia.org/wiki?curid=899209" title="Złoty Puchar CONCACAF 1996">
Złoty Puchar CONCACAF 1996

Trzecia edycja międzynarodowych rozgrywek w piłce nożnej Złoty Puchar CONCACAF rozegrana w 1996 roku w USA.
W turnieju wzięło udział 9 drużyn podzielonych na 3 grupy. Po raz pierwszy w historii do udziału w turnieju został zaproszony kraj spoza strefy CONCACAF - Brazylia, która przysłała drużynę młodzieżową.

</doc>
<doc id="899213" url="https://pl.wikipedia.org/wiki?curid=899213" title="Gaszerbrum">
Gaszerbrum

Gaszerbrum – masyw górski w Karakorum na granicy Chin i Pakistanu. Leży na wschód od lodowca Baltoro.W skład grupy wchodzi siedem głównych szczytów (w tym 3 ośmiotysięczniki):
Broad Peak jest bardzo rozłożysty, ma kilka wierzchołków i z tego względu bywa traktowany jako masyw oddzielny od Gaszerbrum.
Poza szczytami głównymi masyw Gaszerbrum ma kilka wierzchołków bocznych:
Według oznaczeń Thomasa Montgomeriego Broad Peak to K3, Gaszerbrum II to K4 a Gaszerbrum I to K5.

</doc>
<doc id="899219" url="https://pl.wikipedia.org/wiki?curid=899219" title="Pięciobój nowoczesny na Letnich Igrzyskach Olimpijskich 1936">
Pięciobój nowoczesny na Letnich Igrzyskach Olimpijskich 1936

Pięciobój nowoczesny mężczyzn podczas Letnich Igrzyskach Olimpijskich 1936 rozegrany został w dniach 2 – 6 sierpnia.
Wystartowało 42 zawodników z 16 krajów.
Format zawodów.
Zawody składały się z :
O końcowej klasyfikacji decydowała suma zajętych miejsc. W przypadku równej ilości punktów o kolejności decydowały zajęte miejsca w następującej kolejności konkurencji : bieg przełajowy, pływanie, strzelectwo, szermierka i jazda konna.

</doc>
<doc id="899226" url="https://pl.wikipedia.org/wiki?curid=899226" title="Kultura ulucka">
Kultura ulucka

Kultura ulucka – rozwinęła się na miejscowym podłożu mustierskim z narzędziami zębatymi. Nazwa tej kultury pochodzi od stanowiska Grotte dell Cavallo położonego w Zatoce Uluzzo w Apulii. Kultura ulucka rozwijała się w okresie od ok. 36 do ok. 30 tys. lat temu. Obecność elementów kulturowych utożsamianych z kulturą ulucką poświadczona jest na terenie Półwyspu Apenińskiego oraz na obszarze wschodniego Peloponezu. Do przewodnich narzędzi w inwentarzach tej kultury należy zaliczyć tylczaki łukowe z zatępionym tylcem wykonywanych na wiórach jak i odłupkach spotykane są także okazy wykonywane na kamiennych płytkach. Inwentarz narzędziowy tej kultury uzupełniany jest przez drapacze, zgrzebła oraz zbrojniki broni łowieckiej wykonywane za pomocą techniki łuszczniowej. Na terenie południowo-wschodniej, jak i południowo-zachodniej Italii poświadczona jest obecność stożkowatych ostrzy kościanych. Ludność kultury ulcuckiej zajmowała jaskinie np. w wąwozie Klisoura stanowisko Jaskinia 1 jak i stanowiska otwarte.

</doc>
<doc id="899229" url="https://pl.wikipedia.org/wiki?curid=899229" title="Świętojurcy">
Świętojurcy

Świętojurcy – ukraińskie ugrupowanie polityczne (nazwa pochodzi od katedry św. Jura), działające od 1848 we Lwowie przy wsparciu wyższych duchownych unickich.
Było wspierane przez gubernatora Franza Stadiona, występowało przeciw polskiemu ruchowi narodowemu. Do 1882 świętojurcy reprezentowali opcję staroruską. W tym roku wytoczono przywódcom starorusinów proces o zdradę stanu i popieranie prawosławia ("Afera Hniliczek"). Główni oskarżeni – Adolf Dobrianskyj i Iwan Naumowycz zostali uniewinnieni, jednak proces ujawnił, że wielu działaczy starorusińskich i wyższego kleru było agentami Rosji. Dlatego też zmuszono do ustąpienia metropolitę Josyfa Sembratowycza.
Od tej pory „sfery świętojurskie” reprezentowały narodową opcję ukraińską, od 1900 było to środowisko polityczne zbliżone do arcybiskupa Andrija Szeptyckiego.

</doc>
<doc id="899230" url="https://pl.wikipedia.org/wiki?curid=899230" title="Kolarstwo na Letnich Igrzyskach Olimpijskich 1900">
Kolarstwo na Letnich Igrzyskach Olimpijskich 1900

Zawody w kolarstwie na Letnich Igrzyskach Olimpijskich 1900 w Paryżu rozegrane zostały po raz drugi w historii igrzysk olimpijskich. Zawodnicy rywalizowali w trzech konkurencjach: sprincie na 2 km, wyścigu torowym na 25 km i wyścigu punktowym na 5 km. W ramach wystawy światowej odbyło się również 12 innych wydarzeń kolarskich, jednak nie są one uznawane przez Międzynarodowy Komitet Olimpijski. 
Wyścigi kolarskie odbyły się w dniach 9–16 września 1900 r. W dwóch konkurencjach olimpijskich wystartowało 72 kolarzy z 7 państw.
Pięć na dziewięć medali, w tym dwa złote, zdobyli zawodnicy z Francji.
Uczestnicy.
W zawodach brało udział 72 zawodników z 7 państw:
Konkurencje nieolimpijskie.
W ramach wystawy światowej rozegranych zostało 12 wydarzeń kolarskich:

</doc>
<doc id="899234" url="https://pl.wikipedia.org/wiki?curid=899234" title="Kultura szatelperońska">
Kultura szatelperońska

Kultura szatelperońska – genezę tej kultury należy wiązać z miejscowym podłożem środkowo paleolitycznym a mianowicie w kulturze mustierskiej z tradycją aszelską. Nazwa kultury związana jest z eponimicznym stanowiskiem w Grotte des Fees w Chatelperon w departamencie Allier. Kultura szatelperońska trwała od ok. 42 do ok. 37 tys. lat temu. Zespół zjawisk kulturowych utożsamianych z kulturą szatelperońską obejmuje obszar południowo-zachodniej Francji – jaskinia Renifera departament Yonne oraz kantabryjskie wybrzeża Hiszpanii. Inwentarz kamienny tej kultury powstawał z wolumetrycznych rdzeni do przewodnich form tej kultury należą ostrza z tylcem łukowo wygiętym. Do produkcji narzędzi kamiennych wykorzystywano także odłupki z których wytwarzano narzędzia o środkowo paleolitycznym rodowodzie czyli zgrzebła. Inwentarz narzędziowy uzupełniany był przez narzędzia wnękowe i zębate. Technikę gładzenia stosowano do produkcji narzędzi kościanych do których należy zaliczyć stożkowate groty, przekłuwacze a także narzędzi motykowatych. Z kości ptaków wytwarzano rurkowate narzędzia których przeznaczenie jest trudne do ustalenia.
Według jednej z hipotez, kultura szatelperońska powstała na skutek oddziaływania Homo sapiens sapiens na kulturę mustierską. Tym samym byłaby to kultura wymierającej populacji Neandertalczyka.

</doc>
<doc id="899236" url="https://pl.wikipedia.org/wiki?curid=899236" title="Alkoholizm i Narkomania">
Alkoholizm i Narkomania

Alkoholizm i Narkomania – kwartalnik naukowy. Publikuje artykuły naukowe poświęcone problemom alkoholizmu i narkomanii oraz uzależnieniom od innych substancji psychoaktywnych a także profilaktyce tychże uzależnień.
Zawiera następujące działy:
Spis treści także w jęz. angielskim.

</doc>
<doc id="899237" url="https://pl.wikipedia.org/wiki?curid=899237" title="Wicedziekan">
Wicedziekan

Wicedziekan (od łac. vice ablat. od vicis 'zmiana; los; miejsce, rola, zadanie, oraz od gr. "deka" – dziesięć) – tradycyjny tytuł osób będących zastępcami sprawujących kierownictwo różnych ciał, organizacji publicznych lub terenowej administracji w kościele katolickim.

</doc>
<doc id="899238" url="https://pl.wikipedia.org/wiki?curid=899238" title="Epic Records">
Epic Records

Epic Records – amerykańska wytwórnia muzyczna założona w 1953 roku, będąca własnością Sony Music Entertainment. Od 2011 roku prezesem firmy jest jeden z założycieli LaFace Records, amerykański producent muzyczny (wypromował m.in. Justina Biebera czy Pink) i juror amerykańskiej edycji programu X Factor - Antonio "L.A." Reid.
Początkowo wytwórnia ograniczała się do wydawnictw jazzowych i muzyki poważnej, jednak z biegiem czasu zaczęła zajmować się innymi gatunkami, jak rock and roll, R&amp;B, muzyka country aż do hard rocka. 
Wydała najlepiej sprzedający się album wszech czasów "Thriller" Michaela Jacksona.

</doc>
<doc id="899239" url="https://pl.wikipedia.org/wiki?curid=899239" title="Dyskeratoza">
Dyskeratoza

Dyskeratoza (łac. "dyskeratosis") – patologiczne rogowacenie pojedynczych komórek w warstwach nabłonka wielowarstwowego płaskiego, w których fizjologicznie rogowacenie nie występuje (w warstwach poniżej warstwy rogowej). Jest charakterystyczną cechą histologiczną niektórych chorób skóry, np. choroby Dariera.

</doc>
<doc id="899240" url="https://pl.wikipedia.org/wiki?curid=899240" title="Club 31 de Octubre">
Club 31 de Octubre

Club 31 de Octubre - boliwijski klub piłkarski z siedzibą w mieście La Paz.
Historia.
Klub 31 de Octubre awansował do pierwszej ligi La Paz w 1960 roku. Do roku 1964 włącznie mistrzostwo ligi La Paz oznaczało jednocześnie mistrzostwo Boliwii. Od 1965 mistrza kraju wyłaniał turniej Nacional złożony z czołowych klubów najsilniejszych lig boliwijskich. Dlatego, gdy 31 de Octubre w 1966 roku zajął 2 miejsce w lidze, nie oznaczało to jeszcze tytułu wicemistrza Boliwii, a dawało jedynie prawo udziału w mistrzostwach Nacional. Tu jednak drużyna potwierdziła swą wartość, a zdobyte wicemistrzostwo Boliwii do dziś jest największym sukcesem w historii klubu. W 1973 roku klub zajął drugie miejsce w lidze La Paz i dzięki temu ponownie awansował do mistrzostw Nacional, plasując się ostatecznie na trzecim miejscu w Boliwii. Trzeci udział w ostatnim turnieju Nacional w 1975 roku był zupełnie nieudany - dopiero 6 miejsce.
W 1977 roku powstała ogólnonarodowa pierwsza liga boliwijska. Klub 31 de Octubre nie zakwalifikował się do niej i pozostał w lidze La Paz, która w tym momencie wraz z innymi ligami regionalnymi stała się odpowiednikiem drugiej ligi. W roku 1979 31 de Octubre wraz z innym klubem z La Paz Ferroviario z niejasnych przyczyny dołączyły do trzeciej fazy pierwszoligowych rozgrywek, otrzymując szansę gry o mistrzostwo Boliwii. Jak dotąd był to ostatni występ klubu 31 de Octubre na poziomie pierwszoligowym. Gdy w 1989 roku utworzono drugą ligę ogólnonarodową, liga La Paz spadła do roli ligi trzeciej. Obecnie de Octubre występuje dopiero w drugiej lidze (Primera B) ligi La Paz (czyli z perspektywy całej Boliwii - w czwartej lidze).
Linki zewnętrzne.
RSSSF - rozgrywki ligowe w Boliwii w 2008 roku

</doc>
<doc id="899244" url="https://pl.wikipedia.org/wiki?curid=899244" title="Loch Morlich">
Loch Morlich

Loch Morlich (szkocki gaelicki Loch Mhùrlaig) - słodkowodne jezioro leżące w Badenoch and Strathspey, jednego z dystryktów Highland w Szkocji. Jest częścią Glenmore Forest Park. Niedaleko znajduje się miasto Aviemore. 
Jezioro jest centrum sportów wodnych, takich jak: kajakarstwo, żeglarstwo czy windsurfing. 

</doc>
<doc id="899245" url="https://pl.wikipedia.org/wiki?curid=899245" title="FIFA Manager">
FIFA Manager

FIFA Manager – seria komputerowych gier sportowych z gatunku menedżerów piłkarskich, wydawana przez Electronic Arts. Od edycji z 2005 roku pod obecną nazwą; najnowsze części symulują spotkania za pomocą silnika zapożyczonego z "serii gier FIFA".

</doc>
<doc id="899252" url="https://pl.wikipedia.org/wiki?curid=899252" title="Kultura strielecka">
Kultura strielecka

Kultura strielecka – nazwa tej kultury pochodzi od eponimicznego stanowiska Kostenki-Strieleckaja znajdujących się nad Donem koło Woroneża. 
Kultura strielecka rozwijała się w okresie od ok. 37 tys. do ok. 30 tys. lat temu. Zespół zjawisk kulturowych utożsamianych z kulturą strielecką poświadczony jest na terenie Krymu stanowisko Boran Kaja oraz na terenie Niżu Rosyjskiego - stanowisko Sungir koło Włodzimierza nad Klaźmą. Do przewodnich form narzędziowych utożsamianych z kulturą strielecką należą trójkątne ostrza bifacjalne oraz zgrzebła wytwarzane na odłupkach a także krótkie drapacze o retuszowanych krawędziach. Poświadczona jest także obecność ostrzy liściowatych oraz zbrojników co pośrednio może dowodzić stosowania przez ludność tej kultury łuku. Narzędzia te wykonywane były z zastosowaniem techniki naciskowej co stanowiło o wysokiej jakości tych narzędzi. Inwentarz narzędzi kościany wykonywanych z kości słoniowej i poroży renifera reprezentowany jest przez narzędzia łopatkowate oraz ozdoby. Za główny surowiec do wznoszenia konstrukcji mieszkalnych służyły kości mamutów. W pobliżu tych konstrukcji poświadczona jest obecność ognisk. Szczątki kostne odkrywane na tych stanowiskach mogą świadczyć, iż ludność tej kultury polowała na mamuty, renifery, bizony i lisy polarne. Ludność tej kultury korzystała z różnych ekosystemów o czym mogą świadczyć szczątki ryb głównie pstrągów oraz szczątki ptaków. 

</doc>
<doc id="899257" url="https://pl.wikipedia.org/wiki?curid=899257" title="Małe Panatenaje">
Małe Panatenaje



</doc>
<doc id="899258" url="https://pl.wikipedia.org/wiki?curid=899258" title="Wielkie Panatenaje">
Wielkie Panatenaje



</doc>
<doc id="899262" url="https://pl.wikipedia.org/wiki?curid=899262" title="Herb Sierra Leone">
Herb Sierra Leone

Herb Sierra Leone został opracowany przez brytyjskie College of Arms, uznawane za autorytet w dziedzinie heraldyki i zaakceptowany jako godło państwowe Sierra Leone w 1960. 
Na tarczy herbu przedstawiono lwa stąpającego w zielonym polu o zygzakowatym kształcie górnego obrzeża. Symbolizuje on Góry Lwie, od których państwo wzięło swą nazwę. Nad lwem w białym polu umieszczono trzy płonące pochodnie, symbolizujące oświatę i postęp. W podstawie herbu błękitne fale symbolizujące Ocean Atlantycki, nad którego brzegiem leży Sierra Leone. Trzymaczami herbu są dwa wspięte lwy, nawiązując do nazwy kraju, bo lwy obecnie (2005) w Sierra Leone nie występują. Trzy główne kolory godła: zieleń, biel i błękit zostały użyte na fladze Sierra Leone. Zieleń symbolizuje rolnictwo i zasoby naturalne, błękit – ocean i port Freetown, a biel – sprawiedliwość i jedność. W podstawie na wstędze wypisano motto kraju: "Unity, freedom, justice" (Jedność, wolność, sprawiedliwość).

</doc>
<doc id="899267" url="https://pl.wikipedia.org/wiki?curid=899267" title="Liceum Lotnicze w Zielonej Górze">
Liceum Lotnicze w Zielonej Górze

Liceum Lotnicze w Zielonej Górze utworzone zostało we wrześniu 1979 roku, jako filia Liceum Lotniczego im. F. Żwirki i S. Wigury w Dęblinie.
Historia.
Twórcami liceum byli:
2 lutego 1982 roku Liceum Lotnicze stało się samodzielną szkołą, a 13 września tego samego roku otrzymała sztandar. 1 września 1988 szkole nadano imię kpt. pil. Eugeniusza Horbaczewskiego. W roku 1989 przekształcono Liceum Lotnicze w Wojskowe Liceum Ogólnokształcące. W 1992 roku, decyzją Ministra Obrony Narodowej, liceum zostało zlikwidowane, a w jego miejsce utworzono IV Liceum Ogólnokształcące im. kpt.pil.Eugeniusza Horbaczewskiego w Zielonej Górze.
Dyrektorem Liceum Lotniczego od 1979 do jego rozwiązania był ppłk pil. dr Stefan Bulanda.
Liceum Lotnicze prowadziło kształcenie młodzieży męskiej w zawodzie mechanik osprzętu lotniczego. Głównym celem, jaki stał przed szkołą, było przygotowanie kandydatów do Wyższej Oficerskiej Szkoły Lotniczej w Dęblinie tzw. „Szkoły Orląt” (Wyższa Szkoła Oficerska Sił Powietrznych).
W trakcie nauki w szkole uczniowie przechodzili szkolenie lotnicze w powietrzu:
Absolwenci LL pełnią służbę w Siłach Powietrznych RP na wszystkich szczeblach dowodzenia. Trzech absolwentów dostąpiło zaszczytu awansu na stopień generała (2011).

</doc>
<doc id="899268" url="https://pl.wikipedia.org/wiki?curid=899268" title="Rezerwat przyrody Dolina Szklarki">
Rezerwat przyrody Dolina Szklarki

Rezerwat przyrody Dolina Szklarki – leśny rezerwat przyrody w Parku Krajobrazowym Dolinki Krakowskie, w gminie Jerzmanowice-Przeginia, w powiecie krakowskim, w województwie małopolskim. Położony na wschodnim zboczu środkowej części Doliny Szklarki, między miejscowościami Szklary i Jerzmanowice, nad potokiem Szklarka. Zajmuje powierzchnię 46,69 ha (akt powołujący podawał 47,29 ha).
Utworzony w 1989 celem ochrony różnorodnych i dobrze zachowanych zespołów leśnych porastających skaliste stoki doliny: buczyny karpackiej, jaworzyny górskiej, grądów, a także muraw kserotermicznych i naskalnych. Na terenie rezerwatu znajdują się liczne, wystające z ziemi skałki wapienne. Jedna z nich przecięta jest bardzo oryginalną pionową szczeliną. W pobliżu rezerwatu znajduje się źródło „Pióro” (wywierzysko krasowe). W przełomie doliny znajduje się pomnik przyrody – skałka dolnokarbońskiego wapienia przecięta żyłą porfiru.

</doc>
<doc id="899275" url="https://pl.wikipedia.org/wiki?curid=899275" title="DJ Ike">
DJ Ike

DJ Ike, właściwie Piotr Zawałkiewicz (ur. 26 września 1981 w Toruniu) – polski DJ i producent muzyczny, związany ze sceną hip-hopową. Współpracował m.in. z takimi wykonawcami jak: Owal, Siedemłez, TZWM, Emazet &amp; Procent, Pyskaty, Brudne Serca, Pierwsza Flotylla, W.E.N.A., Prys &amp; Łoo, Skow, Bassgrou, Kada, Maz, Raca/Stona czy VNM.
DJ Ike współpracował także z artystami zagranicznymi: DJ Tonetrack (Moskwa), DJ Trusty (Praga), Inside Kru (Praga), Nut Rageous (Nowy Jork), Planet Asia (Los Angeles), Visual (Chicago), Worldwide Groove Corporation (Nashville), Raks One (Nowy Jork) oraz DJ Unique (Zurych).
Prowadził imprezy w większości polskich miast oraz w Czechach (Praga, Czeska Lipa i Sadská), na Litwie (Wilno, Kowno, Kłajpeda) oraz w Niemczech (Drezno). Występował na scenie podczas dużych imprez muzycznych m.in.: New Yorker III oraz New Yorker IV, 4 A.M., Ślizgery czy Monument Session. Prezentował się także na festiwalach telewizyjnych: Song Of Songs (Toruń 2007), Podziel się radością (Lublin 2007) oraz WOŚP (Warszawa 2008) u boku Full Power Spirit, Olgi Szomańskiej-Radwan i Jana Radwana.
DJ Ike jest zwycięzcą Turntable Contest 2005 w kategorii "advancement", półfinalistą Mistrzostw Polski DJ-ów IDA 2006 i 2008 oraz zdobywcą 2 miejsca podczas Bruk DJs Battle 2008. Zdobył tytuł "DJ Roku" w plebiscycie "Toruńskie Gwiazdy 2008" oraz "Toruńskie Gwiazdy 2009".

</doc>
<doc id="899280" url="https://pl.wikipedia.org/wiki?curid=899280" title="Michał Mycielski (generał)">
Michał Mycielski (generał)

Mycielski Michał (ur. 24 czerwca 1797 w Berlinie, zm. 27 września 1849 w Trois Moulins, we Francji) – generał brygady Wojska Polskiego.
W 1810 wraz z bratem Ludwikiem zostaje wysłany do Francji i umieszczony w liceum w Metz, jednak na wieść o gotującej się wyprawie na Moskwę wstępuje 11 marca 1812 do wojska polskiego i dostaje przydział do sztabu głównego, a 14 czerwca zostaje przydzielony jako oficer służbowy do sztabu francuskiego generała Grouchy. Po pewnym czasie zmienia przełożonego i we wrześniu zostaje drugim adiutantem gen. Kosińskiego u którego przechodzi chrzest bojowy 23 września 1812 podczas bitwy pod Pawłowicami.
W czasie wycofywania się w październiku do granic Księstwa zostaje ranny lancą w szyję podczas obrony Bugu pod Uściługiem. Nie opuszcza jednak szeregów, lecz po zwinięciu korpusu wyrusza w rodzinne strony poznańskie gdzie gen. Dąbrowski ściągnął pułki polskie, które po klęsce korpusu gen. Reynier pod Kaliszem cofnęły się na Śląsk. Michał przechodzi ze sztabu do linii i jako ppor. zostaje przydzielony do 4 pułku ułanów ppłk. Kostaneckiego. Nie zagrzał tam długo miejsca i po kilku tygodniach zostaje adiutantem w sztabie gen. Dąbrowskiego, odbywając na tym stanowisku kampanię 1813 roku. Walczy pod Denewitz 6 września, a kilka tygodni później bierze udział w „Bitwie Narodów” pod Lipskiem. Wychodzi w tej walce obronną ręką, ale 19 października zostaje ranny w lewą nogę i nie opuszczając szeregów podąża z oddziałem za cesarzem walcząc jeszcze pod Hanau. Na początku stycznia w Sedanie odbyła się reorganizacja armii Księstwa Warszawskiego i Michał dostaje przydział do 2 p. uł. dowodzonego przez płk. Siemiątkowskiego, odbywając z nim całą krwawą kampanię 1814 roku. Bierze udział w ważniejszych bitwach m.in. Pod Berry au Bac, Laon, Longers, Soisson, Reims, Arcisur-Aube, Chateau Thierry i wreszcie pod Saint-Dizier. Powraca do kraju z korpusem dowodzonym przez gen. Wincentego Krasińskiego, zaciągając się do szeregów polskich formowanych pod protektoratem Rosji. Był już doświadczonym żołnierzem, który odbył trzy kampanie i uczestniczył w 15 bitwach.
Za odwagę i dobre zachowanie w boju otrzymał Krzyż Virtuti Militari i francuską Legię Honorową za udział w kampanii 1812 roku. W nowym wojsku zostaje umieszczony jako porucznik wyborowego szwadronu strzelców konnych, który został zmieniony na szwadron gwardyjski. Doczekał się stopnia kapitana w dniu 6 grudnia 1818 roku w pułku strzelców konnych gwardii. Po śmierci ojca otrzymuje w spadku Szamotuły, ale pozostawia wszystkie sprawy majątkowe matce i wyjeżdża do Warszawy. Tam pokazuje się na salonach wybijając się na pierwsze miejsce i spędzając mile karnawał 1818 roku. Od 26 września 1824 roku był adiutantem wielkiego księcia Konstantego. Zostaje aresztowany wraz ze swym przyjacielem przez Rosjan jako jeden z przywódców przygotowywanego ruchu wyzwoleńczego. Zostaje zamknięty w klasztorze karmelitów zamienionym na więzienie, ale nikogo nie zdradza i nie wyjawia żadnej kompromitującej jego tajemnicy. Po dwóch miesiącach zostaje uwolniony i przywrócony do służby. Mając dość kaprysów swego dowódcy postanawia 16 września 1829 złożyć dymisję na ręce naczelnika sztabu głównego gen. Kuruty, motywując ją złym stanem zdrowia. Dymisję otrzymuje 30 października z awansem na stopień podpułkownika oraz prawo noszenia munduru swego pułku. Z Warszawy udaje się w rodzinne strony, a następnie wyjeżdża do Paryża. Podczas swojego pobytu dowiaduje się o wybuchu powstania listopadowego w Królestwie. Wyrusza z Francji do kraju. Dociera szczęśliwie do Głogowa, gdzie zostaje aresztowany i pod eskortą żandarmów przewieziony do Berlina. Otrzymuje tam paszport do Królestwa w którym odwiedza swoją matkę i zaciąga się w szeregi wojska. Trafia na moment przygotowywania wyprawy partyzanckiej na Wołyń. Młody podpułkownik otrzymuje rozkaz w którym zostaje wyznaczony do prowadzenia małej wojny i wyznaczający go do objęcia komendy wyprawy na Wołyń.
W 1830 roku został nagrodzony Znakiem Honorowym za 15 lat służby.
W czasie powstania listopadowego był adiutantem Generała Józefa Chłopickiego stojąc przy jego boku dnia 19 lutego 1830, podczas bitwy pod Wawrem, a następnie był dowódcą brygady kawalerii. Zostaje przydzielony do prowadzenia pertraktacji o wymianę jeńców i zawieszenie broni. W dniu 27 lutego Michał Mycielski obejmuje dowództwo nad 2 p.uł., biorąc jednocześnie udział w negocjacjach z Dybiczem w sprawie zakończenia wojny. Z negocjacji nic nie wyszło, a armia rosyjska dokonała przegrupowania zamierzając sforsować Wisłę w jej górnym biegu i przez Radom uderzyć na Warszawę. Armia polska została zgrupowana z końcem marca i przechodząc przez most wyłożony słomą uderzyła na wroga. Michał wiódł swój 2 pułk w brygadzie gen. Kickiego. Przednia straż armii rosyjskiej została rozbita, a nasze wojska ruszyły za nią w pościg. Chcąc doprowadzić do przerwania łączności między Dybiczem a posiłkami idącymi z Rosji, armię polską rozdzielono. W grupie obchodowej gen. Prądzyńskiego znalazł się 2 pułk dowodzony przez Michała Mycielskiego. Walczył pod wsią Domanice i Siedlcami, a następnie ruszył z wyprawą na gwardię w brygadzie Kickiego. Dochodzi z armią do Tykocina, a następnie pod Ostrołęką dochodzi do walki w której ginie gen. Kicki. 3 marca 1831 odznaczony Krzyżem Kawalerskim Orderu Virtuti Militari.
Po jego śmierci Michał Mycielski obejmuje dowództwo nad osieroconą brygadą pozostając na tym stanowisku przez cały czerwiec. W lipcu przechodzi na stanowisko dowódcy brygady w II Dywizji Jazdy gen. Turno biorąc udział w utarczkach pod Płońskiem. Wspiera na czele czterech szwadronów w dniu 5 lipca akcje gen. Jaraczewskiego, a 23 lipca na czele swojej brygady ponownie walczył z wrogiem. Pod Sochaczewem w miejscu grupowania się armii, otrzymuje stopień generała brygady. W stopniu tym nie pozostawał długo, ponieważ choroba piersiowa zmusiła go do wzięcia urlopu i spędzenia dłuższego czasu w stolicy. Został tam nawet wyznaczony przez Dembińskiego na prezesa sądu wojennego. Stanowisko to było jego ostatnim udziałem w powstaniu. Podaje się do dymisji, którą otrzymuje 2 września. Zamierzał udać się do Włoch, ale jego podróż nie doszła do skutku. Ruszył do Płocka i 5 września dotarł do posterunku celnego w Silnie zatrzymując się tam do 16 września. Otrzymawszy paszport rusza do Torunia, a dalej przez Bydgoszcz do Poznania docierając tam 20 września. Starał się o możliwość wyjazdu do Francji, gdzie grupowała się emigracja polska. Nie szczęściło się Michałowi na emigracji, ponieważ w 1832 okradziono go, a później miał kłopoty finansowe. Z końcem 1832 przybył do kraju bawiąc w Poznaniu i Lwowie, a następnie powraca do Francji. W 1840 umiera mu matka. Otrzymuje paszport na wjazd do Księstwa Poznańskiego i udaje się do rodziny. Zrzeka się spadku po matce i powraca do Paryża, gdzie zaczyna zgłębiać wiedzę o mistycyzmie. Zacieśnia się również w tym czasie stosunek Michała z Mickiewiczem.
W 1842 otrzymuje paszport zezwalający na trzymiesięczny pobyt w Wielkim Księstwie Poznańskim. Powracając przez Berlin i Brukselę odwiedza swego dawnego naczelnego wodza z czasów powstania gen. Skrzyneckiego. Udaje się raz jeszcze do swoich dóbr w Poznańskiem w 1843 roku starając się uporządkować swoje interesy rodzinne. Wracając z kraju odwiedza Ostendę w której ponownie spotyka się ze Skrzyneckim. W 1844 kupuje folwark Trois Moulins pod Melun spędzając w nim większość roku. Podupada jednak na zdrowiu przechodząc jednocześnie ciężkie zapalenie płuc. Okres „Wiosny Ludów” spędza w Paryżu gdzie ponownie choruje na płuca, ale szczęśliwie z niej wychodzi. Z końcem sierpnia odwiedza go brat Józef z małżonką Izabelą. Był już wtedy w złym stanie, a za namową brata udaje się 3 września do Trois Moulins, gdzie panuje łagodniejszy klimat. Jego stan zdrowia pogorszył się gwałtownie i 27 września 1849 roku o godzinie 7.30 umiera. Pogrzeb miał żołnierski. Nie spoczywał długo w obcej ziemi. Jego zwłoki zostały przewiezione w 1853 roku do kraju i pochowane na Św. Górze pod Gostyniem.

</doc>
<doc id="899282" url="https://pl.wikipedia.org/wiki?curid=899282" title="Bitwa pod Castricum">
Bitwa pod Castricum

Bitwa pod Castricum – starcie zbrojne, które miało miejsce 6 października 1799 roku podczas wojny Francji z drugą koalicją.
Bitwa stoczona została w okolicach miejscowości Castricum między francusko-holenderską armią dowodzoną przez generała Brune’a (wojskami holenderskimi dowodził generał Daendels), a armią angielsko-rosyjską dowodzoną przez księcia Yorku Fryderyka, generała Abercromby'ego i księcia orańskiego Wilhelma.
Anglicy i Rosjanie w sile 32 000 żołnierzy wylądowali 27 sierpnia w północnej Holandii, następnie 30 sierpnia opanowali zakotwiczoną w Den Helder flotę holenderską, a 3 października zajęli Alkmaar. W trzy dni później doszło do zaciętych walk z Francuzami i Holendrami, podczas których Castricum przechodzło z rąk do rąk. W końcu pobici Anglicy i Rosjanie wycofali się w pośpiechu, tracąc 2 546 żołnierzy i 11 dział. Francuzi i Holendrzy stracili w walkach 1 382 żołnierzy.
Porażka pod Castricum przekonała Anglików i Rosjan, że nie uda im się utrzymać w Holandii. Po chaotycznym odwrocie, podczas którego Anglicy i Rosjanie zostawili dwa polowe szpitale, podpisano 10 października układ w Alkmaar. Na podstawie tego układu Anglicy i Rosjanie uzyskali prawo opuszczenia Holandii pod warunkiem pozostawienia zdobytego łupu. Pokonana armia angielsko-rosyjska została załadowana 19 listopada na okręty transportowe i odpłynęła, kończąc w ten sposób nieudaną ekspedycję.

</doc>
<doc id="899283" url="https://pl.wikipedia.org/wiki?curid=899283" title="Linia Barthelemy’ego">
Linia Barthelemy’ego

Linia Barthelemy’ego, Linia Barthelemy – zaproponowana przez francuskiego generała Josepha Barthelemy’ego linia demarkacyjna mająca rozdzielić w lutym 1919 roku wojska polskie i ukraińskie w czasie wojny polsko-ukraińskiej.
W 1918 roku kraje Ententy dążyły do utworzenia wspólnego frontu antybolszewickiego, w którego skład miały wejść armie polska, rosyjska („biała”), rumuńska i ukraińska. Wybuch we Lwowie walk polsko-ukraińskich 1 listopada pokrzyżował te plany, dlatego też państwa Ententy zaczęły naciskać na strony konfliktu w celu jego zażegnania i przyjęcia linii demarkacyjnej proponowanej przez państwa sprzymierzone.
19 stycznia 1919, z polecenia naczelnego wodza Okupacyjnych Sił Zbrojnych w Europie Południowo-Wschodniej gen. Franchet d’Esperey, przyjechała do Krakowa misja rozjemcza pod dowództwem gen. Josepha Barthelemy’ego. Początkowo misja zapoznała się ze stanowiskiem polskim, które optowało za linią Bugu – Świcy. Następnie udała się do Lwowa, spotykając się z delegacją ukraińską. Ukraińcy optowali za linią Sanu jako przyszłą linią demarkacyjną.
W tej sytuacji generał Barthelemy przedstawił 28 stycznia 1919 swoją, kompromisową propozycję. Linia zawieszenia broni miała przebiegać wzdłuż Bugu do Kamionki Strumiłłowej, następnie granicą powiatów do Bóbrki, dalej wzdłuż linii kolejowej Bóbrka-Wybranka, w kierunku zachodnim do Mikołajowa (zostawiając Mikołajów po stronie ukraińskiej), następnie wzdłuż linii kolejowej Lwów – Stryj do granicy spornego terytorium w Karpatach Wschodnich. Linia kolejowa Stryj- Ławoczne miała pozostać w rękach ukraińskich. Miała to być linia tymczasowa, do czasu rozstrzygnięcia sprawy przez paryską konferencję pokojową.
Strona polska skłaniała się do przyjęcia tego rozwiązania, jednak delegacja ukraińska upierała się przy „linii Sanu”. Wskutek braku zgody strony ukraińskiej delegacja Ententy podjęła kolejną próbę mediacji. Przeprowadziła ją powołana 15 lutego 1919 podkomisja Komisji Międzysojuszniczej dla Polski kierowanej przez Josepha Noulensa. W skład podkomisji wchodzili: gen. Joseph Barthelemy (Francja) jako przewodniczący, płk Adrian Carton de Wiart (Wielka Brytania), dr Robert Howard Lord (Stany Zjednoczone) i mjr Giovanni Stabile (Włochy). Podkomisja przedstawiła 15 lutego 1919 projekt konwencji rozejmowej. Rozejm, wzdłuż "linii Barthelemy’ego" miał mieć czysto wojskowy i "w żadnej mierze nie powinien wpłynąć na decyzje, które powinna podjąć Konferencja Pokojowa". Integralną częścią konwencji miał być układ dodatkowy dotyczący Borysławsko-Drohobyckiego Zagłębia Naftowego. Miało ono pozostać po polskiej stronie linii demarkacyjnej pod zarządem komisji międzynarodowej, przy czym 50% wydobycia ropy miało być przekazywane stronie ukraińskiej. Polska i ZURL miały mieć jedynie możliwość rejestrowania wielkości produkcji i regulowania należności za dostawy ropy naftowej. Projekt zabezpieczał interesy Ententy w zagłębiu naftowym i był pierwszym krokiem w kierunku jego neutralizacji. W chwili przedstawienia propozycji terytorium zagłębia znajdowało się pod kontrolą Ukraińskiej Armii Halickiej. Dla ZURL warunki konwencji rozejmowej były niekorzystne, stwarzały jednak szansę na kompromis z Polską i uzyskanie międzynarodowego uznania państwa ukraińskiego przez Ententę.
Komisji udało się doprowadzić do podpisania układu o zawieszeniu broni 24 lutego 1919 o godzinie 0.30, 28 lutego przedstawiła swe propozycje stronom. Wskutek braku porozumienia co do przebiegu linii demarkacyjnej 2 marca wznowiono polsko-ukraińskie działania wojenne.

</doc>
<doc id="899290" url="https://pl.wikipedia.org/wiki?curid=899290" title="Roman Ciesielski (profesor)">
Roman Ciesielski (profesor)

Roman Antoni Ciesielski (ur. 4 listopada 1924 w Krakowie, zm. 9 czerwca 2004 we Wrocławiu) – polski inżynier budownictwa, profesor Politechniki Krakowskiej, w latach 1981–1982 rektor tej uczelni, senator I kadencji, koszykarz Cracovii. Brat Jerzego.
Życiorys.
W okresie II wojny światowej był żołnierzem Armii Krajowej (oddziału partyzanckiego „Żelbet”).
W latach 1946–1953 grał jako koszykarz Cracovii, reprezentował także Polskę w tej dyscyplinie. Pełnił funkcję kapitana drużyny w meczu półfinału Pucharu Polski w 1952 z Gwardią (Wisłą), którego wynik został zmieniony już po zakończeniu meczu poprzez interwencję Urzędu Bezpieczeństwa. Był także piłkarzem ręcznym Cracovii, w barwach której rozegrał ponad 100 meczów.
Po wojnie zdał maturę, następnie w 1948 ukończył studia na Wydziale Inżynierii Lądowej i Wodnej Akademii Górniczej w Krakowie. W 1947 został zatrudniony w Katedrze Statyki i Wytrzymałości Materiałów na Politechnice Krakowskiej. Na tej uczelni uzyskiwał następnie stopnie naukowe doktora (1958) i doktora habilitowanego (1961). W 1963 otrzymał tytuł profesorski, od 1975 był profesorem zwyczajnym. Od 1971 był członkiem korespondentem Polskiej Akademii Nauk, od 1983 członkiem rzeczywistym PAN. W latach 1987–1998 wchodził w skład prezydium PAN, a od 1989 był członkiem PAU.
Na Politechnice Krakowskiej był m.in. prodziekanem (1955–1958), prorektorem (1972–1975) i rektorem (1981–1982). Z tej ostatniej funkcji został usunięty po wprowadzeniu stanu wojennego. Od 1982 do 1985 zajmował stanowisko przewodniczącego Rady Głównej Szkolnictwa Wyższego. Jest autorem kilkuset publikacji naukowych.
W latach 1989–1991 sprawował mandat senatora I kadencji z województwa krakowskiego, z ramienia Komitetu Obywatelskiego. Zasiadał w Obywatelskim Klubie Parlamentarnym.
Pochowany na Cmentarzu Rakowickim (kwatera CD/zach./10).

</doc>
<doc id="899291" url="https://pl.wikipedia.org/wiki?curid=899291" title="Wojskowe Liceum Ogólnokształcące w Zielonej Górze">
Wojskowe Liceum Ogólnokształcące w Zielonej Górze



</doc>
<doc id="899294" url="https://pl.wikipedia.org/wiki?curid=899294" title="Sandela">
Sandela

Sandela – struga, lewobrzeżny dopływ Drwęcy o długości 17,88 km i powierzchni zlewni 70,6 km².
Struga przepływa przez mezoregiony: Garb Lubawski i Dolinę Drwęcy, wchodzące w skład makroregionu Pojezierze Chełmińsko-Dobrzyńskie. Na terenie powiatu iławskiego (Gmina Lubawa) przepływa przez miejscowości: Złotowo, Lubawa, Targowisko Dolne, Sampława. Płynie głównie przez tereny rolnicze, dominują pola uprawne, a łąki i lasy zajmują stosunkowo małą powierzchnię i w znacznej części znajduje się na obszarze Parku Krajobrazowego Wzgórz Dylewskich. Dominują gleby płowe i brunatne wyługowane, które charakteryzują się średnia lub małą przepuszczalnością.
W „Podziale hydrograficznym Polski” z 1983 r. Sandela wymieniana była jako dopływ Elszki. Natomiast zgodnie z materiałami kartograficznymi za strugę główną przyjęto Sandelę, która jest dłuższa niż Elszka, ma większa powierzchnię zlewni oraz większe spadki.
Przepływy charakterystyczne z okresu 1962–1985 powyżej ujścia do Drwęcy wynosiły: SSQ – 0,46 m³/s, SNQ – 0,26, NNQ – 0,07. Szerokość Sandeli na wysokości Lubawy wynosi około 2 m. Zlewnia pod względem geologicznym zbudowana jest z glin zwałowych oraz piasków z domieszką żwirów i gliny zwałowej. W rzeźbie terenu dominują formy erozji i akumulacja wodnolodowcowej. W zlewni powszechnie występuje morena pagórkowata, morena denna oraz wały moren czołowych – są to słabo przekształcone formy z okresu zlodowacenia północnopolskiego.
Struga przyjmowała w 2000 r. około 1550 m³/d ścieków oczyszczonych mechaniczno-biologicznie z oczyszczalni w Lubawie oraz wody pochłodnicze z Okręgowej Spółdzielni Mleczarskiej w Lubawie (około 130 m³/d – dane z roku 1991). Wojewódzki Inspektorat Ochrony Środowiska w Olsztynie badania jakości wód prowadzi w trzech punktach pomiarowo-kontrolnych, zlokalizowanych na odcinku powyżej Lubawy do ujścia do Drwęcy w Rodzonem. W roku 1999 jakość wód powyżej Lubawy odpowiadała III klasie czystości z uwagi na właściwości fizyczno-chemiczne (decydujące były fosforany i fosfor ogólny) oraz stan sanitarny. W kolejnych przekrojach (poniżej ujścia ścieków z Lubawy) jakość wód nie odpowiadała normom (wody pozaklasowe). Zarówno ocena fizykochemiczna, jak i bakteriologiczna dyskwalifikowały wody Sandeli.
Na kontrolowanym odcinku stężenia charakterystyczne wskaźników: BZT5, ChZT-Mn, ChZT-Cr odpowiadały I lub II klasie czystości wody. Azot amonowy i azotanowy przeważnie odpowiadał I klasie czystości, tylko poniżej Lubawy zawartość azotu amonowego przekroczyła dopuszczalna granice dla wód I klasy. Azot azotynowy w przekroju powyżej Lubawy wskazywał na I klasę czystości, a w pozostałych punktach odpowiadał wodom pozaklasowym. Azot ogólny w badanym roku 1999 powyżej Lubawy odpowiadał I klasie, poniżej Lubawy – III, a w Rodzonem – II klasie czystości wody. Zawartość związków fosforu była stosunkowo wysoka. W pierwszym przekroju fosforany i fosfor ogólny odpowiadały III klasie czystości, w następnych już wodom pozaklasowym. Indeks saprobowości sestonu odpowiadał II klasie czystości powyżej Lubawy i III klasie poniżej Lubawy i w Rodzonem. Miano coli typu kałowego w pierwszym przekroju (powyżej Lubawy) spełniało normy III klasy czystości, a w pozostałych przekrojach wody rzeki Sandeli były pozaklasowe (nie spełniały norm).

</doc>
<doc id="899295" url="https://pl.wikipedia.org/wiki?curid=899295" title="Víkarbyrgi">
Víkarbyrgi

Víkarbyrgi – miejscowość położona na Wyspach Owczych, na wyspie Suðuroy. Kod pocztowy miejscowości FO-928.
Demografia.
Miejscowość obecnie (I 2015 r.) nie jest zamieszkana. Ostatni jej mieszkańcy opuścili Víkarbyrgi w 2011 roku. W roku 1834 wioskę zamieszkiwało 13 mieszkańców, w roku 1906 było ich 40, w roku 1966 - 12, a w roku 1970 - 22.

</doc>
<doc id="899296" url="https://pl.wikipedia.org/wiki?curid=899296" title="Kultura gorodcowska">
Kultura gorodcowska

Kultura gorodcowska – nazwa tej kultury pochodzi od nazwiska rosyjskiego archeologa W.A. Gorodcowa, który badał stanowisko Kostionki, gdzie poświadczona jest obecność przewodnich elementów kulturowych utożsamianych z kulturą gorodcowską. Geneza tej kultury związana jest z lokalnym podłożem środkowo paleolitycznym a mianowicie z kulturą mikocką. Kultura gorodcowska rozwijała się w okresie między 32-26 tys. lat temu. Zespół zjawisk kulturowych utożsamianych z kulturą gorodcowską obejmował obszary środkowego Donu - stanowisko Kostenki XIV. Za przewodnie formy należy przyjąć bifacjalne asymetryczne noże-zgrzebła znane już w środkowym paleolicie. Natomiast z wolumetrycznych rdzeni kamiennych pozyskiwano odłupki, z których zaś wytwarzano zgrzebła, na stanowiskach tej kultury poświadczona jest także obecność krótkich drapaczy wykonywanych na wiórach. Inwentarz kościany reprezentowany jest głównie przez narzędzia łopatkowate oraz zawieszki z zębów pieśca, a także przekłuwacze.

</doc>
<doc id="899303" url="https://pl.wikipedia.org/wiki?curid=899303" title="Kultura badegulska">
Kultura badegulska

Kultura badegulska – nazwa tej kultury pochodzi od eponimicznego stanowiska Badegoule departament Dordogne we Francji. Kultura ta rozwijała się w okresie między 18 a 17 tys. lat temu. Zespół zjawisk kulturowych utożsamianych z kulturą badegulską obejmował swym zasięgiem tereny południowo-zachodniej i środkowej Francji oraz północnych obszarów Półwyspu Iberyjskiego. W inwentarzach kamiennych tej kultury do przewodnich form narzędziowych zalicza się wiórki tylcowe, narzędzia zębato-wnękowe, odłupki stromo retuszowane na całym ich obwodzie oraz rylce transwersalne. Ludność kultury badegulskiej zamieszkiwała jaskinie jak i stanowiska otwarte, na których poświadczona jest obecność kamiennych konstrukcji mieszkalnych zawierających bruki interpretowane jako podłogi - stanowisko Fourneau du Diable w departamencie Dordogne we Francji. Na stanowiskach otwartych odkrywane są także konstrukcje mieszkalne o konstrukcjach żerdziowych stanowisko Le Cerisier. Na stanowiskach badegulskich poświadczona jest obecność ognisk chronionych przed wiatrem za pomocą kamiennych obstaw - stanowisko Degoune.

</doc>
<doc id="899305" url="https://pl.wikipedia.org/wiki?curid=899305" title="Kultura brynzjeńska">
Kultura brynzjeńska

Kultura brynzjeńska – nazwa tej kultury pochodzi od eponimicznej jaskini Brynzjeny położonej w Mołdawii. Kultura brynzjeńska rozwinęła się na miejscowym podłożu kultur o środkowo paleolitycznej tradycji z narzędziami zębatymi. Kultura ta rozwijała się w okresie między 26 a 14 tys. lat temu. Obszar, na którym spotykane są elementy kulturowe utożsamiane z kulturą brynzjeńską ograniczał się do terenów dzisiejszej Mołdawii i Rumunii. Do narzędzi przewodnich owej kultury należy zaliczyć ostrza liściowate.

</doc>
<doc id="899309" url="https://pl.wikipedia.org/wiki?curid=899309" title="La Gravette">
La Gravette

La Gravette – jaskinia w miejscowości Bayac w departamencie Dordogne we Francji. Poświadczone są tu liczne znaleziska kamienne przy udziale stosunkowo małej ilości wyrobów kościanych oraz znikomej ilości przedmiotów zdobionych. Stanowisko to ma charakter eponimiczny dla kultury graweckiej.

</doc>
<doc id="899310" url="https://pl.wikipedia.org/wiki?curid=899310" title="Elduvík">
Elduvík

Elduvík – wieś leżąca na Wyspach Owczych, na północno-wschodnim wybrzeżu wyspy Eysturoy.
Krótki opis.
Miejscowość liczy obecnie (I 2015 r.) 17 mieszkańców, jest przedzielona małym strumykiem. W wiosce mieści się mały drewniany kościół datowany na 1952 rok. Kod pocztowy to FO-478. Nazwa oznacza po przetłumaczeniu na język polski "Zatoka Ognia".
Demografia.
Według danych Urzędu Statystycznego (I 2015 r.) jest 96. co do wielkości miejscowością Wysp Owczych.

</doc>
<doc id="899313" url="https://pl.wikipedia.org/wiki?curid=899313" title="La Quina">
La Quina

La Quina – jaskiniowe stanowisko archeologiczne położone na terenie departamentu Charente we Francji. Od 1984 roku posiada status monument historique, w kategorii "classé" (zabytek o znaczeniu krajowym).
Warstwy stratygraficzne zawierają poziomy związane z okresem środkowego (kultura mustierska) i górnego paleolitu (kultura oryniacka). Od stanowiska wywodzi się nazwa lokalnego wariantu kultury mustierskiej, charakteryzującego się zgrzebłami o stromych retuszach. W górnych warstwach stratygraficznych znaleziono datowane na ok. 65 tys. lat temu szczątki neandertalczyków, należące do 27 różnych osobników, m.in. czaszkę dziecka oraz żuchwę i częściowo zachowany szkielet dorosłego.

</doc>
<doc id="899316" url="https://pl.wikipedia.org/wiki?curid=899316" title="Sędziwoj (imię)">
Sędziwoj (imię)

Sędziwoj, Sędowoj, Sędźwoj, Sudywoj — staropolskie imię męskie. Znaczenie imienia: "ten, który sądzi wojowników".
Sędziwoj imieniny obchodzi 18 stycznia i 8 listopada.
Znane osoby noszące imię Sędziwoj:
Zobacz też:

</doc>
<doc id="899317" url="https://pl.wikipedia.org/wiki?curid=899317" title="The Children of Húrin">
The Children of Húrin



</doc>
<doc id="899318" url="https://pl.wikipedia.org/wiki?curid=899318" title="Kostionki">
Kostionki

Kostionki (ros. "Костёнки") – wieś w Rosji, w pobliżu Woroneża i stanowisko górnopaleolityczne położone na terenie tarasach Donu.
Stanowisko archeologiczne.
Stanowisko to tworzy różnego rodzaju konglomerat otwartych stanowisk na których reprezentowanych są różnego rodzaju kultury np. stanowisko Kostionki 1 reprezentuje inwentarze utożsamiane z kulturą oryniacką jak i w okresie późniejszym z kulturą grawecką. W ostatniej warstwie tego stanowiska datowanej na okres 23-20 tys. lat temu poświadczone są ślady wielkiego osiedla składającego się z konstrukcji mieszkalnych w postaci jam-ziemianek ułożonego owalnie wokół rzędu ognisk. Stanowisko to stanowi pierwszy przykład wcześniej zaplanowanego i zrealizowanego planu zagospodarowanie przestrzeni. Stanowiska kostionkowskie znane są z licznych dzieł sztuki ruchomej.

</doc>
<doc id="899323" url="https://pl.wikipedia.org/wiki?curid=899323" title="Spy">
Spy

Spy (walon. "Spî") – wieś w Belgii, w Regionie Walońskim, w prowincji Namur, w gminie Jemeppe-sur-Sambre.
W pobliżu miejscowości znajduje się jaskinia, w której znalezione zostały szczątki neandertalczyków.

</doc>
<doc id="899326" url="https://pl.wikipedia.org/wiki?curid=899326" title="Rezerwat przyrody Dolina Eliaszówki">
Rezerwat przyrody Dolina Eliaszówki

Rezerwat przyrody Dolina Eliaszówki – krajobrazowy rezerwat przyrody w Dolinie Eliaszówki na Wyżynie Olkuskiej (część Wyżyny Krakowsko-Częstochowskiej). Znajduje się w obrębie Parku Krajobrazowego Dolinki Krakowskie oraz dwóch obszarów siedliskowych sieci Natura 2000: „Czerna” PLH120034 i „Dolinki Jurajskie” PLH120005. Administracyjnie leży w województwie małopolskim, powiecie krakowskim, gminie Krzeszowice.
Opis rezerwatu.
Ma powierzchnię 109,57 ha, utworzony został w 1989 r. i jest rezerwatem częściowym. Obejmuje dolną, zbudowaną z wapieni część Doliny Eliaszówki pokrytą starodrzewiem grądu, buczyną karpacką i buczyną ciepłolubną, w dnie łęgiem olszowo-jesionowym. Dnem płynie Krzeszówka (dawniej nazywana Eliaszówką) ze Źródłem proroka Eliasza i Źródłem proroka Elizeusza. Doliną prowadzi droga na trasie Krzeszowice-Gorenice-Olkusz. Nad doliną w miejscowości Czerna znajduje się zespół kościoła i klasztor karmelitów bosych w Czernej oraz ruiny tzw. Diabelskiego Mostu.
Rezerwat otacza z wszystkich stron zespół klasztoru. W obrębie rezerwatu występują odsłonięcia skalne. W runie leśnym wiosną licznie zakwita żywiec gruczołowaty, złoć żółta, zawilec gajowy, marzanka wonna, szczyr trwały, lepiężnik biały. Występują także nerecznica samcza, przetacznik górski, paprotnik kolczysty, tojad mołdawski, gajowiec żółty, parzydło leśne, żywiec dziewięciolistny, pierwiosnek wyniosły i inne.
W obrębie rezerwatu znajduje się wąwóz Kulenda oraz kilka jaskiń i schronisk: Jaskinia pod Bukami, Grota Świętego Hilariona, Okap pod Grotą Świętego Hilariona, Schronisko przy Grocie Świętego Hilariona, Grota Świętego Onufrego i Jaskinia za Siedmioma Progami.

</doc>
<doc id="899329" url="https://pl.wikipedia.org/wiki?curid=899329" title="Pavlov (stanowisko archeologiczne)">
Pavlov (stanowisko archeologiczne)

Pavlov – otwarte stanowisko archeologiczne datowane na okres między 26-24 tys. lat temu, zaliczane do kręgu kultur graweckich. 
Leży u stóp Wzgórz Pawłowskich, niedaleko Břeclavia na południowych Morawach. Na stanowisku tym poświadczona jest obecność kilku konstrukcji mieszkalnych zaopatrzonych w ogniska. Na stanowisku tym odkryto ok. 100 tys. różnego rodzaju wyrobów i odpadków powstałych z produkcji narzędzi. Główne surowce wykorzystywane do produkcji tych narzędzi to krzemień morenowy oraz kości. Z kości produkowane były głównie różnego rodzaju ozdoby np. bransolety, diademy. Na stanowisku tym odnaleziono również ciosy mamuta z rytami interpretowanymi przez badaczy jako mapa topograficzna okolicy stanowiska. Na stanowisku tym badacze natrafili również na pochówki ludzkie.
Zobacz też:

</doc>
<doc id="899330" url="https://pl.wikipedia.org/wiki?curid=899330" title="Witold Komierowski">
Witold Komierowski

Witold Adrian Roger Komierowski, ps. „Kot”, „Niedźwiedź”, „Wilkołak”, „Sulima” (ur. 9 stycznia 1888 w Warszawie, zm. 19 grudnia 1954 w Jaktorowie) – pułkownik piechoty Wojska Polskiego, dowódca IV Odcinka Organizacji Dywersyjnej „Wachlarz” Związku Walki Zbrojnej – Armii Krajowej, a następnie Inspektoratu Centralnego Narodowych Sił Zbrojnych.
Życiorys.
Witold Adrian Roger Komierowski urodził się 9 stycznia 1888 roku w Warszawie, w rodzinie Stanisława i Zofii z Kołakowskich. W latach 1895–1898 uczęszczał do szkoły powszechnej w Górze Kalwarii, a następnie Gimnazjum Realnego w Łowiczu, które ukończył w 1908 roku.
W 1909 roku został powołany do służby w Marynarce Wojennej Imperium Rosyjskiego. Uczył się w Oficerskiej Szkole Rezerwy Marynarki Wojennej we Władywostoku, a w 1910 roku pływał przez 2 lata na kontrtorpedowcu.
W 1912 roku podjął pracę w Dyrekcji Okręgowej Poczt i Telegrafów w Warszawie. Po wybuchu I wojny światowej wstąpił ochotniczo do Legionu Puławskiego. W stopniu kapitana objął dowodzenie jednej z jego kompanii strzeleckich. 22 czerwca 1915 roku został ranny w bitwie pod Michałowem. Następnie został dowódcą kompanii karabinów maszynowych w Brygadzie Strzelców Polskich. W 1917 roku objął funkcję dowódcy batalionu w 1 Dywizji Strzelców Polskich. Po utworzeniu I Korpusu Polskiego w sierpniu 1917 roku, został wykładowcą w korpuśnej Szkole Podchorążych Piechoty. W czerwcu 1918 roku Korpus został rozwiązany, a kpt. Komierowski udał się do Murmańska, w drodze do którego aresztowali go bolszewicy. Był więziony m.in. w więzieniu w Moskwie na Butyrkach.
Zwolniony wskutek interwencji Międzynarodowego Czerwonego Krzyża przedostał się do Polski. Został m.in. komendantem Polskiej Organizacji Wojskowej w Zambrowie, a w grudniu 1918 roku objął funkcję dowódcy kompanii szturmowej w 1 Dywizji Litewsko–Białoruskiej. W kwietniu 1919 roku został przeniesiony do Kowieńskiego Pułku Strzelców. Uczestniczył w wojnie polsko-bolszewickiej jako dowódca batalionu w swojej jednostce.
Po zakończeniu działań wojennych pozostał w wojsku, służąc jako referent wyszkolenia, a później dowódca batalionu w 80 pułku piechoty w Słonimiu. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 255. lokatą w korpusie oficerów piechoty. Następnie dowodził II batalionem 63 pułku piechoty w Toruniu. Na tym stanowisku 1 grudnia 1924 roku awansował do stopnia podpułkownika ze starszeństwem z dniem 15 sierpnia 1924 roku i 73. lokatą w korpusie oficerów piechoty. W międzyczasie ukończył półroczne studium wyższych dowódców przy Wojskowej Misji Francuskiej w Warszawie. Od 1925 roku pełnił służbę w 61 pułku piechoty na stanowisku dowódcy III batalionu. 15 sierpnia 1926 roku został wyznaczony na stanowisko dowódcy 1 Batalionu Strzelców w Chojnicach. 5 maja 1927 roku został wyznaczony na stanowisko zastępcy dowódcy 41 pułku piechoty w Suwałkach, a 29 stycznia 1929 roku został mianowany dowódcą tego pułku. 18 czerwca 1930 roku został przeniesiony na stanowisko dowódcy 53 pułku piechoty w Stryju. W 1931 roku ukończył kurs dowódców pułków w Centrum Wyszkolenia Piechoty w Rembertowie. 23 marca 1932 roku otrzymał przeniesienie do Dowództwa Okręgu Korpusu Nr VIII w Toruniu na stanowisko inspektora poborowego. W marcu 1934 roku został zwolniony z zajmowanego stanowiska i oddany do dyspozycji dowódcy Okręgu Korpusu Nr VIII. Z dniem 31 lipca 1934 roku został przeniesiony w stan spoczynku. Zamieszkał w Piastowie.
W przeddzień wybuchu wojny obronnej 1939 roku (29 sierpnia) został powołany do służby czynnej w armii. Być może mianowano go dowódcą nowo formowanej Warszawskiej Brygady Obrony Narodowej. 3 września awansowano go do stopnia pułkownika. Miał brać udział w walkach z Niemcami pod Łowiczem, Sochaczewem i Błoniami. Następnie został dowódcą załogi Cytadeli w ramach garnizonu Warszawy, podlegały mu też ośrodki zapasowe 14 Dywizji Piechoty i 25 Dywizji Piechoty. 23 września został ciężko ranny w głowę.
Po kapitulacji Warszawy 28 września uniknął niewoli. Wkrótce zaangażował się w działalność konspiracyjną w ramach Służby Zwycięstwu Polski, a następnie Związku Walki Zbrojnej. Jesienią 1941 roku Komenda Główna ZWZ wyznaczyła go na dowódcę IV Odcinka Wydzielonej Organizacji Dywersyjnej „Wachlarz” ZWZ-AK. W wyniku konfliktu z ppłk. Remigiuszem Grocholskim ps. „Brochwicz”, komendantem „Wachlarza”, odszedł z organizacji w maju 1942 roku. Według ppłk. Grocholskiego został on oddany pod sąd wojenny Wojskowego Sądu Specjalnego KG AK pod zarzutem kłamliwych meldunków o bajecznym stanie ilościowym i uzbrojeniowym i skazany na karę śmierci. W tej sytuacji w październiku 1942 roku płk Komierowski wstąpił do Narodowych Sił Zbrojnych, obejmując funkcję inspektora w Komendzie Głównej NSZ. W styczniu 1944 roku został dowódcą Inspektoratu Centralnego NSZ, obejmującego Okręgi: I Warszawa-miasto, VI Warszawa-województwo i XII Podlaski. Po scaleniu NSZ z AK w marcu 1944 roku, wystąpił później po stronie zwolenników umowy scaleniowej, pomimo uzyskania propozycji mianowania go komendantem nie scalonej części NSZ. Uczestniczył w powstaniu warszawskim jako inspektor bojowy IV Rejonu AK Śródmieście dowodzonego przez ppłk. Stanisława Steczkowskiego ps. „Zagończyk”. Prawdopodobnie został przedstawiony do awansu generalskiego przez zaplecze polityczne NSZ, ale go nie przyjął. We wrześniu ponownie został ciężko ranny. Po kapitulacji powstania jako jeniec wojenny trafił do oflagu II C Woldenberg, gdzie przebywał do wyzwolenia w lutym 1945 roku.
Po zakończeniu wojny podjął pracę jako pełnomocnik oddziału PCK w Kłodzku. Wkrótce został z niej usunięty wraz z gen. w st. sp. Stanisławem Szeptyckim. Pozostawał w czynnej służbie wojskowej, ale na bezterminowym urlopie. W 1950 roku został formalnie przeniesiony w stan spoczynku i zamieszkał w Jaktorowie. Był nękany przez UB rewizjami i przesłuchaniami aż do śmierci 19 grudnia 1954 roku. Pochowany na cmentarzu Powązki Wojskowe w Warszawie (kwatera A18-1- 12).
Pod koniec 2009 roku do Instytutu Pamięci Narodowej w Warszawie została przekazana w darze spuścizna archiwalna po płk. Komierowskim. Zawiera ona m.in. korespondencję i fotografie z okresu I wojny światowej, wojny polsko-bolszewickiej i międzywojnia, dokumenty wojskowe oraz medale i odznaczenia, w tym unikalną odznakę I Legionu Puławskiego. Materiały niniejsze przechowywane są pod numerem spisu zdawczo-odbiorczego IPN BU 2215.

</doc>
<doc id="899334" url="https://pl.wikipedia.org/wiki?curid=899334" title="Warwasi">
Warwasi

Warwasi – stanowisko o charakterze jaskiniowym położone jest na terenie gór Zagros na terenie dzisiejszego Iranu. 
W jaskini tej poświadczona jest obecność warstw utożsamianych z kulturą mustierską oraz z kulturą baradosteńską.

</doc>
<doc id="899336" url="https://pl.wikipedia.org/wiki?curid=899336" title="Bill Evans">
Bill Evans

William John „Bill” Evans (ur. 16 sierpnia 1929 w Plainfield, zm. 15 września 1980) – amerykański muzyk, jeden z najwybitniejszych pianistów jazzowych. Poprzez używanie impresjonistycznych harmonii, nowatorskie interpretacje standardów jazzowych i „śpiewające”, niezależne rytmiczne linie melodyczne wpłynął na kolejne pokolenie pianistów, takich jak m.in.: Chick Corea, Herbie Hancock, John Taylor, Steve Kuhn, Don Friedman, Marian McPartland, Denny Zeitlin, Bobo Stenson, Michel Petrucciani i Keith Jarrett, jak również wielu innych muzyków na świecie. Muzyka Billa Evansa inspirowała także takich pianistów jak Fred Hersch, Bill Charlap, Lyle Mays, Eliane Elias i prawdopodobnie Brad Mehldau, na wczesnym etapie kariery. Przez niektórych jest uważany za najbardziej wpływowego pianistę po II wojnie światowej.
Bill Evans został wprowadzony do "Down Beat" Jazz Hall of Fame.
Życiorys.
Wczesne lata.
Bill Evans urodził się w 1929 w Plainfield (New Jersey), w Stanach Zjednoczonych. Jego matka z pochodzenia była Karpatorusinką, a ojciec – Walijczykiem. Pierwsze muzyczne kształcenie otrzymał w kościele swojej mamy. Była ona pianistką amatorką, zainteresowaną współczesnymi kompozycjami muzyki poważnej, i Bill rozpoczął lekcje fortepianu w wieku lat 6. W wieku lat 13 umiał już biegle czytać nuty a vista, co mu znacząco ułatwiło poznawanie utworów. Już w tym wieku był również biegłym flecistą i potrafił grać na skrzypcach.
Gdy miał 12 lat, zastąpił swojego brata Harry’ego w zespole Buddy’ego Valentino. Umiał już wtedy inteligentnie interpretować muzykę poważną, jednak nie potrafił improwizować. Początkowo grał dokładnie zapis nutowy (była to muzyka taneczna i jazz), jednak w krótkim czasie zaczął uczyć się improwizacji i, podążając za fascynacją tematem, rozwijać swoją wiedzę na temat harmonii. W późnych latach 40. grał boogie woogie w różnych klubach Nowego Jorku. Studiował muzykę poważną na Southeastern Louisiana University, i w 1950 wykonał II Koncert Fortepianowy Beethovena na koncercie dyplomowym, uzyskując stopień nauczyciela i wykonawcy muzyki fortepianowej. Był również jednym z założycieli SLU's Delta Omega Chapter bractwa akademickiego Phi Mu Alpha Sinfonia, i grał jako rozgrywający w drużynie futbolowej bractwa, pomagając w wygraniu szkolnych mistrzostw w 1949.
Pierwszą profesjonalną pracą Billa Evansa była gra z powstałym w Chicago zespołem saksofonisty Herbiego Fieldsa. Latem 1950 zespół odbył trzymiesięczną trasę, akompaniując Billie Holiday, łącznie z występami w Apollo Theater w Harlemie i koncertami w Filadelfii, Baltimore i Howard Theater w Waszyngtonie. Poza Fieldsem i Evansem, zespół składał się z Jimmy’ego Nottinghama, puzonisty Franka Rosolino i basisty Jima Atona. Po swym powrocie do Chicago, Evans i Aton pracowali jako duo w klubach Chicago, często akompaniując wokalistce Lurlean Hunter. Krótko potem Evans dostał powołanie do wojska.
Po odbyciu służby w armii, Evans powrócił do Nowego Jorku i pracował w nocnych klubach z klarnecistą jazzowym Tonym Scottem i innymi wybitnymi muzykami. Później skończył studia podyplomowe z kompozycji w Mannes College of Music, gdzie również prowadził młodszych studentów.
Lata 50..
Pracując w Nowym Jorku w latach 50., Evans zdobył uznanie jako sideman w zespołach jazzowych – tradycyjnych i należących do tzw. Trzeciego Nurtu. W tym czasie miał okazję nagrywać muzykę w wielu różnych kontekstach z niektórymi z najlepszych muzyków jazzowych wszech czasów. Istotne nagrania zostały dokonane z kompozytorem/teoretykiem George’em Russellem, łącznie z „Concerto for Billy the Kid” i „All About Rosie”, znaczącymi dla pracy solowej Evansa. Bill Evans pojawił się także na znaczących płytach Charlesa Mingusa, Olivera Nelsona, Tony’ego Scotta i Arta Farmera. W 1956 nagrał debiutancki album, "New Jazz Conceptions", przedstawiający oryginalną wersję „Waltz for Debby”, dla Riverside Records. Producent Orrin Keepnews został przekonany, by nagrać Evansa, przez gitarzystę Mundella Lowe'a, który puścił mu nagranie demo przez telefon.
W 1958 Evans został zatrudniony przez Milesa Davisa, stając się jedynym białym członkiem słynnego sekstetu Davisa. Mimo iż jego obecność w zespole była krótka (mniej niż 8 miesięcy), była to jedna z najbardziej owocnych współpracy w historii jazzu – introspektywne, skalowe podejście Evansa do improwizacji wywarło głęboki wpływ na styl Davisa. W tamtym czasie Evans grał techniką akordową block chords, i Davis napisał w swojej autobiografii: „Bill miał ten cichy ogień, który kochałem w fortepianie. Sposób, w jaki do tego podchodził, dźwięk, jaki wydobywał, był jak kryształowe nuty albo mieniąca się woda spadająca z jakiegoś czystego wodospadu.” Miles powiedział również: „Jestem pewien, że nauczyłem się wiele od Billa Evansa. Gra na fortepianie tak, jak się powinno."
Pragnienie Evansa do prowadzenia własnych projektów jako lider, i rosnące problemy z narkotykami, doprowadziły go do opuszczenia sekstetu Davisa w końcu 1958. Krótko potem nagrał "Everybody Digs Bill Evans", dokumentując całościowo oryginalne, medytacyjne brzmienie, które eksplorował w tamtym czasie. Evans wrócił do sekstetu na prośbę Davisa, by nagrać kultowy album jazzowy "Kind of Blue" na początku 1959. Wkład Evansa w płytę był niedostrzegany przez lata; poza współautorstwem utworu „Blue in Green”, wymyślił również figurę ostinato z utworu „Flamenco Sketches”, obecną w jego nagraniu solo z 1958 „Peace Piece” z płyty "Everybody Digs Bill Evans". Evans również napisał tekst z książeczki przy płycie "Kind of Blue", porównując improwizację jazzową do japońskiej sztuki. Jesienią 1959 założył własne trio.
Lata 60..
Na przełomie dekady Evans prowadził trio z basistą Scottem LaFaro i perkusistą Paulem Motianem. Ta grupa stała się jedną z najbardziej uznanych trio fortepianowych – i zespołów jazzowych w ogóle – wszech czasów. W tym zespole uwaga Evansa skupiła się na tradycyjnych standardach jazzowych i oryginalnych kompozycjach, z dodanym naciskiem na interakcję między członkami zespołu, która często graniczyła ze zbiorową improwizacją, rozmywając granice między solistą a akompaniującym. Szczególnie owocna była współpraca między Evansem a LaFaro, gdyż osiągnęli oni szczególny poziom muzycznej empatii. Trio nagrało cztery płyty: "Portrait in Jazz" (1959) oraz "Explorations", "Sunday at the Village Vanguard" i "Waltz for Debby", wszystkie nagrane w 1961. Ostatnie dwa albumy to nagrania na żywo o tej samej dacie, które są zwyczajowo wymieniane pośród największych nagrań jazzowych wszech czasów. W 2005 całe sesje nagraniowe zostały zebrane na trzypłytowym zestawie "The Complete Village Vanguard Recordings, 1961". Istnieje również mało znane radiowe nagranie tria Evansa "Live at Birdland", pochodzące początku 1960, jednak jakość dźwięku jest niska.
Poza wprowadzeniem nowej wolności do interakcji w fortepianowym trio, Evans zaczął (w wykonaniach takich, jak "My Foolish Heart" z sesji w Vanguard) eksplorować ekstremalnie wolne tempa ballad i niskie poziomy głośności, praktycznie nieznane w jazzie. Jego układy dźwięków wewnątrz akordów stały się bardziej impresjonistyczne, przypominające kompozytorów muzyki poważnej takich, jak Debussy, Ravel, Skriabin, czy Satie, i odszedł od gęstych akordów granych techniką „block chords”, której często używał u Davisa. Jego proste, oszczędne układy w lewej ręce, wspierające liryczne linie melodyczne w prawej, ukazywały wpływ pianisty jazzowego Buda Powella.
Podobnie jak Davis, Evans był pionierem jazzu modalnego, lubując się w harmoniach, które pomagały uniknąć charakterystycznych elementów bebopu i wcześniejszych form jazzu. W utworach takich, jak "Time Remembered" progresje akordów bardziej lub mniej adoptowały pochodne bebopu, zamiast polegać na nieoczekiwanych zmianach kolorów. Było jednak wciąż możliwe (i pożądane), sprawić, żeby te progresje swingowały, i pojawiła się pewna spontaniczność w solówkach, które były grane nad nowym brzmieniem. Większość kompozytorów odnosi się to tego stylu jako do „plateau modalnego”, ze względu na częste zestawianie harmonii.
Nagła śmierć LaFaro w wieku 25 lat w wypadku samochodowym, 10 dni po wykonaniach w Vanguard, zdruzgotała Evansa. Przestał nagrywać i wykonywać publicznie przez kilka miesięcy. Jego pierwsze nagranie po śmierci LaFaro stanowił duet "Undercurrent" z gitarzystą Jimem Hallem, wydanym dla United Artist Jazz records w 1963. Nagrana w dwóch sesjach 24 kwietnia i 14 maja, płyta jest obecnie szeroko uznawana za klasyczne nagranie duetu fortepianu i gitary. Album jest również znany z powodu uderzającego zdjęcia na okładce, wykonane przez fotografa Toniego Frissella. Oryginalna płyta winylowa i pierwsze nowe wydanie CD przedstawiały obciętą, zabarwioną na niebiesko wersję tego zdjęcia, z nałożonym tytułem i logo Blue Note; jednak dla ostatnich wydań CD (zremasterowanych w jakości 24-bitowej) fotografia została przywrócona do oryginalnej, czarno-białej kolorystyki i rozmiaru, bez napisów.
Gdy znów uformował swoje trio w 1962, Evans zastąpił LaFaro basistą Chuckiem Israelsem, wstępnie zostawiając Motiana na perkusji. Wynikiem były dwie płyty, "Moonbeams" i "How My Heart Sings!". W 1963, po zmianie wytwórni z Riverside na Verve o wiele szerzej dystrybucji, nagrał "Conversations with Myself", innowacyjną płytę, na której użył overdubbingu, nakładając na siebie osobno nagrane ścieżki fortepianowe, do trzech w każdym utworze. Płyta została uhonorowana nagrodą Grammy za najlepszy instrumentalny album jazzowy w kategorii Best Instrumental Jazz Performance – Soloist or Small Group. 23 sierpnia 1964 roku nagrał w ciągu czterech godzin longplay "Waltz for Debby" w duecie ze szwedzką piosenkarką Monicą Zetterlund.
Mimo że jego współpraca z Verve była owocna pod względem liczby nagrań, jego artystyczny przekaz był niejednolity. Pomimo szybkiego rozwoju Israelsa i kreatywności nowego perkusisty Grady’ego Tate’a, efekt był niewymierny na raczej niedopracowanej płycie "Bill Evans Trio with Symphony Orchestra", zawierającej utwór "Pavane" Gabriela Fauré, wielce przerobiony, z improwizacjami Evansa. Próbowano ukazać niektóre unikalne konteksty, takie jak album z big-bandem na żywo w Town Hall, nagrany, lecz nigdy nie wydany z powodu nieusatysfakcjonowania Evansa (jednakże część nagrana w trio jazzowym, Pavane, została wydana i osiągnęła pewien sukces) i wspomniana płyta z orkiestrą symfoniczną, niezbyt ciepło przyjęta przez krytyków.
W tym czasie Helen Keane, menadżerka Evansa, zaczęła mieć na niego duży wpływ. Jako jedna z pierwszych kobiet na tym polu, znacznie pomogła mu utrzymać rozwój (lub zapobiec degresji) kariery Evansa, wbrew jego samodestrukcyjnemu stylowi życia.
W 1966 Evans odkrył 22-letniego basistę, Portorykańczyka Eddiego Gomeza. Przerodziło się to w jedenastoletnią współpracę – wrażliwy i kreatywny Gomez spowodował nowy rozwój zarówno w grze Evansa, jak w jego koncepcji tria. Jedno z najbardziej znaczących wydań w tym okresie to "Bill Evans at the Montreux Jazz Festival", z 1968. Mimo że był to jedyny album, który Evans nagrał z perkusistą Jackiem DeJohnette (którego potem zaprosił do współpracy Miles Davis), stał się on lubiany przez fanów, z powodu wspaniałej energii i interakcji w trio.
Inne owoce tego okresu to m.in. utwór „Solo—In Memory of His Father” z płyty "Bill Evans at Town Hall" (1966), który wprowadził słynny temat „Turn Out the Stars”; kolejny udany duet z gitarzystą Jimem Hallem – "Intermodulation" (1966); wspaniały album solowy "Alone" (1968), zawierający ponad 14-minutową wersję utworu „Never Let Me Go."
Lata 70..
W 1968 dołączył do tria perkusista Marty Morell i pozostał w nim do 1975, kiedy to zakończył grę na rzecz życia rodzinnego. Była to najbardziej stabilna i długotrwała grupa Evansa. Porzucił on nałóg heroinowy, wkroczył również w okres osobistej stabilności. Zespół nagrał kilka płyt, łącznie z "From Left to Right" (1970), przedstawiającą pierwsze użycie przez Evansa elektrycznego fortepianu; "The Bill Evans Album" (1971), która otrzymała dwie Grammy; "The Tokyo Concert" (1973); "Since We Met" (1974); oraz "But Beautiful" (1974), przedstawiającą trio oraz legendarnego Stana Getza na saksofonie tenorowym w występie na żywo w Holandii i Belgii, wydaną pośmiertnie w 1996. W przeciwieństwie do swoich poprzedników, Morell był energetycznym, idącym przed siebie perkusistą, co spotkało się z krytyką polegającą na zarzutach, że dla Evansa był to okres niewielkiego rozwoju. Po odejściu Morella, Evans i Gomez nagrali dwie płyty, "Intuition" i "Montreux III".
W 1974 Bill Evans nagrał wieloczęściowy koncert jazzowy, specjalnie napisany dla niego przez Clausa Ogermana, zatytułowany „Symbiosis”, pierwotnie wydany przez MPS Records. Evans współpracował również z wokalistą Tonym Bennettem w płytach "The Tony Bennett/Bill Evans Album" (1975) i "Together Again" (1977).
13 września 1975 narodził się Syn Evansa, Evan. Evan Evans niezbyt często widział swojego ojca, który był ciągle w trasie. Jako cudowne dziecko podjął karierę w udźwiękawianiu filmów, ambitnie uczestnicząc w uniwersyteckich zajęciach z kompozycji XX wieku, instrumentacji i elektronicznych kompozycji w wieku 10 lat. Studiował z wielu współczesnymi jego ojcu, łącznie z Lalo Schifrinem i specjalistą od harmonii Bernardem Maury.
W 1976 perkusista Marty Morell został zastąpiony przez Eliota Zigmunda. Wynikiem była ciekawa współpraca – jeszcze w tym samym roku trio było w stanie nagrać wspólną płytę. Zarówno "I Will Say Goodbye" (ostatni album Evansa wydany w Fantasy Records) oraz "You Must Believe in Spring" (wydany pośmiertnie przez Warner Bros.) ukazały zmiany, które stały się znaczące na ostatnim etapie kariery Evansa. Położono większy akcent na zbiorową improwizację i interakcję, Evans osiągnął nowe wyżyny ekspresyjności w solówkach oraz podjęto nowe eksperymenty związane z harmonią i tonacjami.
Gomez i Zigmund opuścili Evansa w 1978. Zaprosił on wówczas Philly'ego Joe Jonesa, swojego ulubionego perkusistę wszech czasów, z którym dawniej nagrał swoją drugą płytę w 1957. Próbowano kilku basistów, a najdłużej pozostał niezwykły Michael Moore. Ostatecznie Evans postawił na perkusistę Joego LaBarberę i basistę Marca Johnsona. To trio było jego ostatnim. Mimo że trio wydało tylko jedną płytę przed śmiercią Evansa w 1980 ("The Paris Concert," Edition One oraz Edition Two, 1979), rywalizowało ono z pierwszym triem Evansa (i być może je przewyższyło) w swych potężnych, grupowych interakcjach. Evans twierdził, że prawdopodobnie było to jego najlepsze trio – twierdzenie to jest wsparte przez wiele nagrań z tamtego okresu, które ukazały światło dzienne, dokumentujących jego muzyczną podróż z ostatniego roku kariery. Impresjonizm Debussy’ego z pierwszego tria otworzył drogę do ciemnego i nagłego, lecz niezaprzeczalnie czarującego (jeśli nie zniewalającego) romantycznego ekspresjonizmu.
Rusinowskie pochodzenie Evansa jest czasem mylone z rosyjskim podłożem etnicznym. Owszem, jego muzyka odzwierciedla rosyjskich tytanów, co widać np. w jego rachmaninowskich, niepokojących konstrukcjach czy w modalnych eksploracjach w stylu Szostakowicza a'la „Danse Macabre” w „Nardis” – utworze, który był przez niego każdorazowo przepracowany, gdy służył jako finał koncertów. Jednak główny wyznacznik stylu, który Evans świadomie doskonalił w trio, przypomina późnego Ravela, zwłaszcza kontrowersyjna, druga połowa ciemnego i burzliwego „La Valse” francuskiego kompozytora. Nagranie dokumentujące grę Evansa podczas tygodnia poprzedzającego jego śmierć to pożegnalny „The Last Waltz”. Wiele płyt i kompilacji zostało wydanych w ostatnich latach, łącznie z wielopłytowymi wydaniami: "Turn Out the Stars" (Warner Bros.), "The Last Waltz" i "Consecration". Zestaw od Warner Bros to wybrany materiał z ostatniego pobytu Evansa w Nowym Jorku w klubie Village Vanguard, prawie dwie dekady po kladycznych wykonaniach w trio La Faro/Motian; pozostałe dwa zestawy zostały zebrane z jego koncertów w San Francisco, w Keystone Korner, tydzień przed jego śmiercią. Szczególnie odkrywczym porównaniem wczesnego i późnego Evansa (1966, 1980) jest DVD „The Oslo Concerts” z 2007, zawierające dwa wcześniej niewydane występy telewizyjne.
Śmierć.
Nałóg narkotykowy Evansa najprawdopodobniej zaczął się podczas jego pracy z Milesem Davisem w późnych latach 50. Uzależnienie od heroiny trwało przez jego większość kariery, miał również słaby ogólny stan zdrowia i kiepską sytuację finansową przez większość lat 60. U końca tej dekady odniósł sukces, przezwyciężając nałóg heroinowy. Jednak w latach 70. kokaina stała się poważnym i ostatecznie fatalnym problemem dla Evansa. Jego ciało odmówiło posłuszeństwa we wrześniu 1980, kiedy – spustoszony przez leki psychoaktywne, uszkodzoną wątrobę i walkę przez całe życie z żółtaczką – zmarł w Nowym Jorku z powodu choroby wrzodowej, marskości wątroby i odoskrzelowego zapalenia płuc. Jego przyjaciel, Gene Lees, posępnie podsumował walkę Evansa z narkotykami jako „najdłuższe samobójstwo w historii”. W momencie śmierci Evans zamieszkiwał ze swoją partnerką Laurie Verchomin, w Fort Lee, New Jersey. Bill Evans został pochowany w Parku Pamięci i Mauzoleum Roselawn, Baton Rouge, East Baton Rouge Parish, Louisiana (Section #161, Plot K), obok swojego brata Harry’ego Evansa, który zmarł rok wcześniej. Na nagrobku jest napis: „William John Evans; August 16, 1929; September 15, 1980”.
Spuścizna.
Jak zauważył krytyk Richard S. Ginell: „z upływem czasu Bill Evans stał się szkołą samą w sobie dla pianistów i światem wyjątkowego nastroju dla słuchaczy. Nie ma bardziej wpływowego jazzowego pianisty – tylko McCoy Tyner wywarł podobny wpływ wśród młodszych pianistów i innych profesjonalistów – i Evans pozostawił swój ślad na takich wybitnych pianistach, jak Herbie Hancock, Keith Jarrett, Chick Corea, Brad Mehldau”. Kunszt Billa Evansa stał się wzorem dla wielu pianistów różnych gatunków. Jego muzyka ukazała kreatywne mistrzostwo harmonii, rytmu i koncepcji interpretacji jazzowej, łącząc elementy jazzu, muzyki poważnej i muzyki etnicznej. W swoich duetach i triach, Evans rozwinął w bezprecedensowy sposób unikalną ideę zespołowej gry oraz właściwego dla muzyki poważnej wyczucia formy i koncepcji skali. Jego nagrania z lat 60. "Conversations with Myself" i "Further Conversations with Myself" były innowacyjnymi solowymi wykonaniami, łącznie z nakładaniem na siebie wielu ścieżek dźwiękowych, nagranych przez Evansa osobiście w studiu.
Dorobek Evansa wciąż wywiera wpływ na pianistów, gitarzystów, kompozytorów i interpretatorów muzyki jazzowej na świecie. Wiele jego utworów, takich jak „Waltz for Debby”, „Turn Out the Stars”, „Very Early”, i „Funkallero”, stało się często nagrywanymi standardami jazzowymi.
W latach następujących po śmierci Billa Evansa powstało wiele nagrań mu poświęconych, przedstawiających jego kompozycje i ulubione utwory (patrz niżej), jak również dedykowane kompozycje. Jedno z takich nagrań to „September 15th” Pata Metheny’ego.
Podczas życia Bill Evans został uhonorowany 31 nominacjami do nagrody Grammy i siedmioma Nagrodami. W 1994 roku został pośmiertnie odznaczony nagrodą Grammy Lifetime Achievement Award.

</doc>
<doc id="899338" url="https://pl.wikipedia.org/wiki?curid=899338" title="Kraków-Zwierzyniec">
Kraków-Zwierzyniec

Kraków-Zwierzyniec – stanowisko archeologiczne o charakterze otwartym, położone na terenie Góry św. Bronisławy w Krakowie. 
Na tym stanowisku poświadczona jest obecność różnych faz kulturowych m.in. kultury mustiersko-lewaluaskiej, kultury wschodniomikockiej a także obozowiska kultury szeleckiej i oryniackiej. Od nazwy tego stanowiska pochodzi nazwa jednej z przejściowych kultur między środkowym a górnym paleolitem.

</doc>
<doc id="899339" url="https://pl.wikipedia.org/wiki?curid=899339" title="Bradyzaur">
Bradyzaur

Bradysaurus – roślinożerny gad z okresu permu (gwadelupu, żył około 260 mln lat temu). 
Miał długość 2,5 m do 3 m. 
Nazwa rodzaju oznacza „powolny gad”.

</doc>
<doc id="899345" url="https://pl.wikipedia.org/wiki?curid=899345" title="Froðba">
Froðba

Froðba – wieś na Wyspach Owczych, na wyspie Suðuroy, licząca obecnie (I 2015 r.) 288 mieszkańców.
Nazwa.
Najstarsza miejscowość na wyspie Suðuroy. Według legendy duński król Frode dotarł do wybrzeży wyspy i rozbił tu obóz. Osada została nazwana na jego cześć. Historycy uważają, że nazwa "Froðba" pochodzi od nazwy Froðebøur, co oznacza "Pole Frode".
Demografia.
Według danych Urzędu Statystycznego (I 2015 r.) jest 34. co do wielkości miejscowością Wysp Owczych.

</doc>
<doc id="899349" url="https://pl.wikipedia.org/wiki?curid=899349" title="Ostrze liściowate">
Ostrze liściowate

Ostrze liściowate – narzędzie wykonywane na odłupku, wiórze bądź płytce kamiennej. 
Narzędzia te formowane były za pomocą płaskiego retuszu powierzchniowego, używane między innymi przez przedstawicieli kultury ostrzy liściowatych. Ostrza liściowate powstawały w wyniku obróbki ponad dwóch trzecich powierzchni kamienia Skutkiem stosowania tego typu retuszu było częste przybieranie przez te narzędzia form przypominających liść laurowy bądź wierzbowy. Narzędzia te mogły pełnić funkcje noży, jak i grotów oszczepów. Są charakterystyczne dla niektórych kultur środkowego paleolitu (np. mustierska, ateryjska) oraz, w większym stopniu, dla kultur górnego paleolitu. 
Typologia ostrzy liściowatych.
Ginter i Kozłowski zaproponowali następujący podział ostrzy liściowatych:

</doc>
