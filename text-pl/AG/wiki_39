<doc id="899355" url="https://pl.wikipedia.org/wiki?curid=899355" title="Bibliografia Analityczna Bibliotekoznawstwa i Informacji Naukowej">
Bibliografia Analityczna Bibliotekoznawstwa i Informacji Naukowej

Bibliografia Analityczna Bibliotekoznawstwa i Informacji Naukowej, (BABIN) – bibliografia ukazująca się jako kwartalnik, rejestrująca piśmiennictwo zagranicznege z zakresu bibliologii i informatologii, dodawany do "Przeglądu Bibliotecznego". Zawiera wykaz analiz dokumentacyjnych z wybranych najważniejszych i najbardziej reprezentatywnych dla bibliotekoznawstwa i informacji naukowej tytułów czasopism zagranicznych, wpływających do Biblioteki Narodowej. Dotyczą one następujące zagadnienia: bibliografię, bibliotekarstwo, dokumentację i informację naukową, historię książek bądź spraw wydawniczych.
Jest opracowywany w Instytucie Bibliograficznym Biblioteki Narodowej w Warszawie. Początkowo publikowana jako "Przegląd Piśmiennictwa o Książce" (1951-1969). Następnie od roku 1969 publikacja zmieniła nazwę na BABIN.
Odbiorcami "Przeglądu Piśmiennictwa o Książce" byli pracownicy książki z całego kraju. Pozycje były wykazywane pod nagłówkami klasowymi lub przedmiotowymi uszeregowane alfabetycznie po kilka w każdym zeszycie. W każdym z pierwszych roczników (1951-1953) umieszczony jest indeks przedmiotowy, natomiast w czwartym, umieszczono indeks do wszystkich czterech roczników (1954).
BABIN dostarcza informacji o artykułach zagranicznych czasopism dostępnych w Polsce. 
Budowa.
Zrąb główny bibliografii stanowią analizy i adnotacje artykułów z czasopism zagranicznych, uporządkowane w obrębie 15 grup rzeczowych:
BABIN posiada indeksy: autorski i przedmiotowy, także wykaz skrótów czasopism.
Podaje opisy bibliograficzne artykułów z uwzględnieniem przekładu tytułów na język polski, zawiera również adnotacje analityczne referujące treść publikacji. Prócz tego zamieszczana jest informacja o zawartości dokumentu w języku polskim (przez rozszerzone tłumaczenie tytułu i zwięzłe scharakteryzowanie treści). Wszelkie analizy artykułów są sporządzane z autopsji.
Redakcja.
Redaktorzy Bibliografii Analitycznej Bibliotekoznawstwa i Informacji Naukowej na przestrzeni lat:

</doc>
<doc id="899359" url="https://pl.wikipedia.org/wiki?curid=899359" title="Astrid Koburg">
Astrid Koburg

Astrid, księżniczka Belgii, arcyksiężna Austrii-Este, właśc. Astrid Joséphine-Charlotte Fabrizia Elisabeth Paola Maria (ur. 5 czerwca 1962 w Laeken) – księżniczka Belgii, księżna Modeny, arcyksiężna Austria-Este, cesarska księżna Austrii, królewska księżna Węgier i Czech.
Życiorys.
Jest jedyną córką (drugim dzieckiem) króla Alberta II Koburga i jego żony – królowej Paoli Ruffo di Calabria. Jej rodzicami chrzestnymi byli: jej wuj – Don Fabrizio Ruffo di Calabria i jej ciotka – Józefina Charlotta Koburg, wielka księżna Luksemburga. Imię otrzymała na cześć swojej babki – Astrid Bernadotte, księżniczki Szwecji i królowej Belgów.
Astrid poślubiła arcyksięcia Lorenza Habsburg-Este, obecną głowę książęcej rodziny modeńskiej (status ten nadał jego ojcu cesarz Karol I). Ich ślub miał miejsce 22 września 1984 w Brukseli. Lorenz jest drugim synem arcyksięcia Roberta Habsburg-Este (1915–1996) i jego żony Małgorzaty (Margerity), księżniczki Savoy-Aosta (ur. w 1930).
W latach 1984-1993 księżniczka Astrid razem z mężem i dziećmi mieszkała w Bazylei, w Szwajcarii. Lorenz pracował tam w banku, a Astrid nie pełniła wtedy żadnej oficjalnej funkcji w Belgii. W 1991, w jej ojczyźnie, parlament zniósł jednak prawo salickie (mówiące, że kobiety nie mogą dziedziczyć tronu) i Astrid została pierwszą belgijską księżniczką, która znalazła się na liście sukcesji do tronu. W czerwcu 1993 para książęca z dziećmi powróciła do Belgii. Od 1994 Astrid jest przewodniczącą Belgijskiego Czerwonego Krzyża. Pełniąc tę funkcję, księżniczka bardzo dużo podróżuje za granicę, ale na stałe mieszka razem z rodziną w Brukseli. 10 listopada 1995, na mocy dekretu, mąż Astrid został księciem Belgii.
Potomstwo.
Astrid i Lorenz mają 5 dzieci, które noszą tytuły: książąt Belgii, arcyksiążąt Austria-Este, cesarskich książąt Austrii, królewskich książąt Węgier i Czech.
Lorenz używa swojego nazwiska Habsburg, ale jego dzieci jako przede wszystkim książęta Belgii nazywa się „Belgijskimi” (w każdym z 3 oficjalnych języków: "de Belgique"/"von Belgien"/"van België"). Ich dzieci to:

</doc>
<doc id="899362" url="https://pl.wikipedia.org/wiki?curid=899362" title="Ivo Iličević">
Ivo Iličević

Ivo Iličević (ur. 14 listopada 1986 w Aschaffenburgu, Niemcy) − chorwacki piłkarz grający na pozycji ofensywnego pomocnika. 
Życiorys.
Iličević urodził się w Aschaffenburgu w Niemczech w rodzinie chorwackich emigrantów. 
Piłkarską karierę rozpoczynał w Viktorii Aschaffenburg. W 2004 roku został zawodnikiem drużyny SV Darmstadt 98. W jej barwach zadebiutował 24 marca 2005 w wygranym 3:0 meczu Regionalligi z SC Pfullendorf. W swym debiucie zdobył gola, a w kolejnym spotkaniu z VfR Aalen także wpisał się na listę strzelców. Darmstadt, prowadzone przez Bruno Labbadię, zajęło 5. miejsce w lidze, a rok później, w sezonie 2005/06, powtórzyło ten wynik. Iličević strzelił w nim 6 goli.
Latem 2006 Iličević za 600 tysięcy euro przeszedł do pierwszoligowego VfL Bochum. W jego barwach zadebiutował 12 sierpnia w przegranym 1:2 wyjazdowym meczu z 1. FSV Mainz 05, gdy w 57. minucie zmienił Olivera Schrödera. Natomiast w meczu z Arminią Bielefeld (2:1) zdobył swojego pierwszego gola na boiskach Bundesligi. Na początku 2008 roku odszedł do drugoligowego SpVgg Greuther Fürth. Z kolei w 2009 roku został piłkarzem 1. FC Kaiserslautern, z którym w 2010 roku osiągnął awans z drugiej do pierwszej ligi Niemiec. 31 sierpnia 2011 przeszedł do HSV Hamburg za około 4 miliony euro.

</doc>
<doc id="899364" url="https://pl.wikipedia.org/wiki?curid=899364" title="Kiszczak">
Kiszczak

Osoby o tym nazwisku:

</doc>
<doc id="899367" url="https://pl.wikipedia.org/wiki?curid=899367" title="Ivo Ilicevic">
Ivo Ilicevic



</doc>
<doc id="899369" url="https://pl.wikipedia.org/wiki?curid=899369" title="Anna Hahn">
Anna Hahn

Anna Hahn (ur. 21 czerwca 1976 w Rydze) – amerykańska szachistka pochodzenia łotewskiego, mistrzyni międzynarodowa od 1995 roku. Do 2000 r. występowała jako Anna Khan.
Kariera szachowa.
W 1992 zdobyła tytuł mistrzyni Łotwy, następnie wyemigrowała do Stanów Zjednoczonych. W 1993 podzieliła II miejsce na mistrzostwach świata juniorek do lat 18. W 2000 wystąpiła w narodowej drużynie na szachowej olimpiadzie w Stambule, zdobywając na II szachownicy 6½ pkt w 12 partiach. W tym samym roku wzięła udział w mistrzostwach świata systemem pucharowym w Nowym Delhi, awansując do II rundy (w której uległa Xu Yuhua). W 2003 osiągnęła największy sukces w karierze, zdobywając w Seattle złoty medal indywidualnych mistrzostw Stanów Zjednoczonych. W 2004 po raz drugi wystąpiła na mistrzostwach świata, rozegranych w Eliście, ale w I rundzie przegrała z Pią Cramling i odpadła z dalszej rywalizacji.
Najwyższy ranking w karierze osiągnęła 1 stycznia 2000, z wynikiem 2265 punktów zajmowała wówczas 5. miejsce wśród amerykańskich szachistek.
W 2005 była członkiem zarządu Stowarzyszenia Szachowych Zawodowców.

</doc>
<doc id="899377" url="https://pl.wikipedia.org/wiki?curid=899377" title="Bitstream Access">
Bitstream Access

Bitstream Access (w skrócie BSA) – hurtowa usługa polegająca na zapewnieniu dostępu do lokalnej pętli abonenckiej przez dostęp do strumienia bitów na węźle realizującym transmisję danych pełniącego rolę punktu dostępu do usługi (PDU). Dzięki tej usłudze hurtowej, operatorzy korzystający są w stanie dostarczać własne szerokopasmowe usługi detaliczne do klientów podłączonych do sieci dostępowej operatora udostępniającego. Zbliżone możliwości zapewnia usługa LLU. Główna różnica w usługach polega na poziomie dostępu do sieci, do którego przyłącza się operator i koniecznych inwestycjach w rozbudowę sieci. Korzystanie z BSA nie prowadzi do rozwoju infrastruktury – operator de facto korzysta z już istniejącej infrastruktury. Usługa jest kierowana do operatorów, którzy nie mają własnych sieci dostępowych oraz posiadają ograniczony terytorialnie zasięg swoich sieci transmisji danych.
Regulacja.
Usługa BSA jest usługą, która podlega regulacji przez Prezesa Urzędu Komunikacji Elektronicznej. Prezes UKE regulując tę usługę określa podmiot o znaczącej pozycji rynkowej, który zobowiązany jest do świadczenia tej usługi oraz określa zasady jej świadczenia – m.in. zasady dostępu do usługi oraz ceny. Na podstawie takiej analizy Prezes UKE uznał, że regulacji podlega Orange Polska. Prezes UKE powinien co 3 lata dokonywać przeglądu tego rynku i stosować regulację dostosowaną do sytuacji rynkowej. Jeżeli rynek BSA lub jakiś jego obszar jest konkurencyjny, to Prezes UKE powinien uwolnić go od regulacji. W 2011 r. Prezes UKE zdecydował się na deregulację 11 obszarów gminnych, w tym Warszawę i Lublin. W 2014 r. deregulacja została rozszerzona na 76 gmin. 8 lutego 2018 r. Sąd Apelacyjny uchylił akt administracyjny deregulujący 76 gmin. Podstawą orzeczenia Sądu Apelacyjnego była, zdaniem sądu, niewłaściwa forma deregulacji – postanowienie zamiast decyzji. Orzeczenie sądu nie zmieniło statusu regulacyjnego 76 gmin – nadal są nieregulowane, gdyż poprzednia regulacja wygasła. Zgodnie z przepisami Prawa telekomunikacyjnego kolejna analiza powinna mieć miejsce w 2017 r.
Usługa BSA realizowana jest w oparciu o Oferty Ramowe zatwierdzane przez Prezesa UKE lub Oferty Komercyjne zawierane pomiędzy Operatorami na zasadzie dobrowolnych negocjacji.
Pierwsza Oferta Ramowa w zakresie BSA została wydana 10 maja 2006 r. Oferta ta nakładała obowiązek świadczenia usługi BSA na rzecz operatorów alternatywnych przez Orange Polska dla łączy miedzianych na terenie całej Rzeczypospolitej Polskiej.
Po licznych zmianach i aktualizacjach obecnie obowiązuje Oferta SOR (Super Oferta Ramowa) wydana w 2015, która umożliwia uwolnienie w ramach umowy BSA łączy miedzianych i światłowodowych. Z obowiązku świadczenia usługi BSA przez Orange Polska wyłączonych jest 76 gmin.
Rozwiązania techniczne.
W Unii Europejskiej dla łączy miedzianych podłączonych do sieci ATM i IP zostały zdefiniowane możliwe poziomy dostępu. W zależności od miejsca umiejscowienia PDU BSA w sieci Operatora, możemy wyróżnić poziomy BSA:
W praktyce europejskiej w zasadzie nie spotyka się operatorów, którzy są zobowiązani do świadczenia usługi BSA na wszystkich możliwych poziomach dostępu BSA wymienionych powyżej. Zakres usługi BSA jest najczęściej określany na bazie architektury sieci, wykorzystanych technologii przez operatora udostępniającego oraz na podstawie analizy zasięgu sieci operatorów chcących skorzystać z tej formy dostępu do sieci.
Wraz z rozwojem sieci ETHERNET i wzrostem liczby łączy abonenckich realizowanych w oparciu o technologię światłowodową zostały zdefiniowane dodatkowe poziomy dostępu:
Każdy PDU obsługuje inny obszar kraju, zatem liczba i rodzaj uwalnianych łączy abonenckich zależy od rodzaju, poziomu realizacji oraz zasięgu danego PDU.
Z poziomu ETH możliwy jest dostęp do łączy miedzianych, jak i światłowodowych.
Przy wykorzystaniu usługi BSA operator korzystający może zapewnić swoje usługi abonentom podłączonym fizycznie do sieci operatora udostępniającego usługę.
Fizyczne połączenie sieci operatorów znajduje się najczęściej na przełącznicy światłowodowej, na której wyprowadzone są porty z urządzeń pełniących funkcję PDU, lub w równoważnym miejscu.
Usługa BSA jest jedną z usług, jakie musi zapewnić beneficjent środków unijnych udostępnionych w ramach europejskiej Agendy Cyfrowej 2020.

</doc>
<doc id="899380" url="https://pl.wikipedia.org/wiki?curid=899380" title="Pięciobój nowoczesny na Letnich Igrzyskach Olimpijskich 1956">
Pięciobój nowoczesny na Letnich Igrzyskach Olimpijskich 1956

Pięciobój nowoczesny na Letnich Igrzyskach Olimpijskich 1956 – jedna z dyscyplin rozgrywanych podczas igrzysk w dniach 23–38 listopada 1956 w Melbourne, w Australii. Pomimo kwarantanny dla zwierząt w Australii, to konkurencji jeździectwa wchodzącego w skład zawodów pięcioboju nowoczesnego nie przeniesiono do Sztokholmu tak jak w przypadku dyscypliny jeździectwa.

</doc>
<doc id="899391" url="https://pl.wikipedia.org/wiki?curid=899391" title="Białoruski Komitet Ludowy">
Białoruski Komitet Ludowy

Białoruski Komitet Ludowy (białorus. Беларускі народны камітэт) – organ koordynacyjny białoruskich organizacji politycznych, społecznych i zawodowych, działający w latach 1915–1918 na okupowanym przez wojska niemieckie terytorium Białorusi i Litwy.
Białoruski Komitet Ludowy powstał w Wilnie w 1915 roku. W skład komitetu wchodzili przedstawiciele Białoruska Społecznoo-Demokratyczna Grupa Robotnicza Białoruskiej Społeczno-Demokratycznej Grupy Robotniczej, Wileńskiego Komitetu Białoruskiej Socjalistycznej Hromady, Białoruskiego Towarzystwa Pomocy Ofiarom Wojny, redakcji katolickiego tygodnika "Białorusin", związku zawodowego stolarzy itd. Na czele komitetu stał Anton Łuckiewicz. Komitet działał na ziemiach okupowanych przez wojska niemieckie.
Początkowo Białoruski Komitet Ludowy głosił hasło utworzenia Konfederacji Wielkiego Księstwa Litewskiego, wyrażonej w publikacji "Deklaracja Konfederacji Wielkiego Księstwa Litewskiego" 19 grudnia 1915 roku autorstwa Iwana i Antona Łuckiewiczów. Następnie pod wpływem Związku Niepodległości i Niepodzielności Białorusi wykazywał dążenia do utworzenia państwa białorusko-litewskiego z autonomicznymi częściami składowymi Białorusią i Litwą, granica pomiędzy którymi ustanowiona byłaby według podziału językowego. Władzę w państwie miał sprawować lud. Państwo miało gwarantować prawa dla mniejszości narodowych i ich języków oraz możliwość edukacji w języku ojczystym.
W czerwcu 1916 roku Anton Łuckiewicz ogłosił ideę utworzenia Stanów Zjednoczonych od Bałtyku do Morza Czarnego – bloku polityczno-gospodarczego, w skład którego po I wojnie światowej miały wejść Białoruś, Litwa, Łotwa i Ukraina. Koncepcja ta była omawiana na Konferencji Narodów Rosji w Sztokholmie, na którą udała się białoruska delegacja w składzie Wacłaua Łastouskiego i Antona Łuckiewicza. We wrześniu 1917 roku na konferencji w Wilnie, gdzie udział wzięły Białoruski Komitet Ludowy, BSDGR i Komitet Wileński BSH, koncepcja Łuckiewicza została zaakceptowana.
W 1918 roku w Wilnie Białoruski Komitet Ludowy brał udział w Konferencji Białoruskiej. W jej wyniku powołano Wieleńską Radę Białoruską, na rzecz której Białoruski Komitet Ludowy zrzekł się swoich pełnomocnictw.

</doc>
<doc id="899395" url="https://pl.wikipedia.org/wiki?curid=899395" title="Kultura baradosteńska">
Kultura baradosteńska

Kultura baradosteńska (również "baradostyjska") – kultura górnopaleolityczna występująca w górskich masywach Zagrosu, rozwijała się w okresie od ok. 36 tys. lat p.n.e. do ok. 20 tys. lat p.n.e.
Nastąpiła po kulturach związanych z kręgiem mustierskim, stanowiła odpowiednik na tym terenie tzw. lewanto-oryniaku syropalestyńskiego.
Kultura wydzielona przez badacza Ralpha Soleckiego na podstawie analizy inwentarzy pochodzących z jaskini Szanidar znajdującej się w masywie górskim Baradost. Inne znane dotychczas stanowiska tej kultury mieszczą się w jaskiniach na pograniczu iracko-irańskim m.in. Yefteh, Ardżene i Pa Sangar. 
Zasiedlane jaskinie są położone na średnich wysokościach, na granicy ówczesnych górskich stref ekologicznych, co umożliwiało tzw. „gospodarkę pionową”. Polegała ona na przemieszczaniu się w górę i w dół stoków górskich, co zwiększało szansę napotkania różnej zwierzyny. Ograniczało to potrzebę zakładania obozowisk przejściowych, co spowodowało, że przedstawiciele tej kultury pozostawili po sobie mniej stanowisk archeologicznych od swoich poprzedników.
Polowali przede wszystkim na zwierzęta większe, jak jelenie, dzikie bydło, również kozice, gazele i onagery.
Na podstawie znalezionych narzędzi kamiennych zostały wydzielone dwie fazy tej kultury. W fazie wcześniejszej datowanej w przybliżeniu na 36-30 tys. lat p.n.e. występują małe, smukłe ostrza przypominające ostrza typu Kerms, tylczaki (blisko 40% materiału), drapacze i zgrzebła. W tej fazie szczególny nacisk zaznaczył się w produkcji wiórów nieretuszowanych. W fazie późniejszej, datowanej na okres od ok. 30-20 tys.lat p.n.e. znaleziska wzbogacają się w rylce klinowate i wielonegatywowe oraz pierwsze narzędzia mikrolityczne (należące do najstarszych na Bliskim Wschodzie).
Wśród znalezisk w jaskiniach występują też palety kamienne, prawdopodobnie do rozcierania grudek ochry. Odnaleziono również muszle morskie w jaskini Pa Sangar i wyroby z obsydianu w warstwie „C” jaskini Szanidar.

</doc>
<doc id="899397" url="https://pl.wikipedia.org/wiki?curid=899397" title="Niszczyciele typu Kidd">
Niszczyciele typu Kidd



</doc>
<doc id="899404" url="https://pl.wikipedia.org/wiki?curid=899404" title="I liga paragwajska w piłce nożnej (2007)">
I liga paragwajska w piłce nożnej (2007)

Mistrzem Paragwaju został klub Club Libertad, natomiast wicemistrzem Paragwaju – Sportivo Luqueño. Sezon podzielony został na dwa turnieje – Apertura i Clausura. Zwycięzcy obu turniejów zmierzyli się o mistrzostwo kraju, a zwycięzca zdobył tytuł mistrza, natomiast przegrany tytuł wicemistrza Paragwaju.
Do turniejów międzynarodowych zakwalifikowały się następujące kluby:
O spadku do drugiej ligi decydował średni dorobek z trzech ostatnich sezonów. Ostatecznie spadł tylko jeden klub – Sportivo Trinidense, a na jego miejsce awansował mistrz II ligi klub Silvio Pettirossi Asunción.
W barażu klub 12 de Octubre Itaugua obronił swój pierwszoligowy byt w starciu z klubem General Díaz Luque.
Campeonato Paraguay 2007.
O tytuł mistrza Paragwaju stoczyli pojedynek mistrz turnieju Apertura klub Sportivo Luqueño z mistrzem turnieju Clausura klubem Club Libertad.
Mistrzem Paragwaju w roku 2007 został klub Club Libertad, natomiast wicemistrzem Paragwaju – Sportivo Luqueño.
Sumaryczna tabela sezonu 2007.
O spadku z ligi decydował średni dorobek z trzech ostatnich sezonów.
Do pierwszej ligi awansował bezpośrednio mistrz drugiej ligi Silvio Pettirossi Asunción. Drugi klub General Díaz Luque stoczył baraż z 12 de Octubre Itaugua.
Klub 12 de Octubre Itaugua pozostał w pierwszej lidze.

</doc>
<doc id="899409" url="https://pl.wikipedia.org/wiki?curid=899409" title="Willendorf II">
Willendorf II

Willendorf II – stanowisko o charakterze otwartym w którym poświadczona jest obecność warstw górnopaleolitycznych. Niniejsze stanowisko położone jest na terenie Austrii koło Krems an der Donau. Na stanowisku tym odkryto warstwy z okresu ok. 40 tys. lat temu gdzie znajdują się inwentarze oryniackie zaś w warstwach z okresu 30-24 tys. lat temu znajdują się przewodnie formy narzędziowe kultury graweckiej. W warstwach graweckich badacze odkryli antropomorficzną figurkę tzw. Wenus z Willendorf II, która znajduje się w Vienna Natural History Museum.

</doc>
<doc id="899411" url="https://pl.wikipedia.org/wiki?curid=899411" title="Puchar Holandii w piłce nożnej">
Puchar Holandii w piłce nożnej

Puchar Holandii w piłce nożnej () – cykliczne rozgrywki piłkarskie o charakterze pucharu krajowego w Holandii. Organizowane co sezon przez Królewski Holenderski Związek Piłki Nożnej (KNVB) i przeznaczone są dla krajowych klubów piłkarskich. Najważniejsze po Eredivisie piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
Idąc za przykładem FA Cup w Anglii, 11 marca 1894 roku rozegrano turniej pucharu piłki nożnej, który ufundował Hak Holdert (zwany Pucharem Holderta). Z powodu braku entuzjazmu i wielu odwołań odbył się jedynie jeden mecz pomiędzy Haarlemsche FC i HFC Haarlem. Był to pierwszy mecz pucharowy w historii holenderskiego futbolu, w którym HFC wygrał 3:1. Cztery lata później, po spotkaniu federacji w Hadze 15 stycznia 1898 roku, organizowany jest kolejny turniej o puchar piłki nożnej. Zarząd Holenderskiego Związku Piłki Nożnej (NVB), później przemianowany na KNVB, postanowił w 1899 roku zorganizować turniej dla stowarzyszeń. Przedsiębiorca Hak Holdert po raz kolejny ufundował trofeum. W sezonie 1898/99 po raz pierwszy rozpoczęły się oficjalne rozgrywki o Puchar Holandii. Pierwszym zdobywcą Pucharu Holandii w tym nowym formacie turnieju był RAP Amsterdam, który w finale pokonał 1:0 na wyjeździe HVV Den Haag. 
W 2018 roku rozegrano 100. finał Pucharu KNVB. Z tej okazji została wyemitowana emisja Królewskiej Mennicy Holenderskiej – monety Golden TOSS.
15 marca 2020 roku w Holandii wprowadzono restrykcje mające na celu zwalczanie koronawirusa. Kluby sportowe również musiały zostać natychmiast zamknięte, w wyniku czego przerwano sesje treningowe. W związku z tymi działaniami KNVB ogłosiło 17 marca 2020 przełożenie finału pucharu. Następnie, 24 kwietnia 2020, KNVB podjęło decyzję, by nie kończyć Eredivisie i turnieju pucharowego, wskutek czego zwycięzca Pucharu nie został wyłoniony.
Format.
Format rozgrywek był wiele razy zmieniany. W rozgrywkach uczestniczą 90 klubów występujących w Mistrzostwach Holandii. Obecnie wszystkie rywalizacje od rundy wstępnej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 1998/99 rozgrywki składają się z 8 etapów: rundy wstępnej pierwszej i drugiej, rundy pierwszej, 1/16 finału, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion De Kuip w Rotterdamie.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Holandii na podium oficjalnie stawało w sumie 60 drużyn. Liderem klasyfikacji jest AFC Ajax, który zdobył 20 Pucharów.
Stan na 17.04.2022.
Klasyfikacja według miast.
Siedziby klubów: Stan na 17.04.2022.

</doc>
<doc id="899412" url="https://pl.wikipedia.org/wiki?curid=899412" title="Trapez prostokątny">
Trapez prostokątny



</doc>
<doc id="899414" url="https://pl.wikipedia.org/wiki?curid=899414" title="Pikus (przystanek kolejowy)">
Pikus (przystanek kolejowy)

Pikus – przystanek kolejowy w Pikusie, w województwie warmińsko-mazurskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="899417" url="https://pl.wikipedia.org/wiki?curid=899417" title="Amadeusz (książę belgijski)">
Amadeusz (książę belgijski)

Amadeusz Habsburg-Este (Amedeo Marie Joseph Carl Pierre Philippe Paola Marcus d'Aviano; ur. 21 lutego 1986 w Woluwe-Saint-Lambert) – książę Belgii, dziedziczny książę Modeny, arcyksiążę Austria-Este, cesarski arcyksiążę Austrii, królewski książę Węgier i Czech. Jest najstarszym dzieckiem Wawrzyńca Habsburg-Este oraz jego żony, Astrydy Koburg. Obecnie jest szósty w linii sukcesji do belgijskiego tronu. 
W 2014 roku ożenił się z włoską dziennikarką, Elżbietą Rosboch von Wolkenstein. Ma z nią dwoje dzieci – Annę Astrydę (ur. 2016) i Maksymiliana (ur. 2019). 
Życiorys.
Urodził się w Szpitalu Uniwersyteckim St. Luc, w Woluwe-St-Lambert pod Brukselą. Jego rodzicami chrzestnymi byli jego wuj Filip, ówczesny książę Brabancji, i jego babka – królowa Paola Ruffo di Calabria. 
Ma jednego młodszego brata Joachima (ur. 1991) oraz 3 młodsze siostry: Marię Laurę (ur. 1988), Ludwikę Marię (ur. 1995) i Letycję Marię (ur. 2003).
Amadeusz uczęszczał do Sint-Jan Berchmanscollege, brukselskiej szkoły prowadzonej przez jezuitów, założonej w 1604. Szkoła ta jest popularna wśród belgijskiej arystokracji i europejskich rodzin królewskich.
Szkołę średnią ukończył w prestiżowym Sevenoaks College w Kencie. Potem kolejny rok spędził w Koninklijke Militaire School / École Militaire Royale (Królewskiej Akademii Wojskowej), w Belgii. W latach 2005–2008 studiował w londyńskiej School of Economics.
W latach 2009–2012 pracował w Nowym Jorku dla Deloitte.
Życie prywatne.
15 lutego 2014 ogłoszono zaręczyny Amadeusza z Elisabettą Marią Rosboch von Wolkenstein, córką nobile Ettore Rosboch von Wolkenstein, i jego żony, hrabiny Lilii de Smecchia. Ich ślub miał miejsce 5 lipca 2014 w rzymskiej bazylice Najświętszej Maryi Panny na Zatybrzu. 
W kwietniu 2016 ogłoszono, że para spodziewa się pierwszego dziecka. Ich córka, Anna Astrid, urodziła się 17 maja 2016 w Saint-Pierre University Hospital w Brukseli. 19 czerwca 2019 ogłoszono, że książę Amadeusz z żoną spodziewają się kolejnego dziecka, które ma urodzić we wrześniu tego samego roku.

</doc>
<doc id="899422" url="https://pl.wikipedia.org/wiki?curid=899422" title="B'Day Deluxe Edition">
B'Day Deluxe Edition



</doc>
<doc id="899431" url="https://pl.wikipedia.org/wiki?curid=899431" title="Rachityzm">
Rachityzm



</doc>
<doc id="899432" url="https://pl.wikipedia.org/wiki?curid=899432" title="Gabriel Korbut">
Gabriel Korbut

Gabriel Korbut, właściwie Gabriel Marian Karaffa-Korbutt (ur. 25 marca 1862 w Petersburgu lub Dorpacie, zm. 9 stycznia 1936 w Warszawie) – autor "Literatury polskiej".
Życiorys.
Wywodził się ze środowiska inteligenckiego. W szkole średniej opanował biegle język niemiecki, z domu wyniósł znajomość języka francuskiego. W wieku 17 lat opracował materiały do pracy dotyczącej prowincjonalizmów w języku Polaków zamieszkałych w Petersburgu. Badał język literacki Słowackiego i Krasińskiego.
W latach 1888-1890 studiował na Wydziale Historyczno-Filologicznym na Uniwersytecie Dorpackim. Podczas studiów przyjęty do korporacji akademickiej Konwent Polonia. Otrzymał złoty medal za rozprawę dyplomową napisaną w języku niemieckim, którą w 1893 roku wydał pod polskim tytułem "Wyrazy niemieckie w języku polskim pod względem językowym i cywilizacyjnym".
Na miejsce swojego pobytu wybrał Warszawę. Przez pierwsze lata wykładał w prywatnych szkołach średnich, wtedy to ukazały się pierwsze publikacje w periodykach literackich jak i ogólnych, a następnie w naukowych. Pracę pedagogiczną, którą początkowo się zajął z braku zajęć, polubił i nauczał przez prawie 25 lat. Był lubianym nauczycielem. W latach 1910-1911 był wykładowcą literatury polskiej na Wydziale Humanistycznym Towarzystwa Kursów Naukowych w Warszawie.
Nie wolno zapominać, że Korbut był bibliofilem i zbieraczem książek. W 1915 roku przekazał cały księgozbiór Towarzystwu Naukowemu Warszawskiemu, którego był członkiem. Powstał wtedy "Gabinet Filologiczny Towarzystwa Naukowego Warszawskiego" znany pod nazwą "Korbutianum".
Po odzyskaniu niepodległości przez Polskę w 1918 roku powołano Korbuta na profesora historii literatury polskiej w Wolnej Wszechnicy Polskiej. W roku akademickim 1921/1922 pełnił funkcję dziekana Wydziału Humanistycznego. W roku akademickim 1922/1923 powołał Seminarium Historyczno-Literackie, którego celem było wdrażanie słuchaczy do metodycznego badania literatury. W latach następnych wprowadził wykłady z metodyki badania literatury.
Został pochowany na Cmentarzu Komunalnym na Powązkach (kwatera A10-2-11).
Najważniejsze dzieło Gabriela Korbuta.
"Literatura polska" – praca nad nią trwała 30 lat, przy pomocy Aleksandra Brücknera i Piotra Chmielowskiego. Pierwsze wydanie ukazało się w latach 1917-1921 i stanowiło trzy części: I: Literatura Staropolska, II: Literatura Oświecenia, III: Literatura Romantyczna. W wydaniu drugim (1929-1931) został dodany czwarty tom – dotyczący piśmiennictwa pozytywizmu i Młodej Polski.
Korbut pracował nad "Literaturą polską" niemal przez całe życie. Koncepcję podobnego dzieła posiadał już w r.1895, ale uległa ona różnym zmianom, zanim przybrała postać ostateczną. Korbut nie poprzestał na pierwszym wydaniu "Literatury polskiej". W kilkanaście lat po nim ukazało się drugie, powiększone wydanie, a następnie Dopełniacz I.
Mówiąc o genezie dzieła Korbuta w szerokim znaczeniu tego pojęcia trzeba zwrócić uwagę na sytuację w bibliografii i życiu naukowym, wynikiem której było zapotrzebowanie na tego rodzaju kompendium. Dla genezy "Literatury polskiej" ważną rolę odegrał Gabinet Filozoficzny utworzony z inicjatywy Korbuta przy Towarzystwie Naukowym Warszawskim i dzięki jego darowiźnie w postaci własnego księgozbioru.
Główny cel, jaki przyświecał Korbutowi przy układaniu dzieła to stworzenie podręcznika informacyjnego przeznaczonego dla studiujących naukowo dzieje rozwoju piśmiennictwa polskiego.
Pierwsze trzytomowe wydanie dzieła Korbuta ukazało się w latach 1917 – 1921. Układ treści w poszczególnych tomach przedstawiał się następująco: tom pierwszy zawierał piśmiennictwo od wieku X do końca XVII, tom drugi obejmował wiek XVIII oraz 20 lat wieku XIX (do roku 1820), tom trzeci rejestrował materiał od roku 1820 do 1863 oraz zawierał dodatek za lata 1864 – 1900.
Wydanie drugie, znacznie powiększone i uzupełnione, wyszło w latach 1929 – 1931. Schemat zawartości w trzech pierwszych tomach pozostawał właściwie ten sam; dochodził jeszcze tom czwarty obejmujący materiał od roku 1864 do 1914.
W związku z narastaniem materiałów bibliograficznych Korbut zmienił w wydaniu drugim graficzny układ w bibliografii przedmiotowej. W wydaniu pierwszym poszczególne opracowania były numerowane i każda pozycja zaczynała się od nowej linii. W wydaniu drugim Korbut użył układu ciągłego, pozycja za pozycją, które oddziela jedynie pozioma kreska, rodzaj myślnika.
"Literatura polska" spełniała funkcję informacyjną dzięki odpowiedniej konstrukcji, przemyślnemu planowi całości oraz poszczególnych części, mówiąc inaczej – dzięki zastosowaniu właściwej metody. Mówiąc o metodzie dzieła bibliograficznego, jakim jest "Literatura polska", należy określić szereg elementów, które się składają na pojęcie tej metody. Są to zakres rzeczowy, zasięg formalny, zasady doboru i selekcji materiału, zagadnienie opisu bibliograficznego, układ poszczególnych haseł autorskich, a także układ ogólny dzieła oraz jego aparat pomocniczy.
Zakres rzeczowy dzieła Korbuta jest wyznaczony przez dziedzinę wiedzy, którą obejmuje, czyli przez historię literatury polskiej. Korbut jednak zakres przedmiotu, czyli literaturę, pojmował bardzo szeroko, uwzględniając takie dziedziny pokrewne, jak historię kultury, historię szkolnictwa, historię filozofii i nauki.
Ważnym zagadnieniem jest określenie zasięgu chronologicznego "Literatury polskiej". Pod tym względem jest ona bibliografią retrospektywną, ponieważ dotyczy zamkniętych i ściśle oznaczonych w czasie okresów literackich.
Materiał dotyczący pisarzy grupował Korbut w obrębie hasła autorskiego, składającego się z trzech członów, a mianowicie życiorysu lub notki biograficznej wraz z ogólną charakterystyką jego twórczości, następnie wykazu wydań poszczególnych utworów w porządku chronologicznym oraz literatury przedmiotu. W przypadku dużej ilości materiałów stosował w bibliografii podmiotowej i przedmiotowej dalsze podziały. Przy wykazach twórczości wyodrębniał np. osobno pierwodruki, wydania zbiorowe, wydania krytyczne, utwory pozostawione w rękopisach, korespondencję pisarza, itd.
Na układ "Literatury polskiej" decydujący wpływ miał sam materiał, czyli piśmiennictwo polskie, bardzo niejednoznaczne i zróżnicowane. Układ ten uwzględniał zasady periodyzacji dziejów literatury, a więc podziału na okresy, był zatem układem chronologicznym, który ukazywał występowanie w różnych epokach i okresach przedstawicieli literatury i piśmiennictwa polskiego. W dalszych podziałach krzyżują się ze sobą kryteria formalne z rzeczowymi, a więc podział na rodzaje, gatunki, szkoły literackie z podziałem terytorialnym, językowym i tematycznym.
Oprócz skorowidzów na końcu każdego tomu Literatury polskiej znajdują się tablice chronologiczne, które służą pomocą przy systematyzacji zjawisk literackich w czasie. W każdym z tomów znajduje się ponadto lista dopełnień oraz lista uzupełnień i sprostowań.
Chronologiczny układ całości, jak i chronologiczny w zasadzie układ bibliografii przedmiotowej, mimo wielu niedogodności i niekonsekwencji, miał i dobre strony. Pozwalał mianowicie na ogląd literatury w jej rozwoju, a przy opracowaniach wskazywał na przebieg badań oraz istniejące luki, które należało wypełnić.
Od 1950 Instytut Badań Literackich Polskiej Akademii Nauk wydaje "Bibliografię literatury polskiej „Nowy Korbut”".

</doc>
<doc id="899435" url="https://pl.wikipedia.org/wiki?curid=899435" title="Trapez równoramienny">
Trapez równoramienny



</doc>
<doc id="899438" url="https://pl.wikipedia.org/wiki?curid=899438" title="Volkswagen Caddy">
Volkswagen Caddy

Volkswagen Caddy − samochód dostawczo-osobowy klasy aut miejskich, a następnie klasy kompaktowej produkowany pod niemiecką marką Volkswagen od 1979 roku. Od 2020 roku produkowana jest czwarta generacja modelu.
Pierwsza generacja.
Volkswagen Caddy I został zaprezentowany po raz pierwszy w 1979 roku.
Pierwsze wcielenie Caddy to zarazem pierwsze auto użytkowe marki Volkswagen stworzone na potrzeby rynku północnoamerykańskiego jako Rabbit Pickup na płycie podłogowej Golfa I.
W latach 1979–1993 pojazd produkowany był w fabryce w Westmoreland w stanie Pensylwania w Stanach Zjednoczonych. W 1983 roku auto trafiło na rynek europejski pod nazwą Caddy, gdzie produkowane było w latach 1983–1992 w Sarajewie. Do 2007 roku, nieco zmodernizowany model produkowany był w Południowej Afryce. Najbogatszą a zarazem najrzadszą wersją Caddy były budowane z silnikiem 1.8 GTI i automatyczną skrzynią biegów.
Silniki.
Benzynowe:
Wysokoprężne:
Druga generacja.
Volkswagen Caddy II został zaprezentowany po raz pierwszy w 1995 roku.
Samochód nie powstał pierwotnie na deskach kreślarskich konstruktorów Volkswagena. Pojazd zbudowany został przez SEATa na płycie podłogowej A03 użytej do budowy Seata Ibiza II oraz Volkswagena Polo III jako bliźniak modelu SEAT Inca.
Volkswagen Caddy II Pickup.
Volkswagen Caddy II Pickup został zaprezentowany po raz pierwszy w 1996 roku.
W 1996 roku Volkswagen wypuścił na rynek serię modeli użytkowych podległej mu czeskiej marki Škoda Auto jako uzupełnienie oferty dla klasycznego kombivana. Był to bliźniak produkowanej produkowanej w czeskiej fabryce Škody w Kvasinach Škody Pickup, czyli użytkowej odmiany modelu Felicia.
Trzecia generacja.
Volkswagen Caddy III został po raz pierwszy oficjalnie zaprezentowany w październiku 2003 roku podczas targów motoryzacyjnych w Amsterdamie.
Pojazd produkowany jest od listopada 2003 roku wyłącznie w polskich zakładach Volkswagen Poznań. Auto zbudowane zostało na bazie płyty podłogowej modelu Golf V oraz Touran I. Początkowo, auto produkowane było jako furgon oraz kombi 5- i 7-osobowe.
W 2007 roku do produkcji wprowadzono przedłużoną wersję pojazdu Caddy Maxi, która produkowana jest w trzech wersjach: Life, Kombi oraz furgon.
Pierwsza modernizacja.
W 2010 roku auto przeszło pierwszy face lifting upodabniający model do Golfa VI oraz innych modeli marki. Zmodernizowany został m.in. pas przedni pojazdu, w tym m.in. reflektory przednie, atrapa chłodnicy, zderzak oraz tylne lampy. Przy okazji liftingu, pod maskę pojazdu trafiło sześć nowych jednostek napędowych: silniki wysokoprężne występują od teraz w czterech wariantach mocy: 75 KM, 102 KM, 110 KM i 140 KM. Dwa najsłabsze silniki wyposażone zostały w system BlueMotion z seryjnym systemem Start&amp;Stop oraz systemem odzyskiwania energii. Wersje napędzane silnikami o mocach 102 i 110 KM dodatkowo wyposażyć będzie można w skrzynię biegów DSG, a wersję 140-konną w napęd 4Motion.
Druga modernizacja.
5 lutego 2015 roku w Poznaniu zaprezentowano wersję po drugim liftingu. Samochód otrzymał zaprojektowany od nowa pas przedni oraz tylny, który upodobnił model do innych aut użytkowych marki (m.in. Volkswagen Transporter T6). Zmieniono m.in. przednie reflektory, które wyposażone zostały w diody LED oraz masywną atrapę chłodnicy i zderzak. Przy okazji dodano przetłoczenie na przednich drzwiach oraz zmieniono tylną klapę. We wnętrzu wersji osobowej pojazdu wprowadzono duży panel dotykowego systemu multimedialnego, trójramienną kierownicę oraz nowoczesny zestaw zegarów.
Pojazd wyposażony został także przy okazji w nowe jednostki napędowe spełniające normę emisji spalin Euro 6. Rolę podstawowej jednostki napędowej pojazdu pełni 2 l silnik wysokoprężny TDI w czterech wariantach mocy od 75 do 150 KM. W ofercie znajdują się także trzy silniki benzynowe 1.2 TSI o mocy 84 KM i 1.4 TSI o mocy 125 KM, a także silnik trzycylindrowy 1.0 TSI o mocy 102 KM.
Auto wyposażone zostało w nowe systemy bezpieczeństwa, m.in. system monitorowania otoczenia Front Assist, w którego skład wchodzi system awaryjnego hamowania w mieście. Dodatkowo pojazd doposażyć można m.in. w system świateł drogowych Light Assist, który automatycznie uruchamia i wyłącza w odpowiednich warunkach światła drogowe, a także system rozpoznający zmęczenie kierowcy. Auto doposażone może być także w systemy radiowe lub system nawigacji satelitarnej, a także kamerę monitorującą obszar za pojazdem oraz asystenta parkowania Park Assist.
W tym samym roku podczas targów motoryzacyjnych we Frankfurcie zaprezentowana została uterenowiona wersja pojazdu Caddy Alltrack, która zastąpiła wersję Cross Caddy. Auto oferowane jest w wersji dostawczej oraz osobowej. Wyróżnia się specjalnym lakierem oraz plastikowymi nakładkami na zderzaki i progi, a także 17-calowymi alufelgami. Opcjonalnie pojazd wyposażyć można w napęd na cztery koła. Auto wyposażone zostało standardowo w system wspomagający ruszanie pod górę (HAC).
Wersje wyposażeniowe.
Standardowe wyposażenie pojazdu obejmuje m.in. system ABS z EBD i ASR, trójpunktowe pasy bezpieczeństwa oraz dwie przednie poduszki powietrzne.
Opcjonalnie auto wyposażyć można w system ESP, klimatyzację automatyczną, boczne poduszki powietrzne, podgrzewane przednie fotele oraz system nawigacji satelitarnej.
Zabudowy.
Pojazd może zostać wykonany ze specjalną zabudową m.in.:
Czwarta generacja.
Volkswagen Caddy IV został zaprezentowany po raz pierwszy w lutym 2020 roku.
Samochód opiera się na platformie Volkswagen MQB. Pojazd jest oferowany w wersjach kombi i minivan w wersjach wyposażenia Kombi, Life, Style i Move. Do sprzedaży trafił w listopadzie 2020. Samochód jest bliźniaczą odmianą Ford Transit Connect. W 2021 zaprezentowano wersję California.

</doc>
<doc id="899440" url="https://pl.wikipedia.org/wiki?curid=899440" title="Trójkąt ostrokątny">
Trójkąt ostrokątny



</doc>
<doc id="899441" url="https://pl.wikipedia.org/wiki?curid=899441" title="Anatolij Onoprijenko">
Anatolij Onoprijenko

Anatolij Onoprijenko (ukr. Анатолій Онопрієнко, ur. 25 lipca 1959 we wsi Łasky w rejonie narodyckim, zm. 27 sierpnia 2013 w Żytomierzu) – ukraiński seryjny morderca, zwany "Bestią z Żytomierza", "Terminatorem", "Ukraińskim zwierzęciem" oraz "Obywatelem O.". Został skazany za popełnienie 52 morderstw, w latach 1989–1996.
Onoprijenko zabijał swoje ofiary za pomocą broni palnej. Wybierał samotne domy, wchodził do środka i zabijał wszystkich, łącznie z dziećmi, po czym dom ów podpalał.
W marcu 1999 roku sąd skazał Onoprijenkę na karę śmierci przez rozstrzelanie. W związku z tym, że na Ukrainie ogłoszono później moratorium na wykonywanie kary śmierci, morderca odsiadywał wyrok dożywotniego pozbawienia wolności.
Zmarł 27 sierpnia 2013 roku na zawał serca.

</doc>
<doc id="899443" url="https://pl.wikipedia.org/wiki?curid=899443" title="Bibliomania">
Bibliomania

Bibliomania – jeden z możliwych objawów w zaburzeniu obsesyjno-kompulsyjnym polegający na obsesyjnej namiętności do kolekcjonowania książek rzadkich lub efektownych bez względu na ich wartość intelektualną czy użytkową. Amerykańskie Towarzystwo Psychiatryczne w DSM-IV nie uznaje bibliomanii za zaburzenie.

</doc>
<doc id="899445" url="https://pl.wikipedia.org/wiki?curid=899445" title="Angélica Gavaldón">
Angélica Gavaldón

Angélica Gavaldón Loaiza (ur. 3 października 1973 w El Centro) – meksykańska tenisistka, występująca na światowych kortach od 1990 roku.
Kariera tenisowa.
Urodziła się w Stanach Zjednoczonych, ale pochodzi z rodziny meksykańskiej i w barwach tegoż kraju występowała na kortach tenisowych.
Status profesjonalny otrzymała 19 lutego 1990 roku. Tenisistka praworęczna z oburęcznym backhandem. Trzykrotnie triumfowała w zawodach singlowych w ramach cyklu ITF; miało to miejsce w San Luis Potosí w 1991 i 1992 roku oraz w Taszkencie w 1997 roku. W imprezach zawodowych może poszczycić się ćwierćfinałami wielkoszlemowego Australian Open w latach 1990 i 1995. Była też w trzeciej rundzie Wimbledonu i US Open. Reprezentowała Meksyk w Pucharze Federacji oraz na letnich igrzyskach olimpijskich w 1992 i 1996 roku.
Nie występowała na kortach od stycznia 1998 roku do sierpnia 1999 roku. W tym czasie uległa dwóm wypadkom samochodowym, w których została poszkodowana. Do pierwszego z nich doszło w styczniu 1998 roku, drugi wydarzył się tuż przed jej planowanym powrotem na korty i zmusił do dłuższej przerwy w grze. Po raz ostatni wystąpiła w turnieju wielkoszlemowym w Melbourne w 2000 roku, dochodząc do drugiej rundy.
W 1990 roku nominowana do nagrody Newcomer of the Year.
W karierze zawodniczej, przerywanej licznymi kontuzjami, na liście pokonanych przez nią tenisistek ze światowej czołówki znalazły się między innymi: Jana Novotná, Gigi Fernández, Iva Majoli, Hana Mandlíková, Helena Suková i Catarina Lindqvist.

</doc>
<doc id="899447" url="https://pl.wikipedia.org/wiki?curid=899447" title="Rohypnol">
Rohypnol



</doc>
<doc id="899453" url="https://pl.wikipedia.org/wiki?curid=899453" title="Candy Reynolds">
Candy Reynolds

Candy Reynolds (ur. 24 marca 1955 w Knoxville) – amerykańska tenisistka.
W 1983 r. zdobyła tytuł mistrzyni debla French Open w parze z Rosalyn Fairbank. Ponadto w grze podwójnej osiągnęła finał Australian Open 1980 r. z Ann Kiyomurą oraz French Open 1981 r. z Paulą Smith. Najlepszy wielkoszlemowy występ w grze pojedynczej to ćwierćfinał Australian Open 1980 r.
W singlu klasyfikowana najwyżej na 50 miejscu, w deblu na 24.

</doc>
<doc id="899457" url="https://pl.wikipedia.org/wiki?curid=899457" title="Tapejara">
Tapejara

Tapejara:

</doc>
<doc id="899461" url="https://pl.wikipedia.org/wiki?curid=899461" title="Zygmunt Reliszko">
Zygmunt Reliszko

Zygmunt Reliszko, ps. „Zygmunt”, „Bolesław Kołodziejski”, „Kołodziejski” (ur. 1 maja 1899 w Warszawie, zm. w lutym 1956 w Montrealu) – major piechoty Wojska Polskiego II RP, oficer Związku Walki Zbrojnej – Armii Krajowej i Narodowych Sił Zbrojnych.
Życiorys.
Urodził się 1 maja 1899 w Warszawie. Brał udział w wojnie polsko-bolszewickiej 1919–1920. W 1919 r. wyróżnił się na froncie jako podchorąży w załodze pociągu pancernego „Groźny”.
Po zakończeniu działań wojennych pozostał w wojsku. Służył w 76 Lidzkim pułku piechoty w Grodnie, a następnie 67 pułku piechoty w Brodnicy. Prowadził Szkołę Podchorążych Rezerwy Piechoty przy 67 pp. W 1932 r. pełnił służbę w 3 Okręgowym Urzędzie Wychowania Fizycznego i Przysposobienia Wojskowego w Grodnie. W międzyczasie ukończył Centrum Wyszkolenia Piechoty w Rembertowie.
Uczestniczył w wojnie obronnej 1939 r. jako zastępca dowódcy batalionu fortecznego „Mikołów” w składzie Grupy Operacyjnej „Śląsk”, który bronił odcinka frontu w rejonie wsi Wyry (województwo śląskie) na wschodnim Górnym Śląsku. Pod koniec września wraz z resztkami swojej jednostki przedostał się do Lasów Augustowskich.
Po przedostaniu się do Warszawy, zaangażował się w działalność konspiracyjną w ramach Związku Walki Zbrojnej. Zorganizował placówkę wywiadowczą pod kryptonimem „Zygmunt”, która za pośrednictwem ambasady japońskiej przekazywała meldunki do placówki Oddziału II w Berlinie. Meldunki te przez Sztokholm docierały do Sztabu Najwyższego Wodza w Londynie. Po agresji Niemiec na ZSRR 22 czerwca 1941 r., został przeniesiony do wydzielonej organizacji dywersyjnej „Wachlarz”. Został zastępcą dowódcy IV Odcinka, płka. Witolda Komierowskiego, a po jego wyrzuceniu w maju 1942 r., objął dowodzenie Odcinkiem. Wobec nadal pojawiających się nieprawidłowości w jego działalności 28 września został wezwany do sztabu „Wachlarza” w Warszawie, gdzie zarzucono mu zatajanie matactw poprzedniego zwierzchnika i pozbawiono dowództwa.
Major Reliszko wstąpił do Narodowych Sił Zbrojnych. W lutym 1943 r. został komendantem Kwatery Głównej KG NSZ, a w marcu tego roku objął dowodzenie Brygadą Dyspozycyjno-Zmotoryzowaną „Koło”. Jako jej dowódca brał udział w powstaniu warszawskim, walcząc na Starym Mieście i Śródmieściu. Według niektórych opracowań ppłk Z. Reliszko miał 29 września otrzymać za bohaterski udział w walkach wniosek odznaczeniowy do Orderu Virtuti Militari V klasy. Po kapitulacji został inspektorem Obszaru Zachodniego NSZ.
Po zakończeniu wojny uciekł przed NKWD do Szwecji, skąd wyemigrował do Kanady. Zmarł w lutym 1956 r. w Montrealu. Jest pochowany na cmentarzu weteranów „Field of Honour” w Pointe-Claire.

</doc>
<doc id="899462" url="https://pl.wikipedia.org/wiki?curid=899462" title="Serginho Greene">
Serginho Greene

Serginho Greene (ur. 24 czerwca 1982 w Amsterdamie) – piłkarz holenderski grający na pozycji prawego obrońcy.
Życiorys.
Początki.
Rodzina Greene’a pochodzi z Surinamu, ale Serginho urodził się już w Holandii. Od dziecka pokazywał talent do piłki nożnej i nie był zainteresowany takimi dyscyplinami jak tenis ziemny czy koszykówka. Jako mały chłopiec kopał piłkę w dokach czy na ulicach Amsterdamu. Mając lat 6 ojciec zapisał go do małego amatorskiego klubu o nazwie FC Abcoude, gdzie grał w zespołach juniorskich. W wieku 12 lat Greene trafił do słynnej akademii piłkarskiej Ajaksu Amsterdam.
Ajax oraz Haarlem.
W Ajaksie Greene przeszedł przez wszystkie szczeble młodzieżowych drużyn aż do zespołu A1 i pozwiedzano mu wówczas, że jest za dobry na rezerwy Ajaksu, jednak za słaby na pierwszą drużynę i zaoferowano mu wypożyczenie do drugoligowego HFC Haarlem. Serginho przystał na ofertę i w barwach HFC w końcu mógł sprobować profesjonalnego futbolu. W zespole zadebiutował 7 sierpnia 2001 r. w zremisowanym 2:2 meczu z AFC'34 rozegranym w ramach Pucharu Holandii. W Haarlemie spędził sezon i w 34 meczach zdobył 1 gola.
RKC Waalwijk.
Po sezonie Serginho wrócił do Ajaksu, z którym wiązał go jeszcze trzyletni kontrakt. Nie chciał grać już w 2. lidze, toteż wypożyczono go do RKC Waalwijk. Tam pod okiem Martina Jola, Željko Petrovicia oraz Erwina Koemana szybko rozwijał swój talent. W Eredivisie zadebiutował 20 października w wygranym 3:2 meczu z FC Groningen. W pierwszym sezonie wystąpił w 17 meczach jako lewy obrońca, a latem 2003 został wykupiony przez RKC. W kolejnych dwóch sezonach miał już miejsce w podstawowym składzie i grał już jako prawy i środkowy obrońca. W 2005 skończył mu się kontrakt i zainteresowały się nim takie kluby jak Hamburger SV, Rangers F.C., AZ Alkmaar i Feyenoord. Ostatecznie 14 kwietnia podpisał kontrakt z Feyenoordem, wybierając ten klub ze względu na reputację oraz kibiców.
Feyenoord.
Sezon 2004/2005 Greene dokończył w klubie z Waalwijk, a latem dołączył do Feyenoordu. W przerwie doszło do zmiany trenera – Ruuda Gullita zastąpił stary znajomy Serginho, Erwin Koeman, którego zawodnik znał jeszcze z RKC. W Feyenoordzie zadebiutował 14 sierpnia w wygranym 2:0 meczu z NAC Breda i stał się objawieniem sezonu w Eredivisie. Początkowo Greene grał na środku obrony, ale zimą zakupiono Rona Vlaara, a z zespołu odszedł dotychczasowy prawy obrońca Alexander Östlund i Greene zajął jego miejsce na prawej flance. W całym sezonie rozegrał 32 mecze i zdobył gola w wygranym 7:1 meczu z Heraclesem Almelo. Latem 2006 r. wystąpił z Feyenoordem w Pucharze UEFA (Feyenoord został wykluczony z dalszych rund z powodu zamieszek kibiców podczas meczu z AS Nancy).
Dalsza kariera.
W 2009 roku odszedł z Feyenoordu i podpisał kontrakt z Vitesse Arnhem. W barwach tego klubu rozegrał 18 spotkań i strzelił 2 gole. W latach 2010–2012 był zawodnikiem bułgarskiego klubu Lewski Sofia.

</doc>
<doc id="899464" url="https://pl.wikipedia.org/wiki?curid=899464" title="Ku-Klux-Klan">
Ku-Klux-Klan



</doc>
<doc id="899467" url="https://pl.wikipedia.org/wiki?curid=899467" title="Dolinki Podkrakowskie">
Dolinki Podkrakowskie



</doc>
<doc id="899469" url="https://pl.wikipedia.org/wiki?curid=899469" title="Park Krajobrazowy Dolinki Podkrakowskie">
Park Krajobrazowy Dolinki Podkrakowskie



</doc>
<doc id="899471" url="https://pl.wikipedia.org/wiki?curid=899471" title="Karen Susman">
Karen Susman

Karen Hantze Susman (ur. 11 grudnia 1942 w San Diego) – amerykańska tenisistka, mistrzyni Wimbledonu w grze pojedynczej.
Triumf na londyńskich kortach Wimbledonu w 1962 r. to największy sukces w zawodowej singlowej karierze Susman. W finale pokonała Věrę Sukovą 6:4, 6:4.
Amerykanka zdobyła również trzy tytuły wielkoszlemowe w grze podwójnej, wszystkie u boku Billie Jean King i dwa na Wimbledonie. Po raz pierwszy odniosła sukces w deblu w 1961 r. Kolejny triumf odniosła w 1962 r. a ostatni w 1964 r. na nowojorskim U.S. Championships.

</doc>
<doc id="899482" url="https://pl.wikipedia.org/wiki?curid=899482" title="Bitwa pod Heilsbergiem">
Bitwa pod Heilsbergiem



</doc>
<doc id="899487" url="https://pl.wikipedia.org/wiki?curid=899487" title="Katarzyna Nowak (tenisistka)">
Katarzyna Nowak (tenisistka)

Katarzyna Bogumiła Nowak (ur. 13 stycznia 1969 w Łodzi) – polska tenisistka, olimpijka, pierwsza Polka w pięćdziesiątce rankingu światowego WTA, prekursorka tenisa zawodowego w Polsce.
Kariera tenisowa.
Pięciokrotna mistrzyni Polski seniorek – trzykrotnie na kortach otwartych i dwukrotnie w hali. W wieku 14 lat została powołana do kadry olimpijskiej. Jako juniorka cztery razy zdobywała tytuł mistrzyni Polski. Podczas mistrzostw Europy do lat 18 w Estoril awansowała do ćwierćfinału. Wygrywała turnieje do lat 18 w kat. I w Meksyku, Portoryko, Kostaryce i Czechosłowacji oraz osiągnęła półfinały turniejów w Tokio, Mediolanie i Livorno, gdzie pokonała między innymi Naoko Sawamatsu (14. w rankingu WTA). W 1987 roku zajmowała 7. miejsce w światowym rankingu juniorów ITF, Międzynarodowej Federacji Tenisowej.
W latach 1988–1995 reprezentowała Polskę w Fed Cup, drużynowych mistrzostwach świata tenisistek, kolejno w Melbourne (1988), Tokio (1989), Atlancie (1990), Nottingham (1991), Frankfurcie (1992-1994) oraz w Barcelonie (1995). W 1991 roku w Nottingham Polki pokonały drużynę Francji z czołowymi zawodniczkami w składzie. Nowak wygrała pojedynek singlowy z czołową zawodniczką światowego rankingu Nathalie Tauziat. Rok później we Frankfurcie Katarzyna Nowak, Magdalena Mróz i Katarzyna Teodorowicz po raz pierwszy w historii osiągnęły ćwierćfinał, pokonując Szwecję i Izrael. Nowak wygrała m.in. z Catariną Lindqvist (13. WTA) i Anną Smasznową (15. WTA). Po 23 latach sukces ten powtórzyły Agnieszka Radwańska, Urszula Radwańska, Klaudia Jans-Ignacik i Alicja Rosolska.
W 1990 roku po raz pierwszy awansowała do wielkoszlemowego turnieju French Open. Pięć lat później osiągnęła trzecią rundę. W 1992 roku awansowała do drugiej rundy Wimbledonu oraz, jako pierwsza polska tenisistka, reprezentowała Polskę na Letnich Igrzyskach Olimpijskich w Barcelonie.
Katarzyna Nowak wystąpiła w dwóch półfinałach turniejów WTA World Tour: Cesena Ladies Championships w 1992 r. i Ford International Championships of Spain w Barcelonie w 1995 r. oraz dwóch ćwierćfinałach turniejów tej samej rangi: Belgian Ladies Open w Liège w 1993 r. i Bausch &amp; Lomb Championships Amelia Island w 1995 r. W Cesenie drodze do półfinału pokonała: Sandrine Testud, Claudua Porwik oraz Nathalie Herreman, u w Barcelonie pokonała Sandrine Testud, Julie Halard i Ruxandra Dragomir. W Liège pokonała Laurence Courtois, i Petra Langrová, w Amelia Island wygrała z Silke Maier, Meikel Babel i Judith Wiesner.
W 1995 roku została pierwszą Polką, która awansowała do najlepszej pięćdziesiątki rankingu WTA. 11 września 1995 roku zajmowała 47. miejsce. Jej wynik pobiła niedługo Magdalena Grzybowska.
Katarzyna Nowak była liderką corocznych rankingów Polskiego Związku Tenisa w latach: 1988, 1990–1992, 1994-1995.
W 1998 roku zakończyła tenisową karierę z powodu nasilających się problemów z kręgosłupem.
Jest absolwentką Uniwersytetu Łódzkiego. Od 2004 roku Katarzyna Nowak komentuje największe turnieje tenisowe w stacji Polsat Sport. W 2015 roku otrzymała wyróżnienie za „wyjątkowe zaangażowanie i wkład w budowanie pozycji stacji Polsat Sport jako najlepszego kanału sportowego w Polsce”.
W 2021 została odznaczona Krzyżem Kawalerskim Orderu Odrodzenia Polski.

</doc>
<doc id="899491" url="https://pl.wikipedia.org/wiki?curid=899491" title="Piszczel (szklarstwo)">
Piszczel (szklarstwo)

Piszczel – jedno z narzędzi w hutnictwie szkła służące do ręcznego formowania wyrobów. Jest to długa dość cienka rurka, która na jednym końcu posiada ustnik a na drugim nabel wykonany ze stali żaroodpornej, w kształcie odwróconego stożka (rozszerza się na zewnątrz), nabel hutnik-szklarz zanurza w tyglu pieca, „przylepiając” w ten sposób kroplę roztopionej masy szklanej, do której wdmuchuje z drugiego końca powietrze z płuc cały czas obracając piszczelą i kształtując powstający na jej końcu pęcherz miękkiego szkła.

</doc>
<doc id="899495" url="https://pl.wikipedia.org/wiki?curid=899495" title="Bitwa pod Lidzbarkiem Warmińskim">
Bitwa pod Lidzbarkiem Warmińskim

Bitwa pod Heilsbergiem – jedna z największych bitew napoleońskich na terenach dzisiejszej Polski, która miała miejsce 10 czerwca 1807 r. Heilsberg, aktualnie Lidzbark Warmiński, poprzez swoje położenie stał się głównym ośrodkiem dowodzenia i oporu Rosjan i Prusaków. W dniu bitwy Lidzbark był dobrze ufortyfikowany od strony południowo-zachodniej, mniej z zachodniej i północno-zachodniej, gdyż ataku spodziewano się z tej pierwszej strony. Wojskami broniących się dowodził Levin August von Bennigsen, ze strony francuskiej oficjalnie dowodził sam Napoleon, choć w praktyce nie ingerował w poczynaniach swoich marszałków Murata, Soulta czy Lannesa.
Przed bitwą.
Lidzbark – znaczenie i położenie.
Lidzbark Warmiński był bardzo dobrze położony pod względem strategicznym. Znajdował się bowiem, w samym centrum działań wojennych w latach 1806–1807. Denis Dawydow tak w swoich „Wojennych zapiskach” określał zakres wojny:
Lidzbark stał się ważnym węzłem komunikacyjny, a wcześniej mieściły się tu w czasie kampanii wiosennej i zimowej magazyny żywności wojsk sprzymierzonych.
Pole bitwy – ukształtowanie, rozmieszczenie fortyfikacji rosyjskich.
Dogodne ukształtowanie wokół Lidzbarka Warmińskiego skłoniło Rosjan do przygotowania tu systemu fortyfikacji. Ataku Francuzów spodziewano się z południowego zachodu, tu też teren był dogodniejszy do działań defensywnych, przez liczne wzniesienia i las. Umocnienia ciągnęły się tu od rzek Symsarny po Łynę. Znajdujący się tu pas umocnień wysoki na 100–120 metrów, zabezpieczał szańcami drogi wyjazdowe z Lidzbarka. Na drugim brzegu Łyny (lewym), na rozległych równinach przeciętych strumieniami postawiono najprawdopodobniej 3 reduty. 1 i 2 miały po 12 stóp wysokości i ściany grube na 10 stóp. Przy jeziorze Wielochowskim, reduta pozostała niedokończoną. Przy samej Łynie znajdował się szaniec chroniący most, a poza nim jeszcze dwa na równinie. Źródła historyczne są sprzeczne co do ilości redut i szańców, mjr. Karl-Friedrich wspomina o sześciu redutach na lewym brzegu rzeki, Petre (najbardziej prawdopodobna wersja) – wspomina o 3 redutach i 3 szańcach, na planie Hoepfnera można doliczyć się razem 7 redut i szańców. Beeningsen musiał być gotowym na przerzucenie wojsk przez rzekę, dlatego poza siedmioma mostami w mieście, w Pilniku wzniósł 3 pontonowe.
Rozmieszczenie wojsk.
Rosjanie.
Na prawym brzegu Łyny rozlokowane było pięć dywizji. Zaczynając od lewego skrzydła były to:
Z tej strony rzeki o wiele mocniejsza była artyleria. W okolicach drogi do mostu w Pilniku, stała 4. bateria. Dalej od rzeki znajdowała się bateria 5. i 6. Działa te osłaniał pułk jegrów gwardii szefostwa ks. Bagrationa, którym dowodził płk Emanuel F. de Saint-Priest I. Na skrzyżowaniu dróg z Wróblika i Dobrego Miasta znajdowała się bateria 8., którą ubezpieczały dwa pułki gwardii. W Pilniku za kościołem św. Krzyża ustawiona była rezerwa sformowana z gwardii cesarskiej. Formalnie była to wzmocniona 1. Dywizja, pozostająca pod dowództwem gen. lejtn. Andrieja S. Kołogriwowa. W stronę miasta, za dzisiejszą ulicą Wiejską rozmieszczona była kawaleria gwardii. Całością lewego skrzydła komenderował wielki książę Konstanty Pawłowicz. Przed opisanymi pozycjami, w okolicach Kraszewa, stała silna awangarda pod dowództwem gen. lejtn. księcia Piotra I. Bagrationa. Wzdłuż drogi ulokowano dwa szwadrony huzarów gwardii, batalion jegrów gwardii i 8 armat artylerii konnej, którymi dowodził porucznik Iwan I. Dybicz (Johann Diebitsch). Nagromadzenie sił na tym brzegu Łyny świadczy, iż ataku spodziewano się właśnie tutaj.
Na lewym brzegu Łyny rozlokowane były cztery dywizje, pod ogólnym zwierzchnictwem gen. Nikołaja M. Kamienskiego. Zaczynając od prawego skrzydła były to:
Lewe skrzydło 8. dywizji opierało się o rzekę. Znajdował się tam szaniec i 60 armat, miejsce te obsadzili jegrzy. Bliżej miasta, za lewym skrzydłem i centrum usytuowana była rezerwa w trzech kolumnach, każda po cztery bataliony. Reduta 1. ubezpieczała most, na lewo od niej rozlokowano kilka batalionów. Wewnątrz i obok reduty 2. umieszczono 16 dział (2. bateria), za redutą ulokowano batalion „Towarzyszy”. W trzeciej reducie rozlokowana była 6-funtowa 3. bateria (14 dział). Na prawo od reduty piechota Kamińskiego ustawiła 9. baterię. Za linią redut znajdowały się dwie linie rosyjskiej piechoty. 1. i 3. batalion ustawione były w szyku rozwiniętym, a znajdujące się za nimi 2. bataliony ugrupowane były w kolumny. Na przedpolu znajdowała się rosyjska lekka piechota. Dowództwo w centrum objął gen. Andriej I. Gorczakow, a prawego skrzydła piechoty gen. Piotr K. Essen. Kawalerią na tym skrzydle dowodził gen. lejtn. Dmitr S. Dochturow. Kawaleria była rozlokowana na tym brzegu, gdyż był on dogodniejszy do działań. W centrum dowodził konnicą i dywizją kawalerii obwodu rosyjskiego ks. Dmitrij W. Golicyn, a na prawym skrzydle ks. Fiodor P. Uwarow. Za prawym skrzydłem umieszczono 5 szwadronów „Towarzyszy”, a za lewym skrzydłem kawalerii umieszczono dragonów i baterie konną. W rezerwie za centrum rosyjskiej piechoty stały dwa szwadrony „czarnych huzarów” i drugi batalion „Towarzyszy”. Naprzeciwko wsi Koniewo, wysunięte najdalej w prawo pozycji rosyjskich, stacjonowało zgrupowanie kozackie atamana Matwieja I. Płatowa. Wzmocnił on również Wielochowo i brzeg jeziora. Przed rosyjskimi pozycjami na lewym brzegu została wysunięta awangarda Borozdina. Rosjanie ustawili się na przedpolach Bobrownika oraz w szańcach między tą miejscowością a lasem Lauda i oczekiwali przeciwnika.
Składy armii.
Wojsko francuskie.
IV Korpus Armii – marszałek Cesarstwa Jean de Dieu Soult.
Skład korpusu z bitwy w artykule IV Korpus Wielkiej Armii
Korpus Rezerwowy – marszałek Cesarstwa Jean Lannes, książę Montebello.
Pierwsza Dywizja Piechoty – generał dywizji Nicolas Charles Oudinot (11.400 ludzi)
Druga Dywizja Piechoty – generał brygady Jean-Antoine Verdier (6.239 ludzi)
Trzecia Dywizja Piechoty – generał dywizji von Polentz (Saksonia)
Kawaleria Rezerwy – Marszałek Cesarstwa Joachim Murat.
Dywizja Kawalerii – generał dywizji Antoine-Louis-Charles Lasalle (2.700 ludzi)
Pierwsza Dywizja Dragonów – generał dywizji Marie-Victor-Nicolas de Fay Latour-Maubourg (2.900 ludzi)
Trzecia Dywizja Dragonów – generał dywizji Edouard-Jean-Baptiste Milhaud (2.000 ludzi)
Trzecia Dywizja Ciężkiej Jazdy – generał dywizji Jean-Louis-Brigitte Espagne (1,800 ludzi)
Druga Dywizja Ciężkiej Jazdy – generał dywizji Clément Saint Sulpice (1,800 ludzi) – udział w bitwie wątpliwy
Notka dla Drugiej Dywizji Ciężkiej Jazdy – generał dywizji Clément Saint Sulpice:
„Journaux de marche” (Historyczne Archiwa) wspomina, iż ten oddział brał udział w walkach o Lidzbark, jednak artykuł „French Cuirassier Pułks and the Colonels who Led Them: 1792 to 1815” Tonego Broughtona podaje walki w których uczestniczyły dane dywizje:
1 – 1807: Hoff i Eylau
5 – 1807: Hoff, Eylau, Wittenberg, i Koenisberg
10 – 1807: Eylau i Hoff
11 – 1807: Eylau i Friedland
Jak widać, żadna nie brała udziału w bitwie pod Lidzbarkiem.
Wojsko rosyjskie.
Dywizja Kozaków (część) – ataman Matwiej Płatow
Awangarda – generał lejtnant Piotr Iwanowicz Bagration.
Dywizja – generał major Nikołaj Nikołajewicz Rajewski
Dywizja – generał major Karl Fedorowicz Baggovout
Szósta Dywizja (część) – generał major Lwow
Piechota Pierwszej Linii – generał major Andriej Iwanowicz Gorczakow.
Szósta Dywizja (część) – generał lejtnant Karl Fiodorowicz Knorring-II
8 Dywizja – generał lejtnant Essen-III
Dywizja Rezerwy – generał major Nikołaj M. Kamenski-II (lub generał lejtnant Sergiej M. Kamenski-I)
Piechota – generał lejtnant Dochturow.
3 Dywizja – generał kapitan Titow-II
7 Dyzwizja – generał lejtnant Dmitrij Sergiejewicz Dochturow
14 Dywizja – generał major Zahar Dymitrijewicz Olsuwiew III
Rezerwa – Wielki carewicz Konstanty.
1 Dywizja – Wielki carewicz Konstanty
2 Dywizja – generał major Aleksander Jakowlewicz Sukin II

</doc>
<doc id="899496" url="https://pl.wikipedia.org/wiki?curid=899496" title="Franciszek Sznajde">
Franciszek Sznajde

Franciszek Sznajde (Schajdy) vel Sznajder (ur. 8 października 1790 w Warszawie, zm. 13 grudnia 1850 w Grenelle koło Paryża) – generał brygady Wojska Polskiego.
Życiorys.
Franciszek Sznajde urodził się 8 października 1790 roku w Warszawie.
W styczniu 1808 został podsekretarzem w Ministerium Wojny Księstwa Warszawskiego. 15 kwietnia 1809 został kadetem 2 Pułku Ułanów, z którym uczestniczył w kampaniach napoleońskich 1809, 1812 i 1813. Walczył pod Raszynem, Smoleńskiem i Borodino, a w 1813 w obronie Gdańska, za co został awansowany na porucznika.
13 lutego 1815 rozpoczął służbę w 2 Pułku Strzelców Konnych, w którym był między innymi instruktorem woltyżerki, a w 1817 roku adiutantem pułku. 27 grudnia 1830 został dowódcą Korpusu Żandarmerii. 7 lutego 1831 Wódz Naczelny, Michał Gedeon Radziwiłł wydał rozkaz o przeformowaniu Korpusu Żandarmerii w Dywizjon Karabinierów Konnych, pododdział jazdy przeznaczony do służby w polu. 31 marca 1831 na czele dywizjonu szarżował pod Dębem Wielkim. W czasie powstania listopadowego był trzykrotnie awansowany. 28 lipca 1831 otrzymał rangę generała brygady. 21 sierpnia objął dowództwo I Brygady Jazdy należącej do 3 Dywizji Jazdy. Brał udział w wyprawie Ramorina przeciwko Rosenowi, w czasie której odznaczył się pod Krynką (28 sierpnia) i Międzyrzeczem (29 sierpnia). W nocy z 17 na 18 września tego roku wraz z korpusem przekroczył granicę Galicji.
Emigrował do Francji i osiadł w Strasburgu. Prowadził działalność społeczną i polityczną. Uczestniczył w pracach Komitetu gen. Józefa Dwernickiego i Komisji Funduszy Emigracyjnych (1834-1838), Towarzystwa Historyczno-Literackiego oraz Towarzystwa Wychowania Narodowego Dzieci Wychodźców Polskich. Od 1846 był członkiem Towarzystwa Demokratycznego Polskiego. W czasie wiosny ludów powrócił do kraju. Został członkiem Komitetu Narodowego w Krakowie. Opracował plan walk ulicznych w Krakowie. Po niepowodzeniu powstania, nad którym zaciążyło widmo rzezi galicyjskiej powrócił do Francji i kontynuował działalność w TDP.
W 1849 wyjechał do Niemiec, gdzie jako dowódca sił zbrojnych Palatynatu brał udział w powstaniu w Palatynacie. Zmarł 13 grudnia 1850 roku w Grenelle koło Paryża. Został pochowany na Cmentarzu Montmartre w Paryżu.
Generał Franciszek Sznajde jest patronem Mazowieckiego Oddziału Żandarmerii Wojskowej i Gimnazjum Nr 28 w Warszawie.

</doc>
<doc id="899501" url="https://pl.wikipedia.org/wiki?curid=899501" title="Most staromiejski Zgorzelec-Görlitz">
Most staromiejski Zgorzelec-Görlitz

Most staromiejski Zgorzelec-Görlitz – most belkowy o konstrukcji stalowej przez Nysę Łużycką łączący polski Zgorzelec z niemieckim Görlitz. Otwarcie mostu nastąpiło 20 października 2004.
Historia.
Pierwszy raz o drewnianym moście w tym miejscu wspomniano w 1298.
Przez Most Staromiejski prowadzi droga Via Regia oraz dwa szlaki pątnicze: Wielkopolska i Dolnośląska Droga św. Jakuba, które łączą się z europejską siecią Camino de Compostela.
Na moście rozpoczyna się Ekumeniczna Droga Pątnicza (), prowadząca do Vachy na granicy Turyngii i Hesji.
Na moście znajdowało się przejście graniczne Zgorzelec-Görlitz
Młyn trójkołowy i czterokołowy.
Na obu brzegach Nysy tuż przy moście zbudowane są charakterystyczne budowle, w których były kiedyś młyny. Na lewym brzegu znajdował się młyn czterokołowy – od lat 90. XX w. znajduje się tam restauracja pod tą samą nazwą (). Na prawym brzegu jest charakterystyczna wieża, dawniej był tam foluszniczy młyn trójkołowy. Od 1997 znajduje się tam restauracja o nazwie "Piwnica staromiejska".

</doc>
<doc id="899507" url="https://pl.wikipedia.org/wiki?curid=899507" title="Familia">
Familia



</doc>
<doc id="899513" url="https://pl.wikipedia.org/wiki?curid=899513" title="Honore V Grimaldi">
Honore V Grimaldi



</doc>
<doc id="899518" url="https://pl.wikipedia.org/wiki?curid=899518" title="11 Pułk Ułanów Legionowych im. Marszałka Edwarda Śmigłego-Rydza">
11 Pułk Ułanów Legionowych im. Marszałka Edwarda Śmigłego-Rydza



</doc>
<doc id="899524" url="https://pl.wikipedia.org/wiki?curid=899524" title="HFC">
HFC



</doc>
<doc id="899536" url="https://pl.wikipedia.org/wiki?curid=899536" title="Bez Jacka">
Bez Jacka

Bez Jacka – polska grupa muzyczna wykonująca poezję śpiewaną. Śpiewa między innymi do tekstów wierszy Bolesława Leśmiana i lidera zespołu – Zbigniewa Stefańskiego.
Historia zespołu.
Nazwa nawiązuje do śmierci jednego z członków grupy – Jacka Stefańskiego. Jacek zginął w 1983 roku w Gdańsku, pobity przez „nieznanych sprawców” (jest wpisany na helsińską listę ofiar Stanu Wojennego).
Grupa powstała w roku 1974 pod nazwą „Kant”. Występowali w niej bracia Zbyszek, Jan i Jacek Stefańscy oraz ich kolega Maksymilian Ziętek. Na przełomie dekad Jan i Jacek wrócili do rodzinnego Gdańska, gdzie występowali jako Bracia Stefańscy, a Zbyszek został na Kielecczyźnie. Śmierć Jacka w sierpniu 1983 przerwała występy duetu. Wtedy też zrodziła się buntownicza nazwa formacji powstałej na bazie „Kantu”. Zbigniew Stefański, Jan Stefański i Jarosław „Horacy” Chrząstek postanowili wspólnie grać. Po paru miesiącach dołączył do zespołu Krzysztof „Lumbago” Górski.

</doc>
<doc id="899537" url="https://pl.wikipedia.org/wiki?curid=899537" title="Familia (pismo)">
Familia (pismo)

Familia (pol. rodzina) – rumuńskojęzyczne pismo o profilu encyklopedycznym i literackim, wydawane w Budapeszcie od 13 czerwca 1865 r. do 27 kwietnia 1880 r., a następnie od 31 grudnia 1906 r. w Oradei. Wydawcą pisma był siedmiogrodzki pisarz i publicysta, członek Akademii Rumuńskiej, Iosifa Vulcana (1841–1907).
Linia programowa pisma obejmowała krzewienie kultury, ugruntowanie uczuć patriotycznych, popieranie młodych talentów i popularyzację literatury światowej. Na łamach „Familii” debiutował m.in. Mihai Eminescu, publikowali w niej George Coșbuc, Octavian Goga, Vasile Alecsandri, Dimitrie Bolintineanu, Bogdan Petriceicu Hasdeu, Alexandru Vlahuță, Barbu Ștefănescu Delavrancea, Duiliu Zamfirescu.
Edycję „Familii” wznowiono w latach 1926–1929, 1934–1943, 1944–1945. W 1965 r. znów rozpoczęto wydawanie „Familii”, pismo ukazuje się do dzisiaj pod tytułem „Revista Familia”.

</doc>
<doc id="899541" url="https://pl.wikipedia.org/wiki?curid=899541" title="FE-13">
FE-13



</doc>
<doc id="899544" url="https://pl.wikipedia.org/wiki?curid=899544" title="Narrator pierwszoosobowy">
Narrator pierwszoosobowy

Narrator pierwszoosobowy ("konkretny") – występuje w gatunkach epickich. Charakteryzuje go użycie w opowiadaniu czasowników w pierwszej osobie liczby pojedynczej lub (rzadziej) mnogiej. Narrator ten jest zazwyczaj znacznie bardziej zindywidualizowany niż narrator trzecioosobowy. Może on być jednym z uczestników opowiadanych wydarzeń, ich świadkiem, kronikarzem lub osobą rekonstruującą minione wypadki. Jego wiedza jest ograniczona – wie jedynie to, czego sam doświadczył, albo co przekazali mu inni.
Opowieść narratora pierwszoosobowego może przyjmować m.in. takie formy jak ustna relacja, autobiografia, pamiętnik, dziennik, listy czy monolog wewnętrzny.

</doc>
<doc id="899551" url="https://pl.wikipedia.org/wiki?curid=899551" title="6 Pułk Ułanów">
6 Pułk Ułanów

Pułki ułanów noszące numer „6”:
Wojska Polskiego
Austro-węgierskie
Niemiecki

</doc>
<doc id="899554" url="https://pl.wikipedia.org/wiki?curid=899554" title="Richard Stringini">
Richard Stringini



</doc>
<doc id="899556" url="https://pl.wikipedia.org/wiki?curid=899556" title="Angels and Airwaves">
Angels and Airwaves



</doc>
<doc id="899563" url="https://pl.wikipedia.org/wiki?curid=899563" title="Kurs Służby Pionierskiej">
Kurs Służby Pionierskiej



</doc>
<doc id="899580" url="https://pl.wikipedia.org/wiki?curid=899580" title="Państwowy Komitet Obrony ZSRR">
Państwowy Komitet Obrony ZSRR

Państwowy Komitet Obrony ZSRR – ("Государственный Комитет Обороны CCCP" - ГКО CCCP) – najwyższy organ w władzy państwowej ZSRR, utworzony po napaści III Rzeszy Niemieckiej na ZSRR. 
Komitet posiadał pełnię władzy, jego decyzje miały moc dekretów czasu wojennego i wszystkie organy partyjne, państwowe, prawodawcze, terytorialne i związkowe miały obowiązek bezzwłocznej ich realizacji. 
Komitet został utworzony 30 czerwca 1941 Decyzją Prezydium Rady Najwyższej ZSRR, Komitetu Centralnego Wszechzwiązkowej Komunistycznej Partii (bolszewików) i Rady Komisarzy Ludowych ZSRR. W jego skład weszli: towarzysze Stalin (Przewodniczący), Mołotow (zastępca przew.), Woroszyłow, Malenkow i Beria. 
Później skład uzupełniono o: Bułganina, Wozniesienskiego, Kaganowicza i Mikojana. 
Państwowy Komitet Obrony ZSRR kierował działalnością wszystkich komisariatów ludowych i organów. Decydował o przechodzeniu gospodarki państwa na cele zabezpieczenia potrzeb wojny, mobilizację obywateli i wprowadzenie gospodarki wojennej, przygotowaniem pracowników dla potrzeb sił zbrojnych i przemysłu wojennego, ewakuacji przemysłu z zagrożonych rejonów, przemieszczenia przemysłu do wyzwolonych rejonów, odbudowy gospodarki w zachodniej części państwa. Nakreślał ilości i terminy dostaw przemysłu w zakresie produkcji wojennej, stawiał zadania Naczelnemu Dowódcy i siłom zbrojnym w zakresie wojskowo - politycznym, unowocześniania struktury sił zbrojnych, zarządzał mianowaniem kadry na stanowiska, określał zadania wykorzystania sił zbrojnych w wojnie. 
Dużą uwagę ГКО CCCP poświęcał kierowaniu walką na zapleczu wroga (dywersja). W swej działalności wykorzystywał aparat państwowy i partyjny, pełnomocników Komitetu w terenie, miejscowe Komitety Obrony. Ludowy Komitet Obrony i jego urzędy były organami roboczymi Państwowego KO ZSRR ds. wojskowych, bezpośrednimi organizatorami i wykonawcami jego decyzji. Najwyższym organem wykonawczym ds. operacyjno - strategicznych Państwowego KO ZSRR była Stawka Najwyższego Naczelnego Dowództwa. Po zakończeniu II wojny światowej Decyzją Prezydium Rady Najwyższej ZSRR z dniem 4 września 1945 Państwowy Komitet Obrony Związku Socjalistycznych Republik Radzieckich został zniesiony.

</doc>
<doc id="899583" url="https://pl.wikipedia.org/wiki?curid=899583" title="Wilhelm Malcz">
Wilhelm Malcz



</doc>
<doc id="899587" url="https://pl.wikipedia.org/wiki?curid=899587" title="Panzergrenadier">
Panzergrenadier



</doc>
<doc id="899588" url="https://pl.wikipedia.org/wiki?curid=899588" title="Dekanat Goleniów">
Dekanat Goleniów

Dekanat Goleniów – jeden z dekanatów należący do archidiecezji szczecińsko-kamieńskiej.

</doc>
<doc id="899595" url="https://pl.wikipedia.org/wiki?curid=899595" title="Jednostki inżynieryjne Wehrmachtu">
Jednostki inżynieryjne Wehrmachtu

Jednostki inżynieryjne Wehrmachtu (niem. "Pioniere") – jeden z rodzajów wojsk Wehrmachtu. 
Część oddziałów pionierskich utworzono samodzielne jednostki, większość służyła jednak jako jednostki dywizyjne. Niemieckie dywizje pancerne, piechoty, grenadierów ludowych, forteczne, grenadierów czy też grenadierów pancernych posiadały w swoim składzie batalion pionierów (dla dywizji szybkich były to bataliony zmotoryzowane). 
Batalion pionierów składał się z: 
Ponadto utworzono następujące brygady pionierów:

</doc>
<doc id="899605" url="https://pl.wikipedia.org/wiki?curid=899605" title="Dekanat Gryfice">
Dekanat Gryfice

Dekanat Gryfice – jeden z dekanatów należący do archidiecezji szczecińsko-kamieńskiej.
Parafie.
Do dekanatu należą parafie :

</doc>
<doc id="899608" url="https://pl.wikipedia.org/wiki?curid=899608" title="Nakłady">
Nakłady

Nakłady – wydatkowane w procesie produkcji kapitały przeznaczone na zakup niezbędnych środków i przedmiotów pracy (infrastruktura, surowce, materiały, narzędzia, energia, robocizna). Nakłady wyrażają odpowiednio wycenione celowe zużycie zasobów, przy czym jest to pojęcie szersze niż „koszty”.
W związku z brakiem jednoznacznych ustaleń termin „nakłady” jest często odmiennie definiowany i interpretowany w literaturze i praktyce gospodarczej.
Rodzaje nakładów:

</doc>
<doc id="899619" url="https://pl.wikipedia.org/wiki?curid=899619" title="Piaggio P.180 Avanti">
Piaggio P.180 Avanti

Piaggio P.180 Avanti – samolot dyspozycyjny produkowany przez firmę Piaggio Aero. Samolot ma niekonwencjonalny układ płatowca o trzech powierzchniach nośnych. Bryłę samolotu ukształtowano tak, aby część siły nośnej pochodziła od kadłuba. Doskonałe właściwości aerodynamiczne pozwalają osiągać większą prędkość niż inne samoloty turbośmigłowe.
Piaggio P.180 w Polsce.
Dwa statki powietrzne tego typu używane są przez Lotnicze Pogotowie Ratunkowe. Egzemplarz o znakach rejestracyjnych SP-MXH używany jest od maja 2004 roku. Kolejny egzemplarz (o znakach rejestracyjnych SP-MXI) w wersji z ulepszoną awioniką oraz nowymi silnikami Pratt &amp; Whitney Canada PT6-66B, przyleciał do Polski i rozpoczął służbę 20 kwietnia 2007. Od 10 lipca 2009 obydwie maszyny stacjonują w wojskowej części Lotniska Chopina w Warszawie.
Wersja bezzałogowa.
18 listopada 2013 roku po raz pierwszy w powietrze wzbiła się bezzałogowa wersja P.180, znana pod oznaczeniem P.1 Hammerhead. Podczas dziewiczego lotu, trwającego 15 minut, maszyna osiągnęła wysokość 600 metrów. Projekt realizowany jest z funduszy własnych producenta. W zamierzeniu konstruktorów ma być to pierwsza europejska maszyna bezzałogowa typu MALE (Medium Altitude Long Endurance). Samolot ma za zadanie prowadzić działania obserwacyjne, jednak w przyszłości producent nie wyklucza opracowania wersji uzbrojonej.
Wersja wielozadaniowego samolotu morskiego.
Zaprezentowany po raz pierwszy w Genui 9 listopada 2015 roku wielozadaniowy samolot morski (Multirole Patrol Aircraft - MPA) znacząco różni się konstrukcyjnie od swojego pasażerskiego pierwowzoru. Zwiększono rozpiętość usterzenia: tylnego o 33%, a przedniego o 20%. Wzrosła rozpiętość skrzydeł, która w wersji MPA wynosi 21,378 m, maksymalna masa startowa - 7484 kg, w tym paliwa 2404 kg. Maszyna może utrzymywać się w powietrzu przez 9 godzin na wysokości 1524 m. Dwa silniki Pratt &amp; Whitney Canada PT6A-66B o mocy 950 KM każdy pozwalają na rozwinięcie maksymalnej prędkości 648 km/h i pułapu 12 500 m. Kabina załogi typu glass cockpit firmy Rockwell Collins Pro Line Fusion. Sercem układów przeznaczonych do działań rozpoznawczych i patrolowych jest system Albatros firmy Saab. Obejmuje on radiolokator Telephonics RDR 1700-G2 z odwróconą syntetyczną aperturą zdolny do śledzenia 1000 celów jednocześnie, może również być wykorzystywany jako wskaźnik ruchomych celów lądowych. Maszyna wyposażona jest również w głowicę optoelektroniczną FLIR Systems StarSafire 380HD, układ identyfikacji swój-obcy, automatyczny układ identyfikacji jednostek morskich (AIS). Do komunikacji służy system łączności satelitarnej i VHF. W części pasażerskiej samolotu zainstalowano dwa stanowiska, jedno dla dowódcy misji i drugie dla operatora systemów obserwacji i łączności.

</doc>
<doc id="899620" url="https://pl.wikipedia.org/wiki?curid=899620" title="Piaggio P-180 Avanti">
Piaggio P-180 Avanti



</doc>
<doc id="899621" url="https://pl.wikipedia.org/wiki?curid=899621" title="Piaggio Avanti">
Piaggio Avanti



</doc>
<doc id="899623" url="https://pl.wikipedia.org/wiki?curid=899623" title="Dekanat Gryfino">
Dekanat Gryfino

Dekanat Gryfino – jeden z dekanatów należący do archidiecezji szczecińsko-kamieńskiej.
Dziekan i wicedziekan.
Źródło: 

</doc>
<doc id="899624" url="https://pl.wikipedia.org/wiki?curid=899624" title="Piaggio P.180 Avanti II">
Piaggio P.180 Avanti II



</doc>
<doc id="899631" url="https://pl.wikipedia.org/wiki?curid=899631" title="Dekanat Ińsko">
Dekanat Ińsko

Dekanat Ińsko – jeden z dekanatów należący do archidiecezji szczecińsko-kamieńskiej.

</doc>
<doc id="899634" url="https://pl.wikipedia.org/wiki?curid=899634" title="Baudienst">
Baudienst

Baudienst im Generalgouvernement ("Służba Budowlana w Generalnym Gubernatorstwie") – jedna z form pracy przymusowej zorganizowana przez niemieckie władze okupacyjne dla Polaków i Ukraińców w Generalnym Gubernatorstwie.
Utworzono ją na podstawie zarządzenia Generalnego Gubernatora Hansa Franka z 1 grudnia 1940. Wszystkimi placówkami "Służby Budowlanej" kierowali Niemcy oddelegowani do tych zadań ze Służby Pracy Rzeszy. Rekrutacja odbywała się na zasadzie poboru niektórych roczników spośród zamieszkałych w Generalnym Gubernatorstwie mężczyzn w wieku 18–60 lat, głównie bezrobotnych lub osób bez stałego zatrudnienia oraz w drodze dobrowolnych zgłoszeń poprzez urząd pracy. Okres odbywania "Służby Budowlanej" trwał początkowo 3–6 miesięcy, a od końca 1941 do roku (mógł być w razie potrzeby przedłużony). Z czasem władze hitlerowskie grupowały robotników w obozach mieszkalnych. Było to spowodowane masowym uchylaniem się powołanych do Baudienstu młodych ludzi od słabo płatnej (żołd wynosił 1 złoty dziennie) i wyczerpującej pracy fizycznej (prace melioracyjne, budowa dróg i linii kolejowych, a od 1943 praca w przemyśle zbrojeniowym). Osadzanie w strzeżonych obozach stało się powszechną regułą na przełomie lat 1942–1943. Żydów, jako objętych systemem pracy przymusowej, do Baudienstu nie powoływano. Również volksdeutsche nie brali udziału w tej formacji. Dla Ukraińców i członków Goralenvolku były organizowane odrębne jednostki.
Baudienst dzielił się na:
Hans Frank oceniał działalność "Służby Budowlanej" jako społecznie użyteczną, mianowicie dnia 9 lutego 1944 w przemówieniu wygłoszonym do przedstawicieli prasy zagranicznej akredytowanych w Berlinie, powiedział między innymi, że: 
W rzeczywistości jednostki "Służby Budowlanej" były obozami pracy przymusowej na rzecz państwa niemieckiego, a jednocześnie różne firmy, przeważnie niemieckie i austriackie korzystały z taniej siły roboczej.
Wprowadzono system represji za zbiegostwo, dotykający nie tylko samego zbiega, ale i jego rodzinę. Za ucieczkę katowano też co dziesiątego zatrudnionego przed frontem oddziału, a uciekinier otrzymywał nawet 70 pałek, następnie umieszczano go w bunkrze głodowym, wykonywano także kary śmierci przez rozstrzelanie.
W Krakowie działały obozy Baudienstu w Dąbiu i Prokocimiu. Śledztwa w sprawie zbrodni w tych obozach Instytut Pamięci Narodowej umorzył. W Krakowie działał także karny obóz pracy Liban.
Na terenie Generalnego Gubernatorstwa istniało około 200 obozów Baudienstu, w których przymusowo zatrudniano kilkadziesiąt tysięcy osób. W latach 1943–1944 ich stan liczebny wynosił 45 tysięcy osób. W przeważającej większości byli to mieszkańcy wsi.

</doc>
<doc id="899635" url="https://pl.wikipedia.org/wiki?curid=899635" title="Jefim Szczadienko">
Jefim Szczadienko

Jefim Afanasiewicz Szczadienko (ur. 1885 w osadzie Kamienskaja w Obwodzie Wojska Dońskiego, zm. 6 września 1951 w Moskwie) – radziecki wojskowy, generał pułkownik z 1942.
Życiorys.
Pochodził z rodziny robotniczej. Ukrainiec. W czasie rewolucji lutowej działał w partii (od 1904 członek SDPRR). W czasie rewolucji październikowej organizował oddziały Czerwonej Gwardii i walczył z oddziałami kontrrewolucji nad Donem. W styczniu 1918 został wybrany na członka Dońskiego Komitetu Wojskowo-Rewolucyjnego. W czerwcu 1918 wstąpił w szeregi Armii Czerwonej, zaś od listopada 1919 do lipca 1920 był członkiem Rady Wojskowej 1. Armii Konnej.
W 1923 zakończył kursy w Akademii Sztabu Generalnego. Dowodził dywizją kawalerii, był zastępcą ds. politycznych dowódcy okręgu wojskowego. Od 13 lipca 1930 do 26 stycznia 1934 członek Centralnej Komisji Rewizyjnej WKP(b), od maja 1937 był członkiem Rady Wojskowej Kijowskiego Okręgu Wojskowego, a od 23 listopada 1937 do 30 listopada 1940 zastępcą ministra Obrony ZSRR i szefem Zarządu Kadr.
Od 3 czerwca 1937 do 13 czerwca 1938 członek KC KP(b)U, od 21 marca 1939 do 20 lutego 1941 członek KC WKP(b). W latach 1941 – 1945 pełnił funkcję zastępcy ministra obrony oraz szefa Głównego Zarządu formowania i mobilizacji Armii Czerwonej (1941–1943), członek Rady Wojskowej Frontu Południowego (wrzesień – październik 1943), 4. Frontu Ukraińskiego (listopad 1943 – styczeń 1944). Deputowany do Rady Najwyższej ZSRR I kadencji. Odznaczony: 4 orderami Lenina, czterema Orderami Czerwonego Sztandaru, Orderem Suworowa II klasy, Orderem Czerwonej Gwiazdy i medalami.

</doc>
<doc id="899647" url="https://pl.wikipedia.org/wiki?curid=899647" title="Hot spare">
Hot spare

Hot spare − mechanizm zabezpieczający używany w celu zapewnienia niezawodności konfiguracji systemów. Jest aktywnym i podłączonym zapasowym elementem działającego systemu. W przypadku awarii kluczowego elementu, urządzenie hot spare automatycznie przejmuje rolę urządzenia uszkodzonego.
Dyski Hot Spare.
Jest to jeden lub więcej dysków, działających w macierzy dyskowej RAID zgodnie z zasadami "Hot Spare".

</doc>
<doc id="899650" url="https://pl.wikipedia.org/wiki?curid=899650" title="Bartki (powiat ostródzki)">
Bartki (powiat ostródzki)

Bartki () – osada w Polsce położona w województwie warmińsko-mazurskim, w powiecie ostródzkim, w gminie Dąbrówno. Miejscowość wchodzi w skład sołectwa Tułodziad. W latach 1975–1998 miejscowość administracyjnie należała do województwa olsztyńskiego.
Wieś była wzmiankowana w 1365 roku w formie "Weisbuthen". Miejscowość podlegała wówczas pod komturię w Dąbrównie i obejmowała dobra rycerskie o powierzchni 15 włók. Obok pierwotnej nazwy "Weisbuthen", która wywodzi się od pruskiej nazwy osobowej *"Wisebutis", od XV wieku w źródłach pojawiała się oboczna, fonetycznie zredukowana nazwa "Weisuthen" (w formie spolszczonej jako "Wysoty"). Od XV wieku znana jest także polska forma "Bartki" oraz jej wersje niemieckie – "Bartken", "Bardtken".
W 1974 roku osada jako PGR Bartki należała do sołectwa Tułodziad (gmina Dąbrówno) razem z miejscowościami: PGR Fiugajki, wieś Tułodziad, PGR Pląchawy.

</doc>
<doc id="899651" url="https://pl.wikipedia.org/wiki?curid=899651" title="Dekanat Kołbacz">
Dekanat Kołbacz

Dekanat Kołbacz – jeden z dekanatów należący do archidiecezji szczecińsko-kamieńskiej.
Dziekan i wicedziekan.
Źródło:

</doc>
<doc id="899656" url="https://pl.wikipedia.org/wiki?curid=899656" title="Jerzy Przybysz">
Jerzy Przybysz

Jerzy Przybysz (ur. 20 marca 1924 w Skierniewicach, zm. 23 sierpnia 2017) – polski psychiatra specjalista w dziedzinie psychiatrii sądowej, autor opracowań książkowych z tej dziedziny.

</doc>
<doc id="899659" url="https://pl.wikipedia.org/wiki?curid=899659" title="Dekanat Lipiany">
Dekanat Lipiany

Dekanat Lipiany – jeden z dekanatów należący do archidiecezji szczecińsko-kamieńskiej.

</doc>
<doc id="899662" url="https://pl.wikipedia.org/wiki?curid=899662" title="Stadion Miejski w Knurowie">
Stadion Miejski w Knurowie

Stadion Miejski w Knurowie mieści się na ul. Dworcowej 28 w Knurowie, przy Kopalni Węgla Kamiennego Knurów. Na tym stadionie swoje mecze rozgrywa Concordia Knurów.
Opis.
Łączna pojemność stadionu wynosi ok. 7000 miejsc siedzących, z czego około 400 to krzesełka, reszta - plastykowe ławki. Krzesełka znajdują się pod zadaszeniem. Boisko pokryte jest murawą. Obiekt nie posiada obecnie sztucznego oświetlenia - jupiterów (zostały one zdemontowane po spadku Concordii z II ligi). Obok stadionu znajduje się boisko treningowe.
Na stadionie odbywały się również liczne imprezy, w tym niecodzienne mecze byłego wychowanka Concordii Jerzego Dudka, który wraz z największymi sławami świata rozgrywał mecze "Jerzy Dudek i Przyjaciele" albo "Jerzy Dudek kontra Przyjaciele". W 2006 roku w Knurowie zagościły takie gwiazdy jak Milan Baroš, Vladimír Šmicer, Mariusz Czerkawski, Mirosław Szymkowiak, Jacek Krzynówek i wielu innych. 
W 2015 roku rozpoczęto przebudowę obiektu. Planowany jest remont widowni oraz murawy, ogrodzenia, kasy, wieży zegarowej, zadaszenia trybuny.

</doc>
<doc id="899667" url="https://pl.wikipedia.org/wiki?curid=899667" title="Dekanat otwocki">
Dekanat otwocki

Dekanat otwocki – dekanat diecezji warszawsko-praskiej.

</doc>
<doc id="899671" url="https://pl.wikipedia.org/wiki?curid=899671" title="Jeleniec (województwo pomorskie)">
Jeleniec (województwo pomorskie)

Jeleniec – osada w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.

</doc>
<doc id="899675" url="https://pl.wikipedia.org/wiki?curid=899675" title="Kostrzyca">
Kostrzyca



</doc>
<doc id="899676" url="https://pl.wikipedia.org/wiki?curid=899676" title="Dekanat Otwock-Kresy">
Dekanat Otwock-Kresy

Dekanat Otwock-Kresy jest jednym z dekanatów diecezji warszawsko-praskiej. W jego skład wchodzi 8 parafii.

</doc>
<doc id="899679" url="https://pl.wikipedia.org/wiki?curid=899679" title="Labarum">
Labarum

Labarum – główny sztandar wojsk rzymskich (w formie vexillum) w okresie późnego cesarstwa. 
Czworokątna purpurowa chorągiew imperium ze złotymi frędzlami zawieszona na poprzecznej belce, na której pierwotnie osadzony był orzeł (symbol Jowisza), a później chrystogram Chi Rho. Wprowadzona za panowania Konstantyna Wielkiego.
Według przekazu Euzebiusza z Cezarei przed bitwą przy moście Mulwijskim (28 października 312) Konstantyn miał wizję, która pozwoliła mu odnieść zwycięstwo. Koło południa miał ujrzeć na niebie świetlisty krzyż, a pod nim napis po grecku "(ἐν) τούτῳ νίκα" – „Z tym zwyciężysz”. Znany bardziej w tłumaczeniu łacińskim "In hoc signo vinces" – „W tym znaku zwyciężysz”. Następnej nocy we śnie Chrystus nakazał mu użyć znaku krzyża przeciwko jego wrogom. Euzebiusz następnie opisuje labarum ze znakiem Chi Rho. Konstantyn jako pierwszy cesarz przeszedł na chrześcijaństwo. Zakończył politykę prześladowań chrześcijan i w 313 wydał edykt mediolański, proklamując swobodę wyznawania tej religii.

</doc>
<doc id="899686" url="https://pl.wikipedia.org/wiki?curid=899686" title="Kostrzyca (Bolesławowo)">
Kostrzyca (Bolesławowo)

Kostrzyca – część kolonii Bolesławowo w Polsce, położona w województwie pomorskim, w powiecie człuchowskim, w gminie Debrzno.
W latach 1975–1998 Kostrzyca administracyjnie należała do województwa słupskiego.

</doc>
<doc id="899690" url="https://pl.wikipedia.org/wiki?curid=899690" title="Miłachowo">
Miłachowo

2 miejscowości w Polsce

</doc>
<doc id="899691" url="https://pl.wikipedia.org/wiki?curid=899691" title="Lamborghini Silhouette">
Lamborghini Silhouette

Lamborghini Silhouette – samochód sportowy produkowany przez włoską firmę Lamborghini w latach 1976 – 1979.
Historia i opis modelu.
Aby poprawić swoją kondycję finansową, firma Lamborghini postanowiła zbudować samochód typu roadster na bazie Urraco P300. Projekt zlecono firmie nadwoziowej Bertone. Model o nazwie Silhouette (ang. "sylwetka") został zaprezentowany na salonie w Genewie w 1976 roku. Był pierwszym seryjnie produkowanym roadsterem Lamborghini. Włoski projektant w porównaniu z Urraco P300 przeprowadził wiele drobnych poprawek, głównie z przodu pojazdu. Mimo tego, można było zauważyć podobieństwo między oboma pojazdami. Miały identyczne lampy tylne oraz otwierane światła z przodu. W przeciwieństwie do Urraco, Silhouette jest pojazdem dwuosobowym. Twardy dach auta chowano za oparciami przednich foteli (nadwozie typu targa). Rama z Urraco została dodatkowo wzmocniona przestrzennymi kratownicami z rur, gdyż brak stałego dachu znacząco obniża sztywność konstrukcji. Rozwiązanie to zapewniło Silhouette sztywność niezbędną dla pojazdu osiągającego 260 km/h. Gruntownym zmianom poddano także wnętrze. Wszystkie zegary umieszczono w panelu przed kierownicą, przełączniki na konsoli środkowej. Poprawiono też jakość montażu. Większość elementów obszyto skórą (w większości aut białą). Pozostałe elementy (łącznię z podłogą) wyłożono materiałem przypominającym zamsz. Silnik również zapożyczono z P300, podobnie jak 5-biegową skrzynię biegów. Silnik ma 3 l pojemności i rozwija moc 191 kW (260 KM) i przenoszoną na koła tylne. Auto mimo tego, że było dużo lepiej dopracowane od Urraco, sprzedawało się kiepsko. Mury fabryki opuściły jedynie 52 sztuki, w tym 12 aut z kierownicą po prawej stronie. Do naszych czasów dotrwało tylko 31 sztuk. Następcą Silhouette została Jalpa. Pomimo niewielkich różnic w stosunku do poprzednika sprzedawała się dużo lepiej.

</doc>
<doc id="899693" url="https://pl.wikipedia.org/wiki?curid=899693" title="Alkmeonidzi">
Alkmeonidzi

Alkmeonidzi, gr. Ἀλκμαιωνίδαι ("Alkmaionidai", "Alkmeonidai") – ród arystokratyczny ze starożytnych Aten.
Zaliczany do jednego z najpotężniejszych, odgrywał istotną rolę w życiu polis między VII a V wiekiem. Jednak w oczach współobywateli ciążyła na nim klątwa, skutek krzywoprzysięstwa i świętokradztwa, jakiego dopuścił się Megakles, przedstawiciel tego rodu podczas tłumienia zamachu stanu Kylona (632). W końcu VII stulecia Alkmeonidzi zostali za to wygnani, lecz w bliżej nieznanych okolicznościach powrócili do Aten. Podczas tyranii Pizystratydów czasowo z nimi współpracowali, lecz za wystąpienia przeciw ich władzy, musieli ponownie opuścić polis. Pozostając na wygnaniu, podejmowali wysiłki w celu obalenia tyranii i prawdopodobnie przyczynili, skłaniając Spartę do interwencji, do pozbawienia władzy Hippiasza.
Przywódcą Alkmeonidów w końcu VI wieku był Klejstenes, z którego reformami wiązane są początki demokracji w Atenach. Spokrewnionymi z tym rodem byli także wybitni politycy V stulecia, Perykles i Alkibiades.
Pochodzenie i pozycja.
Protoplastą rodu miał być Alkmeon, wnuk lub prawnuk Nestora, jeden z Neleidów, którzy zostali wygnani z Mesenii przez Dorów i osiedlili się w Attyce. Jednak według Herodota Alkmeonidzi wywodzili się nie od przybysza, lecz spośród miejscowej ludności. W rzeczywistości nazwa tego rodu, podobnie jak wielu pozostałych z Aten i innych poleis, została utworzona od imienia stosunkowo nieodległego w czasie przodka.
Zaliczany do grona rodów ateńskich eupatrydów, odgrywał ważną rolę w życiu politycznym VII–V wieku. Jeden spośród Alkmeonidów jako ostatni archont piastował swój urząd dożywotnio (ok. 754).
Świętokradztwo i wygnanie.
Pierwszym historycznym przedstawicielem tego rodu był Megakles, jeden z archontów 632/631 roku. Odegrał wiodącą rolę w pokonaniu Kylona, który usiłował przejąć władzę w Atenach. Doszło wówczas do dramatycznych wydarzeń – zwolennicy Kylona, oblężeni na Akropolu i pozbawieni żywności oraz wody, poddali się, gdy Megakles obiecał zachowanie ich przy życiu. Nie dotrzymał jednak słowa, poddający się zostali pojmani i następnie straceni, przy czym część z nich zabito, gdy próbowali schronić się przy posągu Ateny lub ołtarzu Eumenid.
Wydarzenie to zostało wykorzystane przeciw Alkmeonidom. W końcu VII wieku ich przeciwnicy (zapewne niegdysiejsi poplecznicy Kylona), być może dążąc do ograniczenia rosnących wpływów rodu, wysunęli przeciw nim oskarżenie o świętokradztwo, którego dopuścili się zabijając ludzi w miejscach poświęconych bogom i gwałcąc związane z nimi prawo azylu. Prawdopodobnie do postawienia sprawy przed sądem doprowadził Solon, chcąc w ten sposób rozwiązać sprawę, grożącą zamieszkami. Specjalny trybunał, złożony z 300 obywateli, uznał Alkmeonidów za winnych i skazał członków rodu na wygnanie. Ukarano także już zmarłych, których szczątki zostały ekshumowane i usunięte poza granice Attyki. Pamięć o tych wydarzeniach przetrwała w Atenach przez wiele pokoleń, uznawano, że członkowie tego rodu byli obciążeni dziedziczną klątwą za czyn archonta.
Pozycja po powrocie.
Nie wiadomo dokładnie kiedy Alkmeonidzi uzyskali prawo powrotu. Nie objęła ich amnestia ogłoszona przez Solona przed rozpoczęciem reform, więc być może miało to miejsce po jego wyjeździe z Aten. Szybko wrócili do odgrywania ważnej roli politycznej. Syn Megaklesa, Alkmeon, który podobno przyjaźnił się z Krezusem, królem Lidii, dowodził ateńskim kontyngentem podczas I wojny świętej, także w trakcie zdobycia Krissy. Jego zaprzęg zwyciężył podczas jednych z igrzysk olimpijskich (w 592?). Syn Alkmeona, Megakles, poślubił Agariste, córkę Klejstenesa, tyrana Sykionu.
Za czasów tyranii Pizystratydów.
W okresie rządów Pizystratydów Alkmeonidzi występowali przeciwko nim i tyranii w Atenach. Nie zawsze jednak postępowali w ten sposób, wybierali także współpracę z Pizystratem i otrzymywali od niego urzędy, lecz niezadowolenie z pozycji jaką im przeznaczał w rządzonych przez siebie Atenach, prowadziła do kolejnych zbrojnych wystąpień. Megakles, syn Alkmeona, przewodził stronnictwu „mieszkańców wybrzeża” i w porozumieniu z rodem Eteobutadów doprowadził do wygnania tyrana. Gdy jednak poróżnił się z dotychczasowymi sprzymierzeńcami, umożliwił mu powrót, co prawda krótkotrwały, bowiem szybko doszło między nimi do konfliktu.
Niechęć do Pizystrata, który ostatecznie powrócił do władzy w Atenach, tłumaczy się zadawnioną zawiścią, niewykluczone, że któryś z Alkmeonidów sam miał ambicję, by samodzielnie przejąć władzę nad polis. Skazywani na wygnanie, wciąż wywierali istotny wpływ na życie w Attyce, ponieważ zapewne zachowali swoje majątki ziemskie, podobnie jak inne rody eupatrydów, których posiadłości Pizystrat nie skonfiskował. Być może nie wszyscy Alkmeonidzi byli zmuszeni przez niego do opuszczenia kraju. W każdym razie wygnańcy z tego rodu kilkukrotnie podejmowali próby powrotu i obalenia tyranii. Schronili się w Delfach, gdzie starali się zgromadzić wokół siebie wszystkich przeciwników tyrana. Zyskali poparcie kapłanów z tego sanktuarium, prawdopodobnie ze względu na przeprowadzenie odbudowy tamtejszej świątyni Apolla, którą upiększyli marmurem. Na pograniczu Attyki, w Lejpsydrionie na Parnasie, wznieśli twierdzę, mającą służyć jako punkt wypadowy, lecz ponieśli klęskę i zostali stamtąd przepędzeni.
Synowie Pizystrata odwołali z wygnanie niektórych członków wrogich im rodów, wśród których znalazł się Alkmeonida Klejstenes, syn Megaklesa, pełniący w 525/524 roku urząd archonta eponymosa. Najwyraźniej nie udało się utrzymać osiągniętego w ten sposób porozumienia i niedługo potem Klejstenes musiał udać się na wygnanie do Delf. Najprawdopodobniej Alkmeonidzi pod jego przywództwem stali się inspiratorami interwencji Sparty w Atenach, do której zachęcać Spartan mogli również kapłani delficcy. Wyprawa z 511/510 roku zakończyła się obaleniem tyranii i wygnaniem Hippiasza Pizystratydy.
Pozycja w końcu VI i w V wieku.
W nowej sytuacji politycznej, podczas kolejnych arystokratycznych sporów, Alkmeonidzi, być może przypisujący sobie ponad miarę całą zasługę w zmianie ustroju i pomniejszający rolę innych rodów oraz ludu, zostali odsunięci od władzy. Klejstenes musiał rywalizować o pozycję z Isagorasem, prawdopodobnie z rodu Filaidów, który pozyskał poparcie Spartan i wezwał ich na pomoc. Spartański król Kleomenes, by wyeliminować Alkmeonidów wykorzystał pretekst religijny: zażądał, by obciążony zmazą ród opuścił Ateny. Klejestenes tak postąpił, zaś wraz z nim jego zwolennicy (łącznie siedemset rodzin). Jednak niedługo potem wygnańcy powrócili, bowiem próba wprowadzenia przez Spartę oligarchii spotkała się z oporem Ateńczyków i zakończyła się niepowodzeniem. Ród Klejstnensa krwawo rozprawił się z osamotnionymi przeciwnikami, zaś on sam zainicjował reformy, które stały się podstawą ateńskiej demokracji. Możliwe że po ich wprowadzeniu Alkmeonidzi osiągnęli największe wpływy. Jednak interpretacje, w myśl których poparli reformy jedynie dla osiągnięcia doraźnych korzyści politycznych, budzą zastrzeżenia. Jeżeli faktycznie Alkmeonidzi mieli takie plany, to brak wzmianek o dalszej działalności Klejstenesa i niechęć obywateli do nich w późniejszych czasach, może wskazywać na to, że zakończyły się fiaskiem.
W ciągu następnych lat ród rywalizował z Filaidami, być może konflikt między nimi sięgały czasów jeszcze przed tyranią Pizystratydów. Zapewne dla wzmocnienia swojej pozycji zawarł porozumienie z Buzygami, o czym może świadczyć małżeństwo Ksantipposa Buzygi z Agariste z Alkemonidów. W 493 lub 492 roku Ksantippos oskarżył Miltiadesa Filaidę o tyranię podczas rządów na Chersonezie Trackim. Wystąpienie to zakończyło się niepowodzeniem i osłabiło pozycję rodu.
Podczas najazdu perskiego Alkmeodnidzi byli bardzo niepopularni w Atenach. Posądzano ich o sprzyjanie Persom, być może źródłem takich ocen było zainicjowanie przez Klejstenesa wysłania poselstwa ateńskiego z prośbą o pomoc do satrapy Artafernesa w 507 roku. Wedle przekazu Herodota, w Atenach powszechnie uważano, że członkowie tego rodu dawali z miasta (lub innego miejsca w głębi lądu) sygnały nieprzyjacielowi podczas bitwy pod Maratonem, posługując się tarczą. Znaki te Persowie dostrzegli już po zaokrętowaniu i miały ich skłonić do próby zajęcia miasta od strony morza.
Jakkolwiek Herodot zaprzeczał temu, by ród faktycznie miał coś wspólnego z tym czynem, przedstawiając jego linię obrony, to relacja z "Dziejów" stała się podstawą formułowania sądów, że w 490 roku utrzymywał tajne kontakty z Hippiaszem, którego zamierzali przywrócić do władzy Persowie. Alkmeonidzi mieli poddać im miasto, po dokonaniu przewrotu. Z tymi planami wiąże się sygnały dawane tarczą, być może jednak oznaczały, że próba opanowania Aten zakończyła się niepowodzeniem lub dotyczyły tempa zbliżania się armii spartańskiej, maszerującej na pomoc Ateńczykom.
Możliwe jednak, że posądzenia o sprzyjanie Persom były częścią rozgrywek politycznych, w które ród był przez cały czas zaangażowany. Po klęsce wyprawy na Paros, Ksantippos wystąpił przed eklezją z oskarżeniem przeciw Militiadesowi o „oszukanie ludu”, zapewne zmierzając do wyeliminowania popularnego przeciwnika, który ostatecznie został uznany winnym i skazany na zapłacenie grzywny w wysokości 50 talentów. Jednak w następnych latach, to sami Alkmeonidzi stali się celem podobnych posunięć, uzasadnianych ich domniemaną współpracą z Persami i sympatią wobec Hippiasza. Wskutek tego w 487 roku ostracyzmowano Megaklesa, syna Hippokratesa i bratanka Klejstenesa, zaś w 486/485 ten sam los spotkał Ksantipposa (powrócił na mocy amnestii ogłoszonej przed bitwą pod Salaminą). Zdradę zarzucano także innemu Alkmeonidzie, Kalliksenesowi, synowi Aristonymosa. W nim upatruje się przywódcę spisku z 490 roku, którego uczestnikiem miał być także Megakles.
W ciągu następnych lat Alkmeonidzi być może zmienili tradycyjny stosunek wobec Filaidów i początkowo popierali Kimona, syna Militiadesa, o czym może świadczyć jego małżeństwo Isodike z tego rodu, by następnie zmienić front i opowiedzieć się po stronie Peryklesa, syna Ksantipposa, po matce spokrewnionego z nimi. Niekiedy podaje się, że sam Perykles, mając na celu pozyskanie zaufania obywateli, stronił od członków rodu swej matki, którzy mieli być niechętnie postrzegani przez Ateńczyków, podejrzewających ich spiskowanie dla przejęcia władzy w polis.
Pokrewieństwo Peryklesa z Alkmeonidami próbowali wykorzystać Spartanie. Ich poselstwo, wysłane przed rozpoczęciem wojny peloponeskiej, zażądało usunięcia z Aten członków rodu obciążony dziedziczną klątwą, lecz spotkało się z odmową.
Ostatnim znanym przedstawicielem rodu w linii męskiej był Megakles, bratanek Klejstenesa. Spokrewniony z Alkmeonidami przez matkę, jak Perykles, był także Alkibiades.

</doc>
<doc id="899694" url="https://pl.wikipedia.org/wiki?curid=899694" title="Fabian Zieliński">
Fabian Zieliński

Fabian Zieliński herbu Świnka (ur. ok. 1767, zm. 14 marca 1821) – urzędnik administracyjny w Księstwie Warszawskim i Królestwie Kongresowym.
Życie i działalność.
Był synem Ignacego Rufina Zielińskiego i Barbary Zembrzuskiej. Pochodził ze znanej i zasłużonej dla Mazowsza rodziny, aktywnej zwłaszcza u schyłku istnienia I Rzeczypospolitej.
Właściciel dóbr Turowo i Rostkowo w powiecie przasnyskim. W okresie Księstwa Warszawskiego (od lipca 1808) podprefekt powiatu przasnyskiego w departamencie płockim, następnie w Królestwie Kongresowym komisarz delegowany w obwód przasnyski.
W 1809 podczas wojny z Austrią wykazał szczególną aktywność w organizowaniu sił zbrojnych i zaopatrzenia wojska oraz wywiadu w przygranicznych rejonach Prus.
W 1812 w momencie przemarszu przez Mazowsze Wielkiej Armii prowadził zaciąg do wojska, organizował magazyny żywności i paszy dla koni, tworzył lazarety. Gdy w 1813 na Mazowsze wkroczyły wojska rosyjskie, pozostał na stanowisku, uważając, że będzie potrzebny rodakom w okresie nowej okupacji.
W czasie swej pracy zebrał obszerne materiały do opisu statystycznego i geograficznego powiatu przasnyskiego. W gromadzeniu materiałów opierał się na dokładnych ankietach, których wyniki często sprawdzał osobiście na miejscu. Materiały statystyczne uzupełniał opisami historycznymi z XVI-wiecznych lustracji oraz kolorowymi ilustracjami. Rękopis opracowania "Opis powiatu przasnyskiego sporządzony w roku 1815..." znajduje się w Bibliotece Czartoryskich w Krakowie. Praca stanowi cenne źródło do poznania stosunków gospodarczych, demograficznych, społecznych i kulturalnych powiatu przasnyskiego i jest dokumentem unikalnym w skali kraju. W 1991 wydał ją drukiem w Ciechanowie Aleksander Kociszewski.
Fabian Zieliński był kawalerem Orderu św. Stanisława. Około 1805 poślubił Domicelę Nosarzewską, miał z nią synów: Jana (późniejszego generalnego inspektora rolnictwa Francji) i Ferdynanda oraz córkę Leokadię (z męża Węgierską).

</doc>
<doc id="899695" url="https://pl.wikipedia.org/wiki?curid=899695" title="Miłachowo (województwo pomorskie)">
Miłachowo (województwo pomorskie)

Miłachowo – osada w Polsce położona w województwie pomorskim, w powiecie człuchowskim, w gminie Debrzno.
Osada przy zachodniej granicy Debrzna.
W latach 1975–1998 miejscowość administracyjnie należała do województwa słupskiego.

</doc>
<doc id="899697" url="https://pl.wikipedia.org/wiki?curid=899697" title="Przypólsko">
Przypólsko

3 miejscowości w Polsce

</doc>
<doc id="899701" url="https://pl.wikipedia.org/wiki?curid=899701" title="Silhouette">
Silhouette



</doc>
<doc id="899703" url="https://pl.wikipedia.org/wiki?curid=899703" title="Ulica Bednarska w Warszawie">
Ulica Bednarska w Warszawie

Ulica Bednarska – ulica w śródmieściu Warszawy, biegnąca od Wybrzeża Kościuszkowskiego do Krakowskiego Przedmieścia.
Historia.
W miejscu obecnej ulicy znajdował się wąwóz, którym płynął strumień i biegła droga prowadząca do Wisły. Gdy w XV wieku w okolicy powstały pierwsze zabudowania, drogę nazwano ulicą Gnojową, gdyż tędy wywożono śmieci i gnój z miasta. Obecną nazwę ulica otrzymała przed rokiem 1743, gdyż w swojej górnej części była zabudowana domami zamieszkałymi przez rzemieślników, zapewne głównie przez bednarzy. Oficjalnie nazwa została nadana w 1770.
W latach 1775−1864 ulica była ważną arterią komunikacyjną jako droga dojazdowa do mostu łyżwowego zwanego mostem Ponińskiego. Bednarska została wówczas wybrukowana i odnowiona. W 1775 roku nad samą rzeką wybudowano łaźnie należące do kasztelana łukowskiego Jacka Jezierskiego, które stały się popularnym miejscem schadzek. 
Na początku XIX wieku na Bednarskiej wybudowano klasycystyczne kamienice, w których otwarto kilka hoteli, m.in. Nadwiślański pod nr 6, Bawarski pod nr 7, Podlaski pod nr 11, Mazowiecki pod nr 11 oraz Smoleński pod nr 31. Ich autorami byli popularni wówczas architekci, tacy jak Antonio Corazzi, Jan Jakub Gay, Alfons Kropiwnicki, Fryderyk Albert Lessel, Adolf Schuch i Szymon Bogumił Zug. Najdroższym i najbardziej eleganckim był hotel Bawarski, który w połowie XIX wieku cieszył się dużą popularnością i regularnie gościł m.in. artystów z tzw. cyganerii warszawskiej.
W latach 1832–1835 przy ulicy wzniesiono zachowany do dzisiaj budynek łaźni należący do Teodozji Majewskiej.
Punktem zwrotnym w historii ulicy było otwarcie w 1864 mostu Kierbedzia. Nowa przeprawa, wraz z wiaduktem Pancera, połączyła plac Zamkowy z Pragą. Zlikwidowano wtedy most łyżwowy u wylotu Bednarskiej, co spowodowało iż stała się ona spokojną ulicą położoną na uboczu. Życie towarzyskie w znacznym stopniu przeniosło się na Krakowskie Przedmieście, większość hoteli zamknięto, zaś w dawnym Bawarskim otworzono dom publiczny. Mimo to na Bednarskiej sporadycznie pojawiały się nowe inwestycje, m.in. wybudowano tam drukarnię Samuela Orgelbranda, która istniała pod nr 20 do 1939 roku.
Podczas II wojny światowej ulica uległa częściowemu zniszczeniu. Pierwszego dnia powstania warszawskiego, 1 sierpnia 1944, na placu przed budynkiem nr 1/3 Niemcy rozstrzelali 25 mieszkańców tego domu, a ich zwłoki wrzucili do Wisły. W czasie walk większość kamienic wypalono, w gruzach legły całkowicie trzy budynki (nr 13, 18 oraz 29). 
W latach 1948–1949 zabudowę ulicy odtworzono w ramach budowy osiedla Mariensztat. Odbudowano jedynie kilka kamienic, a luki wypełniła nowa zabudowa, zharmonizowana z historycznymi domami.
W 1965 ulica jako założenie urbanistyczne została wpisana do rejestru zabytków.

</doc>
<doc id="899706" url="https://pl.wikipedia.org/wiki?curid=899706" title="Przypólsko (województwo pomorskie)">
Przypólsko (województwo pomorskie)

Przypólsko – osada leśna w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.

</doc>
<doc id="899707" url="https://pl.wikipedia.org/wiki?curid=899707" title="Fiorella Bonicelli">
Fiorella Bonicelli

Fiorella Bonicelli (ur. 21 grudnia 1951 w Limie) – urugwajska tenisistka, zwyciężczyni French Open 1975 w grze mieszanej i French Open 1976 w grze podwójnej, reprezentantka kraju w Fed Cup.
Kariera tenisowa.
Zawodową tenisistką Bonicelli była w latach 1970–1986.
W swojej karierze dwukrotnie była w finałach imprez gry pojedynczej rangi WTA Tour. Po raz pierwszy miało to miejsce w Buenos Aires w 1972, przegrała wówczas z Brytyjką Virginią Wade. Po raz drugi, i jak się okazało, ostatni, była w finale w Monte Carlo pięć lat później, a pokonała ją Helga Masthoff.
W roku 1976 triumfowała we French Open wspólnie z Gail Sherriff. Urugwajka była także pięciokrotnie w deblowych finałach.
W grze pojedynczej jej największy sukces to ćwierćfinał French Open 1978, przegrany z Virginią Ruzici. Była w czwartej rundzie we French Open 1975 i Australian Open 1972. Podczas French Open 1975 triumfowała wspólnie z Thomazem Kochem w zawodach mikstowych.
W latach 1972–1977, 1986 reprezentowała Urugwaj w Fed Cup notując bilans siedemnastu zwycięstw i dwunastu porażek.

</doc>
<doc id="899709" url="https://pl.wikipedia.org/wiki?curid=899709" title="Strzeszyn (Bolesławowo)">
Strzeszyn (Bolesławowo)

Strzeszyn – część kolonii Bolesławowo w Polsce, położona w województwie pomorskim, w powiecie człuchowskim, w gminie Debrzno.
W latach 1975–1998 Strzeszyn administracyjnie należał do województwa słupskiego.

</doc>
<doc id="899713" url="https://pl.wikipedia.org/wiki?curid=899713" title="RSC (zespół muzyczny)">
RSC (zespół muzyczny)

RSC – rzeszowski zespół rockowy, założony w roku 1981 przez studentów tamtejszych wyższych uczelni.
Historia.
W roku 1982 grupa występowała w Jarocinie zajmując drugie miejsce w konkursie głównym za kapelą Rekonstrukcja. Po tym sukcesie grupa nagrała kilka utworów dla Polskiego Radia m.in. „Życie to teatr”. W 1984 r. nakładem Polskich Nagrań pojawił się ich album "RSC (tzw. „fly rock”)", a dwa inne nagrania pojawiły się na składance firmy Savitor. W roku 1983 grupa występowała w Jarocinie już jako gwiazdy festiwalu. Po tych występach nagrała nowy materiał wydany na kasecie "RSC" przez firmę VEGA. Znalazły się na niej takie utwory jak: „Maraton rockowy” i „Muzyka semaforów”. Oba albumy doczekały się statusu „Złotej płyty”. W roku 1984 z zespołu odszedł Andrzej Wiśniowski i grupa wkrótce rozwiązała się. Po trzech latach nastąpiła reaktywacja. Zespół przygotował materiał na trzeci album, który prezentowali na trasie koncertowej w dzisiejszej Ukrainie i południowej Polsce. Płyta nie została jednak wydana i w roku 1988 grupa ponownie rozwiązała się. W 1993 grupa po raz trzeci reaktywowała się. Ze starego składu pozostali Wiktor Kucaj, Zbigniew Działa i Piotr Spychalski, który niedługo potem odszedł, a następnie do zespołu powrócił Michał Kochmański. Reaktywowany RSC koncertował na terenie Polski południowo-wschodniej. Pod koniec 2001 roku zespół opuścił Andrzej Balawender. Niedługo potem Michał Kochmański wyjechał do Norwegii. Zastąpił go Andrzej Misztal. Zespół opuścił też Waldemar Rzeszut, którego zastąpił Marcin Pecel. Po zmianach składu aktywność zespołu zmalała i wkrótce nastała cisza. W 2006 roku zespół odrodził się ponownie. Wiktor Kucaj i Zbigniew Działa pod szyldem RSC dwa lata później wydają album "aka flyrock". 25 lutego 2012 w rzeszowskim Klubie Pod Palmą ma miejsce koncert charytatywny dla przyjaciela Macieja Miernika. RSC wystąpiło w pierwotnym składzie, obok takich wykonawców jak Aurora, 1984, KSU, Wańka Wstańka, Maciej Maleńczuk, Made in Poland.
Album z tego koncertu (2 CD + 2 DVD) zatytułowany "Help Maciek 2 – Live" miał premierę 14 stycznia 2015.
Od 2015 zespół ponownie koncertuje oraz nagrywa nowe piosenki. Zbigniew Działa zapowiedział te wydarzenia w programie INTV Łódź. W 2017 wydano reedycję drugiego albumu, który pod nazwą "Życie to teatr" trafił na rynek nakładem wydawnictwa GAD Records.

</doc>
<doc id="899714" url="https://pl.wikipedia.org/wiki?curid=899714" title="Huso huso">
Huso huso



</doc>
<doc id="899715" url="https://pl.wikipedia.org/wiki?curid=899715" title="Vålerenga Ishockey">
Vålerenga Ishockey

Vålerenga Ishockey – norweski klub hokejowy z siedzibą w Oslo. Klub ten jest częścią klubu sportowego Vålerenga IF.

</doc>
<doc id="899716" url="https://pl.wikipedia.org/wiki?curid=899716" title="1888 w muzyce">
1888 w muzyce



</doc>
<doc id="899732" url="https://pl.wikipedia.org/wiki?curid=899732" title="Bitwa pod Stockach (1799)">
Bitwa pod Stockach (1799)

Bitwa pod Stockach – starcie zbrojne, które miało miejsce 25 marca 1799 roku podczas wojny Francji z drugą koalicją.
Bitwa.
Bitwa stoczona została w okolicy miasta Stockach na terytorium Badenii w Niemczech między francuską Armią Dunaju (38 000 żołnierzy) dowodzoną przez gen. Jeana Baptiste'a Jourdana a armią austriacką (46 000 żołnierzy) pod rozkazami arcyksięcia Karola. Bitwa była bardzo zacięta. Szczególnie ciężkie walki toczyły się pod wsią Nenzingen i Wahlwies. Lewe skrzydło Austriaków pod gen. Maximilianem von Merveldtem (5 brygad) skupione w zakolu rzeki Stockach całkowicie sparaliżowało wszelkie próby zwrotów zaczepnych francuskiego prawego skrzydła pod gen. Pierre'em Ferino. Kryzys nastąpił na lewym skrzydle Jourdana, gdzie stał korpus gen. Laurenta Gouviona Saint-Cyra w składzie dwóch dywizji: gen. Josepha Souhama (1., 2., 50. i 83. pułk piechoty liniowej) i François Lefebvre'a jako straży przedniej (53. i 67. pułk piechoty liniowej oraz 25. pułk piechoty lekkiej).
Austriacy stopniowo wykrwawiali siły francuskie; mogli sobie na to pozwolić, gdyż na północ od Stockach stały sile odwody (aż 7 pułków piechoty oraz 3 pułki kirasjerów i ułanów) pod komendą gen. Vincenza Kollowartha, podczas gdy Gouvion Saint-Cyr nie miał "pod ręką" już nic. Gdy arcyksiążę dostrzegł, że front francuski zaczyna się chwiać wydał rozkaz, aby dwie brygady kirasjerów i dragonów austriackich (tworzących dywizję barona von Kospotha) skoncentrowanych w drugiej linii pod Nellenberg przeprowadziły przełamującą szarżę. Jourdan zareagował desperackim uderzeniem odwodowej brygady gen. Jeana d'Hautpoula. Niestety, wypadła ona fatalnie. Co prawda 2. pułk dragonów stoczył zaciętą potyczką z pułkiem austriackich kirasjerów i ułanów i zatrzymał je na pewien czas, ale natarcie 1. pułku karabinierów zakończyło się tragicznie – gdy niemal dosięgał pułk kirasjerów austriackich, wpadł na niego rozwijający nieudolnie, zbieżną szarżę 17. pułk dragonów i oba pułki francuskie całkowicie się przemieszały. Austriacy (brygada dragońska gen. Friedricha Hessen – Hamburga) rozbili je niemal doszczętnie. Z kolei 2. pułk karabinierów nadział się na zwarte czworoboki piechoty gen. Ignatiusa Gyulaia i potraktowany salwą z niewielkiej odległości został zdziesiątkowany.
Pozbawiony świeżych odwodów i świadom, że dywizja gen. Dominique'a Vandamme'a nie zdąży na pole bitwy; Jourdan musiał w końcu uznać się za pokonanego. Wydał rozkaz do generalnego odwrotu. W jego trakcie straż tylna gen. Charles'a Lefebvre'a toczyła zacięte walki osłonowe; jej 67. pułk liniowy i 25. pułk lekki poniosły bardzo ciężkie straty i trzeba je było odbudować niemal od podstaw. Na szczęście fatalna w skutkach szarża nie zmarnowała wszystkich pułków francuskiej kawalerii. Te które ocalały wzięły na siebie ciężar osłony odwrotu pobitej armii – 1. i 27. pułk dragonów, 4. i 5. pułk huzarów oraz 1., 8. i 10. pułk strzelców konnych. Na pobojowisku pozostało ponad 4 000 żołnierzy francuskich, w tym 2 000 poległych i rannych. Taktyka austriacka, choć przyniosła efekt, okazała się w sumie bardzo kosztowna – linia francuskiego oporu w końcu zaczęła pękać, jednak zostało to opłacone stratą około 5 800 żołnierzy, w tym blisko 2 900 poległych i rannych. Porażka pod Stockach zmusiła Jourdana do odwrotu ze Schwarzwaldu z powrotem nad linię Renu w celu oparcia się plecami o tę naturalną przeszkodę. To dawało szanse na zatrzymanie austriackiej ofensywy mniejszymi siłami. Jourdan czekał na drugie spotkanie z arcyksięciem Karolem. Nie doczekał się jednak. Nieoczekiwanie dla Francuzów dalsza kampania arcyksięcia Karola skierowała się na Szwajcarię.

</doc>
<doc id="899743" url="https://pl.wikipedia.org/wiki?curid=899743" title="Ulica Długa w Gdańsku">
Ulica Długa w Gdańsku

Ulica Długa (kaszb. "Długô Gasa") – reprezentacyjna ulica Gdańska, biegnąca przez Główne Miasto w dzielnicy Śródmieście. Jej przedłużeniem jest Długi Targ, z którym stanowi tzw. Drogę Królewską.
Historia.
W XIII wieku pełniła funkcję traktu kupieckiego, z przedłużeniem w postaci owalnego placu targowego. Był to wtedy prawdopodobnie główny ciąg drożny Gdańska.
Po zajęciu Gdańska przez Zakon krzyżacki, trakt ten stał się najważniejszy na całym Głównym Mieście. Od 1331 bywa określana w dokumentach miejskich jako "Longa Platea". W średniowieczu cały odcinek od ówczesnej "Bramy Długoulicznej" (dziś Brama Złota) aż do "Bramy Kogi" (dzisiejsza Brama Zielona) był uznawany jako jedna ulica.
Od zawsze Długa i Długi Targ były częścią miasta zamieszkiwaną przez najzamożniejszych. Kamienice należały do najzacniejszych patrycjuszy, kupców i ludzi piastujących wysokie urzędy. Z powodu uroczystych parad, przeprowadzanych nią w latach 1457-1552, wzięła się jej nazwa "Droga Królewska". Tu właśnie wynajmowano królom polskim obszerne kwatery, a z okazji świąt rodziny królewskiej wyprawiano huczne fajerwerki.
Wygląd ulicy zmieniał się przez wieki. W XIX w. zaczęły z niej znikać przedproża (ostatnie usunięto w 1872). Sama ulica i Targ zostały wybrukowane w 1882 kostkami importowanymi ze Skandynawii (wcześniej była pokryta kamieniami polnymi). W okresie późniejszym przez ulicę poprowadzono linię tramwajową. W okresie międzywojennym proponowano jej modernizację w duchu kubizmu. Przed 1945 ulica nosiła nazwę "Langgasse".
Po II wojnie światowej.
W 1945 ulica Długa została całkowicie zniszczona, a dziś, po odbudowie, stanowi atrakcją turystyczną. Usunięto szyny tramwajów (kursujących tędy do 1959), a na miejscu starych kostek brukowych pojawił się szlifowany granit. Obecnie na ulicy odbywa się wyłącznie ruch pieszy.
W 1953 otwarto przy ulicy kino "Leningrad" na 1200 miejsc – przez szereg lat największe kino w mieście. W kompleksie znajdowały się także mniejsze kina "Helikon" i "Kameralne". Po zamknięciu kina w l. 2015-2018 kosztem 70 mln zł przeprowadzono przebudowę budynku na hotel "Hampton by Hilton Gdansk Old Town", w którego podziemiu 25 listopada 2018 otwarto kino studyjne ("Kino Kameralne Cafe") na 50 miejsc. Zdobiąca boczną elewację dawnego kina Neptun mozaika Anny Fiszer zostanie zdemontowana i złożona w składnicy konserwatorskiej.
Kamieniczki przy ulicy Długiej.
Na kamienicy przy ulicy Długiej 61 znajduje się fryz z l. 50. XX wieku, przedstawiający życie dawnego Gdańska: biesiadujących i rozprawiających na przedprożu mieszczan, zarysy kamienic, nabrzeże z beczkami i statki na Motławie. Jego autorami byli Edward Roguszczak i Stanisław Mizerski.
Na ul. Długiej 35 w l. 1984-2022 znajdowało się Rosyjskie Centrum Nauki i Kultury, zwane następnie jako Rosyjski Dom w Gdańsku.

</doc>
<doc id="899748" url="https://pl.wikipedia.org/wiki?curid=899748" title="Tore Ylwizaker">
Tore Ylwizaker

Tore Ylwizaker (ur. 16 sierpnia 1970) - norweski muzyk, kompozytor i instrumentalista, a także producent muzyczny i inżynier dźwięku. Tore Ylwizaker znany jest przede wszystkim z występów w zespole muzyki awangardowej Ulver w którym pełnił funkcję keyboardzisty. Gościnnie wystąpił na płytach takich zespołów jak: Hagalaz' Runedance, Magenta, Fleurety i Mayhem. Z kolei jako producent muzyczny i inżynier dźwięku współpracował m.in. z zespołami: Arcturus, Fleurety, Slow Hard End, Lengsel i Runhild Gammelsæter.
Przypisy.
 

</doc>
<doc id="899764" url="https://pl.wikipedia.org/wiki?curid=899764" title="Mechanical Animals">
Mechanical Animals

Mechanical Animals – trzeci album studyjny wydany przez grupę Marilyn Manson. Wydano cztery single promujące ten album: "The Dope Show", "Rock is Dead", "I Don’t Like the Drugs (But the Drugs Like Me)" i "Coma White". "Mechanical Animals" charakteryzuje zupełnie inny styl niż poprzednie płyty. Jest to spowodowane między innymi rezygnacją Trenta Reznora z produkcji tego albumu. Płyta odniosła ogromny sukces komercyjny; zadebiutowała na pierwszym miejscu listy przebojów w Stanach Zjednoczonych (Billboard 200) i na ósmym w Wielkiej Brytanii (UK Albums Chart), a także uzyskała status platynowej płyty.
Według danych z kwietnia 2002 album sprzedał się w nakładzie 1,237,008 egzemplarzy na terenie Stanów Zjednoczonych.
W utworze "I Don’t Like the Drugs (But the Drugs Like Me)" na gitarze gra Dave Navarro, były gitarzysta Red Hot Chili Peppers. Kompozycją utworu "The Dope Show" zajął się głównie Twiggy Ramirez, który gra na wszystkich instrumentach, oprócz bębna. Twierdzi, że skomponowanie utworu zajęło mu około piętnastu minut.
"Mechanical Animals" jest drugim albumem z trylogii. Pierwszym jest Antichrist Superstar a trzecim Holy Wood.

</doc>
<doc id="899770" url="https://pl.wikipedia.org/wiki?curid=899770" title="Efekt sieciowy">
Efekt sieciowy

Efekt sieciowy (ang. "network effect, network externality" lub "demand-side economies of scale)" – pojęcie w teorii ekonomii opisujące sytuację, w której obecni konsumenci dobra odnoszą korzyści, gdy zwiększa się adopcja tego dobra przez nowych użytkowników. Klasycznymi przykładami efektów sieciowych są telefon lub telefaks. Efekty sieciowe mogą być odpowiedzialne za tworzenie się niekompatybilnych, konkurujących ze sobą systemów. Co więcej, efekty sieciowe zazwyczaj generują liczne (wielokrotne) punkty równowagi i często o sukcesie danej sieci decyduje nie jej jakość, a oczekiwania użytkowników. Jak pokazuje przykład klawiatury QWERTY, wybory dokonane przez pierwszych konsumentów mogą prowadzić do ustanowienia standardu i utrudnić rozwój konkurencyjnym technologiom. Konkurencja ze strony nowych firm na rynkach charakteryzujących się efektami sieciowymi i zamkniętymi standardami może być bardzo trudna lub niemożliwa. Niekompatybilne sieci mogą prowadzić do efektywnej konkurencji „o rynek”, ale częściej są źródłem nieefektywności. Polityka gospodarcza usiłuje regulować zachowanie się firm, które celowo kreują niekompatybilności aby w celach antykonkurencyjnych wykorzystać istniejące efekty sieciowe.
Szczegółowe analizy i badania empiryczne dowodzą istnienia efektów sieciowych w wielu dziedzinach, w tym telekomunikacji, radiu i telewizji, sprzęcie komputerowym, oprogramowaniu, giełdach, kartach kredytowych.
Formalna definicja.
Dobro charakteryzuje się efektem sieciowym, jeżeli dla każdego konsumenta "i" jego funkcja użyteczności ui(x) z uczestnictwa w sieci jest rosnącą funkcją jej rozmiaru "x". W szczególnym przypadku, gdy każde połączenie w sieci jest warte dla każdego jej uczestnika tyle samo, wówczas funkcja użyteczności jest liniowa oraz jednakowa dla wszystkich konsumentów i całkowita wartość sieci jest funkcją kwadratową jej rozmiaru. Ten szczególny przypadek opisuje tzw. prawo Metcalfe’a.
Rodzaje efektów sieciowych.
Efekty sieciowe mogą być bezpośrednie lub pośrednie. Dobro charakteryzuje się bezpośrednim efektem sieciowym, jeżeli decyzje różnych nabywców o jego adopcji są komplementarne. Oznacza to, że użyteczność danego dobra dla każdego z konsumentów, a także ich skłonność do jego adopcji, rosną im więcej innych konsumentów je adoptuje. Możliwości komunikacji dla użytkownika sieci telekomunikacyjnej lub osoby posługującej się językiem obcym rosną im więcej innych osób także się nimi posługuje.
Pośredni efekt sieciowy ma miejsce gdy pozytywny efekt na zwiększoną adopcję dobra na jednym rynku ma miejsce poprzez jej wpływ na inny rynek. Na przykład, użytkownicy konsoli gier wideo mogą nie korzystać bezpośrednio, gdy inni użytkownicy kupują ten sam system, ale mogą korzystać pośrednio, ponieważ większa baza użytkowników często prowadzi do większego wyboru i lepszej jakości gier.
Skutki efektów sieciowych.
Efekty sieciowe po raz pierwszy zostały wprowadzone do literatury ekonomicznej przez J. Rohlfsa, który opisał je analizując rynki usług telekomunikacyjnych. Zazwyczaj ceny dóbr charakteryzujących się efektami sieciowymi nie uwzględniają w pełni ich istnienia przez co efekty sieciowe powodują często dodatnie efekty zewnętrzne. Oznacza to, że produkty dla których istnieje tylko jedna sieć charakteryzują się niedostateczną adopcją w porównaniu z optimum społecznym.
Efekty sieciowe zwiększają również skłonność konsumentów do zachowań stadnych, co zwykle nazywa się efektem owczego pędu. W przypadku gier statycznych, czyli gdy konsumenci podejmują decyzje o uczestnictwie w sieci jednocześnie, w których występuje efekt sieciowy, punkt równowagi zazwyczaj nie jest wyznaczony jednoznacznie. W tej sytuacji, który punkt równowagi będzie wybrany przez konsumentów zależy zazwyczaj od ich przekonań dotyczących zachowań innych konsumentów. Te przekonania mają często własność samospełniających się przepowiedni.
Z kolei w grach dynamicznych, czyli gdy konsumenci podejmują decyzje o uczestnictwie w sieci jeden po drugim, charakteryzujących się efektem sieciowym występuje zazwyczaj dodatnie sprzężenie zwrotne.
Przykłady.
Efekty sieciowe są powszechne w wielu sektorach gospodarki i na wielu rynkach dóbr, choć z reguły związane są z nowoczesnymi technologiami.
Telekomunikacja.
Literatura na temat efektów sieciowych została zainspirowana analizą rynków telekomunikacyjnych. Z punktu widzenia klientów jest bardzo ważne, aby rozmowa zapoczątkowana u jednego operatora mogła dojść do skutku, nawet gdy rozmówca należy do innej sieci. Współczesna polityka telekomunikacyjna podkreśla interoperacyjność sieci oferowanych przez różne firmy. Gdy rynek telefoniczny w USA był nieregulowany i zmonopolizowany przez firmę Bell, często odmawiała ona połączeń z sieciami lokalnych konkurentów co prowadziło do sytuacji, w której konsumenci nabywali dwa telefony, po to aby móc kontaktować się w obrębie obu sieci. Podobna sytuacja do pewnego stopnia miała miejsce we wczesnym okresie telefonii komórkowej, choć jej skutki zostały zminimalizowane przez wprowadzenie telefonów wielosystemowych, które potrafią działać w wielu sieciach.
Betamax vs VHS.
W drugiej połowie lat 70. XX wieku, powstały dwa konkurencyjne formaty zapisu obrazu i dźwięku na taśmach magnetycznych: VHS oraz Betamax. Powszechnie uważano, że system Betamax oferował lepszą jakość obrazu i dźwięku, ale zaletą systemu VHS była większa długość kaset. Przez pewien okres wypożyczalnie video w Stanach Zjednoczonych oferowały filmy w obu formatach. Bez efektów sieciowych oba formaty mogłyby istnieć do dnia dzisiejszego: klienci, którzy preferowaliby wyższą jakość obrazu wybraliby system Betamax, podczas gdy ci, którzy woleliby nagrywać długie programy telewizyjne wybraliby VHS. W rzeczywistości jednak, dostępność filmów i sprzętu w formacie Betamax stopniowo zaczęła spadać. Ostatecznie wszyscy konsumenci, także ci, którzy woleli wyższą jakość nagrań oferowaną przez Betamax i nie byli zainteresowani nagrywaniem długich programów telewizyjnych, nie mieli wyboru, lecz musieli zakupić sprzęt w systemie VHS. Pośredni efekt sieciowy jest w tym przypadku ewidentny. Konsument, który wraz z większością wybrał system VHS miał do wyboru szeroką gamę filmów, konsument pozostający przy systemie Betamax, nie miał praktycznie żadnego wyboru filmów.
Microsoft.
Silne efekty sieciowe istnieją także na rynku systemów operacyjnych, oprogramowania oraz formatów. 
Ponieważ produkowany przez Microsoft system operacyjny Windows ma wielu użytkowników, przyciąga on programistów tworzących aplikacje. Programiści piszą przede wszystkim oprogramowanie, które działa na dominującej platformie i ma miejsce pośredni efekt sieciowy. Proces antymonopolowy przeciwko firmie Microsoft wytoczony przez Departament Sprawiedliwości Stanów Zjednoczonych oparty był na istnieniu efektów sieciowych na rynku oprogramowania, które stanowią barierę dla wejścia na rynek konkurencyjnych firm. Dokumenty zebrane w trakcie procesu dowodzą, że Microsoft jest bardzo świadomy tych efektów i wykorzystywał je dla własnych korzyści. Badania ekonometryczne wydają się potwierdzać istnienie efektów sieciowych na rynku edytorów tekstu i arkuszy kalkulacyjnych, choć niektórzy ekonomiści uważają, że różnice w jakości, a nie efekty sieciowe, są odpowiedzialne za sukces poszczególnych programów.
Klawiatura QWERTY.
Często podawanym przykładem efektów sieciowych jest również klawiatura QWERTY, która dzięki wydarzeniom historycznym stała się "de facto" standardem, pomimo tego że istnieją alternatywy, które cechują się wyższą wydajnością, na przykład klawiatura Dvoraka. Istnieją jednak wątpliwości, czy projektowanie klawiatury charakteryzuje się silnymi efektami sieciowymi; większość ludzi ma możliwość pracy z własną klawiaturą, a dodatkowo układ klawiszy na klawiaturze można zmienić na przykład z QWERTY na Dvoraka korzystając z odpowiedniego oprogramowania.

</doc>
<doc id="899771" url="https://pl.wikipedia.org/wiki?curid=899771" title="Formowanie stanowiska archeologicznego">
Formowanie stanowiska archeologicznego

Formowanie stanowiska archeologicznego – określenie na wszelkie zjawiska naturalne lub będące wynikiem działalności ludzkiej, które prowadzą do zachowania się źródeł archeologicznych.
Procesy formowania dzielą się na:

</doc>
<doc id="899776" url="https://pl.wikipedia.org/wiki?curid=899776" title="Hans Schäfer">
Hans Schäfer

Hans Schäfer (ur. 19 października 1927 w Kolonii, zm. 7 listopada 2017 tamże) – niemiecki piłkarz, napastnik. Mistrz świata z roku 1954.
W latach 1948–1965 był zawodnikiem 1. FC Köln. Z klubem z Kolonii został mistrzem Niemiec w 1962 i 1964 (debiutancki sezon Bundesligi), w 1963 ogłoszono go piłkarzem roku w Niemczech.
W reprezentacji Niemiec zadebiutował 9 listopada 1952 w meczu ze Szwajcarią. Do 1962 rozegrał w narodowym zespole 39 spotkań i strzelił 15 goli. Podczas MŚ 1954 miał pewne miejsce w podstawowym składzie i zdobył w tym turnieju 4 bramki. Brał udział w MŚ 1958 (czwarte miejsce) oraz MŚ 1962. Podczas obu mundiali pełnił funkcję kapitana zespołu. Jego ostatnim reprezentacyjnym występem był przegrany ćwierćfinał MŚ 62 z Jugosławią.

</doc>
<doc id="899778" url="https://pl.wikipedia.org/wiki?curid=899778" title="Hans Schafer">
Hans Schafer



</doc>
<doc id="899782" url="https://pl.wikipedia.org/wiki?curid=899782" title="Siły Powietrzne Wybrzeża Kości Słoniowej">
Siły Powietrzne Wybrzeża Kości Słoniowej

Siły Powietrzne Wybrzeża Kości Słoniowej są jednymi z najnowocześniejszych sił powietrznych w tym regionie Afryki utrzymują kontakty wojskowe z Francją (także w dziedzinie lotnictwa wojskowego)
Siłę bojową stanowi 6 samolotów Dassault/Dornier Alpha Jet. Inne wyposażenie to Fokkery typ F-100, F-28, Aerospatiale S.A-330C Puma, Aerospatiale S.A-365C Dauphin 2 oraz dyspozycyjny Beechcraft King Air 200. Siły te dysponują także pewną ilością postradzieckiego uzbrojenia.

</doc>
<doc id="899787" url="https://pl.wikipedia.org/wiki?curid=899787" title="Paragwajskie Siły Powietrzne">
Paragwajskie Siły Powietrzne

Siły Powietrzne Paragwaju ("Fuerza Aérea de Paraguay", FAP) stanowią samoloty otrzymane w latach 1980–1982. Były to samoloty przeciwpartyzanckie typu Emaber EMB-326GB "Xavante". Swoją bazę mają w Campo grande w Asunción. Innym wyposażeniem armii paragwajskiej jest niewielka grupa samolotów North American AT-6G Texan oraz samoloty typu Douglas C-47 Dakota i CASA C-212 Aviocar i Convair C-131D Samaritan. W paragwajskiej armii służą także obecnie Embraery EMB-312 Tucano.

</doc>
<doc id="899788" url="https://pl.wikipedia.org/wiki?curid=899788" title="Brama Złota">
Brama Złota

Złota Brama

</doc>
<doc id="899793" url="https://pl.wikipedia.org/wiki?curid=899793" title="Panamskie Siły Powietrzne">
Panamskie Siły Powietrzne

Siły Powietrzne Panamy – do 1989 Panama dysponowała 60 śmigłowcami i samolotami transportowymi stacjonującymi w bazach Albrook France Field i Tocumen. W 1989 nastąpiła inwazja sił USA na Panamę i w jej wyniku zawieszono współpracę, a właśnie Stany Zjednoczone miały być dostarczycielem sprzętu dla panamskich sił powietrznych. W wojnie ze Stanami Zjednoczonymi Panama straciła cały swój lotniczy potencjał.
Obecnie siły powietrzne Panamy dysponują 30 samolotami z których większość pochodzi ze Stanów Zjednoczonych. Poza sprzętem amerykańskim Panama dysponuje 7 chilijskimi samolotami typu ENAER T-35 Pillan 2 brytyjskimi samolotami Britten Norman Islander. Flotę śmigłowców stanowią UH-1 Huey, UH-1N Twin Huey oraz śmigłowce typu Bell 205, 212 i 407. Do zadań transportowych służą samoloty typu Cessna 150. Flotę samolotów wielozadaniowych stanowią samoloty typu Grumman Gulfstream II i Cessna 172.

</doc>
<doc id="899794" url="https://pl.wikipedia.org/wiki?curid=899794" title="Cho Seung-hui">
Cho Seung-hui

Cho Seung-hui () (ur. 18 stycznia 1984 w Seulu, zm. 16 kwietnia 2007 w Blacksburgu) – amerykański masowy morderca południowokoreańskiego pochodzenia, który został zidentyfikowany jako sprawca masakry 32 uczniów i pracowników uniwersytetu Virginia Tech w USA, wcześniej student literatury angielskiej.
Podstawą identyfikacji były badania daktyloskopijne broni, której użyto w zbrodni. Ustalenia śledczych potwierdziły następnie dalsze dowody, zwłaszcza nagrania wysłane przez Cho do telewizji NBC.
Życiorys.
Urodził się w Seulu. W wieku 8 lat przeprowadził się wraz z rodzicami do Stanów Zjednoczonych. Jego rodzice pracowali w pralni w dzielnicy imigrantów na przedmieściach Waszyngtonu. Chodził do szkoły średniej Westfield High School w Chantilly w stanie Wirginia. 
Gdy dostał się na studia w Virginia Tech, zamieszkał na terenie kampusu. Określany był tam jako "samotnik z problemami". W 2005 został oskarżony o napastowanie dwóch studentek (za pomocą telefonów i e-maili); nie postawiono mu jednak zarzutów.
Problemy z psychiką i leczenie.
Już w dzieciństwie Cho zaczął wykazywać odstępstwa od normy. "Był ładnym chłopcem, ale zupełnie nie mówił. Kiedy go dotykałam, tylko na mnie patrzył i nie mówił ani słowa. Myślałam, że jest autystyczny" - przyznała ciotka Cho, mieszkająca z nim w Korei Południowej. Ten stan bardzo niepokoił jego matkę: "Kiedy zamieszkali w Stanach, jego matka ciągle się martwiła, że jest zbyt cichy. Mówiła, że jej syn nie mówi". 
W okresie nauki w szkole średniej Westfield High School Cho nadal miał ogromne kłopoty z komunikowaniem się ze światem zewnętrznym. Był z tego powodu przedmiotem szykan i ataków ze strony innych uczniów, którzy wyśmiewali się z jego nieśmiałości i akcentu. Nauczyciele wymuszali jego odpowiedzi groźbami wystawienia złych ocen. Cho wielokrotnie kierowany był na konsultacje z psychiatrami i psychologami: 
Pomimo to, według oceny zachowanej w aktach sprawy uznano, że ze względu na chorobę psychiczną może być groźny dla samego siebie, ale nie podkreślono, że może również stanowić niebezpieczeństwo dla innych. Taka ocena lekarzy spowodowała, że uzyskał zgodę na studia w Virginia Tech.
Sztuki teatralne.
Podczas zajęć na anglistyce Cho napisał dwie sztuki teatralne. W jednej, zatytułowanej "Richard McBeef", opisał walkę młodego chłopaka ze swoim ojczymem. Trzynastoletni syn mówi w niej o ojcu: "Nienawidzę go, powinienem go zabić, on powinien zginąć". W drugiej sztuce, zatytułowanej "Mr. Brownstone", uczniowie fantazjowali na temat zamordowania swego nauczyciela. Jeden ze studentów mówi o wykładowcy: "On żyje dzięki cierpieniu, które nam zadaje. (...) Chciałbym go zabić". Jego kolega dodaje, że chciałby zobaczyć, jak nauczyciel "ocieka krwią". 
Kolega Cho ze studiów, Ian MacFarlane, powiedział "Sztuki Cho Seung-Hui były dla nas jak z koszmaru. Gdy tylko usłyszałem o strzelaninie na kampusie w Virginia Tech, w pierwszej chwili pomyślałem o moich przyjaciołach, drugą myślą było, że &lt;to pewnie był Seung Cho&gt;".
Zbrodnia.
9 lutego 2007 Cho nabył samopowtarzalny pistolet Walther P22 kalibru .22 LR. Następnie 13 marca 2007 zakupił jeszcze w sklepie w Roanoke pistolet Glock 19 kaliber 9 mm. 
16 kwietnia 2007 o godzinie 7.15 zastrzelił w akademiku 18-letnią studentkę weterynarii Emily Hilscher (mimo iż wedle niektórych mediów Emily miała być jego byłą dziewczyną; wedle innych - osobą, do której żywił obsesyjne, ale nieodwzajemnione uczucia, policja nie znalazła żadnych śladów na to by Seung Cho i Emily się w ogóle znali), a następnie studenta biologii z sąsiedniego pokoju, 22-letniego Ryana Clarka, który przybiegł słysząc krzyki i prawdopodobnie usiłował zapobiec tragedii. Następnie Cho udał się na pocztę, skąd o około 9 rano wysłał do telewizji NBC korespondencję zawierającą 43 zdjęcia, 28 plików wideo i wielostronicowe oświadczenie, które określono jako "niepokojące, agresywne i niekiedy bluźniercze". 
W dwie godziny po pierwszej zbrodni, udał się na uczelnię. W budynku wydziału inżynierii Norris Hall (nie wiadomo dlaczego Cho wybrał akurat ten budynek) zablokował łańcuchem drzwi i chodząc po salach wykładowych strzelał do ludzi. Zabił łącznie, wraz z dwiema pierwszymi ofiarami, 32 osoby, a ranił dalszych 17. Wśród ofiar znaleźli się zarówno studenci jak i pracownicy uczelni. Zginęli m.in. wykładowca francuskiego Jocelyne Couture-Nowak (żona polskiego naukowca prof. Jerzego Nowaka), wykładowca języków obcych i literatury Jamie Bishop, wykładowca inżynierii budowlanej i środowiskowej G.V. Loganathan, profesor inżynierii Kevin Granata. 
Podczas tragedii wyjątkowym bohaterstwem wykazał się pochodzący z Rumunii profesor Liviu Librescu, który własnym ciałem zablokował drzwi do auli, w której wykładał, aby studenci mogli uciec przez okna. Po dokonaniu zabójstw Cho popełnił samobójstwo.
Motywy.
Odsłonięte w śledztwie motywy działania Cho są bardzo złożone, aczkolwiek nie ulega wątpliwości ich podłoże psychopatologiczne.
Wedle ekspertów, kłopoty z komunikacją ze światem zewnętrznym, jakich doświadczył w dzieciństwie i okresie szkolnym ukształtowały jego psychikę, idealnie pasującą do typowego wizerunku psychicznego wielokrotnych zabójców, z takimi cechami jak: odrzucenie, brak akceptacji w środowisku oraz narastanie wewnętrznego gniewu na prześladowców i szyderców. "Praktycznie pod każdym względem Cho jest prototypem masowych zabójców, których postacie badałem przez ostatnie 25 lat" - powiedział profesor James Alan Fox z instytutu kryminologii Northeastern University, współautor szesnastu książek poświęconych zbrodniom - "Nie znaczy to jednak, że można było przewidzieć, że wpadnie w zbrodniczy szał". 
Początkowo przypuszczano, że powodem zbrodniczego szału mógł być zawód miłosny. W czasie śledztwa okazało się jednak, że zabójca pozostawił w swoim pokoju wiele tekstów atakujących "bogate dzieciaki", "rozpustę" i "kłamliwych szarlatanów" w uczelnianym kampusie. W nagraniach przesłanych do NBC sprawca masakry pozował do zdjęć z bronią wycelowaną w obiektyw aparatu; były to zapewne narzędzia zbrodni. Sportretował się również w samobójczych pozach i agresywnych gestach, choć na nielicznych innych fotografiach wyglądał zwyczajnie i uśmiechał się do kamery. Na filmach opowiadał o swojej nienawiści do bogatych: "Nie wystarczały wam wasze mercedesy, bachory. Nie wystarczały wam wasze złote naszyjniki (...), nie wystarczało wam wasze rozpasanie. Nie wystarczały do zaspokojenia waszych hedonistycznych potrzeb. Mieliście wszystko.". 
Z kolei w liście opisał wściekłość i pragnienie, aby wyrównać rachunki. Mówił też o doznawanym głębokim upokorzeniu, choć nie wiadomo, kogo obwinia o swoje cierpienia. Odczytał wreszcie manifest, oskarżając nienazwanych wrogów, że "zniszczyli jego serce i pogwałcili duszę". "Dzięki wam umrę jak Chrystus, by zainspirować pokolenia słabych i bezbronnych". 
Wedle dziennika Washington Post podczas strzelaniny miał na ramieniu wypisane czerwonym atramentem "Ismail Ax" (Topór Izmaela), tak samo podpisał się na przesyłce przesłanej NBC. Prowadzący śledztwo nie potrafili wyjaśnić znaczenia tych słów.
Manifest.
Tekst "manifestu", przesłanego przez mordercę telewizji NBC:
"Zniszczyliście moje serce, pogwałciliście moją duszę i podpaliliście sumienie. Myśleliście, że życie, które postanowiliście zagasić, to tylko życie nędznego chłopaka. Dzięki wam umrę jak Chrystus, by zainspirować pokolenia ludzi słabych i bezbronnych. Wiecie jak to jest, kiedy plują wam w twarz, kiedy zapychają wam gardło chłamem? Wiecie jak to jest kopać własny grób? Wiecie jak to jest, kiedy podrzynają wam gardło od ucha do ucha? Wiecie jak to jest, kiedy torturują was za życia? Wiecie jak to jest być poniżanym i zostać przybitym do krzyża? I być pozostawionym samemu sobie, żeby wykrwawić się na śmierć, tylko po to, by dostarczyć wam rozrywki? Nigdy nie odczuliście nawet krztyny cierpienia przez całe swoje życie. Chcieliście wtłoczyć w nasze życie tyle cierpienia, ile tylko można, tylko dlatego, że jesteście w stanie? Mieliście wszystko, czego wam było trzeba. Ale nie wystarczały wam wasze mercedesy, bachory. Nie wystarczały wam wasze złote naszyjniki, wy snoby. Nie wystarczały wam wasze fundusze powiernicze. Nie wystarczała wam wasza wódka i koniak. Nie wystarczało wam całe wasze rozpasanie. To wszystko nie wystarczało wam, żeby zaspokoić wasze hedonistyczne potrzeby. Mieliście wszystko. Mieliście miliony szans i sposobów, żeby zapobiec temu, co się dziś zdarzyło. Ale postanowiliście przelać moją krew. Przyparliście mnie do muru i pozostawiliście tylko jedno wyjście. To była wasza decyzja. Teraz macie krew na rękach, której nigdy nie zdołacie zmyć. Nie musiało do tego dojść. Nie musiałem tego robić. Mogłem odejść. Mogłem uciec. Ale nie, nie będę już dłużej uciekać. To nie dla mnie. To dla moich dzieci, moich braci, moich sióstr, które zerżnęliście. Zrobiłem to dla nich. Zrobiłem to, kiedy przyszedł odpowiedni czas. Musiałem to zrobić".

</doc>
<doc id="899795" url="https://pl.wikipedia.org/wiki?curid=899795" title="Przyrządy dźwigniowe do wyoblania">
Przyrządy dźwigniowe do wyoblania

Przyrządy dźwigniowe do wyoblania są to narzędzia używane w czasie wyoblania ręcznego. Wykorzystują w działania zasadę dźwigni. W zależności od konstrukcji przyrządy dźwigniowe do wyoblania dzielimy na:
Przyrządy dźwigniowe stosowane są w trakcie wyoblania ręcznego blach o większych grubościach niż możliwe do wykonania za pomocą typowych wyoblaków. Posługiwanie się tymi narzędziami wymaga praktyki. Narzędziem kształtującym blachę w przyrządzie dźwigniowym są:

</doc>
<doc id="899822" url="https://pl.wikipedia.org/wiki?curid=899822" title="Monokryształy">
Monokryształy



</doc>
<doc id="899823" url="https://pl.wikipedia.org/wiki?curid=899823" title="Portrait of an American Family">
Portrait of an American Family

Portrait of an American Family – debiutancki album amerykańskiej grupy Marilyn Manson. Został wydany 19 lipca 1994 roku i wyprodukowany przez Trenta Reznora i Nine Inch Nails. Początkowo album był zatytułowany "The Manson Family Album" (jako odniesienie do Charlesa Mansona i jego sekty), lecz ostatecznie zmieniono tytuł na "Portrait of an American Family".
Jest to jedyny album grupy który został nagrany z basistą Gidgetem Geinem, który został zwolniony i zastąpiony przez Twiggy Ramireza. Zwolnienie było argumentowane jego uzależnieniem od heroiny i dotarciem tej informacji do mediów.
Album sprzedał się w nakładzie 2.5 miliona kopii. Wydano trzy single: Get Your Gunn, Lunchbox i Dope Hat.

</doc>
<doc id="899826" url="https://pl.wikipedia.org/wiki?curid=899826" title="Jean Effel">
Jean Effel

Jean Effel (właściwie François Lejeune, ur. 12 stycznia 1908 w Paryżu, zm. 16 października 1982 tamże) – francuski karykaturzysta, rysownik i akwarelista.
Przybrał pseudonim artystyczny „Effel” od inicjałów imienia i nazwiska „FL”. Oprócz sztuk plastycznych studiował muzykę i filozofię.
Współpracował z tygodnikiem satyrycznym „Le Canard enchaîné” (1933–1949), z dziennikiem „l’Humanité” (1936–1965), „France-Soir” (1944–1975), „Les Lettres françaises” (1944–1965), „L’Humanité-Dimanche” (1948–1980).
Opublikował w roku 1935 zbiór karykatur antyfaszystowskich. Ilustrował bajki La Fontaine’a.
W roku 1945 rozpoczął tworzenie cyklu pięciu książeczek z rysunkami, ilustrującymi w pogodnej karykaturze biblijne dzieje stworzenia świata, które ukazały się nakładem wydawnictwa „Éditions Cercle d’art” pod zbiorczym tytułem „Le Roman d’Adam et Ève”.
Należał do francuskiej partii komunistycznej. Był autorem rysunków satyrycznych, gdzie między innymi w sposób karykaturalny przedstawiał ówczesnego kanclerza Niemiec Konrada Adenauera oraz prezydenta USA Dwighta „Ike’a” Eisenhowera. Za swoją działalność otrzymał w 1968 Międzynarodową Leninowską Nagrodę Pokoju.

</doc>
<doc id="899828" url="https://pl.wikipedia.org/wiki?curid=899828" title="The Portrait of an American Family">
The Portrait of an American Family



</doc>
<doc id="899832" url="https://pl.wikipedia.org/wiki?curid=899832" title="Henry Abbey">
Henry Abbey

Henry Abbey (ur. 11 lipca 1842 w Rondout, części Kingston w stanie Nowy Jork, zm. 7 czerwca 1911 w Tenafly, New Jersey) - poeta amerykański.
Dzieciństwo i młodość.
Był synem Stephena Abbey, handlarza ziarnem i Caroline z domu Vail. Jego rodzina odniosła umiarkowany sukces i była w stanie wspierać jego edukację w Kingston Academy, Delaware Literary Institute (Delhi w stanie Nowy Jork) i Hudson River Institute (po drugiej stronie rzeki w Columbia County), ale niepewny biznes zbożowy i paszowy nie był wystarczający, aby umożliwić mu uczęszczanie na studia.
Życie i twórczość.
W wieku dwudziestu lat, Abbey zapewnił sobie pracę jako asystent redaktora lokalnego dziennika "Rondout Courier" i przez pewien czas pracował w nowojorskim "Orange Spectator", jednocześnie pisząc wiersze do wielu czasopism. W 1862 r. wydał własnym sumptem debiutancki tom pt. "May Dreams", poświęcony Williamowi Cullenowi Bryantowi. Wersety Abbey'a były stosunkowo proste co do języka i tematu, w większości opiewając przyrodę i piękno jego regionu. Kolejny zbiór Abbey, "Ralph and Other Poems" (1866), również ukazał się na koszt autora. Do tego czasu jego prace ukazywały się regularnie w takich ogólnokrajowych magazynach, jak "Appleton's", "Overland Monthly" i "Chambers'", a Abbey został członkiem nowojorskich kręgów literackich (np. Grupa Pfaff skupiająca takich pisarzy jak: Walt Whitman, Thomas Nast i Charles Farrar Browne). Abbey był przyjacielem przyrodnika Johna Burroughsa i aktywnie organizował przemówienia w Rondout, dla tak znanych osób jak Mark Twain. 
Pomimo wszelkich powiązań literackich i częstego publikowania w czasopismach, Abbey nigdy nie próbował poważnie zarabiać na życie jako pisarz. W 1864 r. został kasjerem w Rondout Bank, a wkrótce potem dołączył do ojca i brata Legranda w ich interesach zbożowych, mącznych i paszowych. W 1865 r. Abbey poślubił Mary Louise DuBois z Kingston. Jako odnoszący sukcesy biznesmen, pozostał pracowitym i płodnym poetą — a jednocześnie działał w The Authors Club i The Shakespeare Society w Nowym Jorku, a także w The New York Produce Exchange — i aż do śmierci tworzył kolejne tomiki poetyckie co 3 lub 4 lata. Jego prace były coraz częściej narracyjne, osadzone w klasycznej starożytności i z czasem coraz bardziej dydaktyczne z tomu na tom. Zmarł bezpotomnie 7 czerwca 1911 r. w sanitarium w Tenafly w stanie New Jersey.

</doc>
<doc id="899836" url="https://pl.wikipedia.org/wiki?curid=899836" title="Holy Wood">
Holy Wood



</doc>
<doc id="899838" url="https://pl.wikipedia.org/wiki?curid=899838" title="Rollo">
Rollo



</doc>
<doc id="899841" url="https://pl.wikipedia.org/wiki?curid=899841" title="Stągwie Mleczne">
Stągwie Mleczne



</doc>
<doc id="899843" url="https://pl.wikipedia.org/wiki?curid=899843" title="Legendary Tales">
Legendary Tales

Legendary Tales – pierwszy album studyjny wydany przez Rhapsody of Fire 27 października 1997 roku. Jest to ich debiutancki album i jednocześnie początek sagi "Emerald Sword Saga".

</doc>
<doc id="899844" url="https://pl.wikipedia.org/wiki?curid=899844" title="Vexin">
Vexin

Vexin – kraina historyczna w północno-wschodniej Francji, podzielona od X wieku na Vexin normański ("Vexin normand") i Vexin francuski ("Vexin français").
Terytorium które stało się znane później jako Vexin, nazwę nadało galijskie plemię "Véliocasses", którego stolicą było Rouen. Vexin został później podniesiony do rangi hrabstwa. Normańska inkursja pod przywództwem Rolfa została powstrzymana traktatem z Saint-Clair-sur-Epte w 911, który usankcjonował istnienie nowego tworu politycznego – Księstwa Normandii – i ustalił jego granicę z Królestwem Francji wzdłuż rzeki Epte. Podzieliło to obszar Vexin na dwie części:

</doc>
<doc id="899845" url="https://pl.wikipedia.org/wiki?curid=899845" title="Klaudiusz Ząbecki">
Klaudiusz Ząbecki

Klaudiusz Ząbecki (ur. 18 sierpnia 1984 roku w Tomaszowie Mazowieckim) - polski piłkarz, napastnik.
W swojej karierze zawodowej kolejno reprezentował barwy klubów: Orlen Płock (II liga), Wisła II Płock, Wisła Płock (I liga, 22 rozegranych spotkań i jedna strzelona bramka), Radomiak Radom (II liga), Tur Turek (III liga) oraz Mazowsze Płock, KS Paradyż, Lechia Tomaszów Mazowiecki, Tornado Måløy FK oraz KS Poświętne.

</doc>
<doc id="899846" url="https://pl.wikipedia.org/wiki?curid=899846" title="Captain Beefheart and Magic Band">
Captain Beefheart and Magic Band



</doc>
<doc id="899849" url="https://pl.wikipedia.org/wiki?curid=899849" title="Kulturowe procesy formowania">
Kulturowe procesy formowania

Kulturowe procesy formowania – w archeologii: przypadkowe lub celowe działania ludzi, które mają bezpośredni związek z wykonywaniem lub tworzeniem przedmiotów, budowaniem lub opuszczaniem budowli i zagospodarowaniem środowiska.
Kulturowe procesy formowania dzielą się na:
W praktyce taki dwuczęściowy podział nie zawsze jest widoczny. Większość stanowisk archeologicznych ma skomplikowaną sekwencję uformowania złożoną z naprzemiennie powtarzającego się zagrzebywania i odgrzebywania.

</doc>
<doc id="899855" url="https://pl.wikipedia.org/wiki?curid=899855" title="Rekombinacja genetyczna">
Rekombinacja genetyczna

Rekombinacja genetyczna – proces wymiany materiału genetycznego, w wyniku którego powstają nowe genotypy. Rekombinacja nie zwiększa puli genowej gatunku.
U organizmów wyższych rekombinacja zachodzi w wyniku niezależnej segregacji genów i "crossing-over" zachodzącego podczas profazy mejozy I, a także losowego łączenia się gamet, dzięki czemu potomstwo otrzymuje nową kombinację genów. Umożliwia również rozmnażającym się bezpłciowo organizmom uniknięcie zapadki Mullera, czyli zbytniego gromadzenia się szkodliwych mutacji. U bakterii rekombinacja towarzyszy procesom transdukcji i transformacji.
Rekombinacja jest też metodą usuwania uszkodzeń nici DNA.
Typy rekombinacji DNA.
Wyróżnia się 3 modele rekombinacji homologicznej:
Rekombinacja według modelu Hollidaya.
Model ten przedstawił w roku 1964 Robin Holliday.
Podczas usuwania uszkodzenia jednoniciowe DNA łączy się z białkiem RecA. Białko RecA atakuje homologiczną cząsteczkę, powodując lokalne rozplecenie helisy i wytworzenie heterodupleksu. Odpowiednie pojedyncze nici dwu homologicznych cząsteczek DNA są nacinane przez endonukleazy, powstają wolne końce i następuje rekombinacja typu crossing-over. Powstaje figura krzyżowa Hollidaya, w której naprzeciw uszkodzenia jest nieuszkodzony odcinek, a luka w drugiej nici będzie połączona z nicią nieuszkodzoną. Jedna z nici krzyżuje się, tworząc parę z komplementarną nicią homologicznego dupleksu. Następuje migracja rozgałęzienia w obu kierunkach (5' i 3'). Następuje rozdzielenie struktury Hollidaya i połączenie końców na dwa możliwe sposoby:
Rekombinacja według modelu Meselsona-Raddinga (Aviemore).
Model ten został opracowany w roku 1973 w szkockiej miejscowości Aviemore przez Matthew Meselsona i Charlesa Raddinga.
Rekombinacja rozpoczyna się od nacięcia jednej nici jednego z homologów. Następnie synteza DNA z końca 3’ powoduje odsunięcie końca 5’ przerwanej nici, a odsunięty koniec 5’ wchodzi do nici homologicznej i odsuwa swój odpowiednik (utworzenie pętli D), który jest degradowany nukleolitycznie. Ligacja (połączenie) prowadzi do wytworzenia genetycznie niesymetrycznego połączenia Hollidaya (tylko jedna z podwójnych nici zawiera region heterodupleksowy). Jeśli dochodzi do migracji połączenia, to heterodupleksy powstaną na obu niciach. Rozdzielenie połączenia zachodzi jak w modelu Hollidaya (cięcie nici krzyżujących się lub nie).
Rekombinacja według modelu Szostaka (model przerywania obu nici).
Rekombinację rozpoczyna dwuniciowe pęknięcie (DSB, z ang. "double strand break") jednego z homologów. Następnie egzonukleaza 5’→3’ pozostawia na końcu 3’ wystające końce. Jeden z nich dokonuje inwazji do homologicznego dupleksu i odsuwa swój odpowiednik – powstaje pętla D. Do końców 3’ dołącza się polimeraza DNA i prowadzi syntezę DNA. Ligaza odtwarza dwuniciowe struktury i tworzą się połączenia Hollidaya. Rozdzielają się podobnie jak w modelu Hollidaya.
Rekombinacja umiejscowiona.
Ma miejsce:
Mechanizm:

</doc>
<doc id="899857" url="https://pl.wikipedia.org/wiki?curid=899857" title="Ismael Urzaiz">
Ismael Urzaiz

Ismael Urzaiz (ur. 7 października 1971 w Tudeli) - hiszpański piłkarz grający na pozycji napastnika, wychowanek Realu Madryt. W reprezentacji Hiszpanii zadebiutował 9 października 1996 w zremisowanym bezbramkowo meczu przeciwko Czechom, rozegrał w niej w sumie 25 spotkań, 8 razy wpisując się na listę strzelców. W Primera División zadebiutował w 1989 roku w wieku 18 lat. Występował jedynie w rodzimej lidze, w której do tej pory zdołał zdobyć 132 bramki. Największym sukcesem Ismaela jest zdobycie w 1991 roku z Realem Madryt Copa del Rey. Mierzy 188 centymetrów wzrostu i waży 83 kilogramy. W 2008 roku zakończył piłkarską karierę.

</doc>
<doc id="899859" url="https://pl.wikipedia.org/wiki?curid=899859" title="Otkir Sultonow">
Otkir Sultonow



</doc>
<doc id="899861" url="https://pl.wikipedia.org/wiki?curid=899861" title="Rekombinacja (fizyka)">
Rekombinacja (fizyka)

Rekombinacja – w fizyce to połączenie się pary cząstek lub jonów o przeciwnych ładunkach elektrycznych, jest to proces odwrotny do jonizacji. Zjawisku rekombinacji jonu dodatniego i elektronu towarzyszy uwolnienie nadwyżki energii elektronu, zazwyczaj przez wypromieniowanie fotonu.
W półprzewodnikach zachodzą dwa mechanizmy rekombinacji par dziura-elektron:
Przy dużych koncentracjach domieszek, powyżej 1019 cm-3, zaczyna być decydująca rekombinacja Augera. Rekombinacja Augera występuje równocześnie zarówno w rekombinacji bezpośredniej, jak i pośredniej. Energia wytracona w procesie zjawiska Augera zostaje przekazana elektronowi w paśmie przewodnictwa lub dziurze w paśmie walencyjnym. Nośniki te jednak tracą energię w wyniku oddziaływania z siecią krystaliczną, co towarzyszy generacji fononów.

</doc>
<doc id="899864" url="https://pl.wikipedia.org/wiki?curid=899864" title="EuroManx">
EuroManx

EuroManx – linia lotnicza Wyspy Man, utworzona w 2002, zlikwidowana w 2008.
Główna baza EuroManx znajdowała się na lotnisku Ronaldsway na Wyspie Man.
Historia.
EuroManx powstała 7 sierpnia 2002 roku i zaczęła swoją działalność 19 sierpnia 2002 roku. Linię stworzyli John Seymour oraz Allan Keen. W czerwcu 2005 roku linia EuroManx przejęła trasę Wyspa Man-Liverpool, która była obsługiwana przez Emerald Airways.
9 maja 2008 linia ogłosiła, że zaprzestaje dalszej działalności, podając jako powód rosnące ceny paliwa i niedostateczną liczbę pasażerów.

</doc>
<doc id="899866" url="https://pl.wikipedia.org/wiki?curid=899866" title="Epte">
Epte

Epte – rzeka płynąca w północnej Francji, w regionie Normandia. Długa na 113 km, jest prawym dopływem Sekwany. Ma źródło w Sekwanie Nadmorskiej w regionie Pays de Bray, w okolicy Forges-les-Eaux a uchodzi do Sekwany w okolicy Giverny.
W 911 Traktat z Saint-Clair-sur-Epte ustanowił rzekę historyczną granicą Normandii i Île-de-France.
Claude Monet mieszkał w Giverny w okolicy rzeki przez ponad czterdzieści. Dzięki wydzieleniu odnogi Epte założył słynny wodny ogród z liliami wodnymi i mostkiem w stylu japońskim. Ogród i Epte pojawiają się w kilku pracach artysty.

</doc>
<doc id="899867" url="https://pl.wikipedia.org/wiki?curid=899867" title="O'tkir Sultonov">
O'tkir Sultonov



</doc>
<doc id="899871" url="https://pl.wikipedia.org/wiki?curid=899871" title="Tünel">
Tünel

Tünel – podziemna kolej w europejskiej części Stambułu w Turcji. Otwarcie tej drugiej (po metrze w Londynie) w Europie linii podziemnej kolei miało miejsce 17 stycznia 1875. Linia o długości ok. 573 metrów składa się z dwóch stacji, dolnej Karaköy oraz górnej Tünel Meydani. Różnica wysokości między nimi wynosi w przybliżeniu 60 metrów.

</doc>
<doc id="899875" url="https://pl.wikipedia.org/wiki?curid=899875" title="Rafał Bigus">
Rafał Bigus

Rafał Bigus (ur. 12 lipca 1976 w Stargardzie Szczecińskim) – polski koszykarz grający na pozycji środkowego, reprezentant kraju, multimedalista mistrzostw Polski.
Rafał Bigus swoją koszykarską karierę zaczął grając w Spójni Stargard Szczeciński. W Stanach Zjednoczonych był uczniem szkoły Archbishop Carroll High School, a później studiował w Villanova University. W swoim najlepszym sezonie w NCAA zdobywał średnio 8 punktów oraz 5 zbiórek na mecz. W sezonie 1999/2000 powrócił na polskie parkiety, podpisując trzyletni kontrakt z Zepterem Idea Śląska Wrocław. Występy we Wrocławiu przeplatał jednak wypożyczeniami do słabszych klubów PLK - w sezonie 1999/2000 do Komfortu Stargard Szczeciński, natomiast rok później do Prokomu Trefla Sopot. W 2001, będąc na wypożyczeniu w Sopocie, Bigus rozgrywał jeden z najlepszych sezonów w swojej karierze. Nie mógł jednak wystąpić w półfinałach ligi przeciwko Zepterowi ze względu na uniemożliwiające mu to zapisy w kontrakcie. W rezultacie Trefl zdobył brązowy medal.
W latach 1999–2001 grał także w lidze letniej USBL, w barwach Pensylwania Valley Dawgs. Po wygaśnięciu kontraktu ze Śląskiem powrócił do Stargardu Szczecińskiego. W trakcie sezonu 2002/2003 skorzystał jednak z lepszej finansowo propozycji i przeniósł się do Grecji, gdzie grał do 2005. Sezon 2005/2006 Bigus spędził grając kolejno w Turowie Zgorzelec, Śląsku Wrocław i czeskim CEZ Nymburk. Po przygodzie w Czechach po raz kolejny wrócił do Polski. W latach 2006–2010 występował kolejno w Kotwicy Kołobrzeg, PBG Baskecie Poznań, Sportino Inowrocław oraz Polonii 2011 Warszawa. W sezonie 2010/2011 grał w Rumunii, natomiast od 2011 do 2014 był zawodnikiem AZS Koszalin, od 2014 do 2016 grał w Spójni Stargard, gdzie zakończył karierę.
Bigus w latach 1997–2005 występował w reprezentacji Polski. Wraz z drużyną narodową wziął udział w mistrzostwach Europy w 1997. Zagrał tam 2 spotkania, notując średnio 4,5 punktu oraz 2 zbiórki w ciągu 17 minut gry.

</doc>
<doc id="899885" url="https://pl.wikipedia.org/wiki?curid=899885" title="Naturalne procesy formowania">
Naturalne procesy formowania

Naturalne procesy formowania – określenie na wszelkie zdarzenia naturalne powodujące zagrzebanie i, co za tym idzie, zachowanie świadectwa archeologicznego.
Artefakty oraz inne obiekty ulegają stopniowemu zagrzebywaniu na skutek działalności sił przyrody np. wiatru nanoszącego piasek, rzeki przenoszącej narzędzia. Wszelka aktywność zwierząt na stanowisku taka jak zagrzebywanie czy żucie kości, kopanie nor także jest zaliczana do naturalnych procesów formowania.

</doc>
<doc id="899886" url="https://pl.wikipedia.org/wiki?curid=899886" title="Dyrektywa (językoznawstwo)">
Dyrektywa (językoznawstwo)

Dyrektywa – wypowiedź, która formułuje zakaz lub nakaz określonego postępowania. Dyrektywa nie jest twierdzeniem o rzeczywistości, wobec czego nie można orzec o jej prawdziwości; można za to orzec o jej obowiązywaniu, tj. o tym, czy ktoś się do niej stosuje lub czy postępowanie sprzeczne z jej treścią jest sankcjonowane.

</doc>
<doc id="899894" url="https://pl.wikipedia.org/wiki?curid=899894" title="Kościół św. Antoniego Padewskiego w Warszawie">
Kościół św. Antoniego Padewskiego w Warszawie



</doc>
<doc id="899900" url="https://pl.wikipedia.org/wiki?curid=899900" title="Kościół Zmartwychwstania Pańskiego na Targówku Fabrycznym">
Kościół Zmartwychwstania Pańskiego na Targówku Fabrycznym



</doc>
<doc id="899902" url="https://pl.wikipedia.org/wiki?curid=899902" title="Zasada prawa">
Zasada prawa

Zasada prawa ("zasada prawna") – pojęcie języka prawniczego, przez które, zależnie od kontekstu, można rozumieć:
Różne znaczenia terminu zasada prawna.
Przez zasady prawne można rozumieć te normy prawne (ewentualnie przepisy prawne), które posiadające jedną lub więcej następujących cech:
Tak zasadą jest np. norma, zgodnie z którą wątpliwości należy rozstrzygać na korzyść oskarżonego, lub norma, jaka każe traktować kogoś jako niewinnego aż do czasu skazania go prawomocnym wyrokiem (przypadki z pkt. 1 i 3), albo norma nakazująca chronienie środowiska (przypadek z pkt. 2) lub dążenie – na tyle, na ile jest to możliwe bez szkody dla samej sprawy – do jak najszybszego zakończenia postępowania toczącego się przed sądem lub organem administracji publicznej (przypadek z pkt 3 lub 1).
Zastosowanie tak pojmowanych zasad prawa może być ograniczone do danej instytucji prawnej lub danego aktu prawa stanowionego, rozciągać się na całą gałąź (dziedzinę) prawa lub kilka gałęzi (dziedzin) prawa, a nawet dotyczyć ich wszystkich. Za taką wszechogarniającą zasadę można uważać np. zasadę państwa prawnego lub zasadę równości wobec prawa.
Zasady prawne a przepisy prawne.
Zasady prawne mogą: 
W tym ostatnim przypadku o obowiązywaniu danej zasady prawnej przesądza to, że stanowi ona prawo zwyczajowe lub jest uznawana za obowiązujące przez naukę prawa albo judykaturę, ewentualnie to, że wynika ona z moralności lub istoty danej regulacji prawnej albo ducha prawa lub rozumu ludzkiego (rozsądku).
Podział na zasady i normy niebędące zasadami pod wpływem Roberta Alexyego i Ronalda Dworkina.
Niebędąca zasadą prawną norma prawna (reguła prawna) - odznacza się tym, że zawsze gdy spełnione są warunki określone w jej hipotezie, powinna ona znaleźć swoje zastosowanie (w pełni). 
Nie mogą równocześnie obowiązywać niebędące zasadami normy prawne, jakie pozostają ze sobą w sprzeczności. 
Zasada prawna - odznacza się tym, że może ona w podpadającym pod nią stanie faktycznym zostać zastosowana w pełni, w jakimś mniejszym stopniu lub wcale. 
Przykładowo więc stosując zasadę ochrony środowiska, można przyjąć, że dozwolone jest jeżdżenie każdym samochodem, dozwolone jest jeżdżenie samochodem z katalizatorem, zabronione jest jeżdżenie jakimkolwiek samochodem zatruwającym środowisko.
Zasada prawna wyznacza tylko pewną optymalną powinność, realizowanie której – choć jest prawem nakazane – napotyka na ograniczenia faktyczne (wynikające np. z braku odpowiednich technologii i potrzeb ludzkich) i ograniczenia prawne (biorące się z obowiązywania zasad prawnych lub norm prawnych niebędących zasadami jej przeciwstawnych).
Sprzeczność między przeciwstawnymi zasadami prawnymi rozstrzyga się: bądź poprzez przyznanie pierwszeństwa jednej z nich (tej, która jest ważniejsza, bardziej doniosła, bardziej relewantna), bądź drogą jakiegoś ich pogodzenia (osiągnięcia kompromisu między nimi) wynikającego z wagi (doniosłości, relewantności) każdej z nich. Robi się to bez wyzuwania z mocy obowiązującej którejś z kolidujących ze sobą zasad prawnych.
Konflikt między zasadą i norm niebędącą zasadą rozwiązuje się albo: 
Podział na zasady prawne i normy niestanowiące takich zasad jest podziałem dychotomicznym: dana norma prawna nie może być jednocześnie zasadą prawną i normą prawną nią niebędącą.

</doc>
<doc id="899906" url="https://pl.wikipedia.org/wiki?curid=899906" title="Kościół św. Anny w Warszawie">
Kościół św. Anny w Warszawie



</doc>
<doc id="899907" url="https://pl.wikipedia.org/wiki?curid=899907" title="Kościół św. Anny w Wilanowie">
Kościół św. Anny w Wilanowie



</doc>
<doc id="899908" url="https://pl.wikipedia.org/wiki?curid=899908" title="Kościół św. Jakuba na Tarchominie">
Kościół św. Jakuba na Tarchominie



</doc>
<doc id="899911" url="https://pl.wikipedia.org/wiki?curid=899911" title="Kościół św. Karola Boromeusza na Woli">
Kościół św. Karola Boromeusza na Woli



</doc>
<doc id="899912" url="https://pl.wikipedia.org/wiki?curid=899912" title="Kościół Świętej Trójcy na Solcu w Warszawie">
Kościół Świętej Trójcy na Solcu w Warszawie



</doc>
<doc id="899915" url="https://pl.wikipedia.org/wiki?curid=899915" title="Dentlein am Forst">
Dentlein am Forst

Dentlein am Forst, Dentlein a.Forst – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, siedziba wspólnoty administracyjnej Dentlein am Forst. Leży około 20 km na południowy zachód od Ansbachu.

</doc>
<doc id="899919" url="https://pl.wikipedia.org/wiki?curid=899919" title="Kościół Wniebowstąpienia Pańskiego na Ursynowie">
Kościół Wniebowstąpienia Pańskiego na Ursynowie



</doc>
<doc id="899922" url="https://pl.wikipedia.org/wiki?curid=899922" title="Żyzń wo sławu">
Żyzń wo sławu

Zhizn Vo Slavu – płyta DVD z zapisem koncertu rosyjskiego zespołu pagan metal/folk metalowego Arkona z moskiewskiego klubu "Relax", wydana w 2006 przez wytwórnię Sound Age. 
Wszystkie utwory nawiązują tekstami do rosyjskiego folkloru i tradycji przedchrześcijańskiej, pogańskiej Rusi. Charakterystyczne dla muzyki na tym DVD jest łączenie gitarowych riffów z dźwiękami fletu, kobzy i innych instrumentów, a dla śpiewu Maszy Arichipowej błyskawiczne zmiany brzmienia głosu z ostro metalowego na spokojny, balladowy.

</doc>
<doc id="899923" url="https://pl.wikipedia.org/wiki?curid=899923" title="Port lotniczy Durham-Tees Valley">
Port lotniczy Durham-Tees Valley

Port lotniczy Durham-Tees Valley (ang. "Durham Tees Valley Airport", kod IATA: MME, kod ICAO: EGNV) – lotnisko w północno-wschodniej Anglii, położony ok. 10 km na wschód od Darlington, ok. 16 km na południowy zachód od Middlesbrough i 39 km na południe od Durham.

</doc>
<doc id="899924" url="https://pl.wikipedia.org/wiki?curid=899924" title="Dombühl">
Dombühl

Dombühl – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Schillingsfürst. Leży w pasmie Frankenhöhe, około 21 km na zachód od Ansbachu, przy linii kolejowej Norymberga - Crailsheim.

</doc>
<doc id="899932" url="https://pl.wikipedia.org/wiki?curid=899932" title="Plan operacyjny „Wschód”">
Plan operacyjny „Wschód”

Plan operacyjny „Wschód” – plan operacyjny Wojska Polskiego II RP na wypadek wojny ze Związkiem Radzieckim.
Plan wojny obronnej ze wschodnim sąsiadem, w odróżnieniu od planu „Zachód” był opracowywany przez cały okres II RP. Plan „Wschód” nie zachował się jednak w formie jednolitego dokumentu, nieznane są też jego dokładne założenia. 
Do jego opracowania przystąpiono w 1935. Początkowo do jego opracowania wykorzystywano wcześniejsze studia operacyjne prowadzone na kierunkach ewentualnych zagrożeń ze strony Armii Czerwonej. Prace planistyczne zakończono w 1938. W tym też roku, wobec interwencji dyplomatycznej ZSRR wobec Polski i przesunięciami sowieckich jednostek wojskowych w kierunku granicy z Polską, przystąpiono do prac związanych z uruchomieniem planu operacyjnego „Wschód”. Wykonano dokumenty operacyjne. W wyniku działań dyplomatycznych konflikt został zażegnany.
Od 19 marca 1936 do 21 marca 1939 szefem Wydziału „Wschód” był ppłk dypl. Leopold Okulicki.
Założenia planu.
W 1936 nowy Generalny Inspektor Sił Zbrojnych gen. Edward Śmigły-Rydz wydał wytyczne do opracowania planu. Miał to być plan defensywny z elementami obrony manewrowej. Należało tak prowadzić działania, by kanalizować uderzenia nieprzyjaciela na dogodnych, wybranych przez siebie kierunkach, zadać mu jak największe straty i stwarzać warunki do rozstrzygnięć przez stosowanie zwrotów zaczepnych. Dużą zatem rolę miały spełniać odwody strategiczne. Przewidywano prowadzenie operacji zaczepnych zarówno na wybranych kierunkach operacyjnych jak i w skali strategicznej. W obu przypadkach planowano działanie sił sojuszniczych.
Szczegółowy plan działania w fazie walk nadgranicznych przewidywał prowadzenie działań opóźniających przez oddziały osłonowe połączone z rozpoznaniem jego sił i głównych kierunków uderzeń. Po wprowadzeniu przez przeciwnika do walki drugich rzutów operacyjnych, jednostki polskie miały zorganizować obronę na linii rzek: Stryj, dalej przez rejon Lwowa, wzdłuż Styru i Jasiołdy, Kanału Ogińskiego, Szczary i Niemna do granicy litewskiej. Była to rubież ostatecznego oporu. Pod jej osłoną planowano odtworzyć odwody strategiczne – na Podlasiu i w Małopolsce.
Zadania związków operacyjnych 
Pierwszorzutowe armie posiadałyby łącznie osiemnaście dywizji piechoty, osiem brygad kawalerii oraz prawie wszystkie jednostki KOP-u. Odwodowe związki operacyjne liczyły dwanaście dywizji piechoty, a siedem dywizji rezerwowych stanowiłoby odwód Naczelnego Wodza.
Przypuszczalny skład związków operacyjnych.
Armie rezerwowe
Cztery pierwszorzutowe armie i samodzielna grupa operacyjna liczyła łącznie osiemnaście dywizji piechoty, osiem brygad kawalerii. W ich składzie znaleźć się miały niemal wszystkie jednostki KOP-u i kilka Obrony Narodowej. Dwanaście pozostałych aktywnych dywizji piechoty przewidziano dla odwodowych związków operacyjnych. Siedem dywizji rezerwowych stanowiłoby dyspozycyjną rezerwę Naczelnego Wodza. Nie przewidziano możliwości utworzenia dowództw Frontów.

</doc>
<doc id="899936" url="https://pl.wikipedia.org/wiki?curid=899936" title="Rozlewisko morąskie">
Rozlewisko morąskie



</doc>
<doc id="899937" url="https://pl.wikipedia.org/wiki?curid=899937" title="Ja Rule">
Ja Rule

Ja Rule, właściwie Jeffrey Atkins (ur. 29 lutego 1976 w Nowym Jorku) – amerykański raper i piosenkarz.
Pseudonim Ja Rule pochodzi od wyrażenia "Jeffrey Atkins Represents Unconditional Love's Existence". Wielokrotnie nominowany do wielu prestiżowych nagród muzycznych, laureat m.in. MTV Video Music Award czy World Music Award.
Życiorys.
Jeffrey uczęszczał do Junior High School we Floral Park, w Nowym Jorku, gdzie spotkał swoją przyszłą żonę, Aishę Murray. Pobrali się w 2001 roku. Kiedy Ja miał pięć lat, jego siostra umarła na skutek problemów z układem oddechowym. Dorastał w religijnej rodzinie Świadków Jehowy, dlatego nie obchodził urodzin ani Bożego Narodzenia. Rodzice zabronili mu też słuchać hip-hopu. Kiedy pierwszy raz go usłyszał, postanowił zostać raperem. Często przynosił do domu płyty z muzyką i słuchał ich na odtwarzaczu CD, kiedy jego matki nie było w pobliżu. Ja Rule ożenił się ze swoją szkolną miłością, Aishą Atkins z domu Murray. Mają trójkę dzieci: Brittney, Jeffreya Juniora i Jordana. Mieszka ze swoją rodziną w posiadłości w New Jersey.
28 lutego 2012 roku odbyła się premiera albumu pt. "Pain Is Love 2". Płyta była promowana singlami "Real Life Fantasy", "Black Vodka" i "Superstar". Na przełomie wiosny i lata 2012 roku ukazał się kolejny album "Renaissance Project". Obie produkcje zostały wydane przez wytwórnię Mpire Records.

</doc>
<doc id="899939" url="https://pl.wikipedia.org/wiki?curid=899939" title="Ovoviviparia">
Ovoviviparia



</doc>
<doc id="899940" url="https://pl.wikipedia.org/wiki?curid=899940" title="Weidenbach (Bawaria)">
Weidenbach (Bawaria)

Weidenbach – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, siedziba wspólnoty administracyjnej Triesdorf. Leży około 13 km na południowy wschód od Ansbachu, przy drodze B13 i linii kolejowej Monachium - Würzburg.
Dzielnice.
W skład gminy wchodzą następujące dzielnice: 

</doc>
<doc id="899941" url="https://pl.wikipedia.org/wiki?curid=899941" title="Oviparia">
Oviparia



</doc>
<doc id="899944" url="https://pl.wikipedia.org/wiki?curid=899944" title="I liga argentyńska w piłce nożnej (2006/2007)">
I liga argentyńska w piłce nożnej (2006/2007)

Mistrzem Argentyny turnieju Apertura w sezonie 2006/07 został Estudiantes La Plata, natomiast wicemistrzem Argentyny turnieju Apertura został Boca Juniors.
Mistrzostwo Argentyny turnieju Clausura w sezonie 2006/07 zdobył San Lorenzo de Almagro, natomiast wicemistrzostwo Argentyny turnieju Clausura zdobył Boca Juniors.
O tym, które zespoły zagrają w międzynarodowych pucharach zadecydowała sumaryczna tabela łącząca wyniki turniejów Apertura i Clausura.
Do Copa Libertadores w roku 2008 zakwalifikowały się następujące kluby:
Do Copa Sudamericana w roku 2007 zakwalifikowało się sześć klubów:
Tabela spadkowa zadecydowała o tym, które kluby spadną do drugiej ligi (Primera B Nacional Argentina), a które będą miały szanse obronić swój byt pierwszoligowy w barażach. Bezpośrednio spadły kluby, które w tabeli spadkowej zajęły dwa ostatnie miejsca – Belgrano Córdoba i CA Argentino de Quilmes. Na ich miejsce awansowały dwie najlepsze drużyny z drugiej ligi – Olimpo Bahía Blanca i San Martín San Juan. Mecze barażowe musiały stoczyć Nueva Chicago Buenos Aires i Godoy Cruz Antonio Tomba. Oba zespoły przegrały baraże, a na ich miejsce awansowały do pierwszej ligi CA Huracán i CA Tigre.
Torneo Apertura 2006/07.
Apertura 1.
Według AFA
Apertura 2.
Według AFA
Apertura 3.
Według AFA
Apertura 4.
Według AFA
Apertura 5.
Według AFA
Apertura 6.
Według AFA
Apertura 7.
Według AFA
Apertura 8.
Według AFA
Apertura 9.
Według AFA
Apertura 10.
Według AFA
Apertura 11.
Według AFA
Apertura 12.
Według AFA
Apertura 13.
Według AFA
Apertura 14.
Według AFA
Apertura 15.
Według AFA
Apertura 16.
Według AFA
Apertura 17.
Według AFA
Apertura 18.
Według AFA
Apertura 19.
Według AFA
Tabela końcowa Apertura 2006/07.
Z powodu równej liczby punktów dwóch najlepszych w tabeli klubów dla wyłonienia mistrza Argentyny turnieju Apertura konieczne było rozegranie barazu.
Mistrzem Argentyny turnieju Apertura został klub Estudiantes La Plata.
Tablica spadkowa na koniec turnieju Apertura 2006/07.
Tabela ma jedynie charakter orientacyjny. Dopiero stan tej tabeli na koniec turnieju Clausura zadecyduje, które z zespołów spadną do drugiej ligi, a które zagrają o utrzymanie się w lidze w barażach. Można z tej tabeli odczytać, które z drużyn przed turniejem Clausura były szczególnie zagrożone spadkiem.
Torneo Clausura 2006/07.
Clausura 1.
Według AFA
Clausura 2.
Według AFA
Clausura 3.
Według AFA
Clausura 4.
Według AFA
Clausura 5.
Według AFA
Clausura 6.
Według AFA
Clausura 7.
Według AFA
Clausura 8.
Według AFA
Clausura 9.
Według AFA
Clausura 10.
Według AFA
Clausura 11.
Według AFA
Clausura 12.
Według AFA
Clausura 13.
Według AFA
Clausura 14.
Według AFA
Clausura 15.
Według AFA
Clausura 16.
Według AFA
Clausura 17.
Według AFA
Clausura 18.
Według AFA
Clausura 19.
Według AFA
Sumaryczna tabela sezonu 2006/07.
Tabela ma znaczenie nie tylko statystyczne. Na jej podstawie wyznaczane są kluby, które reprezentować będą Argentynę w dwóch największych klubowych turniejach południowoamerykańskich Copa Libertadores i Copa Sudamericana.

</doc>
<doc id="899945" url="https://pl.wikipedia.org/wiki?curid=899945" title="Werner Liebrich">
Werner Liebrich

Werner Liebrich (ur. 18 stycznia 1927 w Kaiserslautern, zm. 20 marca 1995 tamże) – niemiecki piłkarz i trener piłkarski. Mistrz świata z roku 1954.
Liebrich był zawodnikiem 1. FC Kaiserslautern. Z klubem tym dwukrotnie został mistrzem Niemiec (1951 i 1953). W reprezentacji RFN debiutował 17 czerwca 1951 w meczu z Turcją. Do 1956 rozegrał w kadrze 16 spotkań. Podczas MŚ 54 wystąpił w czterech meczach, w tym w zwycięskim finale z Węgrami.
W sezonie 1964–1965 był pierwszym trenerem Kaiserslautern.
Linki zewnętrzne.
Statystyki w bazie playerhistory.com

</doc>
<doc id="899950" url="https://pl.wikipedia.org/wiki?curid=899950" title="Andrzej Lewandowski (dziennikarz)">
Andrzej Lewandowski (dziennikarz)

Andrzej Lewandowski (ur. 12 marca 1935 w Warszawie) – polski dziennikarz sportowy.
Jego ojciec – adwokat, aresztowany przez gestapo, zesłany w grupie warszawskich prawników w I Warszawskim Transporcie do KL Auschwitz, został zamordowany w styczniu 1941. Matka zginęła w 1944 r. podczas powstania warszawskiego.
Magister dziennikarstwa, absolwent Wydziału Dziennikarstwa Uniwersytetu Warszawskiego (1956). Od 1953 pracował jako dziennikarz sportowy w "Trybunie Ludu" (od 1956 jako pracownik etatowy), a od 1990 do przejścia na emeryturę w 1996 w "Trybunie". Był tam m.in. kierownikiem działu sportowego. Od 1961 członek PZPR. 
Relacjonował m.in. Igrzyska Olimpijskie (1972-1992), mistrzostwa świata w szermierce, hokeju, podnoszeniu ciężarów i kolarstwie. Był członkiem komitetu organizacyjnego Wyścigu Pokoju, współorganizatorem Turnieju im. Feliksa Stamma, działaczem Polskiego Komitetu Olimpijskiego. Został odznaczony Krzyżem Kawalerskim (1978) i Oficerskim (1988) Orderu Odrodzenia Polski, Złotym i Srebrnym Krzyżem Zasługi, Medalem 40-lecia Polski Ludowej, Złotym i dwukrotnie Srebrnym Medalem „Za Zasługi dla Obronności Kraju”, Złotą Odznaką honorowa „Za Zasługi dla Warszawy”, Złotą Odznaką „Zasłużony Działacz Kultury Fizycznej”, Brązową Odznaką „Za zasługi w ochronie porządku publicznego” i innymi. Laureat wielu nagród.
Prowadzi blog pod tytułem "Echa wydarzeń".

</doc>
<doc id="899951" url="https://pl.wikipedia.org/wiki?curid=899951" title="Weiltingen">
Weiltingen

Weiltingen – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Wilburgstetten. Leży około 30 km na południowy zachód od Ansbachu, nad rzeką Sulzach.
Dzielnice.
W skład gminy wchodzą następujące dzielnice: Veitsweiler, Wörnitzhofen, Ruffenhofen, Frankenhofen, Hahnenberg, Unterklingen, Oberklingen, Bosacker.

</doc>
<doc id="899954" url="https://pl.wikipedia.org/wiki?curid=899954" title="Belbin">
Belbin



</doc>
<doc id="899958" url="https://pl.wikipedia.org/wiki?curid=899958" title="Arberg">
Arberg

Arberg – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży około 18 km na południe od Ansbachu, nad rzeką Wieseth.
Dzielnice.
W skład gminy wchodzą następujące dzielnice:

</doc>
<doc id="899965" url="https://pl.wikipedia.org/wiki?curid=899965" title="Bechhofen (Bawaria)">
Bechhofen (Bawaria)

Bechhofen, Bechhofen an der Heide – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży około 16 km na południe od Ansbachu, nad rzeką Wieseth.
Dzielnice.
W skład gminy wchodzą następujące dzielnice: Bechhofen, Aub, Birkach, Burgstallmühle, Fröschau, Großenried, Heinersdorf, Kallert, Kaudorf, Kleinried, Königshofen, Lettenmühle, Liebersdorf, Mörlach, Oberkönigshofen, Reichenau, Röttenbach, Rohrbach, Rottnersdorf, Sachsbach, Selingsdorf, Thann, Voggendorf, Waizendorf, Weidendorf, Weihermühle, Wiesethbruck, Winkel.

</doc>
<doc id="899971" url="https://pl.wikipedia.org/wiki?curid=899971" title="Tunak Tunak Tun">
Tunak Tunak Tun

„Tunak Tunak Tun” (często skracane do Tunak) – piosenka z 1998 roku z gatunku bhangra/pop autorstwa hinduskiego wykonawcy z Pendżabu, Dalera Mehndiego. Stała się ona internetowym fenomenem. Teledysk do „Tunaka” był pierwszym filmem zrealizowanym w Indiach w technice greenscreen, który pozwolił Mehndiemu na zwielakratnianie swojej postaci oraz dodawanie rozmaitych teł przy pomocy techniki komputerowej.
Taniec Mehndiego został wykorzystany przez firmę Blizzard w grze "World of Warcraft" jako taniec mężczyzn rasy Draenei, podobnie jak w grze "" jako easter egg.

</doc>
<doc id="899973" url="https://pl.wikipedia.org/wiki?curid=899973" title="Dürrwangen">
Dürrwangen

Dürrwangen (frank. "Dirrwang") – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży około 25 km na południowy zachód od Ansbachu, nad rzeką Sulzach.
Dzielnice.
W skład gminy wchodzą następujące dzielnice: 

</doc>
<doc id="899983" url="https://pl.wikipedia.org/wiki?curid=899983" title="Schopfloch (Bawaria)">
Schopfloch (Bawaria)

Schopfloch – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży w paśmie Frankenhöhe, około 27 km na południowy zachód od Ansbachu, przy drodze B25 i linii kolejowej Nördlingen - Feuchtwangen.

</doc>
<doc id="899985" url="https://pl.wikipedia.org/wiki?curid=899985" title="Aszurnasirpal II">
Aszurnasirpal II

Aszurnasirpal II, właśc. Aszur-nasir-apli II (akad. "Aššur-nāṣir-apli", tłum. „bóg Aszur jest strażnikiem syna”) – król Asyrii, syn i następca Tukulti-Ninurty II; według "Asyryjskiej listy królów" panować miał przez 25 lat. Jego rządy datowane są na lata 883–859 p.n.e. Uczynił Asyrię jedną z największych potęg ówczesnego świata. 
Życiorys.
Wielki zdobywca, który tytułował się "panem czterech stron świata". Sam tytuł wskazywał tendencje ekspansjonistyczne. Przedsięwziął czternaście wypraw wojennych, w tym kilka skierowanych na północ do Anatolii, gdzie zbuntowały się przeciw niemu państwa wasalne. W czasie jednej z kampanii na zachodzie dotarł aż do Morza Śródziemnego, w którym rytualnie obmył swą broń, przyjmując prezenty od miast fenickich. To zapewniło mu dobre stosunki z ekonomicznie ważnymi państwami Lewantu i dało mu dostęp do źródeł drewna w górach Libanu. Odniósł również sukcesy na wschodzie, pacyfikując tereny w górach Zagros. Stosunki z południowym sąsiadem Babilonią pozostały przyjazne, choć nie wahał się atakować koczowniczych plemion Sutejów w regionie środkowego Eufratu.
Król w czasie swych wypraw stosował bardzo surowe represje wobec nielojalnych i zbuntowanych miast oraz państw. Bezwzględnie karał pokonanych przeciwników urządzając pokazowe, masowe egzekucje (wbijanie na pal, obdzieranie żywcem ze skóry), celowo burząc miasta i deportując ludność. Wszystko to było możliwe dzięki użyciu mobilnej, bardzo dobrze wyposażonej armii. Do jego sukcesów militarnych przyczyniło się też na pewno wprowadzenie po raz pierwszy oddziałów jazdy konnej.
Okrutna polityka represji sprawiła, że większość podbitych miast i państw wolała płacić należne podatki i trybut niż narażać się na gniew i zemstę króla Asyrii. Wielu lokalnych władców, by wykazać swą lojalność, wysyłało swe córki do królewskiego haremu. W zamian, w razie zagrożenia, mogli oni liczyć na pomoc asyryjskiej armii.
Aszurnasirpal II był nie tylko wojownikiem, ale również budowniczym, zakładającym nowe miasta i zasiedlającym je deportowaną ludnością z innych części imperium. Olbrzymie dochody z podatków i trybutu pozwoliły mu też rozpocząć jego największe przedsięwzięcie budowlane - przekształcenie niewielkiego miasta Kalchu (obecne Nimrud) w nową stolicę imperium. Wzniósł on tu wielki pałac, liczne świątynie, koszary dla wojska i dzielnice mieszkalne, które zasiedlił w dużej mierze przesiedloną ludnością. Utworzył też parki i ogrody, które wypełnił egzotycznymi drzewami, kwiatami i zwierzętami. Tzw. stela bankietowa opisuje wielkie, trwające dziesięć dni przyjęcie wydane przez władcę dla niemal 70 tysięcy osób z okazji ukończenia prac.

</doc>
<doc id="899986" url="https://pl.wikipedia.org/wiki?curid=899986" title="Berberys Julianny">
Berberys Julianny

Berberys Julianny ("Berberis julianae") – gatunek zimozielonego krzewu z rodziny berberysowatych. Pochodzi z Azji (ojczyzną są środkowe Chiny).
Zastosowanie i uprawa.
Gatunek sadzony jako roślina ozdobna. Odporny na zanieczyszczenia powietrza i mrozy (najbardziej odporny na mróz pośród zimozielonych gatunków berberysów, strefa mrozoodporności 6b), dobrze regeneruje. Rośnie najlepiej na stanowiskach słonecznych lub półcienistych i odsłoniętych od wiatru. Wymaga żyznych gleb, dostatecznie wilgotnych i przepuszczalnych (źle rośnie na glebach ciężkich i zimnych).

</doc>
<doc id="899988" url="https://pl.wikipedia.org/wiki?curid=899988" title="Depozycja (archeologia)">
Depozycja (archeologia)

Proces podepozycyjny – wszelkie przekształcenia jakim podlega ukształtowana w procesie stratyfikacji struktura stanowiska archeologicznego, aż do momentu jej odkrycia, część świadectw ulega zniszczeniu lub zostaje przekształcona. Nie jest to postać pierwotna lecz zredukowana pod względem jakości i ilości informacji w wyniku występowania różnych zjawisk. Podczas procesu podepozycyjnego część informacji jest bezpowrotnie tracona.
Stan zachowania zabytków zależy od:
Zabytki podlegają nieustannemu niszczeniu przez czynniki fizyczne takie jak:
Na stan zachowania mają także wpływ czynniki biologiczne:
Pozostałości materialne od momentu użytkowania przez dawne społeczeństwa do czasu ich odkopania przez archeologia podlegają przemianom. Stan źródeł nie jest taki sam jak w czasie ich użytkowania. Bardzo rzadko mamy do czynienia z zamrożonym obiektem z przeszłości (w wyniku wybuchu wulkanu, zamrożenia lub innego kataklizmu). Często zdarza się również, że nie wszystkie rodzaje źródeł archeologicznych mogą dotrwać do naszych czasów. Kiedy ludzie uciekają pozostawiając swój dobytek, zazwyczaj porzucając tylko rzeczy zbędne oraz zniszczone i takie je znajdujemy. Archeolog prawie nigdy nie dysponuje pełnym inwentarzem stanowiska. Tym cięższe jest odtworzenie życia ludzi w przeszłości, gdy nie zachowują się żadne ślady ich kultury niematerialnej (język, wierzenia, zwyczaje, obrzędy). Wiele zabytków jest odnajdowanych w kontekście innym niż pierwotny (w którym funkcjonowały), gdyż zostały zagubione, ukryte bądź też wyrzucone.

</doc>
<doc id="899994" url="https://pl.wikipedia.org/wiki?curid=899994" title="Colmberg">
Colmberg

Colmberg – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Gmina leży w paśmie Frankenhöhe, około 12 km na północny zachód od Ansbachu, nad rzeką Altmühl.
Podział administracyjny.
Gmina składa się z następujących części:
Współpraca.
Miejscowość partnerska:

</doc>
<doc id="899995" url="https://pl.wikipedia.org/wiki?curid=899995" title="Crossover (samochód)">
Crossover (samochód)

Crossover – rodzaj samochodu osobowego, łączącego elementy różnych rodzajów nadwozia z cechami stylistycznymi SUV-ów. To co je od nich odróżnia, to jedynie nieznacznie podwyższony prześwit, znacznie rzadziej występujący napęd AWD i brak występowania konstrukcji opartych o ramę. W ten sposób, crossovery to pośredni typ samochodu pomiędzy klasycznymi konstrukcjami osobowymi a masywniejszymi, cięższymi i bardziej bojowo wyglądającymi SUV-ami, wyróżniając się głównie podwyższoną pozycją za kierownicą.
Choć pierwsze konstrukcje trafiły na rynek już drugiej połowie XX wieku, to intensywny wzrost popularności crossoverów na świecie przypadł znacznie później – na przełom pierwszej i drugiej dekady XXI wieku. Ich specyfika zdobyła tak duże zainteresowaniem, że z początkiej trzeciej dekady kolejni producenci decydują się albo zastępować tracące na popularności tradycyjne samochody osobowe crossoverami, albo nadają im ich cechy wyglądu. Crossovery mogą mieć różną wielkość – najpopularniejsze i najliczniej oferowane przez procuentów są spośród nich te o miejskich wymiarach.
Etymologia.
Słowo "crossover" pochodzi z języka angielskiego i podobnie jak w innych dziedzinach, gdzie jest ono stosowane, odnosi się ono do zjawiska krzyżowania się sobą różnych cech. Stosowanie tego terminu rozpoczęto praktykować z dużym opóźnieniem wobec pojawiania się na rynku pierwszych crossverów – początkowo zarówno producenci, jak i prasa uciekali się do bardziej opisowych określeń jako „podwyższone”, „z napędem 4x4" oraz „z właściwościami terenowymi”. Słowo "crossover", akcentujące stopniowe wyodrębnianie się tego typu samochodów, upowszechniło się z początkiem XXI wieku.
W Ameryce Północnej popularnym synonimem wyrażenia "crossover" stosowanym z nim naprzemiennie jest skrótowiec CUV oznaczający "crossover utility vehicle", nawiązujący to rozwinięcia skrótu pokrewnego typu samochodów SUV. Niekiedy stosowana jest też zbitka "crossover SUV". W Polsce tymczasem słowo "crossover" zostało zaadaptowane w oryginalnej postaci, z drugą dekadą XXI wieku ulegając upowszechnieniu i powszechnie pojawiając się m.in. w mediach motoryzacyjnych, a także zyskując swoją definicję w encyklopedii PWN.
Historia.
Początki.
Istnienie samochodów osobowych o silnym udziale cech konstrukcyjno-wizualnych nawiązujących do pojazdów typu SUV rozpoczęło się z końcem lat 70. XX wieku, kiedy to zadebiutowały dwie niepowiązane ze sobą pionierskie konstrukcje. W 1977 roku zaprezentowano model Matra-Simca Rancho, która łączyła cechy dużego, 3-drzwiowego kombi z elementami samochodu z właściwościami terenowymi – i dziś to ona określana jest jako pierwszy w historii samochód typu crossover. Choć podobną rolę przypisuje się amerykańskiemu modelowi AMC Eagle, to jednak koncern American Motors przedstawił swój przełomowy model dwa lata po francuskim Rancho. To, czym wyróżniało się Eagle, to rozbudowana gama nadwoziowa składająca się z 5 różnych wersji, a także charakter bliższy samochodowi osobowemu – pomimo wyraźnie podwyższonego prześwitu i elementów stylistycznych w stylu samochodów SUV.
Kolejną ważną konstrukcją, która miała kluczowy wpływ na kształtowanie się klasy crossoverów, był Volkswagen Golf Country zaprezentowany przez niemiecką firmę w 1990 roku. Będący zmodyfikowanym samochodem osobowym o cechach nawiązujących do SUV-ów, był zarazem prekursorem dla trendu oferowania „uterenowionych” wersji samochodów na masową skalę w XXI wieku, w czym aktywny udział wziął także sam Volkswagen. Znacznie większą popularność zdobyły wariacje na temat dużych rodzinnych kombi i samochodów na bezdroża, które w 1994 roku przedstawiło Subaru (Outback) i w 1997 roku w odpowiedzi na to Volvo z modelem V70 Cross Country.
Popularyzacja.
Przełomowym okresem dla dziejów crossoverów był przełom XX i XXI wieku, kiedy to eksperymentowania z łączeniem koncepcji minivana i SUVa podjął się Nissan z modelem R’nessa wewnętrzny rynek i Honda z globalanym HR-V, a także Pontiac z kontrowersyjnym Aztekiem. Amerykańska konstrukcja, choć nie odniosła sukcesu rynkowego, była pierwszym współczesnym modelem torującym drogę do rosnącej liczby dużych rodzinnych samochodów o podobnej koncepcji. W kolejnych latach pierwszej dekady XXI wieku podobne konstrukcje przedstawili bowiem m.in. Chrysler, Dodge, Honda, Mercedes-Benz, Toyota czy Subaru, dla których głównym rynkiem zbytu były Stany Zjednoczone.
W międzyczasie, za zasługą mariażu Suzuki z Fiatem, a także Nissana, Kii i Toyoty, w połowie pierwszej dekady XXI wieku w Europie klasa crossoverów zaczęła się popularyzować za zasługą mniejszych, subkompaktowych i kompaktowych konstrukcji. W czasie, gdy zaprezentowana modele Toyota Urban Cruiser, Fiat Sedici i Suzuki SX4 i Kia Soul nie zdobyły przełomowej popularności, tak model Nissan Qashqai odniósł przełomowy sukces. To właśnie japoński kompaktowy crossover odwrócił trendy w stronę tego typu konstrukcji, które w drugiej dekadzie XXI wieku zaczęły na masową skalę zasilać kolejne oferty producentów zarówno japońskich, jak i europejskich oraz południowokoreańskich. Z myślą o lokalnych potrzebach rynkowych na produkcję crossoverów w tym okresie zdecydowały się także firmy chińskie, a nawet indyjskie (Tata Motors i Mahindra) oraz rosyjskie (Łada).
Crossovery według wielkości.
Miejskie.
Najmniejszy pod względem wymiarów typ crossoverów jest stosunkowo niszowy, reprezentowany głównie przez marki azjatyckie z myślą o rynkach rozwijających się, na czele z takimi regionami jak Indie. Istotną rolę w rozwoju tej klasy odegrało Suzuki z modelem Ignis, powstałym w dotąd trzech generacjach. Do tego segmentu próbował wkroczyć także europejski Volkswagen, który w 2012 roku zaprezentował prototyp Taigun, jednak w ostatecznie w 2016 roku ogłosił porzucenie takiego pomysłu. Koncepcja mikrocrossovera odniosła z kolei duży rynkowy sukces w wykonaniu Renault, które od 2015 do 2021 roku w samych Indiach sprzedało ponad 400 tysięcy sztuk modelu Renault Kwid, by w 2021 roku rozpocząć jego sprzedaż także w Europie jako Dacia Spring z napędem elektrycznym. W tym samym roku, w odpowiedzi na malejącą sprzedaż tradycyjnych samochodów segmentu A, japońska Toyota z myślą o rynku europejskim zdecydowała się uczynić kolejną generację Aygo mikrocrossoverem Aygo X.
Subkompaktowe.
Prekursorskim modelem dla klasy subkompaktowych crossoverów była Honda HR-V zaprezentowana w 1998 roku, której koncepcja nie zdobyła wówczas popularności i zniechęciła japońską firmę do kontynuacji tej linii modelowej. Kolejnym podejściem do koncepcji małego crossovera był przedstawiony w 2005 roku rezultat włosko-japońskiej kooperacji: modele Fiat Sedici oraz Suzuki SX4, które odniosły większą popularność, na czele z modelem Suzuki. Trendu tego nie utrzymała Toyota, która za pośrednictwem relatywnie drogich modeli Scion xD i europejskiej wersji o nazwie Urban Cruiser, nie zdobyła popularności w klasie subkompaktowych crossoverów.
Przełomem w historii tej klasy samochodów była przedstawina w 2008 roku Kia Soul, która przy wprawdzie umiarkowanej popularności w Europie, okazała się bestsellerem w Stanach Zjednoczonych z ponad 100-tysięczną roczną sprzedażą po 2011 roku. Subkompaktowe crossovery na masową skalę zyskały sympatię nabywców w Europie po 2010 roku, kiedy to zadebiutował kolejny ważny model dla historii tej klasy – Nissan Juke. Rok po debiucie samochód znalazł ponad 100 tysięcy nabywców, kształtując trend, który skłonił rywali do opracowania konkurencyjnych konstrukcji. Po 2013 roku po premierze takich modeli, jak Opel Mokka, Peugeot 2008, czy Renault Captur, można zaobserwować systematyczny wzrost zarówno popularności, jak i podaży ze strony producentów małych crossoverów. Niektórzy z nich decydują się na oferowanie więcej niż jednego modelu tej klasy w gamie – jak Opel czy Volkswagen. Miejskie crossovery łączą cechy głównie hatchbacków i SUV-ów, a przez swoją formę użytkową wyparły z gam producentów miejskie kombi.
Kompaktowe.
Podobnie jak w przypadku crossoverów subkompaktowych, tak i w przypadku większych, o kompaktowych wymiarach, pierwszych eksperymentów z tego typu samochodami podjęła się japońska Honda. W 1998 roku zaprezentowała prototyp, a w 2003 roku seryjny model w postaci nietypowo stylizowanej mieszanki minivana z SUVem o nazwie Honda Element. Awangardowa koncepcja nie zdobyła popularności rynkowej, przegrywając z bardziej konwencjonalnymi kompaktowymi SUVami zyskującymi na znaczeniu w pierwszej dekadzie XXI wieku.
W zupełnie inny sposób idea kompaktowego crossovera została zdefiniowana w 2006 roku przez Nissana, który przedstawił przełomowy model Qashqai. Przedstawiony w 2006 roku samochód połączył cechy 5-drzwiowego hatchbacka z podwyższonym prześwitem, wysoko poprowadzoną linią okien i maski oraz rozległymi nakładkami na zderzaki oraz progi. Samochód zdobył dużą popularność na rynku europejskim, przyczyniając się do popularyzacji crossoverów. Druga dekada XXI wieku przyniosła popularyzację koncepcji crossovera w stylu podwyższonego hatchbacka, którą zaadaptowano przy okazji takich modeli jak m.in. Mercedes-Benz GLA, Subaru XV, Infiniti QX30, Kia XCeed, Lexus UX czy Cupra Formentor.
Klasy średniej.
Jednym z pierwszych crossoverów średniej wielkości był zarazem pierwszy tego typu samochód opracowany przez koncern General Motors, kontrowersyjny Pontiac Aztek. Niekowencjonalnie ukształtowane nadwozie pod kątem wizualnym nawiązywało do tradycyjnych SUV-ów, za to aranżacja i funkcjonalność przestrzeni realizowała założenia dotąd typowe dla rodzinnych minivanów. Kolejną adaptacją koncepcji średnich rozmiarów crossovera była przedstawiona w 2010 roku Honda Accord Crosstour, łącząca cechy 5-drzwiowego liftbacka o łagodnie opadającej linii dachu z podwyższonym prześwitem w stylu SUV-ów. W podobnym stylu utrzymany został pierwszy taki samochód w historii Mazdy o nazwie CX-4, który przedstawiono w 2014 roku z myślą o rynku chińskim.
Druga dekada XXI wieku przyniosła relatywnie niewielki wzrost nasycenia rynkowego średniej wielkości crossoverami – producenci preferowali w tym przedziale rozmiarowym relatywnie konwencjonalne SUV-y. Na oferowanie takiego typu samochodu w 2019 roku zdecydował się Mercedes-Benz, który jako alternatywę dla konwencjonalnych SUV-ów zaoferował rodzinnego crossovera o cechach minivana o nazwie GLB. Lata 20. XXI wieku zwiększyły nasycenie w klasie średniej wielkości crossoverów dzięki rosnącej popularności samochodów elektrycznych, którym producenci zdecydowali się nadać bardziej awangardową i odróżniającą ich od spalinowych modeli stylistykę. W efekcie, Kia EV6 i Hyundai Ioniq 5 przedstawione w 2021 roku wyróżniły się nawiązaniami do nieznanych w tej klasie hatchbacków.
Klasy średniej-wyższej.
Ważnym samochodem w historii dużych crossoverów o długości rzędu od 4,85 do 5 metrów był przedstawiony w 2003 roku Chrysler Pacifica, który swoją unikatową koncepcją łączącą cechy dużego minivana z SUV-em długo nie znajdował bezpośredniej konkurencji. Dwa lata później podobnej koncepcji samochód pojawił się w ofercie Mercedesa-Benza klasy R, łączący cechy podwyższonego prześwitu i muskularnej sylwetki z cechami minivana. Kolejnym podejściem do takiej koncepcji samochodu był nieznacznie krótszy produkt z tego samego koncernu co prekursorska Pacifica, przedstawiony w 2007 roku Dodge Journey. W 2011 roku zmienił on nazwę m.in. w Europie na Fiat Freemont, stając się pierwszym dużym crossoverem w ofercie włoskiego producenta i największym modelem w ówczesnej gamie.
W połowie drugiej dekady XXI wieku, wodpowiedzi na malejącą popularność dużych minivanów, francuskie Renault zdecydowało się przemienić swój flagowy tego typu w crossovera. Doszło do tego w 2014 roku przy okazji prezentacji kolejnej generacji Renault Espace, licząc na utrzymanie popularności dzięki modnej formule. Operacja ta się nie sprawdziła – samochód w 2022 roku został wycofany z produkcji bez następcy. Duże, wyższej klasy crossovery nie zbudowały silnej pozycji rynkowej w skali globalnej, w większości przypadków będąc jednorazowymi eksperymentami ze strony producentów. Z początkiem trzeciej dekady XXI wieku głównym, dużym crossoverem na rynku pozostaje druga, mniejsza od pełnowymiarowego poprzednika, druga generacja modelu GMC Acadia.
Pełnowymiarowe.
Analogicznie do samochodów osobowych czy SUV-ów, także i w przypadku crossoverów producenci podjęli się eksperymentów z konstrukcjami o dużych wymiarach zewnętrznych przekraczających pułap znacznie powyżej 5 metrów. W 2007 roku tego typu samochód zaoferował Ford z modelem Flex wraz z bliźniaczym modelem Lincoln MKT. Oba samochody połączyły cechy SUV-a z długą, obszerną przestrzenią bagażową w stylu samochodów kombi. Większą domieszkę elementów tych pierwszych samochodów przyjęły z kolei konkurencyjne pełnowymiarowe crossovery koncernu General Motors w postaci Buicka Enclave czy Chevroleta Traverse. Pełnowymiarowe crossovery pozostają samochodami dostępnymi głównie na rynku Ameryki Północnej oraz Chin. W 2021 roku niemiecki Volkswagen opracował pierwszy tego typu samochód w swojej historii, przeznaczając go wyłącznie na rynek chiński. Pełnowymiarowy crossover Talagon połączył cechy SUV-a i minivana.
Crossovery według nadwozia.
À la hatchback.
Jednym z najpopularniejszych nadwozi, do których koncepcji nawiązują crossovery, jest 5-drzwiowy hatchback. Nadwozia w tego typu samochodach wyróżniają się w ten sposób relatywnie krótkim przedziałem bagażowym, pozbawionym lub wzbogaconym co najwyżej niewielką szybką boczną. Crossovery tego typu występują głównie w segmencie B oraz segmencie C, a za sprawą Hyundaia i modelu Ioniq 5 – koncept podwyższonego hatchbacka pojawił się także w klasie średniej.
À la kombi.
Popularną koncepcją wśród crossoverów jest także nawiązywanie kształtem nadwozia do samochodów typu kombi. W ten sposób, posiadają one obszerny, przeszklony z trzech stron bagażnik oraz obszerną przestrzeń transportową. Istotna część crossoverów z nadwoziem w stylu kombi de facto są po prostu ich podwyższonymi wariacjami, stając się crossoverami dzięki nakładkom na zderzaki i progi czy większemu prześwitowi. Przykładami takich konstrukcji jest m.in. Holden Adventra czy Subaru Outback.
À la minivan.
Początkowo zjawisko nadawani crossoverom koncepcji łączącej cechy wyglądów SUV-a z minivanami była zjawiskiem niszowym i stosowanym równolegle wobec klasycznych minivanów. Z drugą dekadą XXI wieku crossovery o obszernej kabinie pasażerskiej umożliwiającej przestransportowanie do 7 pasażerów, zaczęły wypierać dotychczasowe samochody o takiej specyfice – np. Opel Crossland zastąpił Opla Merivę, Renault Espace zmienił postać wraz z premierą piątej generacji, a w 2021 roku na podobny krok zdecydowała się także Dacia zastępując model Lodgy crossoverem Jogger.
À la coupé.
W pierwszej dekadzie XXI wieku na rynku pojawiła się nowa nisza w postaci tzw. SUV-ów Coupe, zgodnie z nazwą wyróżniając się łagodnie opadającą linią dachu. Eksperymenty z takim ukształtowaniem nadwozia w przypadku crossoverów rozpoczęły się szybciej, bo już w 2001 roku za pośrednictwem Pontiaka Azteka. Nisko opadającą linię dachu w 2010 roku otrzymała także Honda Accord Crosstour, a także kolejne samochody debiutujące w drugiej dekadzie XXI wieku: m.in. Mazda CX-4, Tesla Model X i Model Y, Jaguar I-Pace i Volkswagen Nivus/Taigo.
À la cabriolet.
Już samo połączenie kabrioleta wyposażonego w miękki, kilkuczęściowy składany dach z SUV-em jest rozwiązaniem niszowym, na które eksperymentalnie dotychzas zdecydował się tylko Nissan wobec modelu Murano CrossCabrio i Land Rover wobec Range Rovera Evoque Convertible. W przypadku mniej bojowo wyglądającyh crossoverów, koncepcja ta do połowy drugiej dekady XXI wieku pozostała nieznana. Zapowiedziami zbudowania crossovera z otwartym dachem Volkswagen przedstawił kolejno w 2014 oraz 2016 roku za pomocą prototypów T-Roc Concept oraz T-Cross Breeze. Ostatecznie zmaterializowały się one w postaci seryjnej, drugiej obok klasycznego 5-drzwiowego T-Roka odmiany nadwoziowej T-Roc Cabriolet przedstawionej w 2019 roku. Jedynym producentem poza Volkswagenem, który zdecydował się połączyć cechy crossovera z otwieranym dachem był Fiat, który w 2021 roku przedstawił mniej inwazyjną w pierwotną koncepcję, limitowaną edycję "Yachting" modelu 500X. Wyposażono ją w miękki, zwijany dach nad głowami kierowcy i pasażerów typu "open air".
Stylizacja à la crossover.
Hatchbacki.
Zjawisko łączenia cech samochodów osobowych z elementami typowymi dla SUV-ów przejawia się nie tylko konstruowaniem odrębnych modeli samochodów, ale i prezentowaniem wersji wyposażeniowych umożliwiających upodobnienie tradycyjnych samochodów do elementów à la crossover. Zmiany te zazwyczaj ograniczają się jedynie do akcentów stylistycznych, zyskując nakładki na zderzaki, nadkola i progi, a także relingi oraz nieznacznie podwyższony prześwit. Jednymi z pierwszych takich samochodów był Volkswagen Golf Cross i Toyota Starlet Remix z lat 90. XX wieku. Takie pakiety stylistyczne na przestrzeni lat zaoferowali zarówno producenci hatchbacków segmentu A, jak i większych – B i C.
Kombi.
Nadawanie samochodom osobowym cech wizualnych crossoverów pojazdom z nadwoziem kombi spopularyzowało w latach 90. Subaru i Volvo. Choć takie modele jak Outback czy Volvo XC70 oferowały napęd AWD, tak w późniejszych latach XXI wieku nie było to regułą. Niektóre modele, jak np. Škoda Octavia Scout podwyższony prześwit pozwalają łączyć z napędem na 4 koła, jednak nie brakuje i takich, które poprzestają na pakiecie stylistycznym – jak np. Ford Focus Active czy Toyota Corolla Trek.
Minivany.
Przełomowym modelem, z punktu widzenia oferowania minivanów wyposażonych w rozległy pakiet stylistyczny upodabniający do samochodów typu crossover i SUV, było Renault Scénic RX4 z 2000 roku. Choć poza zmianami wizualnymi samochód ten oferował także pełnowartościowy napęd AWD, tak rozwiązanie to nie było masowo naśladowane przez inne firmy prezentujące w kolejnych latach pakiety stylistyczne à la crossover dla swoich minivanów. Takie samochody jak Volkswagen CrossGolf czy Volkswagen CrossTouran ograniczyły się do zmian zewnętrznych, a wyjątkiem od tego trendu nawiązującym do idei Renault z początków XXI wieku był jedynie SEAT Altea Freetrack z 2007 roku.
Sedany.
W czasie gdy trójbryłowe nadwozie wśród SUV-ów występuje tylko poprzez wybrane SUV-y Coupe, które przy łagodnie opadającym dachu zachowują stopniowany tył a la coupé i liftback, tak w przypadku crossoverów wielokrotnie ich cechy wizualne próbowano nadawać także klasycznym, 4-drzwiowym sedanom. Pierwsze było Subaru, które oprócz odmiany 5-drzwiowej w 1997 roku poszerzyło gamę wariantów o trójbryłowego Outbacka SUS. Samochód nie zdobył popularności i nie doczekał się kontynuacji po 2010 roku. Pomimo tego, z drugą dekadą XXI wieku eksperymenty z oferowaniem pakietów stylistycznych à la crossoverom podjęło kilka innych producentów. W 2015 roku zadebiutowało Volvo S60 Cross Country, rok później chiński Qoros zaprezentował pakiet stylistyczny "GT" dla modelu 3, a w 2018 roku do sprzedaży trafiły dwa kolejne modele tego typu z myślą o rynku rosyjskim: Reanult Logan Stepway i Łada Vesta Cross Sedan.

</doc>
<doc id="900001" url="https://pl.wikipedia.org/wiki?curid=900001" title="Dietenhofen">
Dietenhofen

Dietenhofen – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży około 12 km na północny wschód od Ansbachu, nad rzeką Bibert.
Dzielnice.
W skład gminy wchodzą następujące dzielnice: Dietenhofen, Kleinhaslach, Leonrod, Adelmannsdorf, Oberschlauersbach, Ebersdorf, Herpersdorf, Andorf, Götteldorf, Seubersdorf, Neudorf, Warzfelden, Stolzmühle, Kleinhabersdorf, Frickendorf, Rüdern, Haunoldshofen, Rothleiten, Kehlmünz, Dietenholz, Höfen, Hörleinsdorf, Lentersdorf, Methlach, Neudietenholz, Walburgswinden, Mosmühle, Münchzell.
Współpraca.
Miejscowości partnerskie:

</doc>
<doc id="900002" url="https://pl.wikipedia.org/wiki?curid=900002" title="Proces depozycyjny">
Proces depozycyjny



</doc>
<doc id="900015" url="https://pl.wikipedia.org/wiki?curid=900015" title="Pięciobój nowoczesny na Letnich Igrzyskach Olimpijskich 1960">
Pięciobój nowoczesny na Letnich Igrzyskach Olimpijskich 1960

Pięciobój nowoczesny na Letnich Igrzyskach Olimpijskich 1960 – jedna z dyscyplin rozgrywanych podczas igrzysk w dniach 26–31 sierpnia 1960 w Rzymie, we Włoszech.

</doc>
<doc id="900017" url="https://pl.wikipedia.org/wiki?curid=900017" title="Zapas amplitudy">
Zapas amplitudy



</doc>
<doc id="900018" url="https://pl.wikipedia.org/wiki?curid=900018" title="Zapas fazy">
Zapas fazy



</doc>
<doc id="900021" url="https://pl.wikipedia.org/wiki?curid=900021" title="Olej chorych">
Olej chorych

Olej chorych (łac. "oleum infirmorum") – olej używany podczas udzielania sakramentu namaszczenia chorych, błogosławiony przez biskupa w Wielki Czwartek podczas mszy krzyżma świętego wraz z olejem Krzyżma i olejem katechumenów.
Modlitwa wypowiadana nad olejem.
Olej błogosławiony jest w trakcie modlitwy eucharystycznej, przed jej zakończeniem. Jeżeli względy duszpasterskie za tym przemawiają, błogosławieństwo może odbyć się po liturgii słowa. 
Posługujący trzyma naczynie z olejem przed biskupem, który wypowiada następującą modlitwę: 
Słowa końcowe: "Który z Tobą..." mówi się tylko wtedy, gdy poświęcenie nie odbywa się podczas Modlitwy eucharystycznej. Po dokonaniu poświęcenia naczynie z olejem chorych odnosi się na poprzednie miejsce i Mszę odprawia się dalej według normalnego porządku.

</doc>
<doc id="900023" url="https://pl.wikipedia.org/wiki?curid=900023" title="Światło mijania">
Światło mijania



</doc>
<doc id="900026" url="https://pl.wikipedia.org/wiki?curid=900026" title="Uniezwyklenie">
Uniezwyklenie

Uniezwyklenie – przedstawienie sytuacji lub postaci w sposób oryginalny, odbiegający od norm jego postrzegania w literaturze; ukazanie zwyczajnego elementu tematycznego tak, jakby był on podmiotowi zupełnie nieznany.
Przykład. "Szedłem wśród wysokich, złowrogo poruszających się na wietrze koron drzew. Nie wiedziałem dokąd zmierzam, miałem tylko jeden cel - skończyć nareszcie tę podróż" - o powrocie do domu z parku podczas wichury.

</doc>
<doc id="900030" url="https://pl.wikipedia.org/wiki?curid=900030" title="Nazwisko znaczące">
Nazwisko znaczące

Nazwisko znaczące – nazwisko bohatera utworu literackiego pochodzące od zwykłego słowa, mające na celu wskazywać jego najważniejszą cechę.
Przykłady zastosowań:

</doc>
<doc id="900031" url="https://pl.wikipedia.org/wiki?curid=900031" title="RTON Baranówka">
RTON Baranówka

RTON Baranówka (Radiowo-Telewizyjny Ośrodek Nadawczy Baranówka) – 64-metrowa betonowa wieża zbudowana w celu emisji sygnału m.in. radia i telewizji na lokalne potrzeby miasta Rzeszów. Wieża emisyjna Rzeszów "Baranówka" wzięła swą nazwę od dzielnicy Rzeszowa, w której się znajduje.
Programy telewizyjne już nie nadawane.
Programy telewizji analogowej wyłączone 19 marca 2013 roku.

</doc>
<doc id="900034" url="https://pl.wikipedia.org/wiki?curid=900034" title="Nazwiska znaczące">
Nazwiska znaczące



</doc>
<doc id="900035" url="https://pl.wikipedia.org/wiki?curid=900035" title="Antonina Gordon-Górecka">
Antonina Gordon-Górecka

Antonina Gordon-Górecka (ur. 6 czerwca 1914 w Krakowie, zm. 12 czerwca 1993 w Warszawie) – polska aktorka teatralna i filmowa.
Życiorys.
W 1941 ukończyła studia na konspiracyjnym PIST w Warszawie. Była wykładowcą na łódzkiej PWSFTviT i warszawskiej PWST.
Córka Andrzeja. Jej mężem był Konstanty Gordon. Oboje są pochowani we wspólnym grobie na cmentarzu Wojskowym na Powązkach (kwatera A19-1-17).

</doc>
<doc id="900051" url="https://pl.wikipedia.org/wiki?curid=900051" title="Mistrzostwa świata w szachach 1948">
Mistrzostwa świata w szachach 1948

Mistrzostwa świata w szachach 1948 – zorganizowany przez FIDE i rozegrany w Hadze oraz Moskwie w dniach 1 marca - 18 maja turniej szachowy, mający na celu wyłonienie mistrza świata. Był to pierwszy w historii przypadek, gdy o tytule mistrza świata decydował turniej, a nie mecz. Spowodowane to było śmiercią (w roku 1946) dotychczasowego mistrza, Aleksandra Alechina. Sytuacja ta pozwoliła na unormowanie zasad dotyczących wyłaniania mistrza świata, do tej pory niejasnych i polegających na tym, iż urzędujący mistrz sam wybierał sobie przeciwnika spośród wybitnych szachistów, który w dodatku zobowiązany był do wniesienia wysokiej opłaty za możliwość walki o tron szachowy. Decyzję o organizacji turnieju podjęto na XVII Kongresie FIDE, który odbył się w Winterthur w roku 1946, zaś rok później na Kongresie w Hadze zatwierdzono szczegóły regulaminowe, z których najważniejszymi były formuła turnieju (system czterokołowy) oraz liczba (6) i skład uczestników. Po wielu debatach do udziału w turnieju wybrano Michaiła Botwinnika, Maxa Euwe, Reubena Fine'a, Paula Keresa, Samuela Reshevskiego i Wasilija Smysłowa, natomiast sędzią głównym mianowano Milana Vidmara.
Ostatecznie do turnieju przystąpiło 5 zawodników (Reuben Fine z powodu konfliktu z szachową federacją Stanów Zjednoczonych zrezygnował z gry), którzy zdecydowali o rozegraniu 20 partii, po powiększeniu liczby kół z 4 do 5. Dwa pierwsze koła rozegrano w Hadze (1 - 25 marca), trzy pozostałe - w Moskwie (11 kwietnia - 18 maja). Zdecydowanym zwycięzcą turnieju został Michaił Botwinnik, który tym samym został szóstym w historii mistrzem świata w szachach.

</doc>
<doc id="900052" url="https://pl.wikipedia.org/wiki?curid=900052" title="Proces podepozycyjny">
Proces podepozycyjny

Proces podepozycyjny – destrukcja istniejących pierwotnie układów na stanowisku archeologicznym. Destrukcja często zachodzi na 
skutek działalności człowieka. Na przykład w przypadku stanowisk długo zamieszkiwanych, starsze warstwy były niszczone przez wkopywanie się w nie. Kamienne cegły starych budowli mogły być ponownie wykorzystywane przy budowie nowych obiektów. Również poszukiwacze skarbów i rabusie mogli niszczyć stanowiska archeologiczne. Niejednokrotnie planowane inwestycje i głęboka orka mogą stanowić zagrożenie dla stanowiska archeologicznego. Orka niszczy warstwy, ułatwia dostęp tlenu co zmienia temperaturę i potęguje działanie deszczu i wiatru. Inwestycja w postaci budowy dużego obiektu może całkowicie zniszczyć stanowisko. Stanowisko jest także przekształcane przez zwierzęta i rośliny (dżdżownice, korzenie). Erozja także jest elementem procesu podepozycyjnego. Erozja niszczy zabytki znajdujące się na powierzchni ziemi. Erozja gleby powoduje odsłonięcie ukrytych dotąd zabytków i ich niszczenie. Z kolei agradacja jest korzystna dla zabytków. Procesy podepozycyjne zmieniają i przekształcają stanowisko. Część kontekstu jest zmieniana, a część pozostaje bez zmian - powstaje skomplikowana sytuacja. 
Wykopaliska także są częścią procesu podepozycyjnego ponieważ niszczą istniejące układy. Z przyczyn technicznych nie jest możliwe pozyskanie w czasie wykopalisk wszystkich możliwych informacji jakie kryje stanowisko. Konieczne jest prowadzenie takich badań, aby stracić jak najmniej informacji, które mogą przepaść bezpowrotnie.

</doc>
<doc id="900054" url="https://pl.wikipedia.org/wiki?curid=900054" title="Światła do jazdy dziennej">
Światła do jazdy dziennej

Światła do jazdy dziennej (ang. DRL - Daytime Running Lights) – rodzaj oświetlenia samochodowego przeznaczonego do jazdy w ciągu dnia. Świateł do jazdy dziennej nie należy mylić ze światłami mijania używanymi w dzień w krajach, gdzie taki obowiązek został wprowadzony, czyli obecnie niemal w całej Europie Północnej i Środkowej (zob. zestawienie poniżej). W niektórych jednak krajach do jazdy w dzień przepisy nakazują korzystanie wyłącznie ze świateł mijania i tam specjalne światła do jazdy dziennej nie znajdują zastosowania; w pozostałych wymienionych w tabeli dopuszcza się stosowanie świateł do jazdy dziennej zamiast świateł mijania. W innych krajach nie ma obowiązku włączania świateł do jazdy dziennej ani świateł mijania, jedynie w tunelach lub podczas pogorszonej przejrzystości powietrza należy włączyć światła mijania.
Światła do jazdy w dzień mają moc od kilku do kilkunastu watów (w odróżnieniu od świateł mijania, w których pojedyncza żarówka ma moc od 40 do 55 W). Obowiązujący w UE i wielu krajach poza nią Regulamin nr 48 Europejskiej Komisji Gospodarczej ONZ (ECE) pozwala na montowanie takich świateł bez potrzeby ich współdziałania z tylnymi światłami pozycyjnymi (w odróżnieniu od pozostałych świateł samochodowych - drogowych, mijania, przeciwmgielnych, postojowych i przednich pozycyjnych). Do roku 2009 polskie przepisy wymagały, by podczas jazdy na światłach dziennych świeciły się światła pozycyjne. Było to sprzeczne z prawodawstwem unijnym (Regulaminem nr 48 Europejskiej Komisji Gospodarczej ONZ). Stan rzeczy zmieniło rozporządzenie ministra infrastruktury z 4 maja 2009 r. opublikowane w Dzienniku Ustaw z 20 maja, które zmieniło obowiązujące przepisy, dostosowując je do europejskich norm prawnych.
Od 7 lutego 2011 roku zgodnie z Dyrektywą 2008/89/WE wszystkie nowe modele pojazdów samochodowych o dopuszczalnej masie całkowitej nieprzekraczającej 3,5 tony sprzedawane na terenie Unii Europejskiej są obowiązkowo wyposażone w światła do jazdy dziennej. Oznacza to, że obowiązek ten nie dotyczy wszystkich nowych samochodów, ale wyłącznie nowych modeli, które uzyskają homologację po tej dacie. Pozostałe produkowane dotąd modele samochodów nie muszą być wyposażone w światła do jazdy dziennej.
Przepisy prawne w Polsce (wyciąg).
Świateł dziennych można używać zamiast obowiązkowych świateł mijania w warunkach normalnej przejrzystości powietrza, od świtu do zmierzchu. Na kloszu lampy musi widnieć oznaczenie RL.
Światła dzienne muszą być zainstalowane:
W przypadku włączenia świateł mijania światła dzienne mają zostać samoczynnie wyłączone.
Dodatkowo, w samochodach rejestrowanych po raz pierwszy po 31 grudnia 2009 roku, światła pozycyjne tylne, światła obrysowe przednie, boczne i tylne oraz oświetlenie tablicy rejestracyjnej nie mogą włączać się razem ze światłami dziennymi.
W pojazdach rejestrowanych do 31 grudnia 2009 roku dopuszcza się zainstalowanie świateł do jazdy dziennej w taki sposób, że włącza się również oświetlenie pozycyjne oraz tablicy rejestracyjnej.
Przepisy prawne w Europie.
Przepisy prawne są w tym zakresie w Europie niejednolite. Niektóre kraje, jak np. Białoruś, Wielka Brytania, Irlandia, Monako, Holandia, Turcja i Cypr, nie mają przepisów prawnych na ten temat, inne nakładają na kierowców obowiązek, jeszcze inne jedynie to zalecają. Przepisy w różnych krajach wykazują też różnice w zależności od tego, czy dotyczą pojazdów samochodowych jednośladowych (motocykli) czy wielośladowych (pozostałych, tj. głównie samochodów).
Przepis ECE-R87 i ECE-R48 (wyciąg).
Regulamin EKG ONZ nr 87 określa specyficzne wymagania dotyczące świateł do jazdy dziennej, nr 48 natomiast wymagania techniczne dla pojazdów "(implementowany poprzez Rozporządzenia Ministra Infrastruktury w sprawie warunków technicznych pojazdów[...])".
Obowiązek używania świateł za dnia w Europie.
Stan prawny dotyczący wielośladów:

</doc>
<doc id="900057" url="https://pl.wikipedia.org/wiki?curid=900057" title="Msza krzyżma świętego">
Msza krzyżma świętego

Msza krzyżma świętego, nazywana również "mszą olejów" – uroczysta eucharystia sprawowana w Wielki Czwartek przed południem. W czasie tej mszy świętej biskup błogosławi oleje chorych i katechumenów oraz poświęca krzyżmo. Msza ta nie należy do Triduum Paschalnego.
Msza Krzyżma w Kościele rzymskokatolickim.
Liturgia odprawiana jest przez biskupa co do zasady w katedrze (aczkolwiek są przypadki że w innym kościele np. w Krakowie odbywa się w Sanktuarium Miłosierdzia Bożego), gdzie gromadzą się kapłani z całej diecezji, aby sprawować liturgię razem ze swoim ordynariuszem. Jeżeli wierni ze swymi pasterzami mają trudności w zgromadzeniu się w Wielki Czwartek, mogą uczestniczyć w tej ceremonii w innym dniu. Taka sytuacja zachodzi najczęściej w krajach misyjnych, gdzie diecezje obejmują swymi granicami ogromne przestrzenie. Ważne, by obrzęd błogosławienia olejów miał miejsce w czasie poprzedzającym Wielkanoc. 
Liturgia zna trzy rodzaje olejów, którymi się posługuje, wszystkie są one poświęcone podczas mszy krzyżma:
Zgodnie ze zwyczajem liturgii, błogosławieństwo oleju chorych odbywa się przed zakończeniem Modlitwy eucharystycznej, zaś błogosławieństwo oleju katechumenów i konsekracja krzyżma po Komunii. Ze względów duszpasterskich wolno cały obrzęd błogosławieństwa odprawić po liturgii słowa.

</doc>
<doc id="900058" url="https://pl.wikipedia.org/wiki?curid=900058" title="Oath Bound">
Oath Bound

Oath Bound to szósty album zespołu Summoning, wydany w 2006 roku przez wytwórnię Napalm Records. 
Utwór "Mirdautas Vras" został w całości napisany w Czarnej Mowie Mordoru, autorem tekstu jest Stefan Huber. Podobnie jak na poprzednim albumie, muzycy ponownie posłużyli się czystymi chóralnymi wokalami, tym razem w dwóch utworach: "Might and Glory" oraz " Land of the Dead".

</doc>
<doc id="900059" url="https://pl.wikipedia.org/wiki?curid=900059" title="Filip Trojan">
Filip Trojan

Filip Trojan (ur. 21 lutego 1983 w Třebíču), czeski piłkarz, występuje na pozycji pomocnika.
Kariera klubowa.
Trojan treningi rozpoczynał w Slavii Třebíč, a następnie przeszedł do Slavii Praga. W 1999 roku trafił do juniorów niemieckiego FC Schalke 04. W 2001 roku został włączony do jego pierwszej drużyny. W 2002 roku zdobył z klubem Puchar Niemiec. W Bundeslidze zadebiutował 11 września 2002 roku w zremisowanym 1:1 spotkaniu z VfB Stuttgart. W sezonie 2003/2004 Trojan został oddelegowany do zespołu rezerw, występującego w Regionallidze Nord.
W 2004 roku Trojan odszedł do zespołu VfL Bochum z Bundesligi. Pierwszy ligowy mecz zaliczył tam 11 września 2004 roku przeciwko Borussii Dortmund (2:2). W 2005 roku spadł z klubem do 2. Bundesligi, ale po roku powrócił z nim do Bundesligi. W Bochum spędził jeszcze rok.
W 2007 roku Trojan przeszedł do drugoligowej ekipy FC St. Pauli. Spędził tam 2 lata. W 2009 roku przeniósł się do pierwszoligowego 1. FSV Mainz 05. W jego barwach zadebiutował 5 lutego 2010 roku w zremisowanym 0:0 pojedynku z VfL Bochum. Latem 2010 roku został wypożyczony do drugoligowego MSV Duisburg. Karierę kończył w 2014 w Dynamie Drezno.
Kariera reprezentacyjna.
Trojan jest byłym reprezentantem Czech U-15, U-16, U-17, U-18, U-19 oraz U-21.

</doc>
<doc id="900062" url="https://pl.wikipedia.org/wiki?curid=900062" title="Anna Smoleńska">
Anna Smoleńska

Anna Smoleńska ps. "Hania" (ur. 28 lutego 1920 w Warszawie, zm. 19 marca 1943 w KL Auschwitz) – studentka historii sztuki Uniwersytetu Warszawskiego, harcerka Szarych Szeregów, autorka znaku Polski Walczącej.
Życiorys.
Była córką profesora chemii Politechniki Warszawskiej Kazimierza Smoleńskiego. Rodzina Smoleńskich mieszkała w tzw. Domu Profesorów, wchodzącym w skład zespołu budynków Politechniki przy ul. Koszykowej 75.
W 1938 ukończyła Gimnazjum im. Juliusza Słowackiego w Warszawie, w roku akademickim 1938/39 rozpoczęła studia historii sztuki na Wydziale Humanistycznym Uniwersytetu Warszawskiego. Podczas okupacji niemieckiej uczyła się w Miejskiej Szkole Ogrodniczo-Rolniczej przy ul. Opaczewskiej, gdzie pod przykrywką nauczania na poziomie średnim prowadzone były studia akademickie SGGW. Ukończyła konspiracyjny kurs łączności. Uczestniczka akcji Małego Sabotażu „Wawra”. Opiekowała się rodzinami aresztowanych i dostarczała im grypsy z Pawiaka. Należała do „Kuźnicy Harcerskiej”.
Od początku 1942 była łączniczką w Wydziale Propagandy Bieżącej Biura Informacji i Propagandy (BIP) Komendy Głównej Związku Walki Zbrojnej – Armii Krajowej. W 1942 wygrała konkurs Biura Informacji i Propagandy na znak Polski Podziemnej projektem kotwicy – znaku Polski Walczącej.
Była łączniczką sekretarza redakcji „Biuletynu Informacyjnego” Marii Straszewskiej. Po nieudanej próbie aresztowania redaktora naczelnego "Biuletynu Informacyjnego" Aleksandra Kamińskiego i sekretarza redakcji, na skutek "wsypy" Gestapo 3 listopada 1942 aresztowało Annę Smoleńską wraz z rodzicami, siostrą i bratem z żoną. Po osadzeniu na Pawiaku mimo ciężkiego śledztwa nie wydała nikogo. Wywieziona z Pawiaka transportem 26 listopada 1942 do obozu koncentracyjnego Auschwitz, gdzie otrzymała numer obozowy 26008. Zmarła na tyfus, w Auschwitz zginęło również troje członków jej rodziny. Ojciec, po ciężkim śledztwie, został rozstrzelany przez Gestapo w ruinach getta 7 maja 1943.

</doc>
<doc id="900063" url="https://pl.wikipedia.org/wiki?curid=900063" title="LWD">
LWD



</doc>
<doc id="900065" url="https://pl.wikipedia.org/wiki?curid=900065" title="Region Eysturoy">
Region Eysturoy

Region Eysturoy (duń. "Østerø") jest drugim co do wielkości regionem Wysp Owczych, zarówno pod względem powierzchni (286.3 km²) jak i populacji (10 586). Eysturoy w języku polskim oznacza "wschodnią wyspę".

</doc>
<doc id="900067" url="https://pl.wikipedia.org/wiki?curid=900067" title="Efekt Joule’a-Thomsona">
Efekt Joule’a-Thomsona

Efekt Joule’a-Thomsona – zmiana temperatury gazu rzeczywistego podczas izentalpowego rozprężania gazu przez porowatą przegrodę (dławienie) z obszaru o wyższym ciśnieniu do obszaru o ciśnieniu niższym. Dla gazu idealnego temperatura nie ulega zmianie, dla gazów rzeczywistych w zależności od gazu i jego warunków może następować wzrost lub spadek temperatury.
Zmiana temperatury jest zależna od tzw. współczynnika Joule’a-Thomsona:
gdzie:
Gdy formula_5 jest ujemny, temperatura gazu w procesie Joule’a-Thomsona rośnie, zaś dla dodatniego formula_5 temperatura maleje. W przypadku gazu doskonałego, współczynnik Joule’a-Thomsona jest tożsamościowo równy zeru. Zależności te prezentuje poniższa tabela:
Dodatni efekt Joule’a-Thomsona wykorzystuje się do schładzania gazów oraz do skraplania gazów.

</doc>
<doc id="900068" url="https://pl.wikipedia.org/wiki?curid=900068" title="Sebastian Uznański">
Sebastian Uznański

Sebastian Uznański (ur. w 1977 w Krakowie) − polski autor fantastyki.
Życiorys.
Absolwent psychologii na Uniwersytecie Jagiellońskim. Zadebiutował w 2002 roku opowiadaniem "Nie kupujcie lalek Barbie" w miesięczniku Science Fiction. W trakcie swojej kariery publikował w takich czasopismach, jak: „NF”, „Fantastyka WS”, „Czas Fantastyki”, „Science Fiction”, „Magazyn Fantastyczny”, „Ubik”, „Fantasy”, czy „Doza”.

</doc>
<doc id="900073" url="https://pl.wikipedia.org/wiki?curid=900073" title="LWD Szpak">
LWD Szpak

LWD Szpak – polski samolot turystyczny i dyspozycyjny zbudowany w Lotniczych Warsztatach Doświadczalnych w Łodzi, konstrukcji inż. T. Sołtyka. Był pierwszym samolotem zbudowanym i oblatanym w Polsce po zakończeniu II wojny światowej.
Historia.
W październiku 1944 w Lublinie pod kierunkiem inż. Tadeusza Sołtyka zebrał się zespół konstruktorów celem zaprojektowania czteromiejscowego samolotu łącznikowo-dyspozycyjnego, nazwanego Szpak-1. Na początku 1945 biuro to przeniesiono do Łodzi, z dniem 1 kwietnia 1945 powołując Lotnicze Warsztaty Doświadczalne w Łodzi. Z powodu większych możliwości warsztatów w Łodzi, zrezygnowano z budowy Szpaka-1 na rzecz dalszego rozwoju samolotu.
Samolot LWD Szpak-2 był rozwinięciem wcześniejszej konstrukcji, z zastosowaniem konstrukcji mieszanej zamiast drewnianej. Już 28 października 1945 został oblatany jego prototyp na lotnisku Lublinek przez por. pilota Antoniego Szymańskiego (podczas pierwszego lądowania złamało się podwozie i oficjalny oblot został dokonany 6 listopada 1945 ok. godz. 12.45). Samolot ten był pierwszym samolotem zbudowanym i oblatanym w Polsce po zakończeniu II wojny światowej i otrzymał rejestrację SP-AAA. Zbudowano go w jednym egzemplarzu. Do budowy użyto części podzespołów poniemieckich, przede wszystkim silnika Bramo Sh 14 i rur z rozbitych samolotów. Okazał się on być konstrukcją udaną i w okresie od 10 maja 1946 do 5 kwietnia 1948 wykonał 500 lotów z 250 pasażerami. W latach 1947-1948 był rządowym samolotem dyspozycyjnym. Po wycofaniu z eksploatacji ostatecznie trafił do Muzeum Lotnictwa w Krakowie. 
Następcą był LWD Szpak-3, który po PZL S-1 stał się trzecią polską powojenną konstrukcją lotniczą. Oblatany 17 grudnia 1946 roku przez tego samego pilota był samolotem doświadczalnym z podwoziem trójkołowym, zbudowany w jednym egzemplarzu i zarejestrowany jako SP-AAB. Samolot wykorzystywany był jako dyspozycyjny w Ministerstwie Spraw Zagranicznych, później w LWD jako fabryczny, aż ostatecznie znalazł się w Muzeum Lotnictwa w Krakowie.
W 1947 powstał prototyp LWD Szpak-4A jako dwumiejscowy samolot akrobacyjny. Podstawową zmianą było zastąpienie drewnianej kratownicy kadłuba przez stalową z rur spawanych. Oblatany został 28 maja 1947 roku. Nie został jednak dopuszczony do akrobacji, lecz używany był jako fabryczny samolot dyspozycyjny w latach 1947–1948. Miał on odkrytą kabinę z miejscami obok siebie.
Na jego podstawie powstał czteromiejscowy samolot turystyczny LWD Szpak-4T, którego pierwszy fabryczny egzemplarz został oblatany 5 stycznia 1948 przez pilota Ludwika Lecha. Budowę serii zamówiło Ministerstwo Komunikacji w zakładach WSK Mielec, według dokumentacji LWD. Produkcję zakończono na 10 egzemplarzach o numerach rejestracyjnych SP-AAF do SP-AAO i SP-AAR. Były to pierwsze samoloty seryjnie produkowane w Polsce powojennej. Jeden z wyprodukowanych egzemplarzy SP-AAF wystawiony był na Międzynarodowych Targach Poznańskich w maju 1947 roku. Dziewięć egzemplarzy Szpaków-4T przekazano później aeroklubom, z wyjątkiem SP-AAG, wycofanego z eksploatacji w 1955 r., który obecnie znajduje się w Muzeum Lotnictwa w Krakowie.

</doc>
<doc id="900076" url="https://pl.wikipedia.org/wiki?curid=900076" title="JSSE">
JSSE



</doc>
<doc id="900077" url="https://pl.wikipedia.org/wiki?curid=900077" title="JMS">
JMS



</doc>
<doc id="900079" url="https://pl.wikipedia.org/wiki?curid=900079" title="Piers Courage">
Piers Courage

Piers Raymond Courage (ur. 27 maja 1942 w Colchesterze, zm. 21 czerwca 1970 w Zandvoort) – brytyjski kierowca wyścigowy. Uczestniczył w 29 Grand Prix. Zadebiutował 2 stycznia 1967 roku. W swojej krótkiej karierze dwa razy stanął na podium i zdobył sumę 20 punktów.
Życiorys.
Początki.
Wykształcony w Eton College rozpoczął karierę wyścigową na własnym Lotus 7. W 1964 r. ścigał się w F3 z Jonathanem Williamsem na Lotusie 22. Talent pozwolił mu przejeździć cały sezon ’65 w Brabhamie dla Charlesa Lucasa. W 1965 Colin Chapman zaoferował Courage posadę w Lotusie, ponieważ szybszy Frank Williams zastąpił go. Lotus 44 był znacznie gorszy od bolidów Brabham, ale Courage zdołał przewyższyć ich czasami zbliżając się ku F2.
Debiut w Formule 1.
Podpisany w 1967 kontrakt z BRM doprowadził Courage do Formuły 1. Jeździł wówczas w zespole z Chrisem Irwinem. Kariera Chrisa dobiegała końca po tym jak jego dziki styl jazdy spowodował, iż więcej rozbijał się, niż dojeżdżał do mety. Podczas Grand Prix Monako pojechał jak na początku lat ’60 i po wyścigu zastąpił go John Coombs.
Na koniec sezonu Piers dostał bolid po Coombsie. Startując w zimowym, kończącym mistrzostwa GP Tasmanii odniósł piękne zwycięstwo pokonując znakomite McLareny. Wtedy Tim Parnell zaoferował miejsce w zespole Reg Parnell Racing. Oprócz tego, że Courage zdobył punkty sezonie ’68, to też pomagał staremu przyjacielowi Frankowi Williamsowi jeżdżąc dla niego w F2. Gdy Williams postanowił wystawić bolid do F1 na sezon ’69 Courage automatycznie został jego kierowcą.
Dynamiczny rozwój.
Ciemnoniebieski Brabham BT26A prowadzony przez Courage dla Williamsa miał znaczną przewagę na wieloma zespołami. Skończył na drugiej pozycji zarówno wyścig w Monako, jak i Grand Prix Stanów Zjednoczonych na torze Watkins Glen. To chyba jego najpiękniejszy wyścig sezonu, chociaż był najszybszy na Monza. Pomimo starszego bolidu i złych ustawień, zdołał utrzymać się na czele stawki w większości wyścigu. Tylko brak paliwa spowodował, iż musiał zwolnić blisko mety i w końcu zajął piątą pozycję. Dodatkowo piąte miejsce w domowym Grand Prix Wielkiej Brytanii dało Courage 18 punktów, co pozwoliło mu zająć ósme miejsce w mistrzostwach świata kierowców.
Ostatni sezon.
Idąc za umową z Alejandro de Tomaso. Williams do niedawna zaprojektowanego na sezon 1970 bolidu przygotował podwozie. Niestety bolid de Tomaso był niesolidny i miał nadwagę. Rozpoczęły się prace na ustawieniami bolidu. Wydawało się, że nadchodzący Grand Prix Holandii będzie dla ekipy de Tomaso udany. Wszyscy liczyli, że Piers przerwie złą passę. Niestety los chciał inaczej. W połowie wyścigu Piers na szerokim zakręcie z nieznanych przyczyn zaczął się ślizgać. Wypadł na zewnętrzną stronę toru, wjechał na nasyp po czym stoczył się z powrotem w dół. Bolid momentalnie stanął w płomieniach. Karoseria paliła się tak mocno, że ogień objął stojące obok drzewa. Ogromny pożar spowodowały karoseria i podwozie wykonane z magnezu, użyte, aby odciążyć bolid. W połączeniu z benzyną palącą się w 700 °C ugaszenie pożaru było bardzo trudne.
Nie jest znana dokładna przyczyna tragedii. Śledztwa ujawniły, że Courage zginął zanim płomienie go dotknęły. Znaleziony na górce kask świadczył o tym, iż musiał uderzyć głową o podłoże i to go zabiło.
Po jego śmierci rozpoczęły się rozmowy na temat bezpieczeństwa w Formule 1. Najgłośniej wypowiadał się na ten temat najszybszy wówczas Jochen Rindt. Austriak nawet przed Grand Prix Niemiec zbojkotował wyścig uważając, iż jest zbyt niebezpieczny. Gdy przyłączyło się do niego kilku innych czołowych kierowców wyścig przeniesiono na Hockenheim. Rindt zginął kilka miesięcy później podczas GP Włoch na torze Monza.
Piers Courage zostawił żonę Lady Sarah Curzon i dwóch synów.
Trzy lata później na torze Zandvoort na tym samym zakręcie w podobnym wypadku zginął Roger Williamson.

</doc>
<doc id="900080" url="https://pl.wikipedia.org/wiki?curid=900080" title="JMF">
JMF



</doc>
<doc id="900083" url="https://pl.wikipedia.org/wiki?curid=900083" title="Tohoku">
Tohoku



</doc>
<doc id="900084" url="https://pl.wikipedia.org/wiki?curid=900084" title="Tōhoku">
Tōhoku



</doc>
<doc id="900086" url="https://pl.wikipedia.org/wiki?curid=900086" title="Dziedzina z jednoznacznością rozkładu">
Dziedzina z jednoznacznością rozkładu



</doc>
<doc id="900090" url="https://pl.wikipedia.org/wiki?curid=900090" title="Nepenthes tobaica">
Nepenthes tobaica

Nepenthes tobaica — gatunek rośliny owadożernej z rodziny dzbanecznikowatych. Występuje w naturze na niewielkiej powierzchni w okolicach jeziora Toba na Sumatrze. Jest blisko powiązany z "N. mikei" oraz "N. angasanensis".
Morfologia.
Blaszki liściowe stosunkowo wąskie, lekko zaostrzone przy końcu (od strony dzbanka), w kolorze od jasno- do ciemnozielonego. Pułapki (dzbanki) na końcach liścia, lekko rozszerzone w dolnej części, w kolorze od jasnozielonego przez żółty do jasnopomarańczowego.
Zastosowanie.
Roślina ozdobna: W warunkach klimatycznych Polski łatwa w uprawie roślina pokojowa lub szklarniowa.

</doc>
<doc id="900100" url="https://pl.wikipedia.org/wiki?curid=900100" title="Robert Grzanka (piłkarz)">
Robert Grzanka (piłkarz)

Robert Grzanka (ur. 6 września 1962 w Warszawie) – polski piłkarz występujący na pozycji pomocnika, wychowanek klubu Mazur Karczew. W 1981 roku wraz z kolegą klubowym z Motoru Lublin, Modestem Boguszewskim, zdobył w RFN wicemistrzostwo Europy U-18. Uczestnik Mistrzostw Świata U-20 w 1981 w Australii

</doc>
<doc id="900101" url="https://pl.wikipedia.org/wiki?curid=900101" title="I bitwa pod Zurychem">
I bitwa pod Zurychem

Bitwa pod Zurychem – starcie zbrojne, które miało miejsce 4-7 czerwca 1799 roku podczas wojny Francji z drugą koalicją.
Bitwa stoczona został między armią francuską (30 000 żołnierzy) dowodzoną przez Massénę, a armią austriacką (40 000 żołnierzy) dowodzona przez arcyksięcia Karola. Pokonani Francuzi musieli oddać Zurych Austriakom i wycofać się za rzekę Limmat, gdzie zajęli silnie ufortyfikowane pozycje.

</doc>
<doc id="900102" url="https://pl.wikipedia.org/wiki?curid=900102" title="Saint-Benoit-du-Sault">
Saint-Benoit-du-Sault



</doc>
<doc id="900103" url="https://pl.wikipedia.org/wiki?curid=900103" title="Dudzicze (Polska)">
Dudzicze (Polska)

Dudzicze (kaszb. "Filipinof", niem. "Phillippinenhof") – osada w Polsce położona w województwie pomorskim, w powiecie słupskim, w gminie Dębnica Kaszubska. Miejscowość wchodzi w skład sołectwa Dębnica Kaszubska. Obecna urzędowa nazwa miejscowości to nazwa sztuczna utworzona przez Komisję Nazw Miejscowości i Obiektów Fizjograficznych.
W latach 1975–1998 miejscowość administracyjnie należała do województwa słupskiego.

</doc>
<doc id="900105" url="https://pl.wikipedia.org/wiki?curid=900105" title="Dargacz">
Dargacz

Dargacz (kaszb. "Dargaczewò") – osada w Polsce położona w województwie pomorskim, w powiecie słupskim, w gminie Dębnica Kaszubska, na obszarze Parku Krajobrazowego Dolina Słupi. Miejscowość wchodzi w skład sołectwa Dębnica Kaszubska.
W latach 1975–1998 miejscowość administracyjnie należała do województwa słupskiego.

</doc>
<doc id="900106" url="https://pl.wikipedia.org/wiki?curid=900106" title="Malwina Mejerson">
Malwina Mejerson



</doc>
<doc id="900108" url="https://pl.wikipedia.org/wiki?curid=900108" title="Dobrzykowo">
Dobrzykowo



</doc>
<doc id="900114" url="https://pl.wikipedia.org/wiki?curid=900114" title="Dobrzykowo (województwo pomorskie)">
Dobrzykowo (województwo pomorskie)

Dobrzykowo (kaszb. "Ùlrichòwò") – osada w Polsce położona w województwie pomorskim, w powiecie słupskim, w gminie Dębnica Kaszubska. Miejscowość wchodzi w skład sołectwa Dębnica Kaszubska.
W latach 1975–1998 miejscowość administracyjnie należała do województwa słupskiego.
Zobacz też: Dobrzykowo

</doc>
<doc id="900115" url="https://pl.wikipedia.org/wiki?curid=900115" title="Łysomiczki">
Łysomiczki

Łysomiczki (kaszb. "Łësomicczi Mòst") – osada w Polsce położona nad rzeką Słupią w województwie pomorskim, w powiecie słupskim, w gminie Dębnica Kaszubska. Miejscowość wchodzi w skład sołectwa Dębnica Kaszubska.
W latach 1975–1998 miejscowość administracyjnie należała do województwa słupskiego.

</doc>
<doc id="900119" url="https://pl.wikipedia.org/wiki?curid=900119" title="Brzeziniec">
Brzeziniec

2 miejscowości w Polsce:

</doc>
<doc id="900124" url="https://pl.wikipedia.org/wiki?curid=900124" title="Brzeziniec (województwo pomorskie)">
Brzeziniec (województwo pomorskie)

Brzeziniec (kaszb. "Brzezëna") – wieś w Polsce położona w województwie pomorskim, w powiecie słupskim, w gminie Dębnica Kaszubska. Miejscowość wchodzi w skład sołectwa Brzeziniec-Borzęcniko.
W latach 1975–1998 miejscowość administracyjnie należała do województwa słupskiego.

</doc>
<doc id="900126" url="https://pl.wikipedia.org/wiki?curid=900126" title="Starniczki">
Starniczki

Starniczki (kasz. "Starnicczi Młën") – osada w Polsce położona w województwie pomorskim, w powiecie słupskim, w gminie Dębnica Kaszubska, nad rzeką Skotawą. Osada wchodzi w skład sołectwa Starnice.
W latach 1975–1998 miejscowość administracyjnie należała do województwa słupskiego.

</doc>
<doc id="900127" url="https://pl.wikipedia.org/wiki?curid=900127" title="Boguszyce (województwo pomorskie)">
Boguszyce (województwo pomorskie)

Boguszyce (kaszb. "Bògùszëce", niem. "Friedrichsfelde") – osada w Polsce położona województwie pomorskim, w powiecie słupskim, w gminie Dębnica Kaszubska. Wchodzi w skład sołectwa Łabiszewo.
Na 30 czerwca 2018 liczba mieszkańców wynosiła 18 osób.
W latach 1975–1998 miejscowość administracyjnie należała do województwa słupskiego.

</doc>
<doc id="900128" url="https://pl.wikipedia.org/wiki?curid=900128" title="Dobieszewko">
Dobieszewko

2 miejscowości w Polsce:

</doc>
<doc id="900130" url="https://pl.wikipedia.org/wiki?curid=900130" title="Dobieszewko (województwo pomorskie)">
Dobieszewko (województwo pomorskie)

Dobieszewko – osada w Polsce położona w województwie pomorskim, w powiecie słupskim, w gminie Dębnica Kaszubska. Wchodzi w skład sołectwa Dobieszewo.
Na 30 czerwca 2018 liczba mieszkańców wynosiła 104. Według stanu na 30 września 2013 w osadzie mieszkało 125 osób.
W latach 1975–1998 miejscowość administracyjnie należała do województwa słupskiego.
Cmentarz ewangelicki.
Po północnej stronie drogi powiatowej nr 1177G prowadzącej od Dobieszewa, w odległości około 500 m na południe od osady, znajduje cmentarz jej dawnych, niemieckich mieszkańców. Założony został na planie zbliżonym do kwadratu. Do cmentarza prowadziła niegdyś aleja, wzdłuż której rosły drzewa iglaste, najprawdopodobniej świerki. Zachowały się m.in. fragmenty granitowych nagrobków.

</doc>
<doc id="900132" url="https://pl.wikipedia.org/wiki?curid=900132" title="Goszczyno (powiat słupski)">
Goszczyno (powiat słupski)

Goszczyno (niem. "Goschen") – osada w Polsce położona w województwie pomorskim, w powiecie słupskim, w gminie Dębnica Kaszubska, na obszarze Parku Krajobrazowego „Dolina Słupi”. Miejscowość wchodzi w skład sołectwa Motarzyno.
W odległości około 1,2 km na południowy wschód od zabudowań osady znajduje się głaz narzutowy zwany „Smoczym jajem”.
Na 30 czerwca 2018 liczba mieszkańców wynosiła 46 osób. Według stanu na 30 września 2013 w osadzie mieszkały trzy osoby więcej.
Polska nazwa "Goszczyno" została nadana 1 czerwca 1948 zgodnie z Rozporządzeniem Ministrów Administracji Publicznej i Ziem Odzyskanych o przywróceniu i ustaleniu urzędowych nazw miejscowości, zastępując niemieckie "Goschen".
W latach 1975–1998 miejscowość administracyjnie należała do województwa słupskiego.
Goszczyno, co się tyczy edukacji dzieci na poziomie podstawowym, znajduje się w granicach obwodu Szkoły Podstawowej im. Leśników Polskich w Motarzynie (stan na 2020).

</doc>
<doc id="900134" url="https://pl.wikipedia.org/wiki?curid=900134" title="Spole">
Spole

Spole (też "Sulin", kaszb. "Szarłatowò") – osada w Polsce położona w województwie pomorskim, w powiecie słupskim, w gminie Dębnica Kaszubska, na obszarze Parku Krajobrazowego Dolina Słupi w sąsiedztwie leśniczówki "Niemczewo". Miejscowość wchodzi w skład sołectwa Motarzyno.
W latach 1975–1998 miejscowość administracyjnie należała do województwa słupskiego.

</doc>
<doc id="900136" url="https://pl.wikipedia.org/wiki?curid=900136" title="X-men">
X-men



</doc>
<doc id="900137" url="https://pl.wikipedia.org/wiki?curid=900137" title="Itchō Itō">
Itchō Itō

 – japoński polityk Partii Liberalno-Demokratycznej. 
W 1995 r. walczył przed Międzynarodowym Trybunałem Sprawiedliwości o uznanie użycia broni atomowej za pogwałcenie prawa międzynarodowego. 
Od 1995 r. sprawował funkcję burmistrza Nagasaki. Był absolwentem Uniwersytetu Waseda. Itō został postrzelony przez członka japońskiej mafii (yakuza). Zmarł kilka godzin później w szpitalu. 

</doc>
<doc id="900138" url="https://pl.wikipedia.org/wiki?curid=900138" title="Dobrzec (województwo pomorskie)">
Dobrzec (województwo pomorskie)

Dobrzec – pofolwarczna kolonia w Polsce położona w województwie pomorskim, w powiecie słupskim, w gminie Dębnica Kaszubska. Osada wchodzi w skład sołectwa Dobra.
W latach 1975–1998 miejscowość administracyjnie należała do województwa słupskiego.

</doc>
<doc id="900140" url="https://pl.wikipedia.org/wiki?curid=900140" title="Maleniec (województwo pomorskie)">
Maleniec (województwo pomorskie)

Maleniec (niem. "Malenz") – osada w Polsce położona w województwie pomorskim, w powiecie słupskim, w gminie Dębnica Kaszubska. Wieś wchodzi w skład sołectwa Gogolewko.
Na 30 czerwca 2018 w osadzie zamieszkiwały 63 osoby. Według stanu na 30 września 2013 było to osiem osób więcej, tj. 71.
Polska nazwa "Maleniec" została nadana 1 czerwca 1948 zgodnie z Rozporządzeniem Ministrów Administracji Publicznej i Ziem Odzyskanych o przywróceniu i ustaleniu urzędowych nazw miejscowości, zastępując niemieckie "Malenz".
W latach 1975–1998 miejscowość administracyjnie należała do województwa słupskiego.
Osada znajduje się w granicach otuliny Parku Krajobrazowego „Dolina Słupi”. Od południa osadę opływa strumień Maleniec. Odcinek jego doliny od tejże miejscowości do ujścia do Skotawy znajduje się w obszarze mającym znaczenie dla Wspólnoty (projektowanym specjalnym obszarze ochrony siedlisk) „Dolina Słupi” (PLH220052) w ramach sieci Natura 2000. Około 500 m na południe od zabudowań rośnie pomnikowy dąb szypułkowy o nazwie „Dąb Napoleona” o obwodzie pnia 680 cm. W 2008 wiek drzewa szacowano na około 450 lat. Około 1 km na północny wschód od osady położony jest użytek ekologiczny „Żurawinowe Bagno”, około 1,5 km na północny zachód powołano rezerwat przyrody „Gogolewko”.

</doc>
<doc id="900141" url="https://pl.wikipedia.org/wiki?curid=900141" title="Budówko">
Budówko

Budówko – wyludniony przysiółek wsi Budowo w Polsce położona w województwie pomorskim, w powiecie słupskim, w gminie Dębnica Kaszubska.
Miejscowość wchodzi w skład sołectwa Budowo. Znajdują się tu pozostałości po dawnym młynie wodnym jak również IX-wiecznego grodziska obronnego. W roku 2002 mieszkało tu jeszcze 2 mieszkańców.
W latach 1975–1998 miejscowość administracyjnie należała do województwa słupskiego.

</doc>
<doc id="900144" url="https://pl.wikipedia.org/wiki?curid=900144" title="Grabówko (powiat słupski)">
Grabówko (powiat słupski)

Grabówko (kaszb. "Grabówka") – przysiółek wsi Niepoględzie w Polsce położona w województwie pomorskim, w powiecie słupskim, w gminie Dębnica Kaszubska. Miejscowość wchodzi w skład sołectwa Niepoględzie.
W latach 1975–1998 miejscowość administracyjnie należała do województwa słupskiego.

</doc>
<doc id="900146" url="https://pl.wikipedia.org/wiki?curid=900146" title="Jurgis Dobkevičius">
Jurgis Dobkevičius

Jurgis Dobkevičius (ur. 23 marca 1900 w Petersburgu, zm. 8 czerwca 1926 w Kownie) - litewski pilot i konstruktor lotniczy.
Dobkevičius wstąpił do wojska litewskiego jako ochotnik. Był pierwszym oficjalnie uznanym pilotem Litewskich Sił Powietrznych, dowódcą eskadry powietrznej w 1920 r. Brał udział w tzw. wojnie litewskiej późnym latem 1920 r.
Po przeniesieniu do rezerwy w 1923 r. Dobkevičius rozpoczął studia w paryskiej szkole L'Ecole Superieure d'Aeronautique. Ukończył ją w 1925 r. stając się pierwszym profesjonalnie przygotowanym litewskim konstruktorem lotniczym. Po powrocie do kraju Dobkevičius zaprojektował rodzinę samolotów Dobi-I (który był pierwszym litewskim samolotem w ogóle), Dobi-II oraz Dobi-III. 
Znany był także z fenomenalnej pamięci: współczesne mu źródła twierdzą, iż potrafił grać w szachy równocześnie nawet z dwoma przeciwnikami nie patrząc na szachownicę i odtwarzając wszystkie ruchy z pamięci.

</doc>
<doc id="900147" url="https://pl.wikipedia.org/wiki?curid=900147" title="Camilla Läckberg">
Camilla Läckberg

Camilla Läckberg, właśc. Jean Edith Läckberg (ur. 30 sierpnia 1974 w Fjällbace) – szwedzka autorka powieści kryminalnych, z wykształcenia ekonomistka.
Życiorys.
Urodziła się i dorastała w miasteczku Fjällbacka, położonym na zachodnim wybrzeżu Szwecji, niegdyś osadzie rybackiej, obecnie miejscowości turystyczno-urlopowej. Choć już jako dziewczynka zajmowała się pisaniem opowiadań „kryminalnych”, nie podjęła jednak studiów w dziedzinie nauk humanistycznych. Została absolwentką Szkoły Ekonomii i Prawa Handlowego przy Uniwersytecie w Göteborgu.
Po studiach przeniosła się do Sztokholmu, gdzie przez kilka lat pracowała jako ekonomistka, dyrektorka marketingu i "product manager". Nie przestała jednak myśleć o pisarstwie i w rezultacie mąż, matka i brat sfinansowali jej – w prezencie gwiazdkowym – kurs pisania kryminałów, zorganizowany przez stowarzyszenie pisarzy Ordfront. Właśnie wtedy zaczęła pisać opowiadanie, które przekształciło się w jej debiutancką powieść "Księżniczka z lodu". Podczas kursu jej opiekun literacki zasugerował, żeby fabułę opowieści umieściła w miejscu, które dobrze zna. W ten sposób Fjällbacka trafiła na strony jej pierwszej książki, a potem kolejnych.
Kryminalne powieści Läckberg osiągają czołowe miejsca na listach bestsellerów w Szwecji. W swoim kraju pisarka sprzedała ponad milion egzemplarzy (2007). Jej książki zostały przetłumaczone na kilkanaście języków i również poza Szwecją cieszą się powodzeniem. Ich przewodnimi bohaterami są pisarka Erika Falck i policjant, a z czasem mąż Eriki – Patrik Hedström. Pierwsze cztery tytuły zostały sfilmowane przez szwedzką telewizję, SVT.
Głównym hobby pisarki jest gotowanie. Napisała książkę kucharską pt. "Smaki z Fjällbacki" ("Smaker från Fjällbacka").
Wiosną 2012 brała udział w siódmej edycji programu TV4 "Let’s Dance". Jej partnerem tanecznym był Kristjan Lootus, z którym odpadła w ósmym odcinku, zajmując 4. miejsce.
Wspólnie z Christiną Salibą prowadzi fundusz "venture capital" "Invest in Her", wspierający firmy prowadzone przez kobiety lub oferujące produkty i usługi, które ułatwiają kobietom życie.
Uznawana za jedną z najważniejszych szwedzkich feministek.
Rodzina.
Z pierwszego małżeństwa z Mikaelem Erikssonem ma dwoje dzieci, Willego (urodził się jeden dzień po podpisaniu kontraktu z wydawcą "Księżniczki z lodu") i Meję. W 2010 ponownie wyszła za mąż, poślubiła funkcjonariusza policji Martina Melina, z którym współpracowała od 2005. Mają syna Charliego (ur. 2009). Po rozwodzie z Melinem (2013) związała się z młodszym o 13 lat Simonem Sköldem, modelem, wielokrotnym mistrzem Szwecji w karate i zawodnikiem MMA. W sierpniu 2016 urodziła się im córka, Polly. Ślub wzięli w 2017.

</doc>
<doc id="900149" url="https://pl.wikipedia.org/wiki?curid=900149" title="Dobieszewko (województwo kujawsko-pomorskie)">
Dobieszewko (województwo kujawsko-pomorskie)

Dobieszewko – wieś w Polsce położona w województwie kujawsko-pomorskim, w powiecie nakielskim, w gminie Kcynia.
W latach 1975–1998 miejscowość należała administracyjnie do województwa bydgoskiego.
Zobacz też: Dobieszewko

</doc>
<doc id="900151" url="https://pl.wikipedia.org/wiki?curid=900151" title="Clipeus virtutis">
Clipeus virtutis

Clipeus virtutis (łac.) – tarcza męstwa. W starożytnym Rzymie prestiżowa nagroda dla żołnierza, który w walce uratował życie swego współtowarzysza.

</doc>
<doc id="900152" url="https://pl.wikipedia.org/wiki?curid=900152" title="Odmienne stany moralności">
Odmienne stany moralności

Odmienne stany moralności (tytuł oryginalny: "The United States of Leland") – amerykański film fabularny w reżyserii Matthew Ryan Hoge z 2003 roku opowiadający historię niepozornego nastolatka Lelanda P. Fitzgeralda, który popełnia niewytłumaczalną zbrodnię.

</doc>
<doc id="900154" url="https://pl.wikipedia.org/wiki?curid=900154" title="Łódzka PWSFTviT">
Łódzka PWSFTviT



</doc>
<doc id="900155" url="https://pl.wikipedia.org/wiki?curid=900155" title="Paxton (Illinois)">
Paxton (Illinois)

Paxton – miasto w Stanach Zjednoczonych, w stanie Illinois, ośrodek administracyjny hrabstwa Ford. Według danych spisowych z 2000 roku liczyło 4525 mieszkańców. Współrzędne goegraficzne: .

</doc>
<doc id="900157" url="https://pl.wikipedia.org/wiki?curid=900157" title="C. Montgomery Burns">
C. Montgomery Burns



</doc>
<doc id="900159" url="https://pl.wikipedia.org/wiki?curid=900159" title="Øksfjord">
Øksfjord

Øksfjord – wieś w Norwegii, w regionie Finnmark, ośrodek administracyjny gminy Loppa. W 2006 roku liczyła 560 mieszkańców.

</doc>
<doc id="900170" url="https://pl.wikipedia.org/wiki?curid=900170" title="Irena Kąkol">
Irena Kąkol

Irena Kąkol ps. "Magda", "Magdalena" (ur. 16 lutego 1923 w Warszawie, zm. 30 października 2006) – powstaniec warszawski, wieloletnia spikerka Polskiego Radia.
Życiorys.
Absolwentka psychologii Uniwersytetu Łódzkiego.
W okresie okupacji brała czynny udział w polskiej antyniemieckiej konspiracji w składzie Obwodu Śródmieście AK. W czasie powstania warszawskiego służyła pod pseudonimem "Magda" jako sanitariuszka batalionu Harnaś.
W okresie przedwojennym i w latach okupacji narzeczona Stanisława Olejnika ps. "Stasiuk" - żołnierza batalionu Wigry, zamordowanego przez Niemców, wraz z 430-ma innymi ciężko rannymi Polakami w powstaniu warszawskim 2 września w szpitalu polowym przy ulicy Długiej 7.
Pochowana na cmentarzu Bródnowskim (kwatera 25D-4-13).

</doc>
<doc id="900171" url="https://pl.wikipedia.org/wiki?curid=900171" title="Obszar ochrony ścisłej Gardnieńskie Lęgi">
Obszar ochrony ścisłej Gardnieńskie Lęgi

Gardnieńskie Lęgi – obszar ochrony ścisłej o powierzchni 382,35 ha, znajdujący się na obszarze Słowińskiego Parku Narodowego nad wschodnim brzegiem jeziora Gardno. Ochronie podlegają miejsca lęgowe i żerowiska batalionów, biegusów, brodźców, kaczek, mew i rybitw. Przez obszar ten przebiega ścieżka ornitologiczno-ekologiczna „Gardnieńskie Lęgi”. Najbliższe miejscowości to Gardna Wielka i Smołdzino.

</doc>
<doc id="900174" url="https://pl.wikipedia.org/wiki?curid=900174" title="Zapluty karzeł reakcji">
Zapluty karzeł reakcji

Zapluty karzeł reakcji – propagandowe pogardliwe określenie używane w okresie Polski Ludowej wobec żołnierzy Armii Krajowej. Jest związane z plakatem Włodzimierza Zakrzewskiego zatytułowanym "Olbrzym i zapluty karzeł reakcji", wydrukowanym w Łodzi w lutym 1945 przez Oddział Propagandy Głównego Zarządu Polityczno-Wychowawczego Wojska Polskiego. Plakat przedstawiał biegnącego z bronią gotową do strzału żołnierza ludowego Wojska Polskiego i opluwającego go karłowatego człowieczka z zawieszoną na szyi tabliczką z napisem „AK”. Plakat był też znany pod nazwą "AK – zapluty karzeł reakcji" i stanowił element kampanii propagandowej skierowanej przez władze komunistyczne przeciw Polskiemu Państwu Podziemnemu. Sam plakat został wycofany z rozpowszechniania latem 1945, po utworzeniu Tymczasowego Rządu Jedności Narodowej.
Do określenia nawiązuje tytuł książki żołnierza Armii Krajowej Piotra Woźniaka "Zapluty karzeł reakcji: wspomnienia AK-owca z więzień w PRL", wydanej w Londynie w 1980.
Odniesienia historyczne.
Znany jest fakt użycia przez Józefa Piłsudskiego określenia "zapluty karzeł" wobec Narodowej Demokracji. W czasie przemówienia 3 lipca 1923 w hotelu „Bristol” w Warszawie powiedział: 
Stanisław Mackiewicz stwierdził, że Piłsudski, używając tego określenia, „mścił się w ten sposób na Stanisławie Strońskim, który istotnie był gruby i mały”.

</doc>
<doc id="900177" url="https://pl.wikipedia.org/wiki?curid=900177" title="Radio UWM FM">
Radio UWM FM

Radio UWM FM – olsztyńskie radio akademickie.
Jego pełna nazwa koncesyjna brzmi Radio UWM FM. Początkowo pierwsze trzy litery nazwy były skrótem od Uniwersytetu Warmińsko-Mazurskiego, jednakże pod koniec 2004 roku doszło do jej przekształcenia, przez co skrót nabrał nowego znaczenia. Od tamtego czasu pierwsze trzy litery skrótu rozwija się jako „Uwierz w muzykę”, co miało nadać stacji bardziej młodzieżowego brzmienia i oddawać pełniej jej charakter. W obu przypadkach końcówka FM jest oznaczeniem pasma, na którym jest nadawany sygnał stacji.
Radio UWM FM powstało formalnie w grudniu 2000 roku, kiedy to otrzymało koncesję na nadawanie sygnału. Działalność rozpoczęło oficjalnie w czerwcu 2001 roku, nadając od tego czasu bezustannie program radiowy. Jego historia jest ściśle związana z Radiem Kortowo, które było prekursorem tego typu działalności w Olsztynie. UWM FM powstało na podwalinach wspomnianej stacji, m.in. nadając z tej samej lokalizacji co jego poprzednik.
Właścicielem stacji od momentu jej powstania jest Uniwersytet Warmińsko-Mazurski reprezentowany przez rektora. Jest on jedynym właścicielem rozgłośni i ma decydujący wpływ na charakter jej działalności. Radio UWM FM, będąc własnością uniwersytetu, nabiera szczególnego, niepowtarzalnego charakteru w skali regionu, stając się kuźnią młodych talentów dziennikarskich. Nie bez znaczenia jest również fakt, iż główna część załogi tworzącej program stacji jest osobami młodymi, bardzo często będącymi w trakcie zdobywania wyższego wykształcenia.
Historia.
Radio UWM FM powstało na podwalinach dwóch lokalnych radiowęzłów studenckich. Pierwsze z nich to Radio Kortowo działające przy Akademii Rolniczo-Technicznej, jedno z pierwszych w Polsce tego typu inicjatyw. W 1969 roku powstało przy Wyższej Szkole Pedagogicznej Radio Emitor. Po powstaniu w 1999 roku Uniwersytetu Warmińsko-Mazurskiego obie stacje połączyły się i powstało Radio UWM FM, które 28 grudnia 2000 roku otrzymało koncesję na nadawanie na częstotliwości 95,9 MHz. Pierwszym redaktorem naczelnym radia był Mirosław Hiszpański. W 2004 roku funkcję tę objął Łukasz Staniszewski, który piastował ją do lipca 2007 roku. W 2007 roku funkcję redaktora naczelnego objęła była dziennikarka Polskiego Radia Olsztyn Renata Siwecka, po jej ustąpieniu, od 2008 do 2014 roku stanowisko to piastowała Karolina Lewandowska. Obecnie redaktorem naczelnym jest Piotr Szauer.
O Radiu.
Radio nadaje 24 godziny na dobę. W serwisach informacyjnych pojawiają się informacje o Uniwersytecie Warmińsko-Mazurskim, wydarzeniach kulturalnych w Olsztynie, a także o wydarzeniach muzycznych. Radio organizuje różnego rodzaju plebiscyty, między innymi Belfer – plebiscyt na najpopularniejszego wykładowcę UWM, czy Kino Nostra – plebiscyt na najlepszy (zdaniem studentów) film.
Radio UWM FM jest stacją sformatowaną, o charakterze rockowym. Format rockowy reprezentowany jest w sferze muzycznej radia poprzez wysokie nasycenie jej muzyką tego gatunku. Radio emituje nagrania z danego zakresu, z założenia powstałe po 2000 roku. Oprócz rocka UWM FM nadaje muzykę pop, hip-hop i alternatywną, docierając w ten sposób do szerokich gustów osób młodych.
Format muzyczny stacji został dobrany w sposób, który zapewniałby jej dotarcie do pożądanej grupy docelowej, czyli młodzieży. Target stacji UWM FM został określony na osoby w przedziale wiekowym od 18. do 25. roku życia. Nie wyszczególniono przy tym preferencji dotyczących płci. Wykształcenie grupy docelowej Radio UWM FM określono na średnie, wyższe i niepełne wyższe, ze zdecydowanym naciskiem na to ostatnie. Wykształcenie to wiąże się ściśle z wiekiem odbiorców rozgłośni, przy czym położony jest nacisk na wyższy poziom intelektualny słuchaczy, co będzie miało wpływ na sposób doboru informacji do bloków serwisowych.
Według zapisów koncesyjnych Radio UWM FM jest rozgłośnią lokalną, nadającą w mieście Olsztynie i jego okolicach (do 30 km). W okresie próby średnia słuchalność rozgłośni wynosiła w grupie docelowej 20%. Badanie było przeprowadzone pod kątem osób, do których UWM FM kieruje swój program ze szczególnym naciskiem, czyli do ludzi w wieku 19–22 lat, o wykształceniu niepełnym wyższym. W strefie nadawania rozgłośni jest to najlepszy wynik pod kątem docierania do grupy docelowej.
Od 21 października 2004 roku Radio UWM FM należy do Grupy Polskie Rozgłośnie Akademickie, której przewodniczącym do lipca 2007 roku był Łukasz Staniszewski.

</doc>
<doc id="900180" url="https://pl.wikipedia.org/wiki?curid=900180" title="Obszar ochrony ścisłej Klukowe Lęgi">
Obszar ochrony ścisłej Klukowe Lęgi

Klukowe Lęgi – obszar ochrony ścisłej o powierzchni 835,21 ha, znajdujący się na obszarze Słowińskiego Parku Narodowego nad północno-zachodnim brzegiem jeziora Łebsko. Obszar jest położony na trasie wiosennych i jesiennych przelotów ptaków. Ochronie podlegają miejsca lęgowe i żerowiska batalionów, biegusów, brodźców, kaczek, mew i rybitw. Najbliższe miejscowości to Czołpino i Przybynin.

</doc>
<doc id="900181" url="https://pl.wikipedia.org/wiki?curid=900181" title="Marcin Hałaś">
Marcin Hałaś

Marcin Hałaś (ur. 22 lutego 1968 w Bytomiu) – polski pisarz, poeta, krytyk literacki i teatralny, dziennikarz, publicysta.
Życiorys.
Jego rodzice przybyli do Bytomia ze Lwowa jako ekspatrianci. Uczęszczał do Szkoły Podstawowej nr 46 w Bytomiu, następnie ukończył I Liceum Ogólnokształcące im. Jana Smolenia w Bytomiu, gdzie założył w 1985 roku Młodą Grupę Literacką „Reflektor”, która działała do 1990 roku. Ukończył kulturoznawstwo na Uniwersytecie Śląskim z tytułem magistra w 1991 roku. Jego praca magisterska nosiła tytuł "Teatr idei. Rzecz o dramatach Bohdana Urbankowskiego", została napisana pod kierunkiem prof. Eleonory Udalskiej. W latach 1988–1990 radny Miejskiej Rady Narodowej w Bytomiu z ramienia Stowarzyszenia „Pax”.
W latach 1996–2003 był redaktorem naczelnym „Życia Bytomskiego”. Członek założyciel Górnośląskiego Towarzystwa Literackiego, członek Związku Literatów Polskich. Od 1992 należy do Związku Literatów Polskich. Od lutego 2007 roku do maja 2010 roku prezes Oddziału Związku Literatów Polskich w Katowicach. W 2013 roku otrzymał trzyletni zakaz wjazdu na teren Ukrainy za publikację książki "Oddajcie nam Lwów". Mieszka w Bytomiu.
Twórczość.
Debiutował na łamach „Gościa Niedzielnego” w 1984 roku, publikował m.in. w „Poezji”, „Życiu Literackim”, „Tak i Nie”, „Katoliku”, miesięczniku „Wiara i odpowiedzialność”, „Roczniku Lwowskim”, „Gazecie Lwowskiej” „Śląsku”, „Gazecie Polskiej”. Był współpracownikiem „Gazety Polskiej”, jest publicystą tygodników „Warszawska Gazeta” oraz miesięcznika „Polska Niepodległa”, od grudnia 2012 roku publikował także w „Uważam Rze”. Jest dziennikarzem tygodnika "Życie Bytomskie".
W swoim pisarstwie często porusza tematy związane z rodzinnymi miastami: Bytomiem i Lwowem.
Jego twórczością poetycką zajmowali się m.in. Tadeusz Kijonka, Marian Kisiel, Krzysztof Karwat, Zdzisław Łączkowski, Marek Sołtysik, czy Bohdan Urbankowski. Wiesze Marcina Hałasia były tłumaczone na język czeski przez Wilhelma Przeczka i Libora Martinka, a na język rosyjski przez Andrieja Bazyliewskiego.

</doc>
<doc id="900185" url="https://pl.wikipedia.org/wiki?curid=900185" title="Partyzant (słoń)">
Partyzant (słoń)

Partyzant (ur. ok. 1920 r. w Kambodży, zm. w 1958 w Warszawie) – słoń indyjski podarowany Polsce przez rewolucjonistów wietnamskich w 1955 r. w podziękowaniu za służbę transportową statku MS „Kiliński” Polskich Linii Oceanicznych. Statek ten w latach 1954–1956 przewiózł ponad 100 tys. osób z południa na północ Wietnamu tuż przed wybuchem wojny wietnamskiej. Partyzant był jednym z czterdziestu zakupionych do celów militarnych przez armię Hồ Chí Minha kambodżańskich słoni, które przewoził „Kiliński” podczas ostatniego kursu transportowego na tamtych wodach.
Słoń został przewieziony do Polski drogą morską przez powracający do kraju statek, nie bez problemów związanych z wyżywieniem. Zabrany w ogromnej ilości, jak sądziła załoga, prowiant w postaci drzewek bananowca został pochłonięty przez Partyzanta w tydzień. Kapryśne zwierzę nie chciało jeść zakupionej dla niego po drodze w Kolombo australijskiej lucerny. Podczas postoju w Kanale Sueskim załadowano 300 kg kapusty, którą Partyzant jadł niechętnie, ale za to z upodobaniem deptał lub rzucał główkami w załogę. Sytuację uratowały gotowane ziemniaki oraz buraki cukrowe dokupione awaryjnie w Kanale Kilońskim.
Na słonia czekała cała Polska, emocjonując się prasowymi doniesieniami. Po dotarciu do kraju trafił do Ogrodu Zoologicznego w Warszawie. Szacowano wówczas jego wiek na ponad 40 lat. Na początku września 1955 r. słoń został umieszczony w pomieszczeniu zajmowanym niegdyś przez słonicę Kasię. Partyzant padł po dwóch latach pobytu w Warszawie.

</doc>
<doc id="900187" url="https://pl.wikipedia.org/wiki?curid=900187" title="Zapora Vajont">
Zapora Vajont

Zapora Vajont (wł. Diga del Vajont) – nieczynna zapora wodna w Prowincji Pordenone, w regionie Friuli-Wenecja Julijska w północnych Włoszech (ok. 100 km na północ od Wenecji). Znajduje się w dolinie stanowiącej granicę między pasmami górskimi Prealpy Belluńskie a Dolomiti Friulane. Wybudowana w latach 1956–1961 na rzece Vajont, dopływie Piawy. Znana w związku z katastrofą zapory wodnej, która wydarzyła się 9 października 1963 roku, a w której zginęło 1917 osób. 
Podstawowe dane techniczne.
Lekka, łukowa zapora jest dziełem inżyniera Carlo Semenzy, związanego ze słynnym włoskim laboratorium zapór wodnych w Bergamo. Mierzy 264,6 m wysokości, 27 m grubości u podstawy i 3,4 m w koronie. Pojemność zbiornika powyżej zapory wynosiła 168,715 mln m³, a objętość betonu użytego do budowy ściany zapory – 360 tys. m³. W chwili ukończenia budowy była najwyższą zaporą wodną na świecie: należał do niej absolutny rekord piętrzenia wody, wynoszący 261,6 m.
Budowa.
Zapora została posadowiona na zwięzłych wapieniach dolomitowych wieku jurajskiego. Kierownictwo SADE ("Società Adriatica di Elettricità"), spółki budującej zaporę podało do wiadomości publicznej, że geologia wąwozu została dokładnie rozpoznana, a badania wykazały, że formy krasowe nie stanowią tu poważnego niebezpieczeństwa. W celu zahamowania infiltracji pod stopą fundamentową i przyczółkami wykonano odpowiednie ekrany wodoszczelne.
Pierwsze ostrzeżenie.
22 marca 1959 (gdy trwała budowa zapory Vajont) nastąpiło osunięcie ziemi ze zbocza przy zaporze Pontesei w dolinie Valzoldana odleglej o 11 km od Vajont. W wyniku osuwiska powstała fala, która przelała się przez zaporę. Zginęła jedna osoba, a sprawę zbagatelizowano. 
Zapewne dogodne warunki posadowienia zapory Vajont spowodowały, że zbagatelizowane zostały niektóre obserwacje geologiczne na zboczach zbiornika. Jeszcze przed spiętrzeniem wody, 4 listopada 1960, nastąpiło pierwsze osunięcie części zbocza. Przeprowadzone wówczas dokładniejsze badanie tego fragmentu zbocza wykazało, że jest ono zbudowane z wapieni, dolomitów i skał krzemionkowych, poprzekładanych łupkami, sprzyjającymi powstawaniu stref ześlizgu. Usunięto gruz z doliny, a feralny odcinek zbocza utrwalono zastrzykami cementowymi. Zdarzenie to pokazało, że kalkulacje ekspertów spółki nie były dokładne i trzeba się liczyć z możliwym zagrożeniem dla doliny.
Katastrofa.
We wrześniu 1963 r. nastąpiły w regionie silne opady deszczu. Namoknięte warstwy łupków z każdym dniem traciły zwięzłość i stanowiły coraz lepszą warstwę poślizgową. Na dziesięć dni przed katastrofą stwierdzono uaktywnienie się procesów spełzywania gruntu, które osiągnęło szybkość 41 cm na dobę. Po dłuższych wahaniach nadzór zapory zdecydował się na otwarcie upustów i odprowadzenie części wody. Do chwili katastrofy poziom lustra wody obniżono o 23 m.
9 października 1963 r. o godzinie 22:39 doszło do katastrofy. Z namokniętego wodą zbocza Monte Toc, na szerokości blisko 3 km, do zbiornika powyżej zapory zjechało z prędkością 110 km/h 240–270 mln m³ skał, ziemi, drzew. Przy wysokim stanie wody w zbiorniku spowodowało to jej spiętrzenie i powstanie dwóch fal powodziowych. Jedna zniszczyła szereg przysiółków na zboczach po przeciwnej stronie zbiornika i powyżej niego. Druga przelała się przez koronę zapory. W wyniku tego powstała fala 70-metrowej wysokości, która pędząc wąską doliną poniżej zapory z prędkością blisko 100 km/h zrównała z powierzchnią ziemi miejscowości Pirago, Rivalta, Villanova, Faè i położoną u wylotu doliny Vajont miejscowość Longarone, zabijając 1917 osób. Sama zapora nie uległa większemu zniszczeniu. Zbiornik Vajont został wypełniony gruzem skalnym do wysokości 175 m i tym samym stracił większość swych własności retencyjnych.
W kulturze.
W 2001 powstał film o tragedii zapory Vajont pod tytułem „Vajont, La diga del disonore”.

</doc>
<doc id="900191" url="https://pl.wikipedia.org/wiki?curid=900191" title="Bitwa nad Trebbią">
Bitwa nad Trebbią

Bitwa nad Trebbią – starcie zbrojne, które miało miejsce w dniach 17–19 czerwca 1799 roku podczas wojny Francji z drugą koalicją.
Bitwa stoczona została nad rzeką Trebbią (północno-zachodnie Włochy) między armią francuską (33 000 żołnierzy, w tym 3 000 polskich) pod rozkazami generała Etienne`a Macdonalda a armią rosyjsko-austriacką (20 tysięcy Austriaków i 17 tysięcy Rosjan) dowodzoną przez feldmarszałka Aleksandra Suworowa.
W dniu 15 kwietnia Suworow wymaszerował z Alessandrii doliną Padu w kierunku wschodnim, aby uniemożliwić połączenie się dwóch armii francuskich (Macdonalda i Moreau). Rankiem 17 czerwca armia francuska napotkała niespodziewanie na słabą 5-tysięczną dywizję austriacką gen. Petera Otta. Austriacy znaleźli się w obliczu całkowitego unicestwienia (stosunek sił 6:1). Wezwany z odsieczą Suworow natychmiast przyspieszył marsz. Macdonald poinformowany o tym oderwał się od poturbowanej dywizji Otta i skierował się w stronę rzeki Trebbia, na południowy wschód od Mediolanu. Liczył, że do bitwy z Suworowem dojdzie dopiero następnego dnia (jego armia była już przemęczona długim odwrotem z południa Włoch) i to on będzie stroną nacierającą. Rosjanie jednak byli szybsi. Tak doszło do trzydniowej, zaciekłej bitwy, nieopodal miejsca gdzie dwa tysiące lat temu Hannibal rozbił rzymskie legiony.
W godzinach popołudniowych doszło do spotkania Rosjan ze strażami przednimi Francuzów nad rzeką Tidone. Po ciężkich walkach Macdonald został odepchnięty w kierunku Trebbi. Suworow nie ustępował jednak i 18 czerwca uderzył ponownie, spychając stawiające zacięty opór główne siły francuskie na prawy brzeg rzeki. Rankiem 19 czerwca Macdonald rozpoczął przeciwnatarcie, forsując rzekę ponownie, jednak po całym dniu wyczerpujących walk musiał zrezygnować i zawrócił na drugi brzeg Trebbi. Bijąca się na lewym skrzydle francuskim, a potem osłaniająca jego odwrót 1. Legia Polska generała Jana Henryka Dąbrowskiego została dosłownie zdziesiątkowana – z jej 5 batalionów piechoty ocalały tylko dwa oraz batalion lansjerów. Uświadomiwszy sobie rozmiary wykrwawienia armii (aż 9 500 poległych i rannych oraz 7 000 jeńców) oraz świadom zagrożenia swoich tyłów przez Austriaków, których dywizje wdarły się do Parmy i Modeny, około północy przerwał bitwę i rozpoczął pospieszny odwrót na południe Italii w Apeniny. Suworow również był osłabiony - stracił 6 000 poległych i rannych Rosjan i Austriaków. Zrezygnował zatem z wznowienia bitwy w dniu 20 czerwca i zawrócił w stronę Tortony. Ta klęska oznaczała dla Francji utratę prawie całych północnych Włoch.
Walki Legionów Polskich pod Trebbią zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, "TREBBIA 17 - 19 VI 1799".

</doc>
<doc id="900194" url="https://pl.wikipedia.org/wiki?curid=900194" title="Janusz Kotowski">
Janusz Kotowski

Janusz Józef Kotowski (ur. 25 marca 1966 w Rozogach) – polski samorządowiec i nauczyciel, prezydent Ostrołęki w latach 2006–2018.
Życiorys.
Ukończył studia z zakresu filozofii i teologii na Akademii Teologii Katolickiej w Warszawie. Przez kilkanaście lat pracował jako nauczyciel. Był m.in. współzałożycielem i dyrektorem Społecznego Liceum Ekonomicznego w Ostrołęce. Pełnił też funkcję zastępcy dyrektora Miejskiego Ośrodka Sportu i Rekreacji.
Wstąpił do Prawa i Sprawiedliwości. Od 1998 do 2005 był radnym i przewodniczącym ostrołęckiej rady miasta. Następnie przez rok zajmował stanowisko wicemarszałka województwa mazowieckiego. W wyborach do Parlamentu Europejskiego w 2004 bez powodzenia kandydował z listy PiS.
W drugiej turze wyborów samorządowych w 2006 został wybrany prezydentem Ostrołęki. Pokonał ubiegającego się o reelekcję Ryszarda Załuskę, uzyskując 9662 głosy (63,8%). Urząd objął 4 grudnia 2006. W 2010 uzyskał reelekcję w pierwszej turze. W 2014 został wybrany na trzecią kadencję, wygrywając drugą turę głosowania.
W 2018 jedyne kino w mieście, prowadzone przez podlegające prezydentowi miasta Ostrołęckie Centrum Kultury, odmówiło wyświetlania filmu Wojciecha Smarzowskiego "Kler", co spotkało się ze znacznym rozgłosem. Zdaniem prezydenta była to jednak decyzja samorządu, a nie jego osobiście.
W 2018 Janusz Kotowski nie został wybrany na czwartą kadencję, ustępując w drugiej turze Łukaszowi Kulikowi. W tych samych wyborach uzyskał natomiast mandat radnego miejskiego w Ostrołęce, z którego zrezygnował w maju 2020.
Od maja 2019 do sierpnia 2020 Janusz Kotowski był członkiem zarządu przedsiębiorstwa Energa Elektrownie Ostrołęka. W grudniu 2020 został p.o. dyrektora Muzeum Żołnierzy Wyklętych w Ostrołęce.
Odznaczenia.
Odznaczony Krzyżem Kawalerskim Orderu Odrodzenia Polski (2016) oraz Złotym Krzyżem Zasługi (2009).

</doc>
<doc id="900196" url="https://pl.wikipedia.org/wiki?curid=900196" title="Pogorzelica (rzeka)">
Pogorzelica (rzeka)

Pogorzelica – potok Pobrzeża Bałtyckiego, na pograniczu wysoczyzn Damnickiej i Polanowskiej oraz Pojezierza Kaszubskiego. W początkowym odcinku przepływa przez Jezioro Kozie. W górnym przepływie rzeka przepływa przez Warcimino i stanowiące rezerwat grodzisko wczesnośredniowieczne Runowo. Dolny (ujściowy) przepływ prowadzi Pradoliną Łeby-Redy do ujścia do rzeki Łeby w Chocielewku. Powierzchnia zlewni wynosi 94,1 km2.
Nazwę „Pogorzelica” wprowadzono w 1948 roku, zastępując niemiecką „Mühl - Bach”.

</doc>
<doc id="900197" url="https://pl.wikipedia.org/wiki?curid=900197" title="Zakład Karny we Wronkach">
Zakład Karny we Wronkach

Zakład Karny we Wronkach – największy w Polsce zakład typu zamkniętego, przeznaczony dla recydywistów penitencjarnych, z oddziałami:
Przy zakładzie działa szkoła, gdzie odbywa się nauka w zakresie szkoły zasadniczej zawodowej i średniej technicznej.
Skazani są zatrudnieni:
Historia.
Więzienie zbudowano w 1894 roku. Najpierw przeznaczone było na dom karny dla skazanych na dłuższe pozbawienie wolności oraz osadzonych pozostających do dyspozycji Sądu Prowincji Poznańskiej.
Więzienie było zbudowane w systemie celkowym.
Składało się z trzech pawilonów, które miały po cztery kondygnacje oraz z kompleksu budynków dla strażników więziennych. Budynki były rozmieszczone w kształcie krzyża.
Zakład był wielokrotnie rozbudowywany.
Dobudowano:
Wybuch powstania wielkopolskiego (27 grudnia 1918) spowodował otwarcie więzienia i wypuszczenie skazanych na wolność.
W 1919 roku Więzienie Wronieckie funkcjonowało jako koszary. Po zakończeniu walk odzyskało swoją dawną funkcję.
W tym samym roku skierowano do więzienia pierwsze kobiety skazane w procesach politycznych oraz działaczy organizacji robotniczych i komunistycznych.
W 1921 roku więzienie włączono w system więziennictwa polskiego.
Następnie Centralne Więzienie we Wronkach zmieniło nazwę na „więzienie ciężkie”.
Najczęściej izolowano tam więźniów politycznych (w latach trzydziestych ok. 500).
W czasie II wojny światowej więzienie zostało włączone w system więzień sądowych III Rzeszy w ramach Kraju Warty.
Przebywali wówczas w zakładzie więźniowie skazani na karę od 6 miesięcy do 2 lat pozbawienia wolności (zarówno kobiety, jak i mężczyźni).
Po wojnie nadal funkcjonował tu zakład karny. Centralne Więzienie we Wronkach zamieniono na więzienie polityczne Ministerstwa Bezpieczeństwa Publicznego (do 26 marca 1956).
Więzieni.
Więźniami zakładu we Wronkach byli m.in.:

</doc>
<doc id="900198" url="https://pl.wikipedia.org/wiki?curid=900198" title="Mierzeja Łebska">
Mierzeja Łebska

Mierzeja Łebska – wąski przesmyk lądowy o długości około 17 km. i szerokości 1-2 km oddzielający jezioro Łebsko od Bałtyku. Obszar mierzei jest objęty ochroną rezerwatu Mierzeja. Na wschodzie mierzeja przechodzi w Mierzeję Sarbską zaś na zachodzie w Mierzeję Gardnieńską. Cechą charakterystyczną mierzei są wysokie (dochodzące do 56 m. n.p.m.) wydmy (m.in. Łącka Góra, Biała Góra, Sowie Góry i Wydma Czołpińska). Znajdują się tu odsłaniane przez ruchome piaski wydmowe, fragmenty zabudowań dawnej Łeby i Boleńca. Podczas II wojny światowej obszar mierzei stał się niemieckim poligonem rakietowym, zaś w latach 60. obszarem testowania rakiet meteorologicznych przez polskich naukowców.

</doc>
<doc id="900199" url="https://pl.wikipedia.org/wiki?curid=900199" title="Zakład Karny Braniewo">
Zakład Karny Braniewo

Zakład Karny w Braniewie (od 1.04.2018 Oddział Zewnętrzny w Braniewie) – jednostka typu zamkniętego przeznaczona dla młodocianych i mężczyzn odbywających karę pozbawienia wolności po raz pierwszy. Zakład może pomieścić 205 osadzonych. Zarządzeniem Ministra Sprawiedliwości Zakład Karny w Braniewie jako samodzielna jednostka został zlikwidowany z dniem 31 marca 2018 roku. Placówka została przekształcona w Oddział Zewnętrzny Aresztu Śledczego w Elblągu.
Obiekt ma zabudowę zwartą. Zbudowany został na planie litery T, zespolony jest łącznikiem z budynkiem administracyjnym.
Historia.
Obiekt wzniesiony w 1900 roku Był pierwotnie szpitalem Zakonu Sióstr Katarzynek w Braniewie. W latach międzywojennych mieściło się tu już więzienie sądowe ("Gerichtsgefängnis"). Po II wojnie światowej pozostawał w dyspozycji Urzędu Bezpieczeństwa Publicznego. 1 maja 1949 utworzono w nim areszt I klasy. W okresie powojennym izolowano w braniewskim więzieniu więźniów politycznych. Po wprowadzeniu stanu wojennego przetrzymywano tu ok. 50 działaczy zdelegalizowanej Solidarności. Do roku 2010 obiekt był przeznaczony dla 144 osadzonych. Po remoncie i adaptacji nieużywanych pomieszczeń zwiększono pojemność zakładu do 205 osadzonych.
W latach 2014–2015 rozbudowywany. Na podwalinie istniejącej uprzednio infrastruktury magazynowej stworzono nowoczesny, trójkondygnacyjny kompleks administracyjno-ochronny. W dolnych partiach obiektu rozmieszczono nowoczesne stanowisko dowodzenia, obszerną salę widzeń wraz z kantyną oraz pomieszczenia garażowe. Powstała również profesjonalna sala rekreacji sportowej (dla funkcjonariuszy i pracowników, nie dla osadzonych). Z uwagi na usytuowanie budynku wielofunkcyjnego zmianie uległo również rozmieszczenie bramy wjazdowej na teren jednostki. Została wydzielona część ochronna, czyli: specjalna brama oraz śluza. Uroczyste otwarcie nowo wybudowanego obiektu miało miejsce 13.02.2015 r.
W dniu 15 września 2016 miało miejsce uroczyste odsłonięcie tablicy pamiątkowej na budynku Zakładu Karnego w Braniewie. Tablica upamiętnia działaczy podziemia niepodległościowego więzionych tu w latach 1947–1989, wśród nich m.in. ks. Sylwestra Zycha osadzonego tu w latach 1985–1986, a zamordowanego 11 lipca 1989.

</doc>
<doc id="900201" url="https://pl.wikipedia.org/wiki?curid=900201" title="Kanpyō">
Kanpyō

 – suszone, o kremowym kolorze, paski tykwy butelkowej o nazwie "yūgao" ("Lagenaria siceraria" var. "hispida"). 
Kanpyō jest stosowane w kuchni japońskiej. Po ugotowaniu i przyprawieniu wykorzystywane m.in. jako wypełnienie do maki-zushi, w zupach i składnik "aemono" (rodzaj sałatek z surowych i gotowanych warzyw, posiekanej ryby, skorupiaków, kawałków mięsa, oblanych sosem). 

</doc>
<doc id="900202" url="https://pl.wikipedia.org/wiki?curid=900202" title="Sztukmistrz z Lublina">
Sztukmistrz z Lublina

Sztukmistrz z Lublina ( "Der kuncnmacher fun Lublin") – powieść autorstwa noblisty Isaaca Bashevis Singera wydana po raz pierwszy w 1960 roku, napisana w języku jidysz i przetłumaczona na inne języki. 
Losy tytułowego sztukmistrza Jaszy Mazura zostały w roku 1979 zekranizowane przez Menahema Golana w dramacie pod tym samym tytułem.
Fabuła.
"Sztukmistrz z Lublina" opowiada o obyczajowym i religijnym kodeksie tradycji, o wierze i rytuałach żydowskich, o obyczajach, jakie stanowią o przynależności kulturowej. Akcja powieści dzieje się głównie w Warszawie i częściowo w Lublinie w połowie lat 1880-tych.
Według Jana Szurmieja jest to spektakl magiczny, metafizyczny, którego główny bohater Jasza, jak demiurg, wyzwala umarły świat po to, by raz jeszcze przeżyć życie.
Spektakle "Sztukmistrza z Lublina".
Duże znaczenie dla styku kultur żydowskiej i polskiej mają spektakle "Sztukmistrza z Lublina" zrealizowane w teatrach przez Jana Szurmieja.
Pierwszą inscenizację zrealizował w Teatrze Współczesnym we Wrocławiu. Premiera odbyła się w dniu 12 grudnia 1986 roku. Adaptację powieści Singera dla potrzeb teatru, dokonaną przez Jana Szurmieja i Michała Komara, wzbogaciła muzyka Zygmunta Koniecznego oraz songi, do których teksty napisała Agnieszka Osiecka. Główną rolę w spektaklu zagrał Maciej Tomaszewski, który za kreację Jaszy otrzymał Nagrodę im. Stanisława Wyspiańskiego.
Osiemnaście lat później Jan Szurmiej wrócił do spektaklu i reżyserował "Sztukmistrza z Lublina" w Teatrze Rampa w Warszawie.

</doc>
<doc id="900205" url="https://pl.wikipedia.org/wiki?curid=900205" title="Sztukmistrz z Lublina (film)">
Sztukmistrz z Lublina (film)

Sztukmistrz z Lublina () – dramat oparty na powieści noblisty Isaaca Bashevisa Singera pod tym samym tytułem. Film w koprodukcji izraelsko-niemieckiej powstał w 1979 roku.

</doc>
<doc id="900206" url="https://pl.wikipedia.org/wiki?curid=900206" title="Mazagran">
Mazagran

 
Mazagran (Mazaghran) – miasto w Algierii, od którego pochodzi nazwa napoju alkoholowo-kawowego mazagran.

</doc>
<doc id="900208" url="https://pl.wikipedia.org/wiki?curid=900208" title="Mazagran (napój)">
Mazagran (napój)

Mazagran (fr. "masagran, café mazagran") – chłodzący alkoholowy napój koktajlowy ze słodzonej kawy z dodatkiem koniaku lub rumu (niekiedy spirytusu).
Popularny szczególnie wśród mężczyzn w XIX i wczesnych dziesięcioleciach XX wieku. W kawiarniach podawany w wysokich szklankach, schłodzony kostkami lodu, długotrwale sączony przez słomkę. Przypisywano mu właściwości orzeźwiające i wzmacniające. 
Nazwa pochodzi od algierskiego miasta Mazagran – dawniej wioski, znanej z desperackiej obrony oddziału Francuzów pod komendą kapitana Lelièvre, w trakcie podboju Algierii w 1840 r., gdy obrońcy zmuszeni byli wzmacniać swe siły korzystając z podobnego napoju.

</doc>
<doc id="900211" url="https://pl.wikipedia.org/wiki?curid=900211" title="Internal Revenue Service">
Internal Revenue Service

Urząd podatkowy w USA (ang. Internal Revenue Service, „IRS”) – agencja rządowa USA zajmująca się ściąganiem podatków. Agencja ta podlega Departamentowi Skarbu Państwa.
W 2008 roku IRS zatrudniało ponad 101 tys. pracowników.
Historia.
1862 – 1900.
Abraham Lincoln zapoczątkował proces wprowadzania podatków od dochodów w 1862 głównie w celu pokrycia kosztów wojny secesyjnej. Próg podatkowy ustalono na 800 dolarów – w tamtych latach jedynie 10% obywateli zarabiało powyżej tej kwoty. W 1872 nakaz płacenia podatków został głosami polityków odrzucony. W latach 90 XIX wieku większość obywateli godziła się na ponowne wprowadzenie podatku dochodowego, ale pod warunkiem, że nakaz ten będzie dotyczył najbogatszych. Po latach przekonywania udało się w końcu w 1894 roku wprowadzić 2% podatek dla osób prywatnych i korporacji o rocznym dochodzie powyżej 4000 dolarów. Bardzo niewielu załapało się do tego przedziału, ale ci, których ten nakaz objął mieli pieniądze i poparcie by się temu sprzeciwić. Rok później po licznych dyskusjach i sporach na argumenty w 1895 Sąd Najwyższy Stanów Zjednoczonych orzekł, iż ten podatek jest niezgodny z Konstytucją USA.
1900 – I wojna światowa.
Idea opodatkowania kraju podzieliła społeczeństwo na dwie grupy z odmiennymi opiniami. Środowisko demokratów opowiadało się za wprowadzeniem podatku a republikanie byli przeciw. Prezydent Theodore Roosevelt, pomimo że był republikaninem, w 1908 złamał jednomyślność partyjną i zażądał wprowadzenia podatku od dochodu. Nie udało mu się przeforsować swojego pomysłu przed upływem kadencji. Jednak w 1913 za zgodą 36 stanów Kongres wprowadził 16. poprawkę do Konstytucji legalizującą podatek dochodowy.
13 października 1913, ówczesny prezydent Woodrow Wilson podpisał odpowiednią deklarację rozpoczynając erę podatkową w USA. Pobieranie pieniędzy od obywateli było wówczas proste. Książka zawierająca wszystkie przepisy na ten temat liczyła tylko 16 stron (obecnie kilkanaście tysięcy). Od dochodu na rok powyżej 3000 USD i 4000 USD dla osoby w związku małżeńskim płaciło się podatek w wysokości 1%. Zarabiający powyżej 5000 USD płacili 6% od dochodów. Przy takim progu podatkowym było bardzo mało osób płacących podatek, przez co państwo czerpało z nich niewielkie korzyści.
I wojna światowa – II wojna światowa.
W związku z zaangażowaniem się USA w I wojnę światową w 1917 potrzeby państwa wzrosły z 1 mld USD sprzed 1917 do ponad 19 mld w 1919. Dlatego administracja prezydenta Wilsona postanowiła podwyższyć podatek z bezwzględnym egzekwowaniem tego prawa. W 1920 IRS zatrudniał już 22 000 osób. Nowe progi podatkowe stały się dla wielu obywateli bolesne. Przykładowo na zarabiających ponad 1 mln USD nakładano stawkę w wysokości 77%. Po zakończeniu wojny państwo nie wyobrażało już sobie funkcjonowania bez ściągania podatków od dochodów. W latach 20. XX pięciokrotnie obniżano podatki, ale nie powróciły one do wcześniejszego poziomu. Lata 30. XX były spokojne i stabilne dla podatników.
II wojna światowa po czasy obecne.
Kolejny zwrot to okres II wojny światowej. Potrzeby kraju (w skali roku) wzrosły tym razem z 10 mld w 1940 do 95 mld w 1945. Znacznie więcej osób niż we wcześniejszych latach zakwalifikowano do płacenia podatków. Przed II wojną światową 6,5 mln ludzi wpłacało w sumie około 1 mld dolarów każdego roku. Natomiast pod koniec 1945 roku podatników było już 48 mln, a ściągana suma przekroczyła 19 mld dolarów rocznie. Wówczas niemal od prawie wszystkich zatrudnionych ściągano podatki. IRS zatrudniało w tych latach już 50 000 pracowników (obecnie 101 000).
Pod koniec lat 90. XX wieku w konsekwencji skarg i nieporozumień pracowników IRS-u podzielono całą instytucję na 4 oddzielne sektory obsługujące:
Ponadto IRS posiada oddział kryminalny.
Powódź w budynku centrali w 2006.
Główna centrala IRS znajduje się przy 1111 Constitution Avenue w Waszyngtonie. Budynek ten został zamknięty w czerwcu 2006 w wyniku powodzi. W piwnicach budynku woda sięgała ponad 6 m, zniszczone zostały instalacje elektryczne, a całość zniszczeń w piwnicy sięgała 95% (raport z 12 lipca 2006).
Ponad 2000 pracowników przeniesiono do 15 różnych budynków na terenie Waszyngtonu. Naprawa większości szkód trwała do końca 2006 – wówczas pracownicy powrócili do budynku. Mimo że budynek przywrócono do funkcjonowania, to pewne drobniejsze prace remontowe trwały do kwietnia 2007. Całkowite straty przekroczyły 25 mln USD.
Program ściągania zaległych podatków.
We wrześniu 2006 roku IRS rozpoczął tworzenie listy dłużników podatkowych i przekazywanie danych osobowych i sumę długu do prywatnych agencji zajmujących się ściąganiem długów. Firmy posiadają prawo zatrzymania od 22 do 24% kwoty wyegzekwowanej od dłużnika podatkowego. Prywatne agencje robią wszystko by ściągnąć jak największe zaległe pieniądze od dłużnika ponieważ mają z tego prowizję (od 22 do 24%) co stawia osoby, które nie zapłaciły podatku w niekorzystnej sytuacji. Ponieważ nowy plan ściągania zaległych podatków jest krytykowany przez niektóre środowiska, rzecznik IRS Terry Lemons zapewnił, że: „program szanuje prywatność i prawa podatników”.
Krytyka.
Status prawny IRS.
Przeciwnicy podatków twierdzą, że IRS nie został utworzony w oparciu o ustawę, dlatego nie ma żadnej prawnej podstawy, by wnosić skargi czy oskarżać, ponieważ nie jest agencją rządu federalnego.
Twierdzą również, że pracownicy IRS nie są uprawnieni do decydowania o karze opierając się na ustawie „Internal Revenue Code section 6020(b)(1)”
Niektórzy przeciwnicy utrzymują, że ta ustawa podkreśla, iż agenci IRS nie mają żadnej władzy, by narzucić karę dopóki nie mają pozwolenia od ministerstwa skarbu państwa, jednak interpretacja nie jest do końca pełna, ponieważ w ustawie „Internal Revenue Code section 6020(b)(1)” też nie wszystko jest ściśle wyjaśnione.
Teorie spisku i zarzuty.
IRS bywa wiązana z różnymi teoriami spiskowymi. Jednym z przykładów teorii o podstępnych zachowaniach IRS jest film „” w reżyserii Aarona Russo, głoszącego filozofię libertarianizmu. Film przedstawia sytuację, w których USA może stać się państwem policyjnym, a IRS rzekomo bierze udział w tym procesie.

</doc>
<doc id="900216" url="https://pl.wikipedia.org/wiki?curid=900216" title="Marta Żmuda">
Marta Żmuda



</doc>
<doc id="900217" url="https://pl.wikipedia.org/wiki?curid=900217" title="Mateusz Ligocki">
Mateusz Ligocki

Mateusz Ligocki (ur. 18 czerwca 1982 w Cieszynie) – polski snowboardzista, olimpijczyk, zawodnik klubu sportowego AZS-AWF Kraków, AZS-AWF Katowice.
Kariera.
Pierwszy raz na arenie międzynarodowej Mateusz Ligocki pojawił się 20 grudnia 1997 w zawodach FIS Race w austriackim Haus, gdzie zajął 52. miejsce w gigancie równoległym. W 1998 roku wystartował na Mistrzostwach Świata Juniorów w Chamrousse, zajmując 44. miejsce w gigancie oraz 25. miejsce w half-pipe’ie. Najlepszy wynik w tej kategorii wiekowej osiągnął w 2002 roku, podczas Mistrzostw Juniorów w Rovaniemi, gdzie był dziewiąty w snowboardcrossie.
W Pucharze Świata zadebiutował 11 marca 1999 w Olang, zajmując 69. miejsce w gigancie równoległym. Pierwsze punkty wywalczył dziewięć miesięcy później, 28 listopada 1999 w Tignes, zajmując 25. miejsce w half-pipe’ie. Były to jego jedyne punkty w sezonie 1998/1999, który ukończył na 127. pozycji. Pierwsze pucharowe podium Ligocki wywalczył 17 września 2004 w Valle Nevado, gdzie był drugi w snowcrossie. Został tym samym pierwszym polskim snowboardzistą, który stanął na podium zawodów PŚ. Jeszcze trzykrotnie plasował się w czołowej dziesiątce zawodów sezonu 2004/2005, i w klasyfikacji snowcrossu zajął ostatecznie piąte miejsce. Dobrze wypadł także w sezonie 2007/2008, w którym zajął szóste miejsce w klasyfikacji snowcrossu. Wtedy też odniósł swoje pierwsze pucharowe zwycięstwo – 13 marca 2008 w Valmalenco był najlepszy w snowcrossie. Oprócz snowcrossu sportowiec startuje także w half-pipe’ie i big air – konkurencjach freestylowych.
W 2003 roku wystąpił na Mistrzostwach Świata w Kreischbergu, gdzie jego najlepszym wynikiem było 23. miejsce w half-pipe’ie. Najlepszy jak dotąd wynik osiągnął cztery lata później, podczas Mistrzostw Świata w Arosa, gdzie w snowcrossie był jedenasty. W 2006 roku wystąpił na Igrzyskach Olimpijskich w Turynie, zajmując 44. miejsce w half-pipe’ie, a w snowcrossie był dwudziesty. Na Igrzyskach Olimpijskich w Vancouver w 2010 roku rywalizację w snowcrossie ukończył na 29. pozycji.
Mateusz Ligocki startuje także w zawodach Pucharu Europy, piętnastokrotnie stając na podium, z czego siedem razy na jego najwyższym stopniu. W klasyfikacji snowcrossu w sezonie 2004/2005 zajął drugie miejsce, a w sezonie 2005/2006 był najlepszy. Uczestniczył w Winter X-Games w latach 2008, 2011 i 2012, najlepszy wynik osiągając w 2011 roku, kiedy był jedenasty w snowcrossie. Jest także wielokrotnym mistrzem Polski. Ponadto ma swym koncie medale międzynarodowych mistrzostw między innymi Nowej Zelandii, Włoch i Czech oraz Niemiec.
Jego brat Michał oraz kuzynka Paulina również uprawiają snowboarding.
Został ambasadorem zorganizowanych w Krakowie Światowych Dni Młodzieży 2016.

</doc>
<doc id="900220" url="https://pl.wikipedia.org/wiki?curid=900220" title="Swicza">
Swicza



</doc>
<doc id="900221" url="https://pl.wikipedia.org/wiki?curid=900221" title="Tadeusz Stryjeński">
Tadeusz Stryjeński

Tadeusz Stryjeński (ur. 29 sierpnia 1849 w Carouge k. Genewy w Szwajcarii, zm. 3 czerwca 1943 w Krakowie) – polski architekt tworzący m.in. w stylu secesji, konserwator zabytków, przedsiębiorca budowlany.
Życiorys.
Urodził się w rodzinie Aleksandra, inżyniera, i Pauliny de Lestocq (1820–1902). Był bratem: Leokadii (1840–1902), Władysława (1844–1865), Caroline (1846–1913), Edmee (1848–1928) i Kazimierza (1853–1912). W latach 1868–1872 studiował architekturę na politechnice w Zurychu u Gottfrieda Sempera, w 1877 studia uzupełnił w École des Beaux-Arts w Paryżu. W latach 1874–1877 pracował jako architekt rządowy w Limie w Peru.
W 1879 otworzył w Krakowie własną firmę projektowo-budowlaną. Był członkiem Komisji Historii Sztuki Akademii Umiejętności. W latach 1906–1910 był dyrektorem Muzeum Techniczno-Przemysłowego, w 1913 wraz z Franciszkiem Mączyńskim zaprojektował dla niego nową siedzibę przy ulicy Smoleńsk 9.
Jako pierwszy w Polsce architekt stosował konstrukcje żelbetowe. Jego dziełami są: Pałacyk Straszewskich przy ulicy Straszewskiego 1 z 1885, willa „Pod Stańczykiem” przy ulicy Batorego 12 z lat 1882–1883, pałac Wołodkowiczów przy ulicy Lubicz 4, wspólnie z Władysławem Ekielskim wzniósł Schronisko Fundacji im. Aleksandra Lubomirskiego przy ulicy Rakowickiej 27 (obecnie Uniwersytet Ekonomiczny). Wzniósł także gmach Powiatowej Kasy Oszczędności przy ulicy Pijarskiej 1 w latach 1897–1899 oraz kamienicy położonej w Krakowie przy ul. Dietla 109.
Wraz z Franciszkiem Mączyńskim wzniósł budynek Izby Przemysłowo-Handlowej znany jako Dom „Pod Globusem” ul. Długa 1, przebudował fasadę budynku Teatru Starego (1904–1906), zaprojektował Bazar Polski znany obecnie jako Pałac Prasy przy ul. Wielopole 1 oraz (w latach 1903–1905) kościół i klasztor karmelitanek bosych przy ulicy Łobzowskiej 40.
Prowadził prace konserwatorskie w kościele św. Krzyża i w kościele Mariackim (1889–1891), gdzie w dowód wdzięczności za poniesiony trud przy prawym wyjściu z prezbiterium kościoła na plac Mariacki wykonano rzeźbioną głowę Stryjeńskiego na podstawie rysunku Jana Matejki, odrestaurował willę Decjusza w 1882 oraz zaprojektował stolarkę i meble do gmachu Collegium Novum UJ.
Był jednym z projektantów i współtwórcą planów Wielkiego Krakowa w 1910, członkiem Towarzystwa Przyjaciół Sztuk Pięknych w Krakowie. 
Od 25 stycznia 1880 był mężem Marianny z Bobrownickich (1854–1914). Ojciec: Joanny (1881–1967), Pawła (1883–1919), Karola (1887–1932), Władysława Jana (1889–1956), Andrzeja (1891–1892) i Leokadii (1895–1967).
Zmarł w Krakowie. Pochowany na cmentarzu Rakowickim (kwatera FD-wsch-po lewej Popielów).
Upamiętnienie.
Jedna z ulic w XII dzielnicy Prokocim-Bieżanów została nazwana imieniem Tadeusza Stryjeńskiego.

</doc>
<doc id="900224" url="https://pl.wikipedia.org/wiki?curid=900224" title="Gala">
Gala

Zobacz też:

</doc>
<doc id="900226" url="https://pl.wikipedia.org/wiki?curid=900226" title="Ścieżka lichenologiczno-kulturowa w Leśnie">
Ścieżka lichenologiczno-kulturowa w Leśnie

Ścieżka lichenologiczno-kulturowa w Leśnie - ścieżka dydaktyczna położona na południe od jeziora Leśno Dolne nad rzeką Niechwaszcz, na obszarze Kaszub zwanym Zaborami. Najbliższymi miejscowościami są Leśno i Zalesie. Na elementach przyrody ożywionej i nieożywionej występuje dobrze rozwinięta lichenoflora.
Teren ścieżki obejmuje cmentarzysko kurhanowe z I–II w. n.e. Niektóre z kurhanów mają koliste obstawy, zwane kręgami kamiennymi. W miejscu tym zrekonstruowano także groby skrzynkowe pochodzące z wczesnej epoki żelaza (V–III w p.n.e.). Podczas prowadzonych prac archeologicznych zostały odkryte miejsca pochówków oraz skupiska ceramiki z okresu kultury łużyckiej, pomorskiej i wielbarskiej.
Na obszarze ścieżki dydaktycznej zinwentaryzowano następujące obiekty archeologiczne:
Największy kurhan, znajdujący się blisko wejścia, zawierał pochówek kobiecy. Znalezione tam przedmioty są eksponowane w muzeum w Chojnicach. 
Ze względu na walory kulturowe, teren cmentarzyska został włączony w roku 1978 do rejestru zabytków archeologicznych województwa pomorskiego (wcześniej bydgoskiego).

</doc>
<doc id="900232" url="https://pl.wikipedia.org/wiki?curid=900232" title="Norweskie Siły Powietrzne">
Norweskie Siły Powietrzne

Królewskie Norweskie Siły Powietrzne ("Luftforsvaret") – siły lotnicze Norwegii. Ustanowione 10 listopada 1944 roku, przez odłączenie się od Armii.
Ich główną kwaterą jest Huseby, ale cała armia lotnicza jest podzielona na dwa dowództwa – północne i południowe. Dowództwo Lotnicze Północnej Norwegii ("Luftkommando Nord Norge") mieści się bazie lotniczej w pobliżu miejscowości Bodø, natomiast południowej w miejscowości Reitan.
W 1964 roku Norwegia zamówiła myśliwce F-5, rezygnując z Startfigtherów w liczbie 78 maszyn F-5A; 16 RF-5A oraz 14 F-5B. Pierwotne zamówienie wynosiło 64 sztuki, po czym zamówiono kolejne 16 dla celów rozpoznawczych, osiągając liczbę 108 egzemplarzy. Wyposażono w ten sposób 6 eskadr. Dostosowano je do działania w niesprzyjających warunkach pogodowych. Dostosowano je do używania rakietowych przyśpieszaczy startowych oraz haków hamujących. Pierwsza gotowość bojowa osiągnięta została w lipcu 1965 roku. Norwegia stała się drugim odbiorcą samolotów F-5. W połowie lat 80. pozostające w służbie F-5 poddano remontom i modernizacji. W ramach porozumienia dokonano remontów w Holandii. Na początku lat 90. XX w przeszły kolejną modernizację w ilości 15 sztuk. Między 1992 rokiem, a 1994 przeszły modernizację strukturalną. 
Na wyposażeniu 4 eskadr znajdują się myśliwce F-16. Jedna z nich dysponuje pociskami NDT Penguin. Północ kraju patrolują 2 eskadry F-16A/B oraz eskadra transportowa wyposażona w samoloty Lockheed P3-C Orion. W zakresie działalności Królewskich Norweskich Sił Powietrznych leży udzielanie wsparcia technicznego. Głównie samoloty Cessna O-1 Bird Dog. Wszystkie eskadry wchodzą w skład Sprzymierzonych Sił Europy Północnej.
Wyposażenie.
Wycofane.
 Samoloty bojowe
Transportowe/użytkowe
Patrolowe
Treningowe
Śmigłowce

</doc>
<doc id="900235" url="https://pl.wikipedia.org/wiki?curid=900235" title="Bibliofil">
Bibliofil



</doc>
<doc id="900238" url="https://pl.wikipedia.org/wiki?curid=900238" title="Kozłówko">
Kozłówko

2 wsie w Polsce:

</doc>
<doc id="900239" url="https://pl.wikipedia.org/wiki?curid=900239" title="Kozłówko (województwo wielkopolskie)">
Kozłówko (województwo wielkopolskie)

Kozłówko – osada w Polsce położona w województwie wielkopolskim, w powiecie gnieźnieńskim, w gminie Trzemeszno w sołectwie Kozłowo.
W latach 1975–1998 miejscowość należała administracyjnie do województwa bydgoskiego.
Zobacz też: Kozłówko

</doc>
<doc id="900240" url="https://pl.wikipedia.org/wiki?curid=900240" title="Złośliwy zespół neuroleptyczny">
Złośliwy zespół neuroleptyczny

Złośliwy zespół neuroleptyczny, ZZN, NMS (od ang. "neuroleptic malignant syndrome") – ciężkie powikłanie, które występuje najczęściej w przebiegu terapii lekami przeciwpsychotycznymi, stanowiące stan zagrożenia życia i wymagające niezwłocznego podjęcia intensywnego leczenia.
Najczęstszymi objawami klinicznymi tego zespołu są:
Śmiertelność wynika bezpośrednio z zachwiania równowagi autonomicznego układu nerwowego oraz z komplikacji ogólnoustrojowych. W latach 60. XX wieku śmiertelność w tym zespole wynosiła około 76%, obecnie szacuje się ją na od 5% do 20%. Tak znaczne zmniejszenie śmiertelności wynika najprawdopodobniej z większej świadomości ryzyka, wcześniejszej diagnostyki i bardziej agresywnej terapii.
Epidemiologia.
Złośliwy zespół neuroleptyczny występuje u 0,02 do 3% pacjentów leczonych neuroleptykami. Tak szeroki zakres częstości występowania choroby może być odbiciem dużej różnorodności badanych grup pacjentów, zależeć też może od zróżnicowania metod badania oraz użytych definicji choroby.
Większość pacjentów to młodzi dorośli, jednak opisywano ZZN u osób w wieku od 0,9 do 78 lat – uznaje się, że wiek nie stanowi czynnika ryzyka.
Według większości dostępnych źródeł złośliwy zespół neuroleptyczny występuje dwa razy częściej u mężczyzn niż u kobiet.
Widać ścisłą zależność rozkładu wieku i płci pacjentów dotkniętych ZZN z rozkładem wieku i płci pacjentów leczonych neuroleptykami.
Czynniki ryzyka.
Neuroleptyki.
Zespół stwierdza się najczęściej u pacjentów leczonych klasycznymi neuroleptykami należącymi do grupy tak zwanych „silnych” neuroleptyków (np. haloperydol), jednak leczenie neuroleptykiem z każdej grupy może przyczynić się do rozwoju złośliwego zespołu neuroleptycznego. Nie są tu wyjątkiem klasyczne „słabe” neuroleptyki, nowe „atypowe” neuroleptyki ani leki przeciwwymiotne (np. metoklopramid).
Zespół rozwija się najczęściej w ciągu pierwszych dwóch tygodni leczenia neuroleptykiem, nie jest to jednak regułą. W literaturze można znaleźć opisy zachorowania po podaniu jednej dawki leku, jak i po wielu latach terapii jednym preparatem.
Nie stwierdza się zależności występowania zespołu od wysokości dawki, jednak wysokie dawki są czynnikiem ryzyka. Niektóre źródła sugerują, że niedawne lub nagłe zwiększenie dawki, zmiana preparatu lub dożylne podanie leku są czynnikami ryzyka.
Odstawienie leków przeciwparkinsonowskich.
Złośliwy zespół neuroleptyczny zaobserwowano u pacjentów leczonych z powodu parkinsonizmu po odstawieniu lewodopy lub agonistów receptorów dopaminowych. Czynnikiem ryzyka jest także obniżenie dawki lub zmiana preparatu. Nie można wykluczyć infekcji i dużych zabiegów chirurgicznych jako czynników ryzyka u tej grupy pacjentów.
Objawy złośliwego zespołu neuroleptycznego występujące w wyżej wymienionych okolicznościach są niekiedy opisywane jako:
Część dostępnej literatury sugeruje, że przebieg choroby jest łagodniejszy niż u pacjentów z typowym złośliwym zespołem neuroleptycznym, a prognoza jest bardziej pomyślna. Opisano jednak także przypadki ciężkiego przebiegu choroby oraz przypadki śmiertelne.
Inne czynniki ryzyka.
Dostępne źródła sugerują, że niektóre choroby psychiczne, ostra śmiertelna katatonia i znaczne pobudzenie występują znacznie częściej u pacjentów, u których rozwija się złośliwy zespół neuroleptyczny. Nie można jednak wykluczyć, że wynika to ze stosowania u pacjentów z tych grup wyższych dawek neuroleptyków, szybszego zwiększania dawki leków lub stosowania leczenia dożylnego.
Przy opisach tego zespołu tradycyjnie podaje się też inne czynniki ryzyka – nie zostały one jednak zweryfikowanie badaniami klinicznymi. Są to:
Patogeneza.
Przyczyna złośliwego zespołu neuroleptycznego nie jest znana.
Teorie patogenetyczne tylko w ograniczony sposób wyjaśniają wszystkie objawy kliniczne. Istnieje także model zwierzęcy choroby, ale nie odpowiada on całkowicie obrazowi choroby u ludzi.
Blokada receptorów dopaminowych.
W związku z tym, że stosowanie neuroleptyków jest w oczywisty sposób związane z zespołem, blokada receptorów dopaminowych jest centralnym zagadnieniem w większości teorii patogenetycznych.
Ośrodkowa blokada receptorów dopaminowych w podwzgórzu może być przyczyną gorączki oraz innych objawów dysregulacji autonomicznej. Wpływ na przewodzenie dopaminergiczne w układzie nigro-striatalnym może prowadzić do objawów parkinsonizmu (sztywność mięśniowa, drżenie). Inne układy przewodnictwa w OUN (zależne od GABA, adrenaliny, serotoniny oraz acetylocholiny) mogą również brać udział w patogenezie pośrednio bądź też bezpośrednio.
Pierwotne uszkodzenie komórek mięśni szkieletowych.
Istnieje także teoria, według której sztywność mięśniowa i uszkodzenie komórek mięśniowych są efektem pierwotnego uszkodzenia mięśni, prawdopodobnie wywołanego zmianami w funkcjonowaniu mitochondriów w obrębie komórek mięśni poprzecznie prążkowanych. Przyczyn zaburzenia można w takim przypadku upatrywać w pierwotnym uszkodzeniu mięśni szkieletowych bądź też w toksycznym działaniu neuroleptyków na komórkę mięśniową.
Dysregulacja wegetatywna.
Inny proponowany model patogenetyczny ZZN kładzie nacisk na zaburzoną modulację w obrębie współczulnego zespołu nerwowego objawiającą się:
Genetyka.
Złośliwy zespół neuroleptyczny wykazuje tendencję do występowania rodzinnego, co może sugerować wpływ dziedziczenia na chorobę. Badania genetyczne wykazały, że specyficzny allel genu kodującego receptor dopaminowy D2 występuje znamiennie częściej u pacjentów, u których zdiagnozowano złośliwy zespół neuroleptyczny. Allel ten powoduje, że receptory D2 słabiej reagują na pobudzenie i są rzadziej rozmieszczone na błonie komórkowej, jego występowanie jest także skorelowane z mniejszą aktywnością dopaminową.
Obraz kliniczny.
Typowe objawy kliniczne.
Cztery najczęstsze objawy złośliwego zespołu neuroleptycznego rozwijają się najczęściej w ciągu jednego do trzech dni.
Dynamika rozwoju objawów.
U większości pacjentów ze złośliwym zespołem neuroleptycznym zmiana stanu psychicznego jest pierwszym objawem, następnie rozwija się sztywność mięśniowa, następnie hipertermia wraz z zaburzeniami równowagi autonomicznego układu nerwowego. Gorączka pojawia się niekiedy ponad dobę po pierwszych objawach, co może prowadzić do niepewności diagnostycznej. Należy zaznaczyć, że znaczna część opisów klinicznych choroby nie wykazuje typowej dynamiki rozwoju choroby.
Badania laboratoryjne.
Podwyższony poziom kinazy kreatynowej (CPK).
Występuje wyraźna korelacja stopnia sztywności mięśniowej i poziomu CPK w surowicy. W złośliwym zespole neuroleptycznym obserwuje się wartości CPK typowo przewyższające 1000 IU/L i osiągające niekiedy nawet 100 000 IU/L. Prawidłowe wartości CPK występują jeśli sztywność mięśniowa jest słabo wyrażona, zwłaszcza w początkowym okresie choroby. Należy pamiętać, że niewielki wzrost CPK nie jest specyficzny dla złośliwego zespołu neuroleptycznego i występuje często u pacjentów leczonych psychiatrycznie – z powodu iniekcji domięśniowych, unieruchomienia lub bez wyraźnego powodu. Poziomy CPK powyżej 1000 IU/L wymagają jednak zwiększonej uwagi. Poziom CPK koreluje pozytywnie z ciężkością choroby oraz z rokowaniem. Poziom CPK z reguły normalizuje się po epizodzie złośliwego zespołu neuroleptycznego.
Inne odchylenia w badaniach laboratoryjnych.
Występują często, ale nie są specyficzne – są to:
Diagnostyka różnicowa.
Przy diagnostyce różnicowej złośliwego zespołu neuroleptycznego należy brać pod uwagę dwie grupy zaburzeń – zaburzenia związane ze złośliwym zespołem neuroleptycznym oraz zaburzenia nie związane ze złośliwym zespołem neuroleptycznym, lecz często brane pod uwagę przy diagnostyce różnicowej.
Zaburzenia związane ze złośliwym zespołem neuroleptycznym.
Grupa zaburzeń autonomicznego układu nerwowego przebiegających podobnie jak złośliwy zespół neuroleptyczny ze sztywnością mięśni, gorączką oraz zaburzeniami równowagi autonomicznego układu nerwowego. Substancja wywołująca zaburzenie bywa jedynym czynnikiem pozwalającym na ustalenie diagnozy.
Zaburzenia niezwiązane ze złośliwym zespołem neuroleptycznym.
Zaburzenia, których obraz kliniczny jest podobny do złośliwego zespołu neuroleptycznego:
Diagnostyka.
Kryteria diagnostyczne złośliwego zespołu neuroleptycznego.
Kryteria diagnostyczne zaproponowali Gurrera i wsp. (2011):
Badania laboratoryjne.
Kluczowe znaczenie w diagnostyce złośliwego zespołu neuroleptycznego mają badania laboratoryjne. Typowe odchylenia pozwalają potwierdzić kliniczne podejrzenia. Inne badania pozwalają na monitorowanie stanu pacjenta oraz diagnozowanie ewentualnych komplikacji.
Postępowanie.
W przypadku podejrzenia złośliwego zespołu neuroleptycznego należy niezwłocznie przerwać leczenie neuroleptykami.
Pozostałe leki psychotropowe także powinny być odstawione w miarę możliwości.
Jeśli przyczyną było odstawienie agonistów receptorów dopaminergiczych należy włączyć je do leczenie z powrotem.
Leczenie zachowawcze.
Pacjent powinien być leczony w warunkach oddziału intensywnej terapii (OIOM). W ramach postępowania leczniczego należy:
Możliwe powikłania.
Głównym celem leczenia zachowawczego jest uniknięcie powikłań złośliwego zespołu neuroleptycznego. Powikłania są częste i groźne, potencjalnie śmiertelne. Do znanych powikłań należą:
Inne metody leczenia.
Leki.
W leczeniu złośliwego zespołu neuroleptycznego stosuje się szereg leków:
Żadne kontrolowane badania kliniczne nie wykazały szczególnej skuteczności wyżej wymienionych substancji, celowość ich stosowania bywa wątpliwa. Co więcej, istnieją dowody na to, że dantrolen oraz bromokryptyna mogą wydłużać przebieg choroby.
Dodatkowe leczenie wskazane jest jednak u pacjentów z wysokimi wartościami CPK oraz znaczną hipertermią, jak również u pacjentów nie reagujących na leczenie podtrzymujące.
Terapia elektrowstrząsowa.
Terapia elektrowstrząsowa może być stosowana w leczeniu złośliwego zespołu neuroleptycznego, według niektórych doniesień śmiertelność po zastosowaniu elektrowstrząsów jest niższa niż u pacjentów leczonych innymi metodami. Z uwagi na ryzyko powikłań wynikających zarówno z elektrowstrząsów samych w sobie, jak i z procedur im towarzyszących, ta forma terapii zarezerwowana jest dla pacjentów, którzy nie odpowiadają na inne formy leczenia.
Rokowanie.
W większości przypadków objawy ustępują w ciągu dwóch tygodni.
W literaturze można znaleźć opisy dolegliwości trwających 6 miesięcy z cechami przetrwałej katatonii i objawami innymi ruchowymi. Czynnikami ryzyka dla wydłużonego przebiegu choroby są:
Większość pacjentów odzyskuje pełną sprawność bez żadnych neurologicznych objawów resztkowych. Wyjątkiem są pacjenci, którzy doświadczyli niedotlenienia mózgu lub znacznej hipotermii.
Śmiertelność wynosi od 5 do 20%.
Natężenie objawów oraz obecność powikłań ogólnoustrojowych korelują dodatnio ze śmiertelnością.
U pacjentów z organicznym uszkodzeniem mózgu oraz u pacjentów nadużywających substancji psychoaktywnych śmiertelność wynosi około 38%. Stosowanie niższych dawek neuroleptyków oraz stosowanie neuroleptyków atypowych zmniejsza śmiertelność.
Powrót do leczenia neuroleptykami.
Znaczna większość pacjentów, którzy przeżyli złośliwy zespół neuroleptyczny, wymaga dalszego leczenia neuroleptykami po wyzdrowieniu. W przypadku powrotu do leczenia neuroleptykami należy:
Wyżej wymienione zalecenia mogą, ale nie muszą zmniejszać ryzyka ponownego zachorowania.
Historia.
Pierwsze przypadki złośliwego zespołu neuroleptycznego zanotowano w 1956 roku, tuż po wprowadzeniu do leczenia pierwszych neuroleptyków. W 1960 roku zespół został opisany przez francuskich naukowców, którzy obserwowali typowy jego przebieg u osób leczonych haloperydolem.

</doc>
<doc id="900243" url="https://pl.wikipedia.org/wiki?curid=900243" title="Bystrzyca (powiat gnieźnieński)">
Bystrzyca (powiat gnieźnieński)

Bystrzyca – osada w Polsce położona w województwie wielkopolskim, w powiecie gnieźnieńskim, w gminie Trzemeszno, w sołectwie Cytrynowo.
W latach 1975–1998 miejscowość należała administracyjnie do województwa bydgoskiego.

</doc>
<doc id="900244" url="https://pl.wikipedia.org/wiki?curid=900244" title="Załoga (organizacja konspiracyjna)">
Załoga (organizacja konspiracyjna)

"Załoga" – polska konspiracyjna organizacja robotnicza o charakterze narodowym, podlegała politycznie Grupie "Szańca" i tajnej Organizacji Polskiej.
Członkowie konspiracyjnej "Załogi" wywodzili się w większości spośród przedwojennego Zjednoczenia Zawodowego "Praca Polska", w którym na terenie Warszawy największe wpływy miał Obóz Narodowo-Radykalny. Tworzono ją na bazie Terenu Robotniczego ONR. Jej założycielem i pierwszym komendantem był kpt. Stanisław Hendzel ps. "Gruda", czasowo działał w niej także Władysław Miłkowski ps. "Tuptuś". W początkowym okresie okupacji "Załoga" działała przy Organizacji Wojskowej Związek Jaszczurczy, a od września 1942 r. – Narodowych Siłach Zbrojnych. Jej nazwa pochodziła od nazwy dwutygodnika "Załoga", który stał się jej organem prasowym. Redaktorem był Franciszek Kotulecki ps. "Budzisz". Głosiła hasła nacjonalizacji kopalń i głównych gałęzi przemysłu oraz upowszechnienia ubezpieczeń społecznych.
Niewiele wiadomo o działalności organizacji w różnych częściach Polski. Najwięcej informacji zachowało się odnośnie do jej struktur warszawskich. W stolicy istniał batalion "Załogi" w sile ok. 300 ludzi. Do jesieni 1943 r. podlegał bezpośrednio komendantowi Okręgu I Warszawa-miasto NSZ, mjr. Mieczysławowi Osmólskiemu ps. "Mikołaj Kozłowski". Następnie lokalne oddziały zostały podporządkowane dowódcom dzielnic. Powstały trzy szkieletowe kompanie kadrowe:
W ramach batalionu był ponadto prowadzony kurs podchorążych. W 1944 r. kompanie przeorganizowano w bataliony kadrowe. Na Pradze L. Ciecierski zorganizował kursy: podoficerski, sanitarny i telegraficzny. W lipcu dowódcą praskiego batalionu "Załogi" został ppor. Leonard Kancelarczyk ps. "Jeremi". Członkowie "Załogi" z terenu Warszawy wchodzili też w skład Akcji Specjalnej Okręgu I. Poszczególni dowódcy w ramach Organizacji Polskiej byli zorganizowani na poziomie sekcji politycznej – kierownikiem był do aresztowania na wiosnę 1944 r. Stefan Kaczyński ps. "Rafał" oraz sekcji wojskowej – komisarz NN ps. "Bronisław". Jednym z instruktorów był ppor. L. Kancelarczyk.
"Załoga" miała tworzyć także piony branżowe – tramwajarzy, kolejarzy i robotników fabrycznych. Z powodu braków kadrowych powstał jedynie szkielet takich pionów. Grupę tramwajarzy prowadził NN ps. "Scyzoryk" z kompanii praskiej. Prowadzono kursy polityczne dla przyszłych liderów grup branżowych. Szkolenia dotyczyły m.in. wygłaszania referatów i pogadanek. Miały stanowić przygotowanie do obejmowania stanowisk np. skarbnika czy sekretarza w przyszłych strukturach związkowych.
Linki zewnętrzne.
Historia organizacji "Załoga"

</doc>
<doc id="900246" url="https://pl.wikipedia.org/wiki?curid=900246" title="Meigs Field">
Meigs Field



</doc>
<doc id="900247" url="https://pl.wikipedia.org/wiki?curid=900247" title="Paul Davies (snookerzysta)">
Paul Davies (snookerzysta)

Paul Davies (ur. 22 czerwca 1970 roku) – snookerzysta walijski, mieszkający obecnie w Cardiff. W gronie profesjonalistów od roku 1991.
Dwukrotnie osiągał półfinały w turniejach rankingowych:
W roku 1992 osiągnął breaka maksymalnego podczas turnieju DDO Masters. W 2007 zagrał w fazie telewizyjnej turnieju UK Championship (po wygraniu trzech meczów w rundach eliminacyjnych), przegrał w niej 5-9 z Shaunem Murphym.

</doc>
<doc id="900249" url="https://pl.wikipedia.org/wiki?curid=900249" title="Paul Davies">
Paul Davies



</doc>
<doc id="900252" url="https://pl.wikipedia.org/wiki?curid=900252" title="Klepin">
Klepin

Klepin (niem. do 1945 r. "Kleppin") – kolonia wsi Grzymiradz w Polsce, położona w województwie zachodniopomorskim, w powiecie myśliborskim, w gminie Dębno. Wraz ze wsią Grzymiradz i kolonią Choszczówko stanowi sołectwo Grzymiradz.
W latach 1975–1998 kolonia administracyjnie należała do woj. gorzowskiego.
Według danych z 2015 r. kolonia liczyła 121 mieszkańców.
Historia.
Folwark "Kleppin" w XIX/XX w. należał do majątku Grzymiradz. Polska nazwa "Klepin" została urzędowo nadana w 1949 r.
Ludność.
Ludność w ostatnich 3 stuleciach:
Edukacja.
Uczniowie uczęszczają do szkoły podstawowej oraz gimnazjum publicznego w Smolnicy.

</doc>
<doc id="900256" url="https://pl.wikipedia.org/wiki?curid=900256" title="Black-Red-White">
Black-Red-White



</doc>
<doc id="900257" url="https://pl.wikipedia.org/wiki?curid=900257" title="Lutz Espig">
Lutz Espig

Lutz Espig (ur. 5 stycznia 1949 w Greiz) – niemiecki szachista, arcymistrz od 1983 roku.
Kariera szachowa.
Od końca lat 60. należał do czołówki szachistów Niemieckiej Republiki Demokratycznej. Był trzykrotnym mistrzem tego kraju, w latach 1969 (Schwerin), 1971 (Strausberg) oraz 1988 (Stralsund). Dwukrotnie wystąpił na szachowych olimpiadach (1988, 1990), zdobywając dla narodowej drużyny 6 pkt w 13 partiach. Spośród sukcesów w międzynarodowych turniejach, do największych należą I-II miejsce w Lublinie (1970), II-III w Soczi (1974), I w Warnie (1976, 1983), I w Lipsku (1980), II w Halle (1982) oraz II w Egerze (1987). W roku 1971 wystąpił w memoriale Akiby Rubinsteina w Polanicy-Zdroju, zajmując III miejsce.
Najwyższy ranking w karierze osiągnął 1 lipca 1990 r., z wynikiem 2505 punktów dzielił wówczas 3-5. miejsce (za Rainerem Knaakiem i Uwe Bönschem, wspólnie z Wolfgangiem Uhlmannem i Lotharem Vogtem) wśród szachistów Niemieckiej Republiki Demokratycznej.

</doc>
<doc id="900258" url="https://pl.wikipedia.org/wiki?curid=900258" title="Pasieka (województwo wielkopolskie)">
Pasieka (województwo wielkopolskie)

Pasieka – osada w Polsce położona w województwie wielkopolskim, w powiecie gnieźnieńskim, w gminie Trzemeszno, w sołectwie Niewolno.
W latach 1975–1998 miejscowość należała administracyjnie do województwa bydgoskiego.
Zobacz też: Pasieka

</doc>
<doc id="900260" url="https://pl.wikipedia.org/wiki?curid=900260" title="Międzynarodowa Wyższa Szkoła Logistyki i Transportu we Wrocławiu">
Międzynarodowa Wyższa Szkoła Logistyki i Transportu we Wrocławiu

Międzynarodowa Wyższa Szkoła Logistyki i Transportu we Wrocławiu (MWSLiT) – jedna z niepublicznych szkół wyższych we Wrocławiu powstała w 2001 roku. 
Zadaniem uczelni jest kształcenie menedżerów przygotowanych do zarządzania procesami logistycznymi, gotowych do pracy w warunkach współdziałania w zintegrowanej Europie. Od 2007 roku prowadzone są studia II stopnia (magisterskie). MWSLiT we Wrocławiu jest jedyną uczelnią w Europie Środkowo-Wschodniej, która uzyskała akredytację brytyjskiego instytutu logistycznego - The Chartered Institute of Logisitcs and Transport (CILT) UK. Uczelnia posiada certyfikat „Wiarygodna Szkoła" przyznawany przez Akademickie Centrum Informacyjne. Uczelnia wydaje czasopismo naukowe w języku angielskim "Logistics and Transport".
Historia.
Międzynarodowa Wyższa Szkoła Logistyki i Transportu we Wrocławiu została powołana w 2001 roku z inicjatywy Stowarzyszenia na Rzecz Budowy Wrocławskiego Zintegrowanego Centrum Logistycznego. Jej utworzenie zostało uhonorowane nagrodą premiera Francji Jean-Pierre Raffarina. 
Kierunki kształcenia.
Międzynarodowa Wyższa Szkoła Logistyki i Transportu oferuje możliwość podjęcia studiów pierwszego i drugiego stopnia na następujących kierunkach, również w formie studiów dualnych:

</doc>
<doc id="900262" url="https://pl.wikipedia.org/wiki?curid=900262" title="Huta Trzemeszeńska">
Huta Trzemeszeńska

Huta Trzemeszeńska – osada w Polsce położona w województwie wielkopolskim, w powiecie gnieźnieńskim, w gminie Trzemeszno, w sołectwie Niewolno.
W latach 1975–1998 miejscowość należała administracyjnie do województwa bydgoskiego.
Zobacz też: Pasieka

</doc>
<doc id="900263" url="https://pl.wikipedia.org/wiki?curid=900263" title="Łazy (Mostno)">
Łazy (Mostno)

Łazy (niem. do 1945 r. "Kolonie Loose", "Kerstenbrügger Lose") – osada wsi Mostno w Polsce, położona w województwie zachodniopomorskim, w powiecie myśliborskim, w gminie Dębno. 
W latach 1975–1998 osada administracyjnie należała do woj. gorzowskiego.
Według danych z 2015 r. osada liczyła 31 mieszkańców.
Historia.
Na początku XIX w. Łazy stanowiły kolonię królewską w domenie Dębno , następnie wymienianą jako kolonia wsi Mostno (również w domenie Dębno).
Nazwa.
"Losung (Loosung)" 1821; "Loosung" 1840, 1856; "Colonie Losung" 1871, "Colonie Loose" 1893, "Kerstenbrügger Lose" 1928, 1944; "Łazy" 1949.
Demografia.
Ludność w ostatnich 3 stuleciach:
Oświata i nauka.
Uczniowie uczęszczają do Niepublicznej Szkoły Podstawowej w Barnówku, szkoły podstawowej nr 1 im. Komisji Edukacji Narodowej w Dębnie oraz do gimnazjum publicznego w Dębnie.
Turystyka.
Przez osadę przebiega szlak turystyczny „Wokół Dębna”.
Religia.
Osada przynależy do parafii rzymskokatolickiej pw. św. Apostołów Piotra i Pawła w Dębnie.

</doc>
<doc id="900266" url="https://pl.wikipedia.org/wiki?curid=900266" title="Jędrzejczak">
Jędrzejczak

Osoby o tym nazwisku:

</doc>
<doc id="900267" url="https://pl.wikipedia.org/wiki?curid=900267" title="Borne (Dolsk)">
Borne (Dolsk)

Borne (niem. do 1945 r. "Borne") – osada wsi Dolsk w Polsce, położona w województwie zachodniopomorskim, w powiecie myśliborskim, w gminie Dębno.
W latach 1975–1998 osada administracyjnie należała do woj. gorzowskiego.
Wraz ze wsią Dolsk oraz Turze i Skrodno stanowi sołectwo Dolsk. Osada leży na północnym brzegu jeziora Postne. Według danych z 2015 r. liczyła 3 mieszkańców.
Nazwa.
Nazwa wywodzi się od nazwiska von dem Borne, właścicieli Barnówka od poł. XVII w.
Historia.
W 1905 r. osada liczyła 2 domy i 25 mieszkańców.
Gospodarka.
Leśnictwo Borne wchodzi w skład Nadleśnictwa Dębno, obręb Dębno – pow. 191,64 ha. Na terenie Leśnictwa Borne znajduje się szkółka gospodarcza o powierzchni 12,36 ha, której głównym zadaniem jest produkcja sadzonek drzew i krzewów na potrzeby Nadleśnictwa, jak również zalesień prywatnych gruntów porolnych oraz wprowadzenia zadrzewień pozaleśnych.
Edukacja.
Uczniowie uczęszczają do szkoły podstawowej w Różańsku i gimnazjum publicznego w Smolnicy.

</doc>
<doc id="900268" url="https://pl.wikipedia.org/wiki?curid=900268" title="Turze (Dolsk)">
Turze (Dolsk)

Turze (niem. do 1945 r. "Thur") – kolonia wsi Dolsk w Polsce, położona w województwie zachodniopomorskim, w powiecie myśliborskim, w gminie Dębno. Wchodzi w skład sołectwa Dolsk. 
W latach 1975–1998 kolonia administracyjnie należała do woj. gorzowskiego.
Według danych z 2015 r. kolonia liczyła 31 mieszkańców.
Historia.
Nazwa "Thur" została nadana kolonii wsi Dolsk liczącej 15 domów w 1866 r. Polska nazwa "Turze" została urzędowo nadana w 1949 r.
Ludność.
Liczba ludności w ostatnich trzech wiekach:
Edukacja.
Uczniowie uczęszczają do szkoły podstawowej w Różańsku i gimnazjum publicznego w Smolnicy.

</doc>
<doc id="900270" url="https://pl.wikipedia.org/wiki?curid=900270" title="Sulisław (Różańsko)">
Sulisław (Różańsko)

Sulisław (niem. do 1945 r. "Neu Rosenthal") – kolonia wsi Różańsko w Polsce, położona w województwie zachodniopomorskim, w powiecie myśliborskim, w gminie Dębno. Wchodzi w skład sołectwa Różańsko. 
W latach 1975–1998 kolonia administracyjnie należała do woj. gorzowskiego.
Według danych z 2015 r. kolonia liczyła 16 mieszkańców.
Historia.
Folwark "Neu Rosenthal" w XIX/XX w. należał do majątku Dolsk.
Ludność.
Liczba ludności w ostatnich trzech wiekach:
Edukacja.
Uczniowie uczęszczają do szkoły podstawowej w Różańsku i gimnazjum publicznego w Smolnicy.

</doc>
<doc id="900272" url="https://pl.wikipedia.org/wiki?curid=900272" title="Piołunek">
Piołunek

Piołunek (niem. do 1945 r. "Rosenthaler Feld") – osada wsi Różańsko w Polsce, położona w województwie zachodniopomorskim, w powiecie myśliborskim, w gminie Dębno. Wchodzi w skład sołectwa Różańsko. 
W latach 1975–1998 osada administracyjnie należała do woj. gorzowskiego.
Według danych z 2015 r. osada liczyła 12 mieszkańców.
Edukacja.
Uczniowie uczęszczają do szkoły podstawowej w Różańsku i gimnazjum publicznego w Smolnicy.

</doc>
<doc id="900274" url="https://pl.wikipedia.org/wiki?curid=900274" title="Obrona Leśna">
Obrona Leśna

Obrona Leśna – kolonia w Polsce położona w województwie kujawsko-pomorskim, w powiecie żnińskim, w gminie Żnin, w sołectwie Brzyskorzystew.
W latach 1975–1998 miejscowość administracyjnie należała do województwa bydgoskiego.

</doc>
<doc id="900279" url="https://pl.wikipedia.org/wiki?curid=900279" title="Grzybno (Różańsko)">
Grzybno (Różańsko)

Grzybno (niem. do 1945 r. "Hermannswalde") – kolonia wsi Różańsko w Polsce, położona w województwie zachodniopomorskim, w powiecie myśliborskim, w gminie Dębno. Wchodzi w skład sołectwa Różańsko. 
W latach 1975–1998 kolonia administracyjnie należała do woj. gorzowskiego.
Według danych z 2015 r. kolonia liczyła 28 mieszkańców.
Nazwa.
"Vw. Ringenwalde" 1893, 1908; "Hermannswalde" 1927, "Grzybno" 1948.
Edukacja.
Uczniowie uczęszczają do szkoły podstawowej w Różańsku i gimnazjum publicznego w Smolnicy.

</doc>
<doc id="900283" url="https://pl.wikipedia.org/wiki?curid=900283" title="Juncewo">
Juncewo



</doc>
<doc id="900289" url="https://pl.wikipedia.org/wiki?curid=900289" title="Juncewo (Różańsko)">
Juncewo (Różańsko)

Juncewo (niem. do 1945 r. "Hagen") – kolonia wsi Różańsko w Polsce, położona w województwie zachodniopomorskim, w powiecie myśliborskim, w gminie Dębno. Wchodzi w skład sołectwa Różańsko. 
W latach 1975–1998 kolonia administracyjnie należała do woj. gorzowskiego.
Według danych z 2015 r. kolonia liczyła 13 mieszkańców.
Ludność.
Ludność w ostatnich 3 stuleciach:
Edukacja.
Uczniowie uczęszczają do szkoły podstawowej w Różańsku.

</doc>
<doc id="900293" url="https://pl.wikipedia.org/wiki?curid=900293" title="Radzicz">
Radzicz



</doc>
<doc id="900297" url="https://pl.wikipedia.org/wiki?curid=900297" title="Flachslanden">
Flachslanden

Flachslanden – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży w paśmie Frankenhöhe, około 12 km na północny zachód od Ansbachu, nad rzeką Fränkische Rezat, przy linii kolejowej Monachium - Würzburg.
Dzielnice.
W skład gminy wchodzą następujące dzielnice: 

</doc>
<doc id="900298" url="https://pl.wikipedia.org/wiki?curid=900298" title="Radzicz (Krężelin)">
Radzicz (Krężelin)

Radzicz (niem. do 1945 r. "Ruhleben") – kolonia wsi Krężelin w Polsce, położona w województwie zachodniopomorskim, w powiecie myśliborskim, w gminie Dębno. Wchodzi w skład sołectwa Krężelin. 
W latach 1975–1998 kolonia administracyjnie należała do woj. gorzowskiego.
Według danych z 2015 r. kolonia liczyła 14 mieszkańców.
Edukacja.
Uczniowie uczęszczają do szkoły podstawowej w Różańsku i gimnazjum publicznego w Smolnicy.

</doc>
<doc id="900299" url="https://pl.wikipedia.org/wiki?curid=900299" title="Lehrberg">
Lehrberg

Lehrberg – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży w paśmie Frankenhöhe, około 7 km na północny zachód od Ansbachu, nad rzeką Fränkische Rezat, przy drodze B13 i linii kolejowej Monachium - Würzburg.
Dzielnice.
W skład gminy wchodzą następujące dzielnice: 

</doc>
<doc id="900301" url="https://pl.wikipedia.org/wiki?curid=900301" title="Hajnówka (Smolnica)">
Hajnówka (Smolnica)

Hajnówka (niem. do 1945 r. "Herrnhausen") – kolonia wsi Smolnica w Polsce, położona w województwie zachodniopomorskim, w powiecie myśliborskim, w gminie Dębno. Wchodzi w skład sołectwa Smolnica. 
W latach 1975–1998 kolonia administracyjnie należała do woj. gorzowskiego.
Według danych z 2015 r. kolonia liczyła 24 mieszkańców.
Nazwa.
"Herrenhausen" 1850, "Herrnhausen" 1893, "Górka" 1945, "Hajnówka" 1948
Ludność.
Ludność w ostatnich 3 stuleciach:
Edukacja.
Uczniowie uczęszczają do szkoły podstawowej oraz gimnazjum w Smolnicy.

</doc>
<doc id="900303" url="https://pl.wikipedia.org/wiki?curid=900303" title="Lichtenau (Bawaria)">
Lichtenau (Bawaria)

Lichtenau – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach. Leży około 9 km na południowy wschód od Ansbachu, nad rzeką Fränkische Rezat, przy autostradzie A6.

</doc>
<doc id="900304" url="https://pl.wikipedia.org/wiki?curid=900304" title="Surowicza albumina wołowa">
Surowicza albumina wołowa

Surowicza albumina wołowa, albumina surowicy wołowej, surowicza albumina bydlęca, albumina surowicy bydlęcej, BSA (od ang. "bovine serum albumin") – albumina pochodząca z surowicy, pozyskiwana na dużą skalę z krwi wołowej (także krowiej i podobnych).
Powszechnie używana w biochemii i biologii molekularnej jako białko neutralne, niereaktywne i niezaburzające większości przeprowadzanych reakcji, niewykazujące własnej aktywności enzymatycznej. Oczyszczone jest wolne od przeciwciał (także obecnych w surowicy) i innych zanieczyszczeń organicznych. Charakteryzuje się także relatywnie niską ceną (dzięki taniej i wydajnej produkcji z krwi zwierząt rzeźnych).
Do niektórych zastosowań BSA należą:
Właściwości.
Przy wydzielaniu do krwi z białka prekursorowego odcinany jest 18-aminokwasowy peptyd sygnalny.

</doc>
<doc id="900307" url="https://pl.wikipedia.org/wiki?curid=900307" title="Choszczówko">
Choszczówko

Choszczówko (niem. do 1945 r. "Neu Grünrade") – kolonia wsi Grzymiradz w Polsce, położona w województwie zachodniopomorskim, w powiecie myśliborskim, w gminie Dębno. Wraz ze wsią Grzymiradz i kolonią Klepin stanowi sołectwo Grzymiradz. 
W latach 1975–1998 kolonia administracyjnie należała do woj. gorzowskiego.
Według danych z 2015 r. kolonia liczyła 62 mieszkańców.
Nazwa.
Nazwa "Neu Grünrade" została nadana folwarkowi-zakładowi (niem. "Etablissement") w 1863 r.
Edukacja.
Uczniowie uczęszczają do szkoły podstawowej oraz gimnazjum w Smolnicy.

</doc>
<doc id="900308" url="https://pl.wikipedia.org/wiki?curid=900308" title="Surowicza albumina wołu">
Surowicza albumina wołu



</doc>
<doc id="900309" url="https://pl.wikipedia.org/wiki?curid=900309" title="Burk">
Burk

Burk – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Dentlein am Forst. Leży około 20 km na południe od Ansbachu.
Polityka.
Wszyscy z 13 radnych zasiadających w radzie gminy są członkami ugrupowania CSU/FW.

</doc>
<doc id="900310" url="https://pl.wikipedia.org/wiki?curid=900310" title="Borówno (Dyszno)">
Borówno (Dyszno)

Borówno (niem. do 1945 r. "Wilhelminenwalde") – kolonia wsi Dyszno w Polsce, położona w województwie zachodniopomorskim, w powiecie myśliborskim, w gminie Dębno.
W latach 1975–1998 kolonia administracyjnie należała do woj. gorzowskiego.
Wraz ze wsią Dyszno i kolonią Przylaszczka stanowi sołectwo Dyszno. Według danych z 2015 r. kolonia liczyła 14 mieszkańców.
Nazwa.
"Colonie Wilhelminenwalde" 1893, "Wilhelminenwalde" 1927, "Borówno" 1948.
Historia.
Miejscowość została założona w 1823 r. jako kolonia wsi Dyszno. W 1855 r. liczyła 46 domów i 309 mieszkańców.
Ludność.
Ludność w ostatnich 3 stuleciach:
Edukacja.
Uczniowie uczęszczają do szkoły podstawowej w Różańsku i gimnazjum publicznego w Smolnicy.

</doc>
<doc id="900312" url="https://pl.wikipedia.org/wiki?curid=900312" title="Przylaszczka (Dyszno)">
Przylaszczka (Dyszno)

Przylaszczka (niem. do 1945 r. "Knack") – kolonia wsi Dyszno w Polsce, położona w województwie zachodniopomorskim, w powiecie myśliborskim, w gminie Dębno. Wraz ze wsią Dyszno i kolonią Borówno stanowi sołectwo Dyszno. 
W latach 1975–1998 kolonia administracyjnie należała do woj. gorzowskiego.
Według danych z 2015 r. kolonia liczyła 12 mieszkańców.
Edukacja.
Uczniowie uczęszczają do szkoły podstawowej w Różańsku i gimnazjum publicznego w Smolnicy.

</doc>
<doc id="900313" url="https://pl.wikipedia.org/wiki?curid=900313" title="Wieseth">
Wieseth

Wieseth – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Dentlein am Forst. Leży około 10 km na północny zachód od Ansbachu, nad rzeką Wieseth.
Dzielnice.
W skład gminy wchodzą następujące dzielnice: Ammonschönbronn, Deffersdorf, Forndorf, Häuslingen, Höfstetten, Lölldorf, Mittelschönbronn, Untermosbach, Zimmersdorf und Zirndorf außerdem noch: Beckenmühle, Urbansmühle, Pflattermühle, Steigmühle, Schlötzenmühle.

</doc>
<doc id="900314" url="https://pl.wikipedia.org/wiki?curid=900314" title="Mitteleschenbach">
Mitteleschenbach

Mitteleschenbach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, siedziba wspólnoty administracyjnej Wolframs-Eschenbach. Leży około 20 km na południowy wschód od Ansbachu.
Dzielnice.
W skład gminy wchodzą dwie dzielnice: Bremenhof i Gersbach.
Polityka.
W skład rady gminy wchodzi 13 radnych.

</doc>
<doc id="900323" url="https://pl.wikipedia.org/wiki?curid=900323" title="Modest Boguszewski">
Modest Boguszewski

Modest Boguszewski (ur. 8 stycznia 1963 w Lublinie) – polski piłkarz występujący na pozycji obrońcy. W 1981 roku wraz z kolegą klubowym z Motoru Lublin, Robertem Grzanką, zdobył w RFN wicemistrzostwo Europy U-18. Uczestnik Mistrzostw Świata U-20 w 1981 w Australii. Były trener Motoru Lublin.

</doc>
<doc id="900325" url="https://pl.wikipedia.org/wiki?curid=900325" title="Gayatri Joshi">
Gayatri Joshi

Gayatri Joshi (Marathi: गायत्री जोशी) (ur. 20 marca 1977) - hinduska modelka, która rozpoczęła karierę aktorską w Bollywood. Jej pierwszym i jedynym jak dotąd filmem jest Swades z 2004 roku.
Życie.
Gayatri Joshi ukończyła Sydenham College, w Bombaju. Karierę modelki rozpoczęła w 1996 będąc jeszcze w liceum. Studiowała w JB Vachha High School w Dadarze w centrum Bombaju. Studiowała również w Mt. Carmel High School w trakcie pobytu w Nagpurze, gdzie mieszkają jej dziadkowie.
Kariera.
Była jedną z pięciu finalistek w 1999 konkursu piękności "Femina" Miss India i została wybrana jako reprezentantka Indii na odbywający się w 2000 Miss International w Japonii. Pracowała jako modelka reklamowa, występując w reklamie Hyundai razem z Shah Rukh Khanem, oprócz tego pojawiając się w kilku teledyskach: firmowanych przez Jagjita Singha "Kaghaz Ki Kashti" oraz Hansraja Hansa "Jhanjaria". 
Jej debiut filmowy nastąpił w grudniu 2004 w filmie Ashutosha Gowarikara zatytułowanym "Swades", w którym wystąpiła u boku największego gwiazdora kina indyjskiego Shah Rukh Khana, grając młodą nauczycielkę z wiejskiej szkoły. Wyróżnia ją nieprzeciętna uroda oraz umiejętności w zakresie klasycznego tańca indyjskiego. 
Inne osiągnięcia:
Channel [V] Goddess of April, 2005.
Best Newcomer Female Award, Zee Cine Awards 2004.
Sony My Miss India 1999, Viewers Choice Award. 
Życie prywatne.
Gayatri wyszła za mąż za Vikasa Oberoia 27 sierpnia 2005 roku w Bombaju, zaś 1 września 2006 urodziła syna, przerywając swoją karierę filmową.

</doc>
<doc id="900327" url="https://pl.wikipedia.org/wiki?curid=900327" title="Rytel Zarzecze">
Rytel Zarzecze

Rytel Zarzecze (Rytel-Zarzecze) – zniesiona część wsi Rytel w Polsce położona w województwie pomorskim, w powiecie chojnickim, w gminie Czersk.
Miejscowość leży nad zachodnim brzegiem Brdy na zachód od Rytla.
Wieś leży przy drodze krajowej nr 22.
W latach 1975–1998 miejscowość administracyjnie należała do województwa bydgoskiego.
Inne miejscowości o nazwie Rytel: Rytele Suche, Rytele Święckie, Rytele-Olechny, Rytele-Wszołki

</doc>
<doc id="900333" url="https://pl.wikipedia.org/wiki?curid=900333" title="Oksfjord">
Oksfjord



</doc>
<doc id="900334" url="https://pl.wikipedia.org/wiki?curid=900334" title="Oeksfjord">
Oeksfjord



</doc>
<doc id="900339" url="https://pl.wikipedia.org/wiki?curid=900339" title="Camilla Lackberg">
Camilla Lackberg



</doc>
<doc id="900340" url="https://pl.wikipedia.org/wiki?curid=900340" title="Jurgis Dobkevicius">
Jurgis Dobkevicius



</doc>
<doc id="900344" url="https://pl.wikipedia.org/wiki?curid=900344" title="Włodzimierz Zakrzewski">
Włodzimierz Zakrzewski

Włodzimierz Zakrzewski (ur. 1916 w Petersburgu, zm. 1992 w Warszawie) – polski malarz, grafik, plakacista. Jeden z inicjatorów i propagatorów socrealizmu w malarstwie i plakacie polskim.
Pierwsze lekcje rysunku pobierał podczas nauki w gimnazjum, po którym rozpoczął naukę w Szkole Sztuk Zdobniczych i Malarstwa w Warszawie, gdzie wykładowcą był m.in. Edward Butrymowicz (1879–1944). Podczas II wojny światowej przebywał w Moskwie, gdzie kontynuował naukę. Również tam tworzył projekty plakatów i malował obrazy o tematyce militarnej. Po powrocie do kraju pełnił funkcję kierownika Pracowni Plakatu Frontowego Ludowego Wojska Polskiego (1944–1948), był członkiem Grupy Realistów. W latach 1950–1952 był profesorem warszawskiej Akademii Sztuk Pięknych. W latach następnych całkowicie poświęcił się malarstwu, po 1956 uprawiał postimpresjonizm. Wiele podróżował m.in. do Włoch, Francji, Stanów Zjednoczonych – powstały wtedy pejzaże i weduty z wielu odwiedzanych miast.
W latach 1933–1936 należał do KZMP, był sekretarzem Komitetu Miejskiego KZMP w Bielsku Podlaskim, w latach 1945–1948 był członkiem PPR, od 1948 roku należał do PZPR.
Odznaczony m.in.: Krzyżem Oficerskim i Kawalerskim Orderu Odrodzenia Polski, Złotym Krzyżem Zasługi (1952) (dwukrotnie), Srebrnym Krzyżem Zasługi, Medalem za Warszawę 1939–1945, Medalem za Odrę, Nysę, Bałtyk i Medalem Zwycięstwa i Wolności 1945.
Główne dzieła: "Olbrzym i zapluty karzeł reakcji" (1945), "Towarzysz Bierut wśród robotników" (1950).

</doc>
<doc id="900345" url="https://pl.wikipedia.org/wiki?curid=900345" title="Wasilij Daniłowicz Sokołowski">
Wasilij Daniłowicz Sokołowski



</doc>
<doc id="900347" url="https://pl.wikipedia.org/wiki?curid=900347" title="Nadolna Karczma">
Nadolna Karczma

Nadolna Karczma (niem. "Niederkrüg") – wieś borowiacka w Polsce, położona w województwie kujawsko-pomorskim, w powiecie tucholskim, w gminie Tuchola, na obszarze Borów Tucholskich, nad Brdą. Wieś jest częścią składową sołectwa Raciąż.
W latach 1975–1998 miejscowość położona była w województwie bydgoskim.

</doc>
<doc id="900351" url="https://pl.wikipedia.org/wiki?curid=900351" title="Andrzej Pop">
Andrzej Pop

Andrzej Pop (ur. 10 października 1953, zm. 3 lipca 1989 w Lublinie) – polski piłkarz, występujący na pozycji napastnika, związany głównie z klubem Motor Lublin. Zdobywca wicemistrzostwa Polski juniorów U-19 w 1972. Zginął śmiercią tragiczną w wypadku samochodowym w Lublinie.

</doc>
<doc id="900354" url="https://pl.wikipedia.org/wiki?curid=900354" title="Wasilij Blucher">
Wasilij Blucher



</doc>
<doc id="900356" url="https://pl.wikipedia.org/wiki?curid=900356" title="Blucher">
Blucher



</doc>
<doc id="900357" url="https://pl.wikipedia.org/wiki?curid=900357" title="Llorenc Riera Ortega">
Llorenc Riera Ortega



</doc>
<doc id="900360" url="https://pl.wikipedia.org/wiki?curid=900360" title="Tamas Bakocz">
Tamas Bakocz



</doc>
<doc id="900361" url="https://pl.wikipedia.org/wiki?curid=900361" title="Tamás Bakács">
Tamás Bakács



</doc>
<doc id="900362" url="https://pl.wikipedia.org/wiki?curid=900362" title="Brama Bolechowicka">
Brama Bolechowicka

Brama Bolechowicka – skalna brama w wylocie Doliny Bolechowickiej na Wyżynie Olkuskiej. Znajduje się w miejscowości Karniowice, około 800 metrów na północ od centrum wsi Bolechowice.
Brama Bolechowicka objęta jest częściową ochroną, wchodzi w skład rezerwatu przyrody Wąwóz Bolechowicki. Tworzą ją dwie skały:
Nazwy skałom nadali wspinacze jeszcze przed II wojną światową. Skały są stromo podcięte (pionowe lub przewieszone) i udostępnione do wspinaczki skalnej, często też można tu zobaczyć wspinaczy. Ze względu na ochronę przyrody wspinać się można tylko wyznaczonymi na nich drogami wspinaczkowymi z użyciem tylko zamontowanych już ringów. Są to drogi przeważnie o dużym stopniu trudności (do VI.6 w skali Kurtyki).
Brama powstała w wyniku krasowych procesów. Znajduje się na terenie o dużych walorach krajobrazowych, geologicznych i przyrodniczych, wchodzących w skład Parku Krajobrazowego Dolinki Krakowskie. Na wzgórze po wschodniej stronie Filaru Pokutników można podejść bez większych trudności. Roztacza się stąd rozległy widok na Garb Tenczyński, Rów Krzeszowicki i Kraków.
Przed Bramą Bolechowicką i za nią znajduje się nieduże trawiaste rozszerzenie, dnem płynie niewielki potok Bolechówka, który łącząc się z potokiem wypływającym z Doliny Kobylańskiej zasila Rudawę. Skały budujące bramę pochodzą z rafopodobnych wapieni skalistych, które w późnej jurze powstały na dnie płytkiego morza znajdującego się wówczas na tych terenach. W skałach tych znajdują się niewielkie ścięcia tektoniczne powstałe w wyniku trzeciorzędowych ruchów tektonicznych. Brama Bolechowicka znajduje się bowiem w strefie przyuskokowej oddzielającej płytę ojcowską od Rowu Krzeszowickiego. O budowie geologicznej tych terenów informuje umieszczona na łączce przed bramą tablica opracowana przez specjalistów z Akademii Górniczo-Hutniczej w Krakowie w ramach projektu Małopolski Szlak Geoturystyczny.
Przed bramą, już poza rezerwatem przyrody znajduje się krasowe źródło zasilające potok Bolechówka. Zostało ono uznane za pomnik przyrody.

</doc>
<doc id="900367" url="https://pl.wikipedia.org/wiki?curid=900367" title="Wąwóz Bolechowicki">
Wąwóz Bolechowicki



</doc>
<doc id="900372" url="https://pl.wikipedia.org/wiki?curid=900372" title="Irina Krush">
Irina Krush

Irina Krush (ur. 24 grudnia 1983 w Odessie) – amerykańska szachistka pochodzenia ukraińskiego, arcymistrzyni od 1999, posiadaczka męskiego tytułu arcymistrza od 2013 roku.
Kariera szachowa.
Urodziła się na Ukrainie. W 1989 jej rodzina wyemigrowała do Stanów Zjednoczonych, zamieszkując w nowojorskiej dzielnicy Brooklyn. W 1998 zwyciężyła (z wynikiem 8½ pkt w 9 partiach) w mistrzostwach USA, stając się zarazem najmłodszą szachową mistrzynią tego kraju w historii. W tym samym roku zdobyła w Kozhikode brązowy medal mistrzostw świata juniorek do 20 lat. W latach 2000, 2004 oraz 2006 trzykrotnie startowała w mistrzostwach świata systemem pucharowym, za każdym razem awansując do II rundy. W 2001 podzieliła I m. (wspólnie z Igorem Nowikowem) na turnieju "Mayor’s Cup" w Nowym Jorku, zdobywając pierwszą normę na tytuł męskiego arcymistrza. W 2002 awansowała w Hyderabadzie do ćwierćfinału Pucharu Świata, w którym uległa Swietłanie Matwiejewej. W następnym roku podzieliła II m. (wspólnie z Larrym Christiansenem i Jaanem Ehlvestem) w Nowym Jorku. W 2006 rozegrała w Dortmundzie mecz z Elisabeth Pähtz, zwyciężając w stosunku 3½ – 2½. W 2007 podzieliła II m. w otwartym turnieju w Stillwater oraz zdobyła drugi w karierze złoty medal w mistrzostwach Stanów Zjednoczonych. Kolejne pięć tytułów mistrzyni kraju zdobyła w latach 2010, 2012, 2013, 2014oraz 2015.
Wielokrotnie reprezentowała Stany Zjednoczone w turniejach drużynowych, m.in.:
Najwyższy ranking w dotychczasowej karierze zdobyła w 1 października 2013, z wynikiem 2502 punktów zajmowała wówczas 16. miejsce na światowej liście FIDE, jednocześnie zajmując 1. miejsce wśród szachistek Stanów Zjednoczonych
W 2013 została drugą w historii (po Zsuzsie Polgár) amerykańską szachistką, która otrzymała męski tytuł arcymistrza.
Życie prywatne.
Mężem Iriny Krush jest kanadyjski arcymistrz Pascal Charbonneau, z którym się rozwiodła.

</doc>
<doc id="900379" url="https://pl.wikipedia.org/wiki?curid=900379" title="Bitwa pod Borysowem">
Bitwa pod Borysowem

Bitwa pod Borysowem – starcie zbrojne, do którego doszło w dniach 21–22 listopada 1812 roku podczas inwazji na Rosję.
Przebieg.
Cofający się spod Moskwy cesarz Napoleon I powierzył liczącej około 4 tysięcy żołnierzy dywizji Dąbrowskiego zabezpieczenie przeprawy przez most na Berezynie znajdujący się w Borysowie. Dąbrowski przybył do Borysowa 18–20 listopada. 21 listopada Polaków zaatakowało 8 tys. Rosjan pod dowództwem gen. Charles’a de Lamberta. Polacy podjęli kilkugodzinną nierówną walkę, a z drugiego brzegu polska bateria starała się wspomóc walczących. Po paru godzinach walki nadszedł rosyjski korpus gen. Langerona z 12–funtowymi działami które przesądziły wynik walki. Dąbrowski dla osłaniania uchodzącej na drugi brzeg piechoty wysunął się z lekkimi działami do połowy mostu. Z całej dywizji ostało się około 1000 piechurów, ułanów i artylerzystów z 6 działami. Gen. Dominik Dziewanowski, dowódca brygady 4 lekkiej dywizji jazdy został ciężko ranny i dostał się do niewoli rosyjskiej.
Następnego dnia przybył korpus Oudinota i połączył się z resztkami dywizji Dąbrowskiego. Polacy i Francuzi liczący teraz 8500 żołnierzy i mający silną artylerię wyparli Rosjan z Borysowa, ci jednak w odwrocie zniszczyli most. W tej sytuacji Napoleon I, chcąc przeprawić resztki swej Wielkiej Armii, zmuszony został zbudować mosty pod Studzianką i rozegrać sławną bitwę nad Berezyną.

</doc>
<doc id="900382" url="https://pl.wikipedia.org/wiki?curid=900382" title="Toyota Auris">
Toyota Auris

Toyota Auris – samochód osobowy klasy kompaktowej produkowany przez japoński koncern motoryzacyjny Toyota Motor Corporation w latach 2006–2018.
Pierwsza generacja.
Toyota Auris I została po raz pierwszy oficjalnie zaprezentowana podczas targów motoryzacyjnych w Paryżu w 2006 roku.
Nazwa "Auris" pochodzi z języka łacińskiego od słowa "aurum", które oznacza złoto. Pojazd zastąpił na niektórych rynkach motoryzacyjnych model Corolla w wersji hatchback oraz na rynku japońskim model Corolla Runx. Na rynku australijskim model nieprzerwanie oferowano pod nazwą Corolla. 
W 2009 roku auto przeszło face lifting. Odświeżone zostało nadwozie, wnętrze i wyposażenie pojazdu, a także paleta jednostek napędowych. W 2010 roku do oferty wprowadzona została wersja z napędem hybrydowym.
Na rynku japońskim oferowano także zmodyfikowaną, luksusowo wyposażoną Toyotę Blade. Z zewnątrz samochód różnił się inaczej stylizowanym pasem przednim, przeprojektowanym tyłem oraz innym kołem kierownicy wewnątrz.
Wersje wyposażeniowe.
Wyposażenie standardowe to m.in. system ABS z EBD, ESP, klimatyzacja manualna, od 2 do 9 poduszek powietrznych oraz radioodtwarzacz.
Druga generacja.
Toyota Auris II została po raz pierwszy oficjalnie zaprezentowana podczas targów motoryzacyjnych we Frankfurcie w 2012 roku.
Samochód został zaprezentowany jednocześnie w dwóch wersjach nadwoziowych: hatchback oraz kombi. W stosunku do pierwszej generacji modelu, auto zyskało ostrzejsze linie nadwozia i wyrazistszą stylizację. W 2013 roku zaprezentowana została wersja sedan pojazdu oferowana pod nazwą Corolla XI.
Na początku 2015 roku auto przeszło face lifting. Auto otrzymało zmienioną stylistykę nadwozia, wyższą jakość wykonania wnętrza pojazdu oraz nowe elementy wyposażenia. Przy okazji liftingu dodane zostały nowe jednostki napędowe spełniające normy Euro 6. Charakterystycznym elementem pojazdu po liftingu jest przód, który otrzymał nowe reflektory w technologii LED z wbudowanymi światłami do jazdy dziennej oraz nową atrapę chłodnicy.
Hybrydową Toyotą Auris w wersji nadwoziowej Touring Sports na 136-kilometrowym dystansie dziennikarze uzyskali wynik średniego zużycia paliwa wynoszący 3 l/100 km. 
Wersje wyposażeniowe.
2017.
Hybrydowe:
Standardowe wyposażenie pojazdu obejmuje m.in. 7 poduszek powietrznych, system ABS, ESP oraz system wspomagający ruszanie na wzniesieniach, podgrzewanie oraz elektryczne sterowanie lusterek oraz radio.
Wycofanie modelu i powrót do nazwy Corolla.
Choć przedstawiony w marcu 2018 roku kompaktowy hatchback na Salonie w Genewie reklamowano jako trzecią generację Aurisa, pół roku później podjęto inną decyzję. Samochód, trafiając do sprzedaży w Europie w ostatniej kolejności z początkiem 2019 roku, ponownie będzie sprzedawany pod nazwą Corolla – tak, jak wszystkie generacje przed modelem IX produkowanym do 2006 roku i tak samo, jak na innych rynkach świata. Nazwa Auris przejdzie tym samym do historii w 2019 roku po 13 latach funkcjonowania.

</doc>
<doc id="900386" url="https://pl.wikipedia.org/wiki?curid=900386" title="Cornelia Clapp">
Cornelia Clapp

Cornelia Maria Clapp (ur. 17 marca 1849 w Montague, zm. 31 grudnia 1934 w Mount Dora) – amerykańska zoolog i biolog morski. 
Po uzyskaniu dyplomu w 1871 została nauczycielką w Pensylwanii, a w roku następnym – wykładowcą algebry i historii naturalnej w uczelni "Mount Holyoke". 
W 1874 zaczęła badać owady i zbierać kolekcję ich okazów, organizowała także lokalne muzeum. Jednocześnie zajmowała się teorią i praktyką gimnastyki. Od 1876 zajęła się badaniem mięczaków. W 1879 zaczęła współpracę z "Massachusetts Institute of Technology". W 1888 była jednym z twórców laboratorium biologii morskiej w "Mount Holyoke" (nazwanym jej nazwiskiem w 1934) i poświęciła się badaniom nad "Batrachoididae" (w 1891 opublikowano jej artykuł na temat cyklu rozwojowego tej rodziny ryb). 
Dopiero w 1888 otrzymała licencjat z filozofii na "Syracuse University", a w następnym roku uzyskała stopień doktora filozofii na "University of Chicago". W 1921 została doktorem nauk, a w 1904 mianowano ją profesorem zoologii w "Mount Holyoke".
Od utworzenia w 1888 roku "" (Woods Hole, Massachusetts) do śmierci w 1934 roku była cenionym współpracownikiem gromadzących się w MBL wybitnych biologów morza i członkiem Rady Powierniczej. 

</doc>
<doc id="900390" url="https://pl.wikipedia.org/wiki?curid=900390" title="Maria Faustyna Kowalska">
Maria Faustyna Kowalska



</doc>
<doc id="900397" url="https://pl.wikipedia.org/wiki?curid=900397" title="Rudzki Most">
Rudzki Most

Rudzki Most (niem. "Rudabrück") – część miasta i południowo-wschodnie osiedle Tucholi.
Włączone do miasta w 1955 r., położone nad zachodnim brzegiem Brdy na skraju Tucholskiego Parku Krajobrazowego. 
Punkt etapowy kajakowych spływów rzeką Brdą (kemping). W nurcie Brdy nieopodal mostu na drodze wojewódzkiej nr 240 znajduje się pomnik przyrody – głaz narzutowy zwany Kamieniem Jagiełły (obwód około 8m, wysokość 2,5m). 
Na terenie Rudzkiego Mostu znajduje się rzymskokatolicka Parafia Opatrzności Bożej.
W dniach 24, 27 i 30 października oraz 2, 6 i 10 listopada 1939 roku Niemcy dokonywali w okolicznych lasach masowych rozstrzeliwań miejscowych Polaków, głównie inteligencji. W miejscu zbiorowych mogił pomordowanych znajduje się dziś pomnik.
W listopadzie 1946 roku z sześciu mogił ekshumowano kości 227 ofiar (34 niezidentyfikowane) i pochowano w Tucholi, gdzie następnie zbudowano mauzoleum.
W 1943 okupanci niemieccy wprowadzili dla miejscowości nazwę hitlerowską "Raudenbrück".
Obecny most drogowy na Brdzie powstał w 1958 roku, w miejscu wcześniejszego mostu drewnianego.

</doc>
<doc id="900404" url="https://pl.wikipedia.org/wiki?curid=900404" title="Pistolet Walther P22">
Pistolet Walther P22

Walther P22 – niemiecki pistolet samopowtarzalny kalibru .22 LR przeznaczony do strzelania rekreacyjnego.
Walther P22 zewnętrznie przypomina bojowy pistolet P99 tej samej firmy, ma jednak odmienną budowę wewnętrzną i mniejsze wymiary. Produkowany jest w wersjach Standard i Target różniących się długością lufy. Pierwsza prezentacja tej broni miała miejsce podczas wystawy broni w Nowym Orleanie w 2001 roku.
Opis.
Walther P22 jest bronią samopowtarzalną. Zasada działania automatyki oparta o odrzut zamka swobodnego. Mechanizm spustowy z samonapinaniem (SA/DA) umożliwia prowadzenie wyłącznie ognia pojedynczego, mechanizm uderzeniowy kurkowy. Bezpiecznik nastawny znajduje się po obu stronach zamka.
P22 jest zasilana ze wymiennego, jednorzędowego magazynka pudełkowego o pojemności 10 naboi, umieszczonego w chwycie. Dźwignia zwalniania zatrzasku magazynka znajduje się na kabłąku (osłonie) języka spustowego. Po wystrzeleniu ostatniego naboju zamek zatrzymuje się w tylnym położeniu.
Lufa gwintowana. W wersji Target na jej końcowym odcinku zamocowany jest obciążnik. Obciążnik ma wycięcia upodobniające go do osłabiacza podrzutu.
Przyrządy celownicze mechaniczne, stałe (muszka i szczerbinka). Regulację przyrządów celowniczych w pionie przez wymianę muszki, szczerbinka regulowana w poziomie. W wersji Standard muszka i szczerbinka znajdują się na zamku, w wersji Target muszka jest zamocowana na obciążniku lufy.
Pistolet Walther P22 ma szkielet wykonany z kompozytu i zamek znalowy. Podobnie jak w P99 tylna cześć chwytu jest wymienna co pozwala dopasować obwód chwytu do wielkości dłoni strzelca.
Wersje:

</doc>
<doc id="900412" url="https://pl.wikipedia.org/wiki?curid=900412" title="Diskotieka Awarija">
Diskotieka Awarija

Diskotieka Awarija () – rosyjski zespół muzyczny, grający muzykę z pogranicza rapu, hip-hopu, popu i rocka, założony w 1996 roku w Iwanowie.
Historia zespołu.
Zespół został założony w 1996 roku przez szkolnych przyjaciół, Nikołaja Timofiejewa i Aleksieja Ryżowa. W 2002 roku zespół został wyróżniony Europejską Nagrodą Muzyczną MTV dla najlepszego rosyjskiego wykonawcy.

</doc>
<doc id="900413" url="https://pl.wikipedia.org/wiki?curid=900413" title="Soundex">
Soundex

Soundex (od ang. "sound": dźwięk) – algorytm fonetyczny wymyślony przez Roberta Russella i Margaret Odell i opatentowany w latach 1918 i 1922 (USA).
Soundex używany jest do porównywania słów w języku angielskim. Słowa podobnie brzmiące (np. Robert i Rupert) będą miały ten sam 4-znakowy kod Soundex (w tym przypadku R163). Jest wykorzystywany m.in. przy poszukiwaniach genealogicznych różnych wariantów tego samego nazwiska, a obliczenie kodu Soundex umożliwiają niektóre programy genealogiczne.
Dokładny opis algorytmu:

</doc>
<doc id="900414" url="https://pl.wikipedia.org/wiki?curid=900414" title="Rezerwat przyrody Wąwóz Bolechowicki">
Rezerwat przyrody Wąwóz Bolechowicki

Rezerwat przyrody Wąwóz Bolechowicki – krajobrazowy rezerwat przyrody obejmujący dolną część Doliny Bolechowickiej. Jest to rezerwat częściowy, dopuszczalna jest wspinaczka skałkowa, pod warunkiem korzystania wyłącznie z zamocowanych już haków. Utworzony został w 1968, ma powierzchnię 22,44 ha. Znajduje się na Wyżynie Olkuskiej w jednej z dolin Parku Krajobrazowego Dolinki Krakowskie. Administracyjnie są to tereny wsi Karniowice w gminie Zabierzów.
Ochronie podlega: Brama Bolechowicka u wylotu wąwozu, znajdujące się za nią skały wapienne wraz z jaskiniami oraz odznaczające się zbiorowiska roślinne w dolinie i na zboczach wąwozu. Do zbiorowisk tych należą: łęg olszowy, grąd, las mieszany, murawy naskalne i zarośla kserotermiczne. Są to zbiorowiska naturalne lub półnaturalne, powstałe w wyniku prowadzonej tutaj przed utworzeniem rezerwatu gospodarki człowieka.
Znajdują się tutaj stanowiska rzadkiego endemitu – brzozy ojcowskiej. Wiosną, przed rozwojem liści przez drzewa masowo zakwitają: kokorycz pełna, zawilec gajowy i żółty, śledziennica skrętolistna, zdrojówka rutewkowata, fiołek Rivina, pierwiosnek lekarski, miodunka ćma.
Dnem wąwozu płynie niewielki potok Bolechówka zasilany kilkoma źródłami krasowymi, na którym występują małe wodospady.
Od 2008 rezerwat włączony został do Europejskiej Sieci Ekologicznej Natura 2000 jako ostoja siedliskowa „Dolinki Jurajskie”. Umieszczone przy Bramie Bolechowickiej tablice opracowane przez specjalistów z akademii Górniczo-Hutniczej w Krakowie w ramach projektu Małopolski Szlak Geoturystyczny informują o budowie geologicznej tego wąwozu.

</doc>
<doc id="900416" url="https://pl.wikipedia.org/wiki?curid=900416" title="Uwe Bönsch">
Uwe Bönsch

Uwe Bönsch (ur. 15 października 1958 w Halle) – niemiecki szachista i trener szachowy ("FIDE Senior Trainer" od 2004), arcymistrz od 1986 roku.
Kariera szachowa.
W latach 80–90. należał do ścisłej czołówki szachistów najpierw Niemieckiej Republiki Demokratycznej, a następnie zjednoczonych Niemiec. Zwyciężył bądź podzielił I miejsca w międzynarodowych turniejach w Decinie (1976), Halle (1981), Ołomuńcu (1982), Lipsku (1986, dwukrotnie), Budapeszcie (dwukrotnie – 1982, 1987), Portorožu (1987), Polanicy-Zdroju (1987, memoriał Akiby Rubinsteina), Szekszardzie (1989) oraz Augsburgu (1994). Dwukrotnie wystąpił na szachowych olimpiadach (1988, 1990). Wielokrotnie, w barwach klubów USV Halle oraz Bayern Monachium, zdobywał medale na drużynowych mistrzostwach NRD oraz Niemiec.
Posiada duże osiągnięcia jako szachowy trener. W roku 1999 otrzymał trenerską A-licencję, najwyższą w Niemczech. W 2000 roku był trenerem męskiej drużyny Niemiec, która zdobyła srebrny medal na szachowej olimpiadzie w Stambule.
Najwyższy ranking w karierze osiągnął 1 stycznia 1988 r., z wynikiem 2575 punktów dzielił wówczas 30-32. miejsce na światowej liście FIDE, jednocześnie zajmując 1. miejsce wśród szachistów Niemieckiej Republiki Demokratycznej.

</doc>
<doc id="900418" url="https://pl.wikipedia.org/wiki?curid=900418" title="Uwe Boensch">
Uwe Boensch



</doc>
<doc id="900421" url="https://pl.wikipedia.org/wiki?curid=900421" title="Victoria de Marichalar y Borbón">
Victoria de Marichalar y Borbón

Doña Victoria de Marichalar y Borbón, właśc. Victoria Federica de Todos los Santos de Marichalar y Borbón (ur. 9 września 2000 w Madrycie) – córka (drugie dziecko) Heleny, księżnej de Lugo (ur. 1963) i Jaime de Marichalar y Sáénz de Tejada (ur. 1963), wnuczka króla Jana Karola I (ur. 1938) i królowej Zofii Glücksburg (ur. 1938).
Imię Victoria otrzymała po swojej praprababci – królowej Hiszpanii, Wiktorii Eugenii Battenberg, a imię Federica po swojej prababci – królowej Grecji, Fryderyce Hanowerskiej. "Todos los Santos" (po hiszpańsku oznacza "Wszyscy Święci") i podobnie jak "de las Mercedes" jest to imię często nadawane dziewczynkom w hiszpańskiej rodzinie królewskiej. Przysługuje jej zwrot "Jej Ekscelencja".
Została ochrzczona 11 października 2000 w kaplicy Pałacu Królewskiego w Madrycie. Jej rodzicami chrzestnymi byli: jej wuj – Filip, książę Asturii i jej ciotka – Ana de Marichalar y Saenz de Tejada. Victoria jest obecnie piąta w kolejce do tronu, po swoich siostrach ciotecznych Eleonorze i Zofii, swojej matce Helenie i po swoim starszym bracie - Felipe Juanie Froilánie.

</doc>
<doc id="900422" url="https://pl.wikipedia.org/wiki?curid=900422" title="Derdy">
Derdy

Derdy – część wsi Łazy w Polsce, położona w województwie mazowieckim, w powiecie piaseczyńskim, w gminie Lesznowola. 
W latach 1975–1998 Derdy administracyjnie należały do województwa warszawskiego.
Zabytki.
Derdy - park leśny o pow. 12,7 ha założony w XVIII w., z trzema dębami szypułkowymi - pomnikami przyrody. Od 1881 r. mieści się tu Dom Zgromadzenia Sióstr Matki Bożej Miłosierdzia. Przez kilka tygodni w kwietniu i maju 1936 r. w domu mieszkała święta Faustyna Kowalska.

</doc>
<doc id="900426" url="https://pl.wikipedia.org/wiki?curid=900426" title="Teksańska masakra piłą mechaniczną (film 2003)">
Teksańska masakra piłą mechaniczną (film 2003)

Teksańska masakra piłą mechaniczną (ang. "The Texas Chainsaw Massacre") – amerykański film fabularny z 2003 roku. Remake kultowego już horroru z roku 1974. Film okazał się hitem amerykańskiego box office'u, utrzymując się na pierwszym miejscu kilka tygodni z rzędu.
Film spotkał się z zadowalającą frekwencją w amerykańskich kinach, przynosząc twórcom zyski blisko osiemdziesięciu milionów dolarów. Krytycy uznawali zmierzenie się z oryginałem Tobe'a Hoopera za bezcelowe i nie odebrali filmu pozytywnie. Sukces finansowy "Teksańskiej masakry piłą mechaniczną" przyczynił się jednak do zrealizowania prequela: "" (2006).
Dozwolone od 18 lat.
Treść.
18 sierpnia 1973 roku piątka młodych ludzi – Erin (Jessica Biel), Kemper (Eric Balfour), Pepper (Erica Leerhsen), Andy (Mike Vogel) oraz Morgan (Jonathan Tucker) wybierają się do Dallas na koncert zespołu Lynyrd Skynyrd. Młodzież wraca z wakacyjnej podróży po Meksyku, gdzie Kemper, bez wiedzy swojej dziewczyny Erin, kupił marihuanę. Jadąc przez Travis County w odludnych teksańskich terenach, omal nie przejeżdżają nastolatki (Lauren German) idącej środkiem jezdni. Erin i Pepper, chcąc pomóc dziewczynie, zabierają ją ze sobą do samochodu. W aucie dziewczyna spostrzega, w którym kierunku jadą bohaterowie i zaczyna panikować. Następnie zaczyna snuć mrożącą krew w żyłach opowieść o „naprawdę złym człowieku” i popełnia samobójstwo, strzelając sobie w gardło. Przyjaciele szukają pomocy u miejscowych, jednak właścicielka sklepu przy stacji benzynowej, po krótkiej rozmowie z szeryfem, przekierowuje ich do Starego Młyna Crawforda, znajdującego się w okolicy, gdzie rzekomo ma czekać szeryf.
Na miejscu nie spotykają stróża prawa, lecz patologicznego chłopca, imieniem Jedidiah (David Dorfman), który zamieszkuje opuszczony młyn. Jedidiah obiecuje zaprowadzić Erin i Kempera do szeryfa, lecz w odwiedzonym domu bohaterowie również go nie odnajdują. Właściciel domu pozwala wykonać Erin telefon do szeryfa, a w międzyczasie Kemper, zwiedzający zaniedbaną rezydencję, zostaje otumaniony i następnie zaciągnięty do kryjówki przez psychopatycznego Thomasa Hewitta (Andrew Bryniarski), znanego w okolicy jako Leatherface. Po skorzystaniu z telefonu, Erin udziela pomocy niepełnosprawnemu właścicielowi domu, a następnie bez zaginionego w tajemniczych okolicznościach Kempera powraca do reszty znajomych. Dowiaduje się, że wbrew swoim zapowiedziom o jak najszybszym przybyciu, szeryf już zjawił się przed młynem i odebrał z auta ciało samobójczyni. Zaniepokojona Erin powraca z Andym na miejsce, które odwiedziła z Kemperem. Tutaj też Andy i Erin spotykają Leatherface'a, który z piłą mechaniczną w dłoniach wybiega ze swojej kryjówki i ich atakuje. Erin udaje się uciec, jednak Andy podczas konfrontacji z psychopatą traci nogę i zostaje zaciągnięty do domowej piwnicy.
Przerażona Erin powraca do Pepper i Morgana, wsiada do samochodu i natychmiast próbuje go odpalić. Niestety, nie udaje jej się. Wtem pojawia się szeryf (R. Lee Ermey), który po ponownych oględzinach samochodu, znajduje w nim jointy. Każe wysiąść młodzieży z samochodu i położyć im się na ziemi. Oskarża o przemyt narkotyków Morgana i wywozi go do rezydencji Hewittów, w której w rzeczywistości mieszka. Niedługo później, podczas gdy dziewczyny starają się odjechać z Travis County, atakuje je Leatherface. Pepper ginie, a Erin zaczyna uciekać przez gęsty las. Trafia do przydrożnej przyczepy kempingowej, w której mieszkają dwie kobiety. Jak się okazuje, są one członkiniami rodziny Hewittów i informują krewnych o wizycie Erin zaraz po tym, jak dziewczyna mdleje.
Erin budzi się w rezydencji Hewittów i zostaje przez Leatherface'a wrzucona do piwnicy. Tutaj, prócz ludzkich szczątków, odnajduje Andy’ego, który został powieszony na haku rzeźniczym. W akcie litości odbiera mu życie wielkim nożem, położonym nieopodal, by skrócić jego cierpienia. Odnajduje również ledwo żywego Morgana. Gdy Leatherface wkracza do akcji, Jedidiah prowadzi bohaterów do wyjścia z piwnicy. Następnie Erin i Morgan trafiają do opuszczonego domu, w którym ukrywają się przed Leatherface'em. Psychopata odnajduje Erin, rzuca ją na podłogę i uruchamia mechaniczną piłę. Ze swojego miejsca ukrycia wybiega Morgan, który rzuca się na Leatherface, by uratować przyjaciółkę, jednak ostatecznie zostaje rozpłatany piłą. Erin z krzykiem wybiega z domu, a w pogoń za nią rusza nieugięty Leatherface. Pościg kończy moment, w którym Leatherface upada na ziemię i kaleczy się własną piłą.
Niedługo potem Erin trafia do opustoszałej rzeźni, z mylną nadzieją, że tam nie znajdzie jej Leatherface. Hewitt goni dziewczynę po korytarzach i pomieszczeniach rzeźni, aż ta trafia do szatni dla personelu. Erin chwyta w dłoń wielki tasak i ukrywa się w jednej z szafek. Gdy zmysły Leatherface'a zostają pobudzone przez świnię, podstępnie ukrytą w szafce, Erin zachodzi go od tyłu i serią drastycznych ciosów odcina psychopacie rękę, w której trzymał on piłę. Następnie wybiega z rzeźni i na głównej drodze zatrzymuje ciężarówkę. Kierowca, w poszukiwaniach pomocy, trafia na mieszkanie kobiet, które oddały Erin w ręce Thomasa i jego najbliższych. Jedna z kobiet opiekuje się niemowlakiem skradzionym rodzinie dziewczyny, która popełniła samobójstwo w samochodzie Erin i jej przyjaciół. Erin, pod nieuwagę gospodyń, wkrada się do mieszkania i zabiera z niego dziecko. Wsiadłszy z nim do radiowozu szeryfa, potrąca go i opuszcza Travis County.

</doc>
<doc id="900431" url="https://pl.wikipedia.org/wiki?curid=900431" title="Indeks saprobowości">
Indeks saprobowości



</doc>
<doc id="900432" url="https://pl.wikipedia.org/wiki?curid=900432" title="Aleksandra Szczerbińska">
Aleksandra Szczerbińska



</doc>
<doc id="900434" url="https://pl.wikipedia.org/wiki?curid=900434" title="Borysławsko-Drohobyckie Zagłębie Naftowe">
Borysławsko-Drohobyckie Zagłębie Naftowe

Borysławsko-Drohobyckie Zagłębie Naftowe – największy rejon wydobycia ropy naftowej i wosku ziemnego na terenie Galicji, a później II Rzeczypospolitej.
Historia.
Historia Zagłębia rozpoczyna się w 1896 roku, kiedy to do głębokich złóż ropy dowiercił się i rozpoczął jej eksploatację na skalę przemysłową Władysław Długosz. Wcześniej (na pewno już od I połowie XVII wieku) eksploatowano tutaj płytkie złoża ropy oraz wydobywano wosk ziemny.
W 1817 Josef Hecker rozpoczął wydobycie i destylacje ropy naftowej ze studni czerpanych i dostarczył destylat do oświetlenia ulic Drohobycza, koszar wojskowych w Samborze i salin w Truskawcu.
Pod względem produkcji ropy Zagłębie na rynku światowym zdobyło okresowo czwarte miejsce po Stanach Zjednoczonych, Rosji i Rumunii. W ciągu jednak krótkiego czasu, wobec dowiercenia się wydajnych roponośnych pokładów w Wenezueli, Iranie i Iraku oraz wskutek polityki monopolistów, spadło jako producent na jedno z ostatnich miejsc.
Borysławskie złoża ozokerytu, odkryte w 1854 przez lwowskiego przedsiębiorcę Roberta Domsa, były jednymi z największych na świecie pod względem wydobycia i zasobów.
W II połowie XIX wieku borysławski ozokeryt wykorzystywano do izolacji pierwszego transatlantyckiego kabla telegraficznego, łączącego Europę i USA. W 1861 rozpoczęto eksploatację złóż ropy (również Robert Doms), w 1909 wydobywano tutaj 5% światowego wydobycia.
W 1866 rozpoczęto maszynowe drążenie szybów naftowych.
31 grudnia 1872 oddano do eksploatacji Kolej Dniestrzańską łączącą Borysław ze Lwowem.
W latach 1905-1907 dowiercono nowe, bardzo wydajne szyby, ale brak zbiorników i ograniczenie przyjmowania ropy przez rafinerie wywołały gwałtowny spadek cen ropy i krach na giełdzie akcji naftowych. Kryzys przyspieszył proces monopolizacji w przemyśle naftowym i koncentrację zarówno przerobu, jak i obrotu ropą naftową i jej pochodnymi. W rezultacie w 1911 zmniejszono wydobycie do 1,5 mln ton, a w 1913 do 1,1 mln ton, tj. do poziomu z 1907, ceny zaś w tym samym czasie podniesiono niemal trzykrotnie.
Suwerenność Polski na terytorium Galicji Wschodniej Rada Ambasadorów uznała 15 marca 1923.
W roku 1928 w okręgu Drohobycza wydobywano ok. 84% ówczesnego polskiego wydobycia ropy naftowej, w 1933 – 76%, w 1937 – 67%.
Miejscowości Zagłębia.
Borysław, Drohobycz, Bitków, Stary Sambor, Stara Sól, Nahujowice, Schodnica, Tustanowice, Modrycz, Mraźnica, Uliczno.
Geolodzy.
Geologią złóż ropy i wosku ziemnego w Zagłębiu Borysławsko-Drohobyckim zajmowali się: Alojzy Alth, Klaudiusz Angerman, Karol Bohdanowicz, Józef Grzybowski, Joachim Hempel, Bolesław Kropaczek, Jan Nowak, Józef Siemiradzki, Leon Syroczyński, Konstanty Tołwiński, Wawrzyniec Teisseyre, Edward Windakiewicz i Rudolf Zuber.

</doc>
<doc id="900441" url="https://pl.wikipedia.org/wiki?curid=900441" title="Deportivo Portugués">
Deportivo Portugués

Club Deportivo Portugués – wenezuelski klub piłkarski z siedzibą w mieście Caracas.
Historia.
Pierwszy tytuł mistrza Wenezueli Portugués zdobył w 1958 roku debiutując w pierwszej lidze. W sumie wszystkie swoje tytuły mistrza i wicemistrza Wenezueli Portugués zdobył w ciągu 10 lecia 1958-1967. Rok po ostatnim tytule mistrzowskim było jeszcze wysokie trzecie miejsce, ale 7 miejsce w 1969 roku zapowiadało dla klubu chude lata. Seria dobych występów w drugiej połowie lat 70. - czwarte miejsce w 1975, trzecie w 1976 i czwarte w 1977 roku zdawały się jeszcze rokować, że mogą wrócić dla klubu dobre czasy. Później jednak było gorzej, a w 1984 roku Portugués ostatni raz zagrał w pierwszej lidze.

</doc>
<doc id="900443" url="https://pl.wikipedia.org/wiki?curid=900443" title="Club Deportivo Portugués">
Club Deportivo Portugués



</doc>
<doc id="900445" url="https://pl.wikipedia.org/wiki?curid=900445" title="Jastrzębiec (Garbatka)">
Jastrzębiec (Garbatka)

Jastrzębiec – część wsi Garbatka w Polsce położona w województwie mazowieckim, w powiecie piaseczyńskim, w gminie Lesznowola.
W latach 1975–1998 Jastrzębiec administracyjnie należał do województwa warszawskiego.
W Jastrzębcu zlokalizowany jest Instytut Genetyki i Hodowli Zwierząt PAN.

</doc>
<doc id="900449" url="https://pl.wikipedia.org/wiki?curid=900449" title="Świadek oskarżenia">
Świadek oskarżenia

Świadek oskarżenia (ang. "The Hound of Death") – zbiór dwunastu opowiadań o tematyce paranormalnej Agathy Christie z 1933 roku. Poruszane są sprawy takie jak obłąkanie, kilka osobowości, zdolności medialne, duchy i zjawy, itp.
Wydanie brytyjskie a wydanie polskie.
Brytyjskie wydanie książki nosi tytuł opowiadania otwierającego tamtejszy zbiór – "The Hound of Death" (pol. „Ogar śmierci”). W wydaniu polskim tytułowym i pierwszym utworem na liście jest „Świadek oskarżenia” (ang. "The Witness for the Prosecution"), występujący w oryginale jako siódmy (kolejność pozostałych utworów została zachowana).
Opublikowany w Stanach Zjednoczonych w 1948 roku "The Witness for the Prosecution and Other Stories", który może być błędnie uznany za podstawę polskiego „Świadka oskarżenia”, zawiera tylko 6 utworów znajdujących się w "The Hound of Death".
Spis utworów.
Siedem utworów (Czerwony sygnał, Ten czwarty, Radio, Świadek oskarżenia, Tajemnica błękitnej wazy, Ostatni seans, SOS) ukazało się wcześniej, w latach 1924-27, na łamach brytyjskich i amerykańskich czasopism.
Opis fabuły.
Świadek oskarżenia.
Klient pana Mayherne – Leonard Vole – zostaje oskarżony o zabójstwo. Twierdzi jednak, że alibi zapewni mu wierna i bardzo oddana żona. Pani Vole mówi jednak coś innego.
Ogar śmierci.
Bohater opowiadania natyka się podczas pobytu u siostry na zakonnicę – siostrę Marię Angelique, która podejrzewana jest o obłąkanie i wywoływanie różnych nienaturalnych zjawisk. Podczas jednego z nich na ścianie pojawia się znak psa, który ludzie nazywają Ogarem śmierci. Sprawa staje się jeszcze dziwniejsza, kiedy w ruinach staje dom doktora, który zajmował się zakonnicą, a pozostałości domu układają się w dziwny znak... jakby psią głowę...
Czerwony sygnał.
Kilku dobrych znajomych dyskutuje na temat podświadomych ostrzeżeń – czerwonych sygnałów. Jeden z nich opowiada historię, o obozie, w którym taki właśnie sygnał uchronił go od śmierci. Zaproszona zostaje kobieta ze zdolnościami medialnymi. Seans jest bardzo udany, jednak nagle kobieta innym głosem mówi: nie wracaj do domu, i dodaje, że skierowane to jest do mężczyzny. Nikt nie bierze tego na poważnie, ale tego samego dnia w swoim salonie ginie pan West...
Ten czwarty.
Trójka znajomych, którzy spotkali się w pociągu, rozmawia o niejakiej Felice, która miała kilka osobowości. Felice 1 była niezdarna, leniwa i głupia, natomiast np. Felice 2 świetnie grała na fortepianie i mówiła biegle kilkoma językami. Nagle odzywa się nieznajomy człowiek, który siedzi w tym samym przedziale i opowiada historię... historię o niejakiej Felice...
Cyganka.
Pewien mężczyzna opowiada swojemu przyjacielowi, dlaczego nie lubi cyganów. Okazało się, że wszędzie spotyka tajemniczą cygankę w czerwonej chuście, która okazuje się matką jego ukochanej... Cyganka co chwila ostrzega go przed nowymi niebezpieczeństwami i ratuje mu tym życie...
Lampa.
Pewna kobieta razem z ojcem i synkiem – Geoffreyem – zamieszkują w domu, w którym podobno straszy duch chłopca. Po niecałym dniu od wprowadzenia się siedzą w trójkę w salonie i słyszą wyraźnie kroki na schodach... stuk, stuk, stuk, tup, tup, tup...
Następnego dnia Geoffrey pyta mamy, czy może pobawić się z chłopcem, który mieszka na strychu...
Radio.
Zamożna pani kupuje sobie radio. Jej siostrzeniec nastawia je na fale ze spokojną, kojącą muzykę i wychodzi. Po jakimś czasie muzyka milknie i z odbiornika wypływa głos dawnego męża damy – Patricka, który zginął kilka lat temu. W dodatku głos oznajmia, że przyjdzie niebawem po żonę...
Tajemnica błękitnej wazy.
Grający na polu golfowym mężczyzna, codziennie o tej samej porze słyszy krzyk: "Ratunku! Morderstwo!". Jednak po wielu poszukiwaniach nie znajduje źródła dźwięku. Razem z przyjacielem postanawiają odkryć historię, która odbyła się w stojącym nieopodal domku.
Dziwny przypadek sir Arthura Carmichaela.
Bohater – lekarz psychiatra – przyjeżdża do pewnego domu, gdzie mieszka obłąkany mężczyzna. Na początku jest pewien, że zawiniło uderzenie w głowę, i pacjent szybko z tego wyjdzie, potem jednak dowiaduje się, że w domu straszy duch... kota. Jest to szary pers, którego słychać po nocach i widać niekiedy w ogródku. Po pewnym czasie kot okazuje się być dość realny, ponieważ niszczy pazurami krzesło, a także atakuje panią domu...
Zew skrzydeł.
Pewien bogacz słyszy pewnego dnia cudowną melodię, wygrywaną przez bezdomnego bez nóg. Muzyka wydaje mu się piękna, i unosi w duchowy stan euforii... Za każdym razem, kiedy muzyka cichnie, bogaczowi zaczyna bardzo ciążyć ciało i jego majątek. Pewnego razu zatrzymuje się przy kalece i pyta o nogi, na co tamten odpowiada: one były złe, i rysuje na piasku postać bożka Pana...
Ostatni seans.
Akcja dzieje się w domu panny Simone, która potrafi nawiązać kontakt ze światem zmarłych, a nawet, kosztem własnego organizmu, wywołać na krótko cielesną postać zmarłego. Seanse są jednak okropnie wyczerpujące, więc Simone godzi się na ostatni – ma wywołać ducha Amelii – zmarłej córki madam Exe, jednak następują pewne komplikacje...
S.O.S.
Młody mężczyzna – Mortimer, zatrzymuje się w nocy na pustkowiu z powodu awarii samochodu. Dostrzega jednak, że w oddali widać światła domu. Uszczęśliwiony podąża w tamtym kierunku. Zostaje przyjęty bardzo gościnnie przez rodzinę mieszkającą w domku, natychmiast gospodarz proponuje nocleg. Mortimer zgadza się. Sypialnię szykują mu dwie córki pana domu – Charlotte i Magdalen. Gdy mężczyzna wchodzi do pokoju, widzi na zakurzonej szafce trzy literki – S.O.S.

</doc>
<doc id="900452" url="https://pl.wikipedia.org/wiki?curid=900452" title="Liwna">
Liwna

Liwna (dawna nazwa niem. ) – rzeka, prawobrzeżny dopływ Gubra o długości 36,24 km.
Źródła rzeki znajdują się na zachód od jeziora Silec. Przepływa przez dwa mezoregiony: Krainę Wielkich Jezior Mazurskich i Nizinę Sępopolską. W podziale administracyjnym – przepływa przez teren powiatu kętrzyńskiego oraz gminy Srokowo i Barciany. Wzdłuż rzeki położone są miejscowości: Ogródki, Barciany, Modgarby, Silginy, Krelikiejmy. Największym dopływem jest Sołka, wpadająca do Liwny we wsi Silginy. Przepływy charakterystyczne powyżej ujścia do Gubra z okresu 1951-1985: SSQ – 1,45 m³/s, SNQ – 0,24, NNQ – 0,20.
Klasyfikacja czystości wód rzeki w roku 1999.
W roku 1999 Liwna prowadziła wody III klasy czystości w Ogródkach i Krelikejmach oraz pozaklasowe w Barcianach (zdecydowały o tym azotyny, fosforany i fosfor ogólny). W porównaniu z badaniami prowadzonymi w roku hydrologicznym 1994/95 nastąpiły zmiany w klasyfikacji ogólne w Ogródkach i Krelikiejmach z NON (wody pozaklasowe) na III klasę czystości. W Barcianach wody w latach 1994/95 też były pozaklasowe. Rzeka badana była przez WIOŚ w Olsztynie w trzech przekrojach pomiarowo kontrolnych: w miejscowości Ogródki powyżej ujścia do Gubra, w Barcianach i w Krelikiejmach.
W roku 1999 Zakład Gospodarki Komunalnej i Mieszkaniowej w Barcianach – poprzez rów melioracyjny – odprowadzał do Liwny około 45 m³/d ścieków oczyszczonych w oczyszczalni mechaniczno-biologicznej. Substancje organiczne kwalifikowały wody Liwny do II klasy czystości. Stężenie azotu amonowego odpowiadało I klasie czystości, a azotu ogólnego II klasie. Azotany wskazywały na I lub na II klasę czystości. Stężenie charakterystyczne azotynów kształtowało się od wartości dopuszczalnych dla II klasy czystości w Ogródkach, III klasy w Krelikiejmach do wartości pozaklasowych w Barcianach. Stężenie azotynów w Barcianach dwukrotnie przekroczyło normy dla III klasy. W górnym odcinku rzeki Liwny stężenia fosforanów i fosforu ogólnego wskazywały na II i III klasę czystości. W Barcianach stężenie związków fosforu przekraczało dopuszczalne normy, natomiast w dolnym biegu mieściły się w II klasie czystości. Wskaźnik saprobowości sestonu wskazywał na II klasę czystości i jedynie w pierwszym przekroju (Ogródki) wskazywał na III klasę czystości. Miano coli typu kałowego na całej długości rzeki spełniało wymogi III klasy czystości.

</doc>
<doc id="900464" url="https://pl.wikipedia.org/wiki?curid=900464" title="Dnipro Arena">
Dnipro Arena

Stadion "Dnipro Arena" (ukr. Стадіон «Дніпро-Арена», ang. Dnipro Arena) – stadion piłkarski w Dnieprze na Ukrainie.
Został otwarty 14 września 2008.
Dnipro Arena miała być pierwszym obiektem na Ukrainie, gotowym do przyjęcia finałów EURO 2012, jednak 13 maja 2009, UEFA wykluczyła ówczesny Dniepropetrowsk i Odessę z organizacji tej imprezy. Obiekt ma pojemność 31 tysięcy widzów, w tym prawie 300 miejsc w sektorze VIP.
Budowa stadionu ruszyła wiosną 2005 roku na miejscu byłego stadionu Metałurh i została sfinansowana przez właściciela klubu piłkarskiego Dnipro, jednego z najbogatszych Ukraińców Ihora Kołomojskiego. Obiekt został ukończony w 2008 roku.

</doc>
<doc id="900471" url="https://pl.wikipedia.org/wiki?curid=900471" title="Obszar zabudowany">
Obszar zabudowany

Obszar zabudowany – obszar wzdłuż drogi, gdzie znajduje się zabudowa miejska, wiejska lub przemysłowa, w związku z czym panować może tu wzmożony ruch pieszych i pojazdów.
Polskie przepisy rozporządzenia ograniczają obszar zabudowany do występującej wzdłuż drogi zabudowy o charakterze mieszkalnym i występującym, w związku z tym, ruchem pieszych na drodze oraz do zabudowy o charakterze handlowo-usługowym (hurtownie, warsztaty, duże sklepy) na przedmieściach, ale tylko jeżeli występuje intensywny ruch pieszych w pobliżu drogi.
Jako obszar zabudowany nie powinny być oznakowane miejsca, w których:
W pojedynczych przypadkach obszar zabudowany wyznaczany bywa jednak wbrew powyższym zasadom.
Na drogach przebiegających przez obszar zabudowany obowiązują pewne ograniczenia ruchu pojazdów, na ogół podobne (choć nieznacznie odmienne) w różnych krajach. Np. w Polsce na obszarze zabudowanym zakazane jest przekraczanie prędkości 50 km/h, z wyjątkiem odcinków dróg na których podwyższono ograniczenie za pomocą znaku .
Ograniczenie prędkości może być zmienione na całym obszarze terenu zabudowanego poprzez umieszczenie znaku ograniczenia prędkości B-33 bezpośrednio pod tablicą .
W październiku 2021 roku Parlament Europejski przytłaczającą większością głosów przyjął rezolucję, wzywającą kraje UE do ustanowienia 30 km/h jako standardowego ograniczenia prędkości w obszarach zabudowanych. Europosłowie zwrócili uwagę na już istniejące ograniczenia prędkości do 30 km/h na większości sieci drogowej miast Europy zachodniej. Rezolucja mówi też o możliwości ustalania wyższego limitu prędkości na głównych drogach przelotowych.
Zgodnie z polską definicją kodeksową początek odcinka drogi przebiegającej przez obszar zabudowany oznaczony być musi znakiem informacyjnym D-42, a koniec takiego odcinka – znakiem D-43. W latach 1984–2005 teren zabudowany zaczynał się w miejscu, gdzie ustawiona była tablica informacyjna z nazwą miejscowości, a kończył tam, gdzie ustawiony był znak końca miejscowości. Jeszcze starsze ustalenia (do końca 1983 roku) definiowały obszar zabudowany jako teren o zabudowie ciągłej lub skupionej nadającej drodze charakter ulicy oraz taki, na którym znajdowały się co najmniej trzy zabudowania w odległości nie większej, niż 15 metrów od drogi.
Obszar zabudowany nie powinien być mylony ze strefą zamieszkania (oznaczaną znakami i ), na której zgodnie z Kodeksem drogowym obowiązują jeszcze większe obostrzenia w ruchu pojazdów, ani ze strefą ograniczonej prędkości (oznaczaną znakami i ).

</doc>
<doc id="900472" url="https://pl.wikipedia.org/wiki?curid=900472" title="Teren zabudowany">
Teren zabudowany



</doc>
<doc id="900490" url="https://pl.wikipedia.org/wiki?curid=900490" title="Rezerwat przyrody Dolina Racławki">
Rezerwat przyrody Dolina Racławki

Rezerwat przyrody Dolina Racławki – krajobrazowy rezerwat przyrody o powierzchni 473,92 ha, znajdujący się w Dolinie Racławki, nad rzeką Racławka w powiecie krakowskim. W całości położony na terenie Parku Krajobrazowego Dolinki Krakowskie oraz w obszarze Natura 2000 PLH120005 Dolinki Jurajskie. Utworzony został w 1962 r. na powierzchni 62,29 ha, a po powiększeniu w roku 1990 stał się największym rezerwatem w województwie małopolskim. Obejmuje dno doliny oraz przyległe partie zboczy na odcinku ponad 3 km, między skrajem wsi Paczółtowice a Dubiem (gdzie wpływa potok Szklarka z pobliskiej Doliny Szklarki tworząc odtąd rzekę Rudawka).
Zbocza doliny są bardzo strome, miejscami skaliste (niżej karboński wapień węglowy, wyżej wapień górnojurajski oraz wapień dewoński). Całą dolinę pokrywa las bukowy (trzy typy buczyn: karpacka, ciepłolubna i kwaśna) oraz lasy grądowe (grab z innymi domieszkami), a także łęgi olszowe. Na terenie rezerwatu stwierdzono występowanie 27 gatunków roślin chronionych, m.in.: buławnik mieczolistny, kruszczyk szerokolistny, pokrzyk wilcza jagoda, widłak goździsty, żłobik koralowy, śnieżyczka przebiśnieg, orlik pospolity. Rośnie tutaj najpiękniejszy spośród „polskich” storczykowatych – obuwik pospolity. Znajdują się tu pomniki przyrody (3 buki, lipa). Dość obfity potok Racławka płynie bystro, tworzy jary, baseniki i niewielkie wodospady lub bystrza. Przy wylocie wąwozu Stradlina zasila go wydajne Źródło Bażana.
Największe wyodrębnione skały to: Opalona, Skałka z Nyżą. Łom Hrabski i grupa Skał nad Boiskiem. Grupa skał znajduje się również w Wąwozie Żarskim. Wapienne podłoże powoduje, że w rezerwacie występuje wiele jaskiń i schronisk. M.in. są to: Jaskinia Racławicka, Jaskinia Beczkowa, Jaskinia Żarska, Jaskinia Żarska Górna, Jaskinia bez Nazwy, Schronisko Żarskie Pierwsze, Schronisko Żarskie Drugie, Schronisko Żarskie Trzecie, Schronisko Żarskie Czwarte i Schronisko Żarskie Małe.
U wylotu doliny, na jej zachodnich zboczach w wąwozie Zbrza znajduje się Kopalnia Odkrywkowa Dolomitu Dubie.
Turystyka.
Bazy wypadowe z następujących miejscowości: Krzeszowice, Rudawa, Dubie, Dębnik, Paczółtowice, Żary, Szklary. Przy drodze prowadzącej środkiem rezerwatu znajduje się nieduży parking.
Punktem startowym do zwiedzania Doliny Racławki od strony Dubia jest parking i plac zabaw przy Skałach nad Boiskiem, oraz położony wyżej leśny parking z miejscem biwakowym. Prowadzą stąd trzy ścieżki dydaktyczne; jedna ogólnoprzyrodnicza i dwie geologiczne, oraz dalekobieżne szlaki turystyki pieszej i rowerowej. Ścieżki te są częściowo dostępne dla niepełnosprawnych turystów.

</doc>
<doc id="900499" url="https://pl.wikipedia.org/wiki?curid=900499" title="Domar">
Domar

Domar – poznańska sieć specjalistycznych salonów dekoracyjno-meblowych, oferujących również sprzęt RTV i AGD. Sieć powstała z majątku państwowego 1 stycznia 1991, poprzez wykupienie go przez pracowników. Sieć posiada centrum meblowe pod marką Domar, a w Internecie można odszukać je pod adresem "sz"czawnicka.pl"". Markety znajdują się przy największych osiedlach w Wielkopolsce. Licencję na stosowanie nazwy "Domar" posiadają również następujące sieci: Domar Wrocław, Domar Kraków, Domar Szczecin, Domar Rzeszów, Domar Olsztyn i Domar Lublin.

</doc>
<doc id="900504" url="https://pl.wikipedia.org/wiki?curid=900504" title="Societá Sportiva Palestra Itália">
Societá Sportiva Palestra Itália



</doc>
<doc id="900515" url="https://pl.wikipedia.org/wiki?curid=900515" title="Donbas Arena">
Donbas Arena

Donbas Arena (ukr. Донбас Арена, ang. "Donbass Arena") – stadion w Doniecku na Ukrainie. Swoje mecze rozgrywał na nim klub piłkarski Szachtar Donieck. Jest jednym z obiektów piłkarskich, na których odbywały się Mistrzostwa Europy w Piłce Nożnej 2012. Uroczyste otwarcie stadionu, uświetnione m.in. koncertem Beyoncé odbyło się 29 sierpnia 2009. Budowę stadionu Donbas Arena ufundował znany ukraiński biznesmen Rinat Achmetow. Jest jednym z najnowocześniejszych obiektów piłkarskich w Europie Wschodniej. W maju 2014 roku wyłączony z eksploatacji na skutek szkód powstałych podczas działań wojennych w Donbasie.
Konstrukcja.
Stadion Donbas Arena został zaprojektowany przez biuro projektowe ArupSport, projektanta m.in. City of Manchester Stadium, Allianz Arena w Monachium oraz Stadionu Narodowego w Pekinie. Stadion ma kształt owalny i przeszkloną fasadę, znajduje się w pobliżu "regionalnego kompleksu sportowego Olimpiyskiy". Linia dachu obniża swoją wysokość w kierunkach północno-południowym, dobrze wpisując się w otoczenie krajobrazu parku oraz przyczynia się do wysokiej ilości naturalnego światła we wnętrzu na płycie boiska i trybunach. Gwałtowna różnica w wysokości dachu, daje wrażenie efektu, że stadion przypomina spodek latający. Niebieskie oświetlenie zewnętrzne sprawia, że jest bardzo dobrze widoczny w nocy. Stadion posiada kategorię ELITE oraz spełnia wszystkie wymogi UEFA, włącznie z prawem do organizacji finałów ligi mistrzów.
Budowę rozpoczęto 27 czerwca 2006 roku. Generalnym wykonawcą była turecka firma ENKA, znana na całym świecie z międzynarodowych projektów, zajmująca 37 miejsce na liście najlepszych generalnych wykonawców na świecie. Główna budowa stadionu trwała 36 miesięcy. Obiekt został ukończony przed czasem określonym w harmonogramie budowy i oficjalnie otwarty 29 października 2009.
Otwarcie Stadionu.
Otwarcie nastąpiło w symbolicznym dniu 29 sierpnia 2009 w czasie ukraińskiego "święta górników", będącego również świętem Doniecka.
Amerykańska piosenkarka Pop i R&amp;B Beyoncé Knowles wykonała show z trasy koncertowej zatytułowanej I Am... Tour. Był to jej pierwszy występ na Ukrainie, a samo wydarzenie odbyło się w nocy. Jakość wykonania ceremonii otwarcia, zaplanowanej przez "K-events Filmmaster Group" została nagrodzona mianem "Wydarzenia roku" na gali "Stadium Business Awards" 18 czerwca 2010 w Dublinie.
Pierwszy mecz klubu piłkarskiego Szachtar Donieck oraz Obołoń Kijów zakończył się zwycięstwem 4–0 gospodarzy w ramach Ukraińskiej ekstraklasy.
Mecze Euro 2012.
Stadion gościł turniej Euro 2012. Rozegrano na nim 3 mecze fazy grupowej, 1 ćwierćfinał i 1 półfinał.
Użytkowanie.
Jak na większości stadionów w Europie istnieje możliwość zwiedzania stadionu na prawach wyłączności z dostępem do stref stadionu zazwyczaj niedostępnych. Projekt stadionu w Doniecku istniał długo przed przyznaniem Polsce i Ukrainie praw do organizacji mistrzostw UEFA Euro 2012. Właściciel stadionu zaplanował ją tak, aby bez przerwy przynosiła dochód i była codziennie użytkowana, dlatego też znajdują się tu:

</doc>
<doc id="900517" url="https://pl.wikipedia.org/wiki?curid=900517" title="Aparat gnykowy">
Aparat gnykowy

Aparat gnykowy – kostny i chrzęstny Y-kształtny szkielet wspierający język u ptaków. Jest zbudowany z bezpośrednio podtrzymującego język "paraglossum", "basihyale" i "urohyale" oraz rogów skrzelowych składających się z "ceratobranchiale" i "epibranchiale", a u niektórych ptaków również "pharyngobranchiale". "Paraglossum" znajduje się w przedniej części gardła, z której rogi skrzelowe rosną ku tyłowi, stanowiąc miejsce przyczepu mięśni protrakcji żuchwy. U ptaków mających długie języki i potrafiących daleko je wysuwać, takich jak dzięciołowate, rogi skrzelowe są znacznie bardziej wydłużone – otaczają czaszkę od tyłu, zachodzą na sklepienie czaszki, a u niektórych docierają do okolic oczodołu lub jamy nosowej. Początkowo rogi dochodzą tylko do wysokości uszu, do dalszego wydłużenia struktur dochodzi w trakcie rozwoju ptaka. Ogólną budową aparat gnykowy dzięciołów nie różni się jednak od aparatu gnykowego występującego u ptaków mających krótsze języki.

</doc>
<doc id="900520" url="https://pl.wikipedia.org/wiki?curid=900520" title="Trebbia">
Trebbia

Trebbia, Trebia – rzeka w północnych Włoszech, przepływająca przez Ligurię i Emilię-Romanię, dopływ Padu. Rzeka ma długość 105 km, a średni przepływ wody wynosi 40 m³/s. Należy do czterech największych prawych dopływów Padu.
W 218 p.n.e. miała tu miejsce bitwa kartagińsko-rzymska, a w 1799 bitwa francusko-austriacka.

</doc>
<doc id="900526" url="https://pl.wikipedia.org/wiki?curid=900526" title="Every Nerve Alive">
Every Nerve Alive

Every Nerve Alive – drugi studyjny album japońskiego zespołu thrashmetalowego Ritual Carnage. Płyta została wydana 13 marca 2000 roku przez wytwórnię Osmose Productions. Całość zarejestrowanej na krążku muzyki trwa 43 minut i 26 sekund. Na albumie znajduje się 11 utworów. Twórcą okładki jest Wes Benscoter, amerykański artysta specjalizujący się w tworzeniu okładek zespołów heavymetalowych, a także książek i magazynów.

</doc>
<doc id="900531" url="https://pl.wikipedia.org/wiki?curid=900531" title="Okręty podwodne projektu 627A">
Okręty podwodne projektu 627A

Okręty podwodne projektu 627A - (NATO: "November") pierwszy typ radzieckich okrętów podwodnych z napędem atomowym. Okręty projektu "627A" stanowiły zmodyfikowaną konstrukcję pierwszego radzieckiego okrętu podwodnego z napędem atomowym, zbudowanego w jednym egzemplarzu K-3 „Leninskij Komsomoł” projektu "627".
Geneza.
Radziecki program jądrowy.
Początki radzieckiego zainteresowania materiałami radioaktywnymi sięgają pierwszej dekady XX wieku, kiedy Władimir Wiernadski prowadził prace nad odkryciem pokładów radioaktywnych minerałów w Azji Centralnej i Syberii. Prace w programie jądrowym sięgają zaś roku 1932, kiedy radzieccy naukowcy – z udziałem m.in. Igora Kurczatowa –
rozpoczęli prace z tej dziedziny. Jednak dopiero w roku 1939 lub 1940 – po odkryciu przez Otto Hahna i Fritza Straßmanna zjawiska rozszczepienia jądra atomowego – przy Akademii Nauk ZSRR utworzony został komitet, którego zadaniem było opracowanie „problemu uranu”, w tym poznanie potencjalnych rezultatów rozszczepienia jądra atomowego. Zadaniem komisji było uruchomienie programu badawczego w zakresie rozszczepienia jądra, separacji izotopów uranu i samo podtrzymującej się reakcji nuklearnej.
Pod koniec 1940 roku Departament Naukowy i Wywiadu Technicznego NKWD, rozpoczął działania zmierzające do pozyskania rezultatów badań jądrowych prowadzonych w Wielkiej Brytanii, Francji oraz w Niemczech. Po niemieckiej agresji na ZSRR w 1941 roku, główne radzieckie instytuty jądrowe z Leningradu i Charkowa zostały ewakuowane na wschód. Do października 1941 roku NKWD udało się posiąść kopię co najmniej jednego z dwóch raportów brytyjskiego Komitetu Maud analizującego możliwości militarnego wykorzystania energii jądrowej i rekomendującego zainicjowanie programu broni jądrowej. Działania wojenne w ZSRR spowodowały jednak, że radzieccy naukowcy zostali zaangażowani w wysiłek wojenny na innych polach. Dopiero na przełomie lat 1942–1943, doniesienia wywiadu zagranicznego spowodowały wznowienie radzieckich prac nad programem jądrowym. Na początku 1943 roku, szef radzieckiego wywiadu Ławrientij Beria przedstawił Józefowi Stalinowi meldunek, w którym zarekomendował przedstawienie radzieckim naukowcom danych wywiadowczych i rozpoczęcie radzieckiego programu broni jądrowej.
11 lutego 1943 roku Państwowy Komitet Obrony podjął decyzję o rozpoczęciu prac badawczo-rozwojowych nad energią nuklearną i utworzeniu w tym celu Laboratorium Nr 2. Szefem laboratorium został mianowany Igor Kurczatow, na poziomie zaś Politbiura, odpowiedzialnym za program został Wiaczesław Mołotow.
Wiosną 1943 roku Kurczatow przedstawił raport ze swojej analizy danych wywiadowczych NKWD, z których wynikała kluczowa rola plutonu jako podstawy broni jądrowej, w efekcie czego w ZSRR podjęto prace nad budową infrastruktury niezbędnej do produkcji tego pierwiastka. Nowego impetu radzieckiemu programowi jądrowemu nadał amerykański test nuklearny z 16 lipca 1945 roku oraz przeprowadzone krótko potem ataki atomowe na Hiroszimę i Nagasaki. 20 sierpnia 1945 roku utworzony został Specjalny Komitet ds. Jądrowych, którego przewodniczącym został Beria, sprawujący odtąd całkowity nadzór nad programem. Na podstawie zarządzenia nr 2227-567 Rady Komisarzy Ludowych z 29 sierpnia 1945 roku utworzono Pierwszy Główny Dyrektoriat ("Pierwoje Gławnoje Uprawlienie" – PGU), którego zadaniem było kierowanie programem, w którego prowadzenie zaangażowanych zostało wiele instytutów naukowych z wiodącą rolą Laboratorium Nr 2.
26 lutego 1949 roku wyprodukowano pierwszą partię plutonu, który został natychmiast przetransportowany do zakładu chemiczno-metalurgicznego w Czelabińsku-40, gdzie przetworzono go do postaci metalu i nadano mu kształt odpowiedni dla broni jądrowej – dwóch otoczonych powłoką niklową półkul. Z Czelabińska-40 pluton został następnie przewieziony do Biura Konstrukcyjnego Nr 11 (KB-11) w Arzamas-16, celem montażu jako podstawowe elementy bomby atomowej. Odpowiedzialne za prace inżynieryjne i konstrukcyjne nad bombą atomową KB-11, rozwiązało wszystkie związane z tym problemy do lata 1949 roku. 29 sierpnia 1949 roku na poligonie atomowym w Semipałatyńsku dokonano pierwszej radzieckiej próbnej eksplozji bomby atomowej RDS-1, stanowiącej wierną kopię amerykańskiej bomby Fat Man.
Program napędu jądrowego.
Pierwszy radziecki reaktor atomowy F-1 uruchomiony został 25 grudnia 1946 roku. Według radzieckich źródeł, pierwsze prace nad napędem jądrowym dla okrętów rozpoczęto w Związku Radzieckim krótko po zakończeniu wojny, ale już w jej trakcie prowadzono w ZSRR dyskusje nad użyciem energii jądrowej do napędu okrętów. Jednak według Anatolija Aleksandrowa – jednego z liderów radzieckiego programu jądrowego, w 1945 roku Ławrientij Beria zakazał wszelkich prac na niedestrukcyjnym wykorzystaniem energii jądrowej: "najpierw bomba, wszystko inne później". Według Aleksandrowa, kierowany przez niego instytut rozpoczął już wcześniej prace na reaktorem dla okrętów, w efekcie jednak nałożonego przez Berię zakazu, zostały one zatrzymane.
W 1947 roku, najbardziej zasłużony wówczas radziecki konstruktor okrętów podwodnych, Boris Malinin, pisał:
Zmarłemu w 1949 roku Malininowi nie dane było dożyć pojawienia się pierwszych okrętów z napędem jądrowym, jego prace kontynuował jednak jeden z jego asystentów – inżynier, kapitan pierwszej rangi Władimir Peregudow, który w 1952 roku został głównym konstruktorem pierwszych radzieckich nuklearnych okrętów podwodnych. Kilka lat po rozpoczęciu prac nad nuklearną siłownią, w roku 1953 bądź 1954 zainicjowano program projektowy pierwszego radzieckiego okrętu podwodnego z napędem nuklearnym. Peregudow pracował wówczas w ramach SKB-143 – jednego z centralnych biur projektowych okrętów tej klasy.
Zakaz otwartych dyskusji nad sprawami nuklearnymi został zniesiony w 1953 roku wraz ze śmiercią Stalina. W latach 1954–1955, w centralnym organie radzieckiego ministerstwa obrony – Krasnaja Zwiezda, ukazała się seria 50 artykułów poświęconych militarnym aspektom energii jądrowej, przełamujących siedmioletni okres milczenia w radzieckiej prasie na temat energii jądrowej, w tym na temat napędu nuklearnego. Artykuły te wywołały szeroką dyskusję na najwyższych szczeblach radzieckiej władzy, na temat broni jądrowej. W dyskusje te zaangażowany był także marszałek Gieorgij Żukow, w tym czasie minister obrony. Jego obojętność jednak wobec tematu, i prawdopodobna opozycja, były w późniejszym czasie cytowane jako jedne z przyczyn – choć nie decydujące – usunięcia go z Politbiura.
Reaktor wodny ciśnieniowy pierwszej generacji dla okrętów podwodnych WM-A został opracowany pod nadzorem Nikołaja Dolleżala w Instytucie Naukowo-Badawczym Inżynierii Chemicznej (NIIKchimmasz) w Zagorsku, w 1953 roku przekształconym w Instytut Naukowo-Badawczy-8 (NII-8). NII-8 kierowało programem projektu reaktora, jego systemów kontroli i bezpieczeństwa oraz systemów zabezpieczenia biologicznego okrętów. Wśród instytucji które wzięły udział w programie pierwszych reaktorów marynarki znajdowały się Zakład Budowy Maszyn Nr 92 w Gorki – odpowiedzialny za projekt stalowej obudowy reaktora, OKB-12 – systemy kontroli reaktora i systemy bezpieczeństwa, oraz Centralny Instytut Badań Naukowych Nr 45, który opracował projekt systemu wymiany ciepła. Turbiny dla reaktora zostały opracowane wspólnie przez NII-8 oraz Biuro Konstrukcyjne Pieców Zakładów Bałtyckich im. Ordżonikidze, zaś Specjalne Biuro Konstrukcyjne zakładów im. Kirowa w Leningradzie opracowało projekt pomp pierwotnego obiegu chłodziwa, jak również układ parowy turbiny.
Nadzór naukowy nad programem pierwszego reaktora napędowego sprawował Kurczatow i kierowane przez niego Laboratorium Nr 2, przekształcone do tego czasu w Instytut Energii Atomowej. Ostateczny montaż reaktorów prowadzony był przez Zakład Budowy Maszyn Nr 92 w Gorki, zaś elementy paliwa nuklearnego i wyposażenia reaktorów produkowane były w Zakładzie Budowy Maszyn w Elektrostal w Obwodzie moskiewskim.
Prezydium Politbiura zatwierdziło w końcu projekt siłowni nuklearnej opartej na reaktorach zasilanych uranem wzbogaconym do 20 procent, i w połowie lat 50. rozpoczęły się prace nad kilkoma projektami okrętów. Jednym z nich był projekt 627, określany w nomenklaturze NATO jako "November".
Strategiczny okręt myśliwski.
Podstawowym zadaniem radzieckich konstruktorów i naukowców było opracowanie okrętu podwodnego z napędem niezależnym od powietrza, w konsekwencji zabezpieczonego przed detekcją przez okręty i samoloty. Mniejsze znacznie miało wyciszenie akustyczne okrętu – w Związku Radzieckim zresztą, nie opracowano dotąd podstaw teoretycznych wyciszania okrętów oraz natury rozchodzenia się fali dźwiękowej w wodzie. Biuro projektowe SKB-143 (współcześnie Malachit) pracowało w trybie 24-godzinnym nad opracowaniem projektu "strategicznego okrętu myśliwskiego". Przygotowano w tym celu m.in. drewniane modele każdego przedziału w skali, wyposażone w najnowsze urządzenia opracowane w przemyśle stoczniowym oraz lotniczym. Każdy detal projektu był osobiście monitorowany przez głównego konstruktora Władimira Peregudowa. Zgodnie z pierwotnym założeniem, okrętowy reaktor obok wytwarzania niezbędnej dla okrętu energii, produkować miał także tryt dla T-15 – przenoszonej przez jednostkę olbrzymiej torpedy z głowicą termojądrową, o długości 24 metrów i średnicy 2 metrów, przeznaczonej do ataku nuklearnego na amerykańskie bazy morskie. Miała to być torpeda samodzielnie wypływająca z wyrzutni, który to sposób strzału torpedowego sam w sobie zwiększał długość wyrzutni o 2 metry. Upraszczał jednak jej konstrukcję i pozwalał na zaoszczędzenie kilku ton wagi całego systemu. Idea ta napotkała wszakże opór – jako niedorzeczna z wojskowego punktu widzenia –, gdyż termojądrowy pocisk podwodny miał dysponować zasięgiem 50 kilometrów, tymczasem amerykańska marynarka wojenna rozwinęła już w tym czasie swoje linie obrony przeciwpodwodnej w odległości 100 kilometrów od brzegu. W trakcie jednego ze spotkań z udziałem prezesa rady ministrów ZSRR Nikołaja Bułganina, głos zabrał między innymi ówczesny dowódca floty admirał Nikołaj Kuzniecow:
W rezultacie idea wielkiej pojedynczej torpedy została zarzucona, a wyprodukowany już do tego czasu w większej części okręt został przebudowany w celu umożliwienia przenoszenia bardziej standardowego uzbrojenia. System kontroli ognia torpedowego został opracowany w NII-303 (Centralny Instytut Naukowo-Badawczy Elektropribor), systemy nawigacyjne w moskiewskim MNII-1 (obecnie Centralny Instytut Naukowo-Badawczy Agat), które odgrywało także wiodącą rolę w opracowaniu systemu zarządzania walką. NII-400 Ministerstwa Przemysłu Okrętowego (obecnie Centralny Instytut naukowo-Badawczy Gidropribor), CKB-18 (obecnie Rubin) oraz CKB-16 (obecnie część Malachitu) partycypowały w opracowaniu uzbrojenia torpedowego.
W międzyczasie pełnoskalowy badawczy okręt podwodny Narodowliec (D-2) został wyposażony w urządzenia przeznaczone do oceny możliwości przebywania przez długi czas w atmosferze szczelnego okrętu podwodnego. Służąc dla celów programu nuklearnego okrętu podwodnego, załoga jednostki przez 50 dni przebywała i pracowała w środowisku szczelnie zamkniętego okrętu.
W 1962 roku K-3 "Leninskij Komsomoł", w cztery lata po , zdobył w biegun północny. W kwietniu 1970 "K-8" zatonął w rejonie Zatoki Biskajskiej, zginęło 54 członków załogi.
Na "K-27" w ramach prowadzonych eksperymentów zainstalowano dwa chłodzone ciekłym metalem reaktory jądrowe.
W 2003 w czasie holowania do stoczni złomowej zatonął "K-159" w wyniku czego zginęło dwóch członków załogi.

</doc>
<doc id="900535" url="https://pl.wikipedia.org/wiki?curid=900535" title="Eldom">
Eldom

Eldom Sp. z o.o. – istniejące od 1995 roku polskie przedsiębiorstwo z siedzibą w Katowicach, zajmujące się produkcją drobnego sprzętu AGD.
Działalność.
Firma Eldom powstała w 1995 roku. Wtedy również na rynku pojawiły się pierwsze produkty sygnowane marką Eldom, jak żelazka, czajniki, ekspresy do kawy, tostery, wentylatory, suszarki oraz lokówki do włosów. Stopniowo asortyment oferowanych urządzeń ulegał systematycznemu poszerzaniu, a Eldom uzyskał świadectwo ochronne na znak towarowy. W tym czasie firma aktywnie uczestniczyła również w imprezach targowych, nawiązując bezpośrednie relacje z producentami i odbiorcami produktów.
W 1997 roku Eldom przeniósł się do nowej siedziby w Katowicach, do odnowionego obiektu, który – oprócz biur – dysponował obszerną powierzchnią magazynową. W roku 2007 do użytku oddane zostały nowe przestrzenie magazynowo-biurowe.
W latach 2013–2014 przedsiębiorstwo dokonało rebrandingu i repozycjonowania marki. Zmianie uległ logotyp, jak również cała filozofia oraz strategia marki.
Eldom obecnie.
Eldom działa na rynku już ponad dwadzieścia lat. Swoje produkty dostarcza do wielu krajów Europy, w tym do Hiszpanii, Czech czy Słowacji. Bieżąca oferta Eldomu obejmuje około 200 produktów oraz akcesoria i części zamienne z następujących kategorii:
Oprócz produktów sygnowanych marką Eldom w ofercie firmy znajdują się także urządzenia marek powiązanych:
Podążając z nowoczesnymi trendami, a także odpowiadając na potrzeby klientów, Eldom z każdym rokiem rozszerza swoją ofertę o nowe, wyspecjalizowane produkty. Są to np. wielofunkcyjne urządzenie kuchenne MFC2000 PERFECT MIX, wyciskarki do owoców i warzyw PERFECT JUICER czy też klimatyzatory i osuszacze powietrza.
Eldom dysponuje siecią serwisową. Obejmuje ona Serwis Centralny, mieszczący się w siedzibie firmy oraz 60 punktów serwisowych, ulokowanych na terenie całego kraju. Umożliwia to obsługę w zakresie napraw gwarancyjnych i pogwarancyjnych, a także dostępność części zamiennych i akcesoriów.
Potwierdzeniem sukcesów i dynamicznego rozwoju firmy Eldom są Gazele Biznesu 2015, przyznane przez „Puls Biznesu” w roku 2016.

</doc>
<doc id="900539" url="https://pl.wikipedia.org/wiki?curid=900539" title="Bitwa pod Novi">
Bitwa pod Novi

Bitwa pod Novi – starcie zbrojne, które miało miejsce 15 sierpnia 1799 roku podczas wojny Francji z drugą koalicją.
Bitwa stoczona została w pobliżu miasta Novi (w Piemoncie) między armią francuską (34 930 żołnierzy), dowodzoną przez Jouberta, a armią austriacko-rosyjską (51 547 żołnierzy), dowodzoną przez Suworowa.
Gdy 15 sierpnia prowadzeni przez Suworowa Austriacy i Rosjanie zaatakowali pozycje francuskie, już w początkowej fazie bitwy zginął naczelny wódz armii francuskiej Joubert. Francuzi jednak zdołali odeprzeć natarcie Austriaków, a nawet sami przeszli do kontrnatarcia. Cała bitwa trwająca do popołudnia składała się z kolejnych rosyjsko-austriackich ataków, skutecznie odpieranych przez Francuzów. W końcu Suworow przeprowadził decydujące uderzenie, które zmusiło wojska francuskie do chaotycznego odwrotu. W bitwie pobici Francuzi stracili 12 000 zabitych i rannych, 4 600 jeńców i 37 dział, natomiast Austriacy i Rosjanie – 8 200 zabitych, rannych i zaginionych.

</doc>
<doc id="900540" url="https://pl.wikipedia.org/wiki?curid=900540" title="WIOŚ">
WIOŚ



</doc>
<doc id="900543" url="https://pl.wikipedia.org/wiki?curid=900543" title="Kreska ułamkowa">
Kreska ułamkowa



</doc>
<doc id="900546" url="https://pl.wikipedia.org/wiki?curid=900546" title="Stadion Olimpijski w Kijowie">
Stadion Olimpijski w Kijowie

Stadion Olimpijski w Kijowie (ukr. "Національний спортивний комплекс „Олімпійський”") – kompleks sportowy w Kijowie wybudowany w 1923 r., a następnie przebudowywany w latach 1941, 1966, 1978 oraz 1999. W 2012 roku odbyły się na nim mecze piłkarskich mistrzostw Europy, w tym finał turnieju. W związku z mistrzostwami stadion przeszedł kolejną modernizację, m.in. został zbudowany nowoczesny dach (częściowo przeszklony). Jego pojemność na mistrzostwach wynosiła 65 400 widzów.
Remont miał ponad półroczne opóźnienie (np. prace związane z budową dachu miały się rozpocząć 3 sierpnia 2009, a rozpoczęły się dopiero w maju 2010). W maju 2010 konieczne okazało się wprowadzenie planu naprawczego dla stadionu. Opóźnienia nadrobiono do końca 2010 i w 2011, budowa była zgodna z harmonogramem.
Stadion jest obiektem olimpijskim, posiada bieżnię lekkoatletyczną (Co daje możliwość Ukrainie organizowania międzynarodowych zawodów lekkoatletycznych, jak również organizacji igrzysk olimpijskich). Jesienią 2011 wiceprezydent Międzynarodowego Stowarzyszenia Federacji Lekkoatletycznych Ukrainiec Serhij Bubka zapowiedział, że dzięki modernizacji obiektu Kijów będzie mógł ubiegać się o organizację największych lekkoatletycznych imprez m.in. mistrzostw świata oraz drużynowych mistrzostw Europy.
W styczniu 2011 zaprezentowano wizualizację wielopoziomowego budynku przy stadionie. Zaplanowano wówczas, że dwa najniższe poziomy zajmą parkingi, na trzecim będzie muzeum i krajowe centrum antydopingowe, a ponad nimi znajdzie się taras z kortami tenisowymi oraz wielki przeszklony pawilon (w czasie Euro 2012 miały się w nim znaleźć pomieszczenia dla gości UEFA, zaś o imprezie pawilon planowano przeznaczyć na halę widowiskową i dwa lodowiska).
1 lipca 2012 roku na stadionie rozegrano finał Mistrzostw Europy 2012, gdzie reprezentacja Hiszpanii na tym stadionie skutecznie obroniła tytuł mistrza Europy. 26 maja 2018 gościł finał Ligi Mistrzów UEFA, który był pierwszym finałem tych rozgrywek zorganizowanym na Ukrainie.
Historia stadionu.
Początki stadionu sięgają 1914 roku, gdzie planowano wybudować obiekt w tym miejscu, jednak przebieg I wojny światowej uniemożliwił to przedsięwzięcie. 12 sierpnia 1923 roku stadion o nazwie Czerwony Stadion został otwarty. Następnie z powodu wad projektowych postanowiono wybudować nowy obiekt, który ostatecznie powstał w 1936 roku. Następna modernizacja została zaprojektowana przez M. Grychyna. Główną modyfikacją było zwiększenie ilości miejsce do 50 000. Ceremonia otwarcia została zaplanowana na czerwiec 1941, jednak wybuch wojny między Związkiem Radzieckim a III Rzeszą pokrzyżował te plany. Ostatecznie obiekt otwarto w 1948 i poddano późniejszym modernizacjom.

</doc>
<doc id="900548" url="https://pl.wikipedia.org/wiki?curid=900548" title="Gubernatorzy generalni Wolnego Państwa Irlandzkiego">
Gubernatorzy generalni Wolnego Państwa Irlandzkiego

Gubernator generalny (irl. "Seanascal") – przedstawiciel monarchy brytyjskiego w Wolnym Państwie Irlandzkim w latach 1922-1937.
Urząd pozostawał nieobsadzony od grudnia 1936, zniosła go Konstytucja Irlandii z 1937.

</doc>
<doc id="900560" url="https://pl.wikipedia.org/wiki?curid=900560" title="Żygowice (jezioro)">
Żygowice (jezioro)

Żygowice (Jezioro Żygowickie) – jezioro przepływowe na Kociewiu, położone w gminie Starogard Gdański (powiat starogardzki, województwo pomorskie), na północ od Starogardu Gdańskiego na obszarze Pojezierza Starogardzkiego.
Powierzchnia całkowita: 6,82 ha

</doc>
<doc id="900564" url="https://pl.wikipedia.org/wiki?curid=900564" title="Lauren Tom">
Lauren Tom

Lauren Tom (ur. 4 sierpnia 1961 roku w Chicago) – amerykańska aktorka chińskiego pochodzenia.
Życiorys.
Lauren Tom urodziła się na przedmieściach Chicago w Highland Park w stanie Illinois, jako córka Nancy (z domu Dare) i Chana Toma Jr., który pracował w branży mrożonek i ma brata imieniem Chip. Ich rodzice urodzili się w Chicago, a ich dziadkowie pochodzili z Kaiping w Guangdong w Chinach. 
Kariera.
Tom zaczęła występować z zespołem musicalu "A Chorus Line" w wieku 17 lat. Spędziła kilka miesięcy na Broadwayu, gdzie występowała m.in. w takich przedstawieniach jak "Doonesbury", współpracowała ze znanymi reżyserami teatralnymi, takimi jak Peter Sellars i JoAnne Akalaitis. Oprócz pracy na scenie rozpoczęła także karierę filmową i telewizyjną. Od 1982 roku pracowała w rolach gościnnych, a później drugoplanowych w serialach telewizyjnych i filmach, zanim zaproponowano jej większe role, takie jak "The Joy Luck Club". 
W latach 90. zagrała także w kilku odnoszących sukcesy serialach telewizyjnych, takich jak "Przyjaciele", i coraz częściej pracowała jako aktorka głosowa przy różnych projektach filmowych i serialowych. Jedną z jej dobrze znanych ról głosowych jest Amy Wong w "Futuramie".
W 2017 roku została przyjęta do Amerykańskiej Akademii Filmowej, która przyznaje Oscary
Życie prywatne.
W 1982 roku poślubiła Glenna Lau-Kee. Po zakończeniu tego małżeństwa poślubiła aktora Curta Kaplana w październiku 1999. Ona i Kaplan mają dwóch synów. 

</doc>
<doc id="900566" url="https://pl.wikipedia.org/wiki?curid=900566" title="Offset (handel zagraniczny)">
Offset (handel zagraniczny)

Offset – rodzaj transakcji zawieranej między państwami, w sytuacji gdy jeden z partnerów oczekuje kompensacji za wydatki poniesione na zakupy za granicą. W przypadku Polski podstawę prawną kontraktu stanowi umowa offsetowa zawierana między dostawcą zagranicznym a Skarbem Państwa. Uzyskanie offsetu wiąże się niejednokrotnie z przepływem technologii.
W polskim porządku prawnym offset został uregulowany po raz pierwszy w ustawie z dnia 10 września 1999 r. o niektórych umowach kompensacyjnych zawieranych w związku z umowami dostaw na potrzeby obronności i bezpieczeństwa państwa, która weszła w życie 23 października 1999 r. Następnie została ona uchylona przez ustawę z dnia 26 czerwca 2014 r. o niektórych umowach zawieranych w związku z realizacją zamówień o podstawowym znaczeniu dla bezpieczeństwa państwa, która weszła w życie 30 lipca 2014 r. i stanowi obowiązujące prawo. Definiuje ona offset jako "kooperację między Skarbem Państwa i offsetobiorcą a zagranicznym dostawcą konieczną do utrzymania lub ustanowienia na terytorium Rzeczypospolitej Polskiej potencjału w zakresie zdolności produkcyjnych, serwisowych i obsługowo-naprawczych, a także innych, niezbędnych z punktu widzenia ochrony podstawowych interesów bezpieczeństwa państwa, polegającą w szczególności na przekazaniu technologii, know-how wraz z przeniesieniem autorskich praw majątkowych lub korzystania z utworu na podstawie udzielonej licencji w celu zapewnienia wymaganej przez Skarb Państwa niezależności od zagranicznego dostawcy".

</doc>
<doc id="900570" url="https://pl.wikipedia.org/wiki?curid=900570" title="Bitwa pod Brienne-le-Château">
Bitwa pod Brienne-le-Château

Bitwa pod Brienne-le-Château – starcie zbrojne, które miało miejsce 29 stycznia 1814 podczas wojen napoleońskich.
Napoleon 25 stycznia wyruszył z Vitry, by dokonać próby powstrzymania marszu sprzymierzonych w głąb Francji. Z Saint-Dizier w kierunku Arcis-sur-Aube maszerowała armia prusko-rosyjska (40 000 żołnierzy) dowodzona przez Blüchera, której zamiarem było zniszczenie stojących tam dywizji Gerarda i Mortiera. Gdy Blücher dowiedział się o marszu Napoleona wstrzymał przeprawę przez rzekę Aube i zajął pozycje w pobliżu Brienne-le-Château. Napoleon 27 stycznia mając jedynie 15 000 żołnierzy zaatakował Prusaków i Rosjan i pokonał po zaciętej walce. Pobity Blücher wycofał się do La Rothière.

</doc>
<doc id="900572" url="https://pl.wikipedia.org/wiki?curid=900572" title="Synagoga w Mád">
Synagoga w Mád

Synagoga w Mád () – synagoga znajdująca się w podtokajskiej osadzie Mád na Węgrzech, wybudowana w 1798 roku z funduszy dwóch żyjących tam rodzin żydowskich. Mimo tragicznych wydarzeń jest obecnie jedną z najlepiej zachowanych synagog na Węgrzech, z unikalną i bardzo dobrze zachowaną polichromią.
Historia żydowskiej gminy wyznaniowej w Mád.
Osada Mád leży w tokajskim regionie winiarskim, 10 km od miasta Szerencs. Okolice te były zamieszkane już w czasach prehistorycznych, na co wskazują znalezione tu i przechowywane w Muzeum Narodowym w Budapeszcie pozostałości naczyń z epoce brązu. Sama osada istniała już w XIII wieku.
Żydzi przybyli do Mád i na teren Pogórza Tokajskiego na początku XVII wieku i od razu włączyli się do handlu winogronami oraz winem z tych okolic – Tokajem. Z tego okresu pochodzi list rabbiego z Krakowa, Joela Sirkesa, w którym referuje o produkcji koszernego wina we wsi Zombor koło Mád.
Kiedy w połowie XVII wieku Węgry rozpadły się na trzy części, Pogórze Tokajskie oraz sam Mád leżały w strefie buforowej trzech mocarstw – Królestwa Węgier Domu Habsburgów, Imperium Osmańskiego i Siedmiogrodu – i bardzo często wędrowały z rąk tureckich do habsburskich i z powrotem, a w roku 1667 osada zupełnie została zniszczona w wyniku działań wojennych armii tureckiej.
Chociaż sporadyczne źródła wskazują na fakt, że w Mád Żydzi żyli już na początku XVII wieku, o ich zorganizowanym życiu religijnym można mówić dopiero od pierwszej połowy XVIII wieku. O ile spis ludności z 1726 roku mówi tylko o jednym Żydzie w Mád, to w 1736 roku odnotowano już osiem osiedlonych tu rodzin żydowskich. Cieszyli się oni opieką zagranicznej i węgierskiej szlachty i zajmowali się przede wszystkim winiarstwem i handlem. Już w drugiej połowie stulecia powołali do życia w Mád żydowską gminę wyznaniową. Pod koniec XVIII wieku stosunki między chrześcijanami a Żydami nie były dobre, lecz Żydom wcale to nie przeszkadzało prowadzić swoich codziennych czynności. Handlowali, uprawiali winorośl, produkowali wino i wzmacniali życie religijne gminy.
O życiu religijnym i jego rozkwicie świadczy najlepiej powołanie do życia w drugiej połowie wieku "chewra kadisza" ("święte stowarzyszenie" do załatwiania żydowskich spraw pogrzebowych) oraz zbudowanie pierwszej w Mád synagogi.
Od tej chwili przez 250 lat w Mád pokojowo współżyła ze sobą ludność katolicka, protestancka i wyznania mojżeszowego. Według danych spisu ludności z 1920 roku ludność tej osady była w 75% katolicka, w 10% protestancka, oraz w 15% izraelicka. Pokojowemu współżyciu położył kres Holocaust, który zupełnie wytrzebił stąd życie żydowskie.
Czasy świetności i upadek żydowskiej gminy wyznaniowej.
W XIX wieku życie religijne Żydów w Mád już daleko przekroczyło miejscowe ramy i sięgało nawet do bardzo dalekich gmin żydowskich. Uczeni Talmudu pielęgnowali naukę, a tutejsza Jesziwa, żydowska szkoła Talmudu, przyciągała młodzież z bardzo dalekich miast, miasteczek i wsi.
Ludność żydowska bogaciła się, zdobywając coraz większy majątek. Z wielkim zainteresowaniem zwracała się w stronę miejscowych i narodowych problemów politycznych, a pod koniec stulecia domagała się udziału w miejscowych władzach samorządowych. Nie ma dokładnych danych o tym, jakim zajęciom hołdowali miejscowi Żydzi, ale z rozproszonych danych oraz dokumentów procesowych można wnioskować, że większość z nich utrzymywała się z winiarstwa i pokrewnych zawodów.
W okresie rewolucji i walk niepodległościowych 1848-1849 roku na Węgrzech Żydzi stali po stronie Lajosa Kossutha. Widzieli w nim gwaranta podstaw równouprawnienia. Zanotowano o Żydach z Mád, że wpłacili potężną sumę 300 forintów do kasy Rewolucji i Walk Niepodległościowych 1848-1849 roku na Węgrzech. O jednym z synów rodziny Neuman, który zmadziaryzował swoje nazwisko na Újfy, zapisano również, że przyłączył się do obozu Kossutha, a później towarzyszył mu podczas emigracji.
Od XX wieku w państwowej szkole dzieci żydowskie i chrześcijańskie uczyły się razem. Nieraz zdarzało się, że na szkolnych uroczystościach święta narodowego 15 marca najbardziej patriotyczny wiersz węgierski, "Pieśń Narodową" ("Pora, Węgrzy! Czas, narodzie!") recytowało żydowskie dziecko. Wtedy, na początku dwudziestego stulecia, życie Żydów w Mád było spokojne. Wielu z nich było członkami Stowarzyszenia Winiarzy Pogórza (węg. "Hegyaljai Bortermelők Egyesülete").
Na początku lat trzydziestych władze samorządowe wsi postanowiły zbudować pomnik ku czci bohaterów poległych w I wojnie światowej (wśród Poległych Na Polu Chwały z Mád znajdujemy nazwiska dwunastu Żydów). Na ten cel przeprowadzono zbiórkę pieniędzy, a zbierano także wśród Żydów. Kiedy nastąpiło poświęcenie nowego pomnika, obok katolickiego księdza i ewangelickiego pastora obecny był żydowski rabin z Szerencs, który również wygłosił patriotyczne przemówienie.
W roku 1935 w mieszczańskim kasynie Żydzi byli zawsze mile widzianymi gośćmi. Wydawało się, że okolice te ominie antysemityzm tego okresu.
Względny spokój przepadł w 1939 roku, kiedy pierwsze fale antysemityzmu niespodziewanie wtargnęły także do Mád. W roku 1940, podczas pierwszych deportacji, z Mád uprowadzono trzy rodziny. Rok później zamierzano wywieźć kolejnych piętnaście rodzin. Zamiar ten wywołał olbrzymie oburzenie wśród mieszkańców Mád. Choć rodziny te w końcu zostały, od 1941 roku również z Mád zabierano chłopców żydowskich w wieku poborowym do przymusowej pracy na Ukrainie. Niejeden z nich stał się ofiarą brutalności policji i wojska. Lata 1942-1943 minęły we względnym spokoju, po których w 1944 roku nastąpiła okupacja niemiecka. Również i tu ruszyła machina śmierci: żółte gwiazdy, getto, deportacja.
W 1944 roku po żydowskim święcie Pesach wszystkich Żydów zapędzono do synagogi. Trzymano ich tam trzy dni i trzy noce, a następnie zawieziono do miasta Sátoraljaújhely, do centralnego getta. Stamtąd w trzech grupach wywieziono ich do obozu zagłady w Auschwitz. W ciągu kilku dni podróży, 230-osobowa grupa stopniała do 120, z której jedynie około trzydziestu ludzi pozostało przy życiu.
W styczniu 1945 roku do Mád przybyli pierwsi repatrianci – 7 młodych mężczyzn. W 1946 roku było ich 40. W 1947 roku wskrzesili miejscową gminę wyznaniową, a nawet wybrali sobie rabina. Trzy lata później odsłonili tablicę pamiątkową ku czci zamordowanych. W latach 1950-1956 wielu z nich opuściło Mád i w pozostały tu już tylko 3 rodziny żydowskie. W roku 1972 roku jeszcze żyła tu jedna rodzina żydowska. W 1994 roku zmarł ostatni z żydowskich mieszkańców Mád.
Synagoga w Mád.
Pierwsze źródła wzmiankujące o żydowskim domu modlitwy we wsi Mád pochodzą z 1771 roku. Dopiero w 1798 roku, wybudowano nową synagogę, która zachowała się do dzisiejszych czasów. Budowę sfinansowały dwie bogate rodziny – Brenerów i Teitelbaumów, które w Mád osiedliły się zajmując się handlem winem.
Lokalni kronikarze zanotowali, że zgodnie z prawem żydowskim mężczyźni, kobiety i dzieci dźwigali kamienie na budowę synagogi z kamieniołomów w pobliskich górach, gdyż obce (nie-żydowskie) ręce nie mogły ich tknąć. Wyposażenie synagogi wykonał rabin z Bonyhádu Wolf Boskovitz (1740-1818).
Dzięki sumiennej i drobiazgowej pracy włoskich rzemieślników, od wewnątrz konstrukcję podtrzymują cztery kolumny nośne, pomiędzy którymi znajduje się bima otoczona kutą balustradą. Nad podium, nad Aron ha-kodesz umieszczona została kopuła, a wokół w dwóch rzędach stoją ławki dla 130 osób.
Swoista mieszanka baroku i konserwatyzmu czyni ten budynek jednym z najpiękniejszych węgierskich synagog.
Forma synagogi oraz jej wnętrze reprezentuje jedną z grup ówczesnego węgierskiego żydostwa – ortodoksję sąsiadujących z Galicją północno-wschodnich komitatów Węgier. W strukturze i rozkładzie tego budynku, dawne tradycje reprezentuje dziewięciofunkcyjna główna sala modlitewna. Był to wynalazek XVI-wiecznego polsko-litewskiego renesansu.
Taka kompozycja architektoniczna, która tworzy łączność między bimą i strukturą architektoniczną, wyraża sedno przestrzeni przeznaczonej dla nauczania i modlitwy. "(Zdaniem niektórych cztery kolumny, to cztery słupy akacjowe dzierżące w pustyni wewnętrzną świątynię przechowującą Arkę Przymierza (Exod. 27,32) – a więc sama synagoga to obraz przytułku stworzonego dla niego na rozkaz Boga.)"
Na podstawie porównań synagogi z podobnymi budowlami i wyrytej nad wejściem do niej liczbą, rok 1795 uważany jest za wiarygodną datę jej budowy. Oprócz tego o pozostałych losach tej budowli nie ma żadnych danych. Bowiem poza archiwum gminy wyznaniowej, w innych miejscach takich dokumentów nie przechowywano, a archiwum to znikło.
Babiniec.
Na zachodniej stronie głównej sali modlitewnej, nad przedsionkiem znajduje się miejsce modlitwy dla kobiet czyli babiniec, które wielkim łukiem otwiera się na salę modlitwy mężczyzn. Tę przestrzeń od dużej sali modlitewnej oddzielała wysoka barierka. Babiniec w późniejszych wiekach powiększono w ten sposób, że rozszerza się on na męską sekcję modlitewną. Dobudowę wykonano z drzewa, podpierały ją dwa drewniane słupy.
Wraz z budową nowego balkonu, oryginalną barierkę zburzono. Pozostały jednak ślady oryginalnej barierki: na stronie tynkowanych kolumn starego chóru, licząc od poziomu podłogi, na wysokości 94 cm w całej szerokości widoczna jest barierka, jeżeli lekko odłupiemy ścianę. Ściana chóru była na wysokości trzech stóp, a bez tynkowania jej szerokość wynosiła 72–74 cm.
Barierka starego babińca w synagogach składała się z dwóch elementów: przedniej balustrady i z górnej kraty uniemożliwiającej przejście.
Wewnętrzny wystrój synagogi.
Malowanie wnętrz synagog XVI i XVIII wieku odbywało się wedle kilku tradycji: od zupełnego braku dekoracji do stosowania bogatych barw. Tradycja jest także różnorodna: polsko-litewskie drewniane synagogi w większości miały ściany i sklepienia pokryte malowanymi ornamentami roślinnymi, między którymi znajdowały się tablice z hebrajskimi inskrypcjami.
Kościół w Csaroda i podobne do niego kościoły w komitcie Vas wskazują, że w XVII wieku ten typ dekoracji pokrywał wnętrza wszystkich kościołów. Druga tradycja była podporządkowana większej surowości i dlatego zupełnie pomija dekorację, toleruje teksty jedynie na Aron ha-kodesz (ארון הקודש) i na wschodniej ścianie.
Począwszy od średniowiecza reponsumy rabinackie zaczynają zajmować się zagadnieniem dekorowania synagog i zdania są przeważnie negujące, bo obawiano się odwrócenia uwagi modlących się. Obawiano się, żeby dekoracje nie tworzyły wrażenia, że Żydzi ubóstwiają roślinne i inne motywy dekoracyjne.
Malowanie wnętrz na przełomie lat 1947/1948 (na podstawie biegłej opinii historyka sztuki Ferenca Dávida) było następujące: ""Przed ustaniem używania budynku dla celów modlitewnych, wielką salę synagogi oraz babiniec pokrywała ornamentyka w stylu mauretańskim, a więc geometryczne motywy ramowe oraz stylizowane rośliny wraz z najróżniejszymi indyjskimi liśćmi lianowymi tak zwaną palmetą. Leżnie pokrywają palmety ujmujące trzyćwierciowe kręgi. Duże sklepienie dekorują motywy gwiezdne wprawione w kręgi oraz wzajemnie nakładające się na siebie motywy o kształcie prostokątnym, które wyrysowują sześcioramienne gwiazdy. Środkowe i ślepe płaszczyzny pól dekorują liście i ozdoby lianowe o zmiennym kształcie. Mniejsze, prostokątne pola oprawiono, a ich wnętrza wypunktowano. Między czterema filarami bimy, cała powierzchnia sufitu jest jednolitego koloru ciemnoniebieskiego".
Podstawowy kolor malowideł bocznych ścian jest żółto-brązowy, ornamenty są purpurowo-brązowe. Ozdoby patronów są ze wzorami, na pozostałych powierzchniach można zauważyć powtarzanie się motywów. Na stronie zachodniej ponad łukami balkonowymi, w wąskiej resztkowej smudze widzimy tą samą kompozycję wzorów na dowód, że całą synagogę na wszystkich trzech ścianach bocznych dekorowano tak samo.
Na wschodniej ścianie, na połówkach dwóch skrajnych pól sklepieniowych, znajdujących się po stronie osi środkowej, widać pozostałości pierwotnego tynku i jego malowideł. Stosowano tu powtarzające się próbki. Tło, płytę i nakładkę tworzą trzy kolory. Barwy ścian bocznych są bardziej jasne, a jednocześnie o zimniejszym odcieniu nastrojowym.
Malowaną ornamentykę ściany wschodniej, wykonano dwoma patronami. Powtórkę wzoru można zauważyć, rysunek ozdób jest cały. Natomiast rekonstrukcja całości z powodu wielkości i złożoności wzoru oraz dlatego, że pozostałość znajduje się nie pośrodku prostej płaszczyzny ściany, a na płaszczyźnie łukowato stykającej się z sufitem – nie będzie łatwym zadaniem.
Również na babińcu, na suficie na dużych płaszczyznach pozostały jeszcze pierwotne malowidła. Dwa skrajne odcinki sufitu ozdobiono dużymi malowanymi sześcioramiennymi gwiazdami. Drewniane rozdziały filarowe na bocznych ścianach także otrzymały proste, jednokolorowe malowanie. W północnym narożniku strony wschodniej, w strefie między łukiem balkonowym i ramieniem sufitowym, widać mniejszą malowaną połać z żółto-brązowym wzorem tapetowym na nieco ciemniejszo brązowym tle. Kolory oraz małe kawałki wzorowe są podobne do malowania bocznych ścian dużej sali. Mała kolorowa połać, która pozostała na północnej ścianie, pokazuje także rozdzielenie wzorów. Schody prowadzące na babiniec i przednówek posiadają taki sam podstawowy kolor, ale bez ozdób.
Malowidła parterowego przedsionka są prawie nienaruszone. Ściany boczne do wysokości niskich przypór sklepieniowych, pokrywa fioletowo-białe podnóże z gęstymi czerwono-brązowymi ozdobami liniowymi, które naniesiono przy pomocy wałków. Ściany boczne nad podnóżem i opierające się na nich leżnie (nadproża) są odcienia różanego. Pola sufitowe pomalowano na ciemnoniebiesko, a na nich widać dziś już ściemniałe ozdoby z sześcioramiennymi gwiazdeczkami złotego koloru. W komorze, która otwiera się z przednówka, ściany pokrywa szorstkie białe malowanie wapienne, tylko na stronie wschodniej, za plecami chyba jakiejś byłej szafy, pozostały jeszcze większe ślady wcześniejszego malowania z patronowymi wzorami tapetowymi.
Z wcześniejszego zdobienia synagogi, równowiecznej z jej budową zachowała się plastyczna sztukateria sklepienia dużej sali i babińca: gwiazdy i rozety na środku pól sklepieniowych, ozdoby o kształcie podobnym do lilii andegaweńskich w narożniku tychże. Środkowe ozdoby pośrodku są dziurawe: było to po jednej róży sufitowej żyrandola. Dużą salę oświetlało dziewięć żyrandoli, a babiniec – trzy. "(Jasne oświetlenie synagog, wiele żyrandoli to powszechna tradycja. Wiele żyrandoli z synagog niemieckich i holenderskich uwieczniły serie XVIII-wiecznych sztychów praskich. Na początku XIX wieku powstały malowidła, fotografie z Europy Wschodniej uwieczniły ich wygląd. W synagodze w Apostag również z każdej jednej połaci sklepieniowej zwisały żyrandole.)" O XVIII-wiecznych kolorach synagogi nic nie wiemy i niestety nie otrzymamy żadnych analogicznych wskazówek.
Zniszczenie budynku.
Po II wojnie światowej synagoga w Mád straciła swoją pierwotną funkcję, gdyż 90% ludności żydowskiej Mád została wymordowana. Synagogę razem z pobliskim budynkiem rabinatu, przejęła miejscowa Rada Narodowa. W rabinacie urządzono mieszkania, natomiast sam budynek pozostawiono swojemu losowi. W latach pięćdziesiątych synagogę zamknięto. Książki i meble spalono, budynek obrabowano. Pozostały tylko nagie ściany.
Dalsze losy synagogi, to sukcesywne pustoszenie. Fronton wywrócił się, zrywając północno-wschodnie sklepienie i powodując poważne szkody w strukturze dachu (dwie trzecie zostały zupełnie zniszczone). Zacieki, które pojawiły się potem, pustoszyły cały budynek, niszcząc malowanie pozostałego jeszcze sufitu. Po przewróceniu się głównego frontonu, wschodni fronton budynku osiadł i przechylił się. Wejście do babińca i przednówek zostały zniszczone, a z ozdób frontonowych pozostało bardzo niewiele. Podobny los spotkał oryginalne szkielety kamienne i rzeźby, które stały na ścianie frontowej. Zniknęły kamienne ramy wejściowe i okienne. Wnętrze synagogi podobne było do zrujnowanego magazynu i nosiły ślady celowego wandalizmu.
Dopiero w 1978 roku w zniszczonym budynku dokonano pierwszych prac zachowawcze, w ramach których wyniesiono stamtąd gruz, podparto i umocniono wschodnią ścianę, odbudowano zapadnięte sklepienie, pola sklepieniowe otrzymały siatkę wzmocnioną warstwą betonową. Potem wykonano nową konstrukcję dachową i odbudowano przewróconą ścianę frontową.
Według pewnego planu z 1979 roku, synagogę chciano przekształcić w bibliotekę i salę widowiskową. "(W tym wypadku bima miała spełniać funkcję "mikroskopowej sceny".)" Wówczas malowidła bocznych ścian zupełnie zdrapano aż do kamienia, a sufit przedsionka przebito żelaznymi schodami. Nie doszło jednak do pełnej realizacji tego pomysłu.
Renowacja synagogi.
Renowacja synagogi rozpoczęła się dopiero za rządów premiera Józsefa Antalla. "Zezwolenie i szczegółowe plany restauracji" Dyrekcja Majątku Skarbu Państwa (węg. "Kincstári Vagyoni Igazgatóság") zarządziła pod koniec listopada 2001 roku, zamawiając konieczne prace u spółki renowatorskiej Kisterenyei &amp; Bálint Restaurátor Bt z miejscowości Kisterenye. Po wykonaniu projektów wykonawczych i wydaniu koniecznych zezwoleń, prace restauracyjne rozpoczęły się w lipcu 2002 roku, które w kilku etapach trwały aż do kwietnia 2004 roku, kiedy nastąpiło oddanie do użytku odnowionej synagogi.
Fachowe odrestaurowanie budynku, w roku 2005 nagrodzono dyplomem Nagrody Europa Nostra, a sama synagoga otrzymała zaszczytny tytuł "Europa Nostra Örökség Díj 2004" – czyli "Nagroda Spadku Europa Nostra 2004".
Projektantami odnowy bożnicy byli architekci Ágnes Benkő oraz Péter Wirth.
Odrodzona Synagoga w Mád.
Zupełnie beznadziejną sytuację z wprawdzie będącą na liście zabytków, ale coraz bardziej rujnującą się synagogą w Mád, uratowali dopiero Żydzi ze Stanów Zjednoczonych. World Monuments Fund Jewish Heritage z Nowego Jorku wnioskowało o przeprowadzenie ekspertyzy budynku, co w końcu zmusiło ówczesnego właściciela – skarb państwa do zajęcia stanowiska i rozpoczęcia prac konserwacyjno-remontowych.
Praca restauratorów związana była przede wszystkim ze zbadaniem i uratowaniem fresków na suficie, bimie, Aron ha-kodesz i w ich otoczeniu. Ale najbardziej ciekawym etapem restauracji synagogi było wierne odtworzenie mebli: zaprojektowanie i wykonanie zarówno wbudowanych jak i ruchomych mebli oraz oświetlenia. Restauratorzy z braku fotografii i rycin wnętrza tej synagogi, na podstawie podobnych obiektów, starali się bardzo wiernie zaprojektować i wykonać te meble, w pełni oddając pierwotny nastrój wnętrza bożnicy.
Duże zasługi w odbudowie odniosła wieloletnia organizatorka Zempléńskich Kulturalnych Dni – Judit Merényi oraz znany węgierski kompozytor i dyrygent, dyrektor Orkiestry Kameralnej im. Lista János Rolla oraz przedstawiciel Dyrekcji majątku Skarbu Państwa András Román, który nie szczędząc czasu i energii, od początku do końca osobiście nadzorował całą akcję. Program wspomnianego już nowojorskiego World Monuments Fund Jewish Heritage Grant wspomógł prace restauracyjne daniną w wysokości 80 000 dolarów USA.
Otwarcia synagogi dokonano w 60. rocznicę węgierskiego holocaustu – 9 maja 2004 roku. Ważnym momentem uroczystości był występ znanego żydowskiego zespołu wokalnego Klezmer band. W uroczystości udział wziął znany rabin z budapeszteńskiej dzielnicy Újpest – László Deutsch, który wygłosił mowę i poświęcił budowlę. Razem z synagogą doprowadzono do porządku sąsiedni budynek rabinatu. Synagoga w Mád znalazła się na zaszczytnej liście Światowego dziedzictwa kulturalnego.
Posłanie na grobie rabina-cudotwórcy.
Z synagogą w Mád związanych było dwóch rabinów, których mogiły dzisiaj stanowią miejsce pielgrzymkowe Żydów z całego świata. Pierwsza to mogiła rabina Reb Steiner Sajele w pobliskim Bodrogkeresztúr. Mieszkał w Mád, ale bardzo lubił spacerować po okolicznych wioskach, łąkach i górach. Podczas takiej wędrówki, na pastwisku pod Bodrogkeresztúr spotkał młodego chłopca pasącego bydło, który z nudów godzinami pogrywał sobie na fujarce. Rabinowi tak bardzo spodobała się ta nuta, że bez zastanowienia wkomponował ją w liturgię. Dzięki temu do dzisiaj stosowana jest w liturgii nie tylko na Węgrzech.
Grób rabina Reb Steiner Sajele z roku na rok odwiedza coraz więcej wiernych. Na cmentarzu w Sátoraljaújhely pochowany jest pochodzący z Mád rabin Mojse Teitelbaum, który stał się znanym cudotwórcą, lecząc ludzi bardzo chorych. Uleczył Lajosa Kossutha. Grób Mojse Teitelbauma od półtora wieku jest miejscem pielgrzymem wiernych wyznania mojżeszowego. A synagoga w Mád jest odwiedzana przez Żydów. Z roku na rok przybywają tu coraz większe grupy z całego świata, a przede wszystkim z Izraelu i Stanów Zjednoczonych.
Przejęcie synagogi przez samorząd komitatu Borsód-Abaúj-Zemplén.
Dzięki staraniom Muzeum im. Ottó Hermana z Miszkolcu, wiosną 2005 roku w synagodze w Mád otwarto stałą wystawę ze zbiorów Muzeum Zempléńskiego z Szerencs, która w dalszym ciągu cieszy się dużym zainteresowaniem zwiedzających. Równocześnie z tym Muzeum im. Ottó Hermana wystąpiło do władz komitatu Borsod-Abaúj-Zemplén z wnioskiem o przekazanie budynku synagogi w stałą opiekę tego muzeum.

</doc>
<doc id="900573" url="https://pl.wikipedia.org/wiki?curid=900573" title="Żygowice">
Żygowice

Żygowice – śródleśna osada kociewska w Polsce położona w województwie pomorskim, w powiecie starogardzkim, w gminie Starogard Gdański w kierunku północnym od Starogardu Gdańskiego na północnym krańcu Lasu Szpęgawskiego i nad południowym brzegiem jeziora Żygowice.
W latach 1975–1998 miejscowość administracyjnie należała do województwa gdańskiego.

</doc>
<doc id="900579" url="https://pl.wikipedia.org/wiki?curid=900579" title="Lucia Valerio">
Lucia Valerio

Lucia Valerio (ur. 28 lutego 1905 w Mediolanie, zm. 26 września 1996 tamże) – włoska tenisistka.
Była jedną z najwybitniejszych włoskich tenisistek, odnoszącą sukcesy zarówno w grze pojedynczej, jak i podwójnej. Występowała na kortach Wimbledonu w latach 1928–1938. W 1933 roku osiągnęła ćwierćfinał singla, natomiast dwa lata później awansowała do ćwierćfinału miksta. Ćwierćfinały w rozgrywkach singlowych zanotowała również podczas French Championships w latach 1931 i 1934.

</doc>
<doc id="900580" url="https://pl.wikipedia.org/wiki?curid=900580" title="Ziemia Aleksandry">
Ziemia Aleksandry

Ziemia Aleksandry (ros. "Земля Александры") – jedna z większych wysp rosyjskiego archipelagu Ziemia Franciszka Józefa. Leży na Morzu Barentsa.
Historia.
W czasie II wojny światowej, Niemcy utworzyli tu stację meteorologiczną Schatzgräber. Działała ona od października 1943 do lipca 1944, kiedy to po spożyciu mięsa upolowanego niedźwiedzia polarnego, cała załoga stacji (z wyjątkiem sanitariusza-wegetarianina) zachorowała na włośnicę i została ewakuowana. 
W 1952 r. zbudowano na wyspie stację polarną, a w latach '50 XX wieku bazę lotniczą Nagurskoje.
Geografia.
Jej powierzchnia wynosi 1095 km², najwyższe wzniesienie sięga 382 m n.p.m.
Klimat polarny, temperatura sięga nawet -30 °C.

</doc>
<doc id="900586" url="https://pl.wikipedia.org/wiki?curid=900586" title="Kochanka (jezioro)">
Kochanka (jezioro)

Kochanka – jezioro przepływowe na Kociewiu, położone w całości w gminie miejskiej Starogard Gdański (powiat starogardzki, województwo pomorskie) na obszarze Pojezierza Starogardzkiego.
Powierzchnia całkowita: 16,40 ha.

</doc>
<doc id="900590" url="https://pl.wikipedia.org/wiki?curid=900590" title="Rezerwat przyrody Dolina Kluczwody">
Rezerwat przyrody Dolina Kluczwody

Rezerwat przyrody Dolina Kluczwody – krajobrazowy rezerwat przyrody znajdujący się w środkowej części Doliny Kluczwody, na terenie wsi Zelków w gminie Zabierzów, w powiecie krakowskim, w województwie małopolskim. Leży na gruntach Skarbu Państwa w zarządzie Nadleśnictwa Krzeszowice (leśnictwo Dubie).
Opis.
Rezerwat został utworzony w 1989 roku celem ochrony lasu grądowego, muraw naskalnych i charakterystycznego krajobrazu. Znajduje się na Wyżynie Krakowsko-Częstochowskiej w jednej z piękniejszych dolin wchodzących w skład Parku Krajobrazowego Dolinki Krakowskie. Według aktu powołującego rezerwat zajmuje powierzchnię 35,22 ha.
Rezerwat zajmuje część zachodniego zbocza doliny. Skaliste i nasłonecznione skały pokryte są naskalnymi murawami z charakterystycznymi gatunkami roślin wapieniolubnych, a zbocza krzaczastymi zaroślami z takimi gatunkami, jak: bez czarny, leszczyna pospolita, wiciokrzew suchodrzew, trzmielina europejska, szakłak pospolity. W lesie porastającym znaczną część doliny dominuje grab, buk, klon jawor, jesion wyniosły, modrzew i olcha czarna. W runie leśnym zakwitają m.in.: przylaszczka pospolita, śledziennica skrętolistna, oman wąskolistny, konwalia majowa, lilia złotogłów, len złocisty, ostrożeń pannoński i niektóre gatunki storczykowatych. Z większych ssaków spotkać tu można dzika, sarnę, lisa, a z ptaków – bażanta, jerzyka, pustułkę, sójkę.
Dnem doliny, obrzeżami rezerwatu płynie dość bystry potok Kluczwoda tworzący dwie niewielkie kaskady.
Teren rezerwatu stanowi jedną z 11 enklaw wchodzących w skład obszaru siedliskowego sieci Natura 2000 „Dolinki Jurajskie” PLH120005.

</doc>
<doc id="900592" url="https://pl.wikipedia.org/wiki?curid=900592" title="Dzbanecznik owłosiony">
Dzbanecznik owłosiony

Dzbanecznik owłosiony ("Nepenthes villosa") – gatunek rośliny chronionej z rodziny dzbanecznikowatych, zaliczany do grupy dzbaneczników górskich. W naturze występuje w górach Kinabalu oraz Tambuyukon w gęstych wilgotnych lasach na wyspie Borneo. Roślina owadożerna, łapiąca owady za pomocą specjalnych liści pułapkowych.
Morfologia.
Liście dość grube i mięsiste. Lekko zaokrąglone po bokach w różnych odcieniach zieleni. Pokryte drobnymi włoskami na całej płaszczyźnie razem z ogonkiem "Dzbanki górne" -zaokrąglone. Pokryte drobnymi włoskami, z charakterystycznym "kołnierzem" dla tej rośliny. Mogą mieć różne barwy od żółtych przez pomarańczowe, jaskrawe czerwienie aż do ciemnych brązów. "Dzbanki dolne" -są mniej efektowne od górnych, są wydłużone i mniej kolorystyczne. Rośnie na wysokościach 2400-3200 m n.p.m., a więc jest to dzbanecznik wysokogórski.
Zastosowanie.
Roślina ozdobna. Jest to dzbanecznik który wolno rośnie, a do prawidłowego rozwoju potrzebuje stabilnych temperatur (w nocy potrzebuje spadków temperatury o kilka stopni) oraz dużej wilgotności. Jest rośliną dla bardziej zaawansowanej grupy hodowców, jest trudny w uprawie i wymagający. Wilgotność powinna wynosić 80-100%. Roślina powinna dobrze rosnąć w chłodnym miejscu. Zraszanie podłoża ochłodzoną wodą też w dużym stopniu pomaga w hodowli tej rośliny. Nieco łatwiej uprawia się starsze rośliny, ale początkującym i porywczym hodowcom odradza się tę roślinę, ponieważ to bardzo trudne, aby utrzymać warunki w ciągłości identyczne, tak by nie było żadnych wahań, ani pomiędzy wilgotnością, ani w temperaturze. Mimo to dzbanecznik ten w odpowiednio skonstruowanym terrarium powinien dobrze się rozwijać. Należy koniecznie dobrać odpowiednią wentylację do terrarium.
Zmienność.
Tworzy naturalne mieszańce z "N. edwardsiana" (= "N. × harryana"), "N. rajah" (= "N. × kinabaluensis")

</doc>
<doc id="900597" url="https://pl.wikipedia.org/wiki?curid=900597" title="Temperatura rekrystalizacji">
Temperatura rekrystalizacji

Temperatura rekrystalizacji – temperatura, w której dany metal odkształcony plastycznie na zimno całkowicie ulegnie rekrystalizacji po wyżarzaniu trwającym jedną godzinę. 
Temperatura ta jest charakterystyczna dla danego metalu lub stopu i zależy głównie od dwóch czynników: 
Temperatura rekrystalizacji dla stopów jest wyższa niż dla metali technicznie czystych i w niektórych przypadkach dochodzi do 0,8 Ttopn. Natomiast dla metali o wysokiej czystości temperatura rekrystalizacji jest bardzo niska i wynosi 0,1 – 0,2 Ttopn. Wartości te są słuszne w przypadku dużych stopni odkształcenia plastycznego, natomiast dla małych odkształceń plastycznych mogą być znacznie wyższe. Procesowi rekrystalizacji towarzyszą znaczne zmiany własności mechanicznych odkształconego metalu. W wyniku wyżarzania rekrystalizującego twardość i wytrzymałość maleją, osiągając wartości właściwe dla materiału przed odkształceniem plastycznym. Jednocześnie rekrystalizacja przywraca w pełni własności plastyczne metalu.

</doc>
<doc id="900599" url="https://pl.wikipedia.org/wiki?curid=900599" title="Metan (przystanek kolejowy)">
Metan (przystanek kolejowy)

Metan – przystanek kolejowy w Kamieniu Nowym, w województwie świętokrzyskim, w Polsce.
Linia przechodząca przez przystanek jest dwutorowa i zelektryfikowana, jednak torowisko jest w złym stanie.
Przez przystanek nie przejeżdża w ciągu doby żaden pociąg osobowy.

</doc>
<doc id="900609" url="https://pl.wikipedia.org/wiki?curid=900609" title="Antonella Serra Zanetti">
Antonella Serra Zanetti

Antonella Serra Zanetti (ur. 25 lipca 1980 w Modenie) – włoska tenisistka, młodsza siostra Adriany Serry Zanetti.
Kariera tenisowa.
Antonella wygrała w karierze dwa turnieje gry podwójnej. Jest zawodniczką praworęczną z oburęcznym backhandem. Najwyższą lokatę w rankingu singlistek uzyskała 30 czerwca 2006 roku, osiągając miejsce sześćdziesiąte. W rankingu gry podwójnej była na 47. miejscu 8 maja 2006 roku. Jej najlepszym występem wielkoszlemowym jest trzecia runda Wimbledonu w 2005 roku.
W 2003 roku doszła do finału turnieju w Casablance. Przegrała z rodaczką Ritą Grande. Był to pierwszy finał z udziałem dwóch Włoszek od 1991 roku. Brała udział w rozgrywkach Pucharu Federacji. W roku 2004 z siostrą Adrianą wygrały turniej deblistek w Taszkencie. Antonella była również w półfinale w Seulu razem z Martą Domachowską.
Rok 2005 to najlepszy w jej zawodowej karierze. Osiągnęła półfinały w Bangkoku i Acapulco. Na turnieju wimbledońskim pokonała Patty Schnyder. Wygrała z Martą Marrero turniej deblistek w Stambule.

</doc>
<doc id="900611" url="https://pl.wikipedia.org/wiki?curid=900611" title="Cedron (dopływ Redy)">
Cedron (dopływ Redy)

Cedron ("Cedroń") – struga, prawostronny dopływ Redy o długości 12,73 km.
Płynie na obszarze Pobrzeża Bałtyckiego. Przepływa przez jezioro Wyspowo. Płynie na obszarze Pojezierza Kaszubskiego, przepływając m.in. przez Gałęźną Górę, Kalwarię Wejherowską oraz obszar gminy Wejherowo objęty Trójmiejskim Parkiem Krajobrazowym. Uchodzi do Redy w Wejherowie. 
Struga przed 1643 r. nosiła nazwę Biała.

</doc>
<doc id="900612" url="https://pl.wikipedia.org/wiki?curid=900612" title="Marek Michalak">
Marek Michalak

Marek Henryk Michalak (ur. 27 lipca 1971 w Świdnicy) – polski pedagog specjalny i działacz społeczny, doktor nauk społecznych, kanclerz Międzynarodowej Kapituły Orderu Uśmiechu, przewodniczący Międzynarodowego Stowarzyszenia im. Janusza Korczaka, w latach 2008–2018 rzecznik praw dziecka.
Życiorys.
Wykształcenie.
Posiada wykształcenie wyższe pedagogiczne – jest absolwentem Akademii Pedagogiki Specjalnej w Warszawie, gdzie uzyskał tytuł zawodowy magistra pedagogiki resocjalizacyjnej, absolwentem studiów podyplomowych w zakresie socjoterapii i organizacji pomocy społecznej. Ukończył też szkolenia dla działaczy organizacji pozarządowych (na Uniwersytecie Hopkinsa w Baltimore). Został doktorantem na macierzystej uczelni, przygotował na niej pracę doktorską pt. "Order Uśmiechu jako fenomen społeczno-kulturowy świata dzieci i dorosłych", którą obronił w 2019, uzyskując stopień doktora w dziedzinie nauk społecznych w dyscyplinie pedagogika.
Działalność społeczna.
Od 1987 był przewodniczącym Koła Przyjaciół Dzieci Chorych „Serce” w Świdnicy, a w latach 1990–2008 pełnił funkcję prezesa zarządu głównego Stowarzyszenia Przyjaciół Dzieci Chorych „SERCE”. W 1993 założył Zespół Dziecięcy „Serduszka”, działający przy Fundacji SERCE – Europejskie Centrum Przyjaźni Dziecięcej w Świdnicy i Żarowie. Jest autorem tekstów piosenek dla dzieci i młodzieży, m.in. „Order od dzieci”, „Kamienny świat”, „Stolica marzeń”, „Nagroda SERCA”, „Dobrze żyć”, do których Telewizja Polska wyprodukowała teledyski z tym zespołem.
Współtworzył Centrum Przyjaźni Dziecięcej, kształtujące programy pomagania dzieciom i rodzinom. W 2003 został powołany do Rady Organizacji Pozarządowych przy Rzeczniku Praw Dziecka. Był wicekanclerzem Stowarzyszenia Międzynarodowa Kapituła Orderu Uśmiechu, a w 2007 został kanclerzem (prezesem zarządu), zastępując na tym stanowisku Cezarego Leżeńskiego.
W 2011 został powołany na funkcję specjalisty Komitetu Rozwoju Człowieka Polskiej Akademii Nauk. W 2018 w Seattle wybrano go na przewodniczącego Międzynarodowego Stowarzyszenia im. Janusza Korczaka. W 2019 powołany do pierwszej rady uczelni na Akademii Pedagogiki Specjalnej im. Marii Grzegorzewskiej w Warszawie. W 2019 powołany do Rady Społecznej w Warszawie przy rzeczniku praw obywatelskich, a w 2020 do rady programowej dwumiesięcznika poświęconego zagadnieniom przemocy „Niebieska Linia”. Został też członkiem Polskiego Towarzystwa Pedagogicznego.
Rzecznik praw dziecka.
23 lipca 2008 został wybrany przez Sejm na urząd rzecznika praw dziecka. Po zatwierdzeniu wyboru przez Senat 25 lipca 2008 złożył ślubowanie przed Sejmem, rozpoczynając pięcioletnią kadencję. Powołany na funkcję przewodniczącego Europejskiej Sieci Rzeczników Praw Dziecka ENOC z siedzibą w Strasburgu na okres 2011–2012; w kadencjach 2010–2011 i 2012–2013 pełnił funkcję wiceprzewodniczącego.
12 lipca 2013 wybrany przez Sejm na drugą kadencję na urząd RPD. 9 sierpnia 2013 wybór zatwierdził Senat, a 27 sierpnia 2013 Marek Michalak złożył ślubowanie przed Sejmem, rozpoczynając kolejną pięcioletnią kadencję.
Jako rzecznik praw dziecka powołał przy swoim urzędzie Komisję Kodyfikacyjną Prawa Rodzinnego (która m.in. zaproponowała wprowadzenie do kodeksu rodzinnego i opiekuńczego przepisu mówiącego o prawie dziecka do obojga rodziców). Był też inicjatorem uruchomienia bezpłatnej ogólnopolskiej linii Dziecięcego Telefonu Zaufania RPD. Działał m.in. na rzecz wprowadzenia uregulowań prawnych na rzecz ochrony dzieci przed wykorzystywaniem seksualnym i przemocą, a także na rzecz ratyfikowania porozumień międzynarodowych dotyczących praw osób niepełnosprawnych i ochrony dzieci. Był również inicjatorem ustanowienia i następnie koordynatorem Roku Janusza Korczaka (2012) oraz Roku Ireny Sendlerowej (2018).
Zakończył urzędowanie 14 grudnia 2018, gdy wybrany na jego następcę Mikołaj Pawlak złożył ślubowanie.
Życie prywatne.
Żonaty z Adrianą Michalak, ma córkę Julię i syna Miłosza.
Odznaczenia i wyróżnienia.
Nagrody i wyróżnienia.
Wyróżniony m.in. tytułem „Świdniczanin Roku” (1995), nagrodą „Zwyczajni-Niezwyczajni” przyznawaną przez TVP (1997), nagrodą Polcul Foundation w Australii (2000), Oskarem Polskiej Pediatrii (2011 i 2013), tytułem „Przyjaciel Szkoły” (2012) oraz nagrodami i wyróżnieniami przyznawanymi przez organizacje pozarządowe i samorządy.
Otrzymał tytuł „Honorowego Ambasadora Dzieci Chorych na Nowotwory Mózgu” (2008) oraz honorowego obywatela Głuchołaz (2018), a także honorowe członkostwo Polskiego Towarzystwa Stomatologii Dziecięcej (2018).
Nagrodzony medalem rady miejskiej Żarowa „Złoty Dąb” (2001), tytułem „Zasłużony dla Miasta Świdnicy” (2013), Medalem Gloria Pediatrica przyznanym przez Polskie Towarzystwo Pediatryczne (2015) oraz Medalem Honorowym Miasta Głogowa (2017).
Jego publikacja "Order Uśmiechu – wspólny świat dzieci i dorosłych" została wyróżniona w konkursie Polskiego Towarzystwa Pedagogicznego na wybitną monografię naukową z zakresu nauk pedagogicznych lub nauk pokrewnych za 2020

</doc>
<doc id="900614" url="https://pl.wikipedia.org/wiki?curid=900614" title="Dąb Sokół">
Dąb Sokół

Dąb Sokół – dąb szypułkowy rosnący we wsi Giewartów, w gminie Ostrowite, w powiecie słupeckim nad Jeziorem Powidzkim. 
Zasadzony został w XIII wieku (źródło: tablica informacyjna znajdująca się przy drzewie) w parku dworskim w Giewartowie. Dąb ten wraz z innymi elementami fauny i flory znajdującymi się w parku objęte zostały ochroną przez Powidzki Park Krajobrazowy. Jest najokazalszym i najwyższym drzewem w giewartowskim parku. 
Nazwa "Sokół" nadana została przez polonię francuską przebywającą w pałacyku na terenie Giewartowa. 
Przed dębem umieszczona jest tablica informacyjna.
Wymiary:

</doc>
<doc id="900615" url="https://pl.wikipedia.org/wiki?curid=900615" title="Adriana Serra Zanetti">
Adriana Serra Zanetti

Adriana Serra Zanetti (ur. 5 marca 1976 w Modenie) – włoska tenisistka, starsza siostra Antonelli Serry Zanetti.
Jest profesjonalną tenisistką od 1992 roku. Należy do wąskiego grona zawodniczek, które grają oburącz zarówno backhand, jak i forehand. Wygrała trzy turnieje deblowe w karierze zawodowej. 11 lutego 2002 klasyfikowana była na 38. miejscu w rankingu światowym. 17 czerwca tego samego roku odnotowała 69. pozycję w rankingu deblowym. W 2002 roku doszła do ćwierćfinału Australian Open.
Reprezentowała Włochy w Pucharze Federacji oraz na igrzyskach olimpijskich.

</doc>
<doc id="900621" url="https://pl.wikipedia.org/wiki?curid=900621" title="Bronisław Gancarz">
Bronisław Gancarz

Bronisław Gancarz (ur. 31 października 1906 w Rudniku nad Sanem, zm. 30 września 1960 w Nisku) – polski lekkoatleta, olimpijczyk.
Życiorys.
Urodził się 31 października 1906 w Rudniku nad Sanem. Był synem Walentego i Anieli Mierzwy. W latach 1913–1920 chodził do szkoły powszechnej w rodzinnej miejscowości. Kontynuował naukę w Państwowym Gimnazjum w Nisku. W 1928 uzyskał świadectwo dojrzałości. W latach 1928–1929 odbywał służbę wojskową w Szkole Podchorążych Piechoty w Gródku Jagiellońskim oraz w 38 Pułku Piechoty w Przemyślu. 1 stycznia 1932 został mianowany podporucznikiem rezerwy. W latach 1929–1931 studiował na Wydziale Prawa Uniwersytetu Jana Kazimierza we Lwowie. W 1937 uzyskał tytuł magistra wychowania fizycznego. Temat pracy to „Wpływ ośmiogodzinnej pracy na zmęczenie fizyczne i znużenie psychofizyczne”. 1września 1938 został nauczycielem wychowania fizycznego w gimnazjum w Dolinie koło Stryja. Pełnił również rolę komendanta hufca szkolnego przysposobienia wojskowego.
Lekkoatletyka.
Sport zaczął uprawiać podczas nauki w gimnazjum. Na studiach został członkiem klubu Pogoń Lwów. Specjalizował się w biegach długodystansowych, zwłaszcza w maratonie. W 1931 zdobył srebrny medal mistrzostw Polski w biegu na 3000 metrów z przeszkodami. W 1932 na Mistrzostwach Polski Seniorów w Lekkoatletyce zajął 4 miejsce w maratonie.
W tej konkurencji był trzykrotnym mistrzem Polski (w 1933, 1934 i 1936). W latach 1933–1937 był rekordzistą Polski w maratonie. Wystąpił też w niej na igrzyskach olimpijskich w Berlinie w 1936 gdzie zajął 33. miejsce. W 1937 zajął 4 miejsce w biegu przełajowym na 10 000 m. Rok później zajął 5 miejsce na tym samym dystansie. Był rekordzistą Polski w biegach na 20 000 metrów, 25 000 metrów i w biegu maratońskim.
Wojna i dalsze losy.
W kampanii wrześniowej walczył w szeregach 3 Pułku Piechoty Legionów w stopniu podporucznika. Do lipca 1944 przebywał w Rudniku nad Sanem. W listopadzie 1944 został wcielony do Ludowego Wojska Polskiego. Do września 1945 był wykładowcą w szkole oficerskiej w Lublinie. 1 maja 1945 został awansowany na stopień porucznika. Podemobilizacji został nauczycielem w liceum ogólnokształcącym w Rudniku. Po wojnie kontynuował karierę lekkoatletyczną. Występował w latach 1946–1951 i 1954 w barwach Cracovii, W latach 1952–1953 reprezentował barwy Unii Ruda Śląska. Startował w mistrzostwach Polski w maratonie do 1954 (14. miejsce)
Dla upamiętnienia Bronisława Gancarza rozgrywany jest w Rudniku nad Sanem memoriał lekkoatletyczny jego imienia (w 2006 odbyła się 13. edycja memoriału). Także stadion sportowy w Rudniku nosi imię Bronisława.

</doc>
<doc id="900627" url="https://pl.wikipedia.org/wiki?curid=900627" title="Marina Erakovic">
Marina Erakovic

Marina Erakovic (ur. 6 marca 1988 w Splicie) – nowozelandzka tenisistka pochodzenia chorwackiego.
Kariera tenisowa.
Erakovic jest tenisistką praworęczną z oburęcznym backhandem. W turniejach juniorskich wygrała w parze z Michaëllą Krajicek US Open w roku 2004 oraz Australian Open w 2005 z Wiktoryją Azaranką.
Pierwsze zawodowe spotkanie wygrała w 2005 pokonując w pierwszej rundzie w Auckland Marie-Ève Pelletier. Przegrała w drugiej rundzie z Janette Husárovą.
W lutym 2013 roku w Memphis wygrała swój pierwszy tytuł WTA Tour w grze pojedynczej. W zawodach pokonała m.in. Annikę Beck, Sofię Arvidsson, Jamie Hampton i Stefanie Vögele. W finale tenisistka wygrała z Sabine Lisicki. Po pierwszym secie, wygranym przez Erakovic wynikiem 6:1, Niemka skreczowała. Ponadto Erakovic czterokrotnie występowała w innych finałach.
W grze podwójnej Erakovic triumfowała osiem razy. W roku 2008 zwyciężyła w zawodach w ’s-Hertogenbosch, Tokio i Luksemburgu, w 2010 w Pattaya, w 2011 w Linzu, w 2012 w Stanford i Dallas, a w 2014 ponownie w ’s-Hertogenbosch.

</doc>
<doc id="900633" url="https://pl.wikipedia.org/wiki?curid=900633" title="Nepenthes hamata">
Nepenthes hamata

Nepenthes hamata – gatunek rośliny owadożernej z rodziny dzbanecznikowatych. Jest to górski gatunek, zaliczany do grupy roślin chronionych. Roślina została odkryta przez Turnbulla oraz Middletona. Można odnaleźć ją w Indonezji na wyspie Celebes na wysokości od 1400 m. do 2500 m.
Morfologia.
Roślina posiada przekształcone w dzbanki liście pułapkowe, za pomocą których łapie owady. "N. hamata" podobnie jak "N. aristolochioides" ma bardzo specyficzny wygląd; dzbanki są podłużne o kolorze od zielonego do brązowego i są nakrapiane czerwonymi łatkami (wszystko uzależnione jest od oświetlenia). Swoją uwagę "N. hamata" zwraca na siebie czerwonym kołnierzykiem na którym umieszczone są pojedyncze zęby. Na wieczku znajdują się rzadkie, długie włoski.
Zastosowanie.
Roślina ozdobna: Przez krótki czas może być uprawiana jako gatunek pośredni, ale powinno się ją jak najdłużej trzymać w warunkach odpowiednich dla dzbaneczników górskich. Wilgotność powinna być utrzymywana w granicach 85%. Jak prawie każdy dzbanecznik potrzebuje dużo światła, które powinno być rozproszone.

</doc>
<doc id="900640" url="https://pl.wikipedia.org/wiki?curid=900640" title="VDSL">
VDSL

VDSL lub VHDSL (ang. "very-high-bit-rate" DSL lub "very-high-speed" DSL) – technika xDSL umożliwiająca szybką transmisję danych przez dwużyłowy kabel miedziany. 
Maksymalna przepustowość jest osiągana na dystansie około 1200 m i wynosi 26 Mb/s symetrycznie lub niesymetrycznie do 52Mb/s (w kierunku do abonenta) – 16Mb/s (od abonenta).
Standard VDSL wykorzystuje do 4 różnych pasm częstotliwości, dwa od klienta do operatora i dwa w przeciwnym kierunku. Standardową modulacją jest albo QAM (ang. "quadrature amplitude modulation;" od QAM 2 do QAM 256), albo DMT(ang. "discrete multi-tone modulation"), które nie są kompatybilne.
Następca standardu VDSL jest nazywany "very-high-speed digital subscriber line" 2.
Zjawisko przesłuchu przy transmisji VDSL.
Na łączach VDSL, podobnie jak w każdej transmisji realizowanej za pomocą pary miedzianej, mamy do czynienia z dwoma rodzajami przesłuchów. 
W praktyce przesłuch typu NEXT jest zakłóceniem transmisji w kierunku UP (od klienta do sieci), a przesłuch typu FEXT jest zakłóceniem transmisji w kierunku DOWN (od sieci do klienta).
Widmowa gęstość mocy sygnału zakłócającego związanego z przesłuchem (standard VDSL).
Widmowa gęstość mocy zakłóceń (ang. Power Spectral Density – PSD [W/Hz]) dla standardu VDSL jest definiowana w zaleceniach ITU w zależności od tego, czy na tej samej, pojedynczej linii miedzianej sygnał VDSL koegzystuje z sygnałem POTS (częstotliwości dla VDSL powyżej 0,138 MHz) lub sygnałem ISDN (częstotliwości dla VDSL powyżej 0,64 MHz).
Dopuszczalne poziomy widmowej gęstości mocy zakłóceń wynikających z przesłuchu dla transmisji VDSL zdefiniowano w zaleceniu ITU G.993.1. Poziomy w poszczególnych pasmach częstotliwości pokazano na rysunkach 1 i 2 poniżej. 
Rysunek 1. Poziomy widmowej gęstości mocy zakłóceń wynikających z przesłuchów dla transmisji VDSL koegzystującej na tej samej parze z sygnałem POTS. 
Rysunek 2. Poziomy widmowej gęstości mocy zakłóceń wynikających z przesłuchów dla transmisji VDSL koegzystującej na tej samej parze z sygnałem ISDN.
Efekt zjawiska przesłuchu.
Zjawisko przesłuchów ma istotny wpływ na stosunek sygnał/szum S/N [dBm] dla danego łącza VDSL, czyli podstawowy parametr determinujący zarówno jakość jak i zasięg transmisji. Parametr ten jest definiowany osobno dla kierunku DOWN i UP. Każda kolejna usługa realizowana w tym samym kablu miedzianym, stanowi potencjalne źródło przesłuchu. Czym wyższa przepływność danej usługi tym szersze pasmo wykorzystywanej częstotliwości oraz większa moc wejściowa transmisji. Dlatego usługi o najwyższych przepływnościach stanowią najsilniejsze źródło przesłuchu. Praktyka wskazuje, że jakość transmisji spada wyraźnie wraz z wypełnianiem kabla usługami, szczególnie transmisjami VDSL o dużych przepływnościach.
Metody radzenia sobie ze zjawiskiem przesłuchu.
Operatorzy telekomunikacyjni radzą sobie z problemami wynikającymi ze zjawiska przesłuch w następujący sposób:
Analiza zajętości danego kabla usługami xDSL i dokonanie rozkładu usług w taki sposób by zakłócenia wynikające z przesłuchów były jak najmniejsze.
W praktyce metoda polega to na rozkładaniu usług o najwyższych przepływnościach w różnych, możliwie odległych siebie czwórkach kablowych. Wykorzystuje się fakt, że skrętka kablowa stanowi ograniczenie dla przesłuchu. Jest to jednak metoda stosunkowo droga (wymaga fizycznego przełączania usług w terenie), a także uciążliwa dla klientów (przerwa w transmisji). Dlatego jest wykorzystywana stosunkowo rzadko, głównie przy okazji prac modernizacyjnych czy optymalizacyjnych.
Wykorzystanie systemów automatycznej stabilizacji linii klienta. 
Metoda polega na ciągłym monitorowaniu jakości transmisji poszczególnych usług, szczególnie pod kątem parametru stosunek sygnał/szum, a także liczników błędów kodowych i liczników zerwań synchronizacji. Następnie dokonuje się tzw. stabilizacji linii polegającej na podstawianiu kolejnych profili synchronizacyjnych zwiększających odporność danej linii na zakłócenia. Profile te zapewniają ciągłość świadczenia usługi z zadowalającą jakością, kosztem obniżenia maksymalnej dostępnej prędkości transmisji. Niższa prędkość oznacza mniejsze pasmo wykorzystywanej częstotliwości, a w konsekwencji mniejszą moc emitowaną przez urządzenia – czyli redukcję szumów NEXT i FEXT generowanych przez daną linię. Metoda pozwala na zachowanie możliwie dobrego balansu pomiędzy stabilnością usługi, a dostępną prędkością transmisji. Jest w pełni automatyczna, realizacja obywa się w odpowiednich systemach DLM (Digital Line Management). Przykładem takiego systemu może być DSL Expresse firmy Assia wykorzystywany przez Orange. 

</doc>
<doc id="900643" url="https://pl.wikipedia.org/wiki?curid=900643" title="565 Dywizja Grenadierów Ludowych">
565 Dywizja Grenadierów Ludowych

565 Dywizja Grenadierów Ludowych (niem. "565. Volks-Grenadier-Division") – jedna z niemieckich dywizji grenadierów ludowych. 
Utworzona w sierpniu 1944 r. jako dywizja 32 fali mobilizacyjnej na poligonie w Milovicach. Do jej utworzenia posłużyły: Dywizja Piechoty Mähren i resztki 78 Dywizji Szturmowej. Nie została utworzona do końca, gdyż już we wrześniu tego roku przemianowano ją w 246 Dywizję Grenadierów Ludowych. Nie wiadomo, kto miał zostać dowódcą dywizji.

</doc>
<doc id="900647" url="https://pl.wikipedia.org/wiki?curid=900647" title="Nepenthes aristolochioides">
Nepenthes aristolochioides

Nepenthes aristolochioides – gatunek rośliny z rodziny dzbanecznikowatych, jedna z roślin owadożernych. Dzbanecznik z grupy górskich, objęty ochroną, tak jak inne rośliny owadożerne. Występuje tylko w środkowej Sumatrze na wysokości od 2000 do 2500 m n.p.m. w górach Tujuh w pobliżu góry Kerinci, czyli najwyższego szczytu na Sumatrze.
Morfologia.
Posiada dzbankowate liście pułapkowe, za pomocą których łapie owady. Dzbanki zielone przy mocniejszym świetle robią się brązowawe, nakrapiane brązowymi łatkami. Kołnierzyk jest najczęściej czerwony do brązowawego. Kształtem gatunek ten wyróżnia się spośród innych dzbaneczników. Tylna część dzbanka jest mocno podniesiona do góry poprzez co wejście do dzbanka znajduje się troszkę powyżej środka.
Zastosowanie.
Roślina ozdobna: Jest średnio trudny w uprawie. Wilgotność należy otrzymać w granicach 75%. W terrarium dobrze go postawić w pobliżu świetlówki, ponieważ gatunek ten lubi dużą ilość światła.

</doc>
<doc id="900652" url="https://pl.wikipedia.org/wiki?curid=900652" title="NLL sezon 2007">
NLL sezon 2007

Sezon rozpoczął się 20 grudnia 2006 roku, a zakończył 12 maja 2007 roku. W tym sezonie do ligi dołączyły dwa zespoły: Chicago Shamrox i New York Titans. Podczas meczu All-Star Game zespół wschodu pokonał zachód 20-16. Wszystkie zespoły rozegrały po 16 meczów w sezonie zasadniczym. Był to dwudziesty pierwszy sezon zawodowej ligi lacrosse (licząc sezony EPBLL i MILL). Mistrzem sezonu została drużyna Rochester Knighthawks.
Wyniki sezonu.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="900654" url="https://pl.wikipedia.org/wiki?curid=900654" title="Lino Ventura">
Lino Ventura

Lino Ventura, właściwie Angiolino Giuseppe Pasquale Ventura (ur. 14 lipca 1919 w Parmie, zm. 22 października 1987 w Saint-Cloud) – francuski aktor włoskiego pochodzenia.
Życiorys.
Urodzony w północnych Włoszech jako syn Giovanniego Ventury i Luisy Borrini, mając osiem lat opuścił szkołę i pracował jako pomocnik mechanika. W wieku dziewięciu lat przeniósł się z rodziną do Paryża, gdzie dorastał. W 1942 roku, mając 23 lata, ożenił się z Odette, z którą miał czworo dzieci; trzy córki – Mylène (ur. 1946), Lindę (ur. 1958) i Clelii (ur. 1961) oraz syna Laurenta (ur. 1950). Długo nie był w stanie podjąć decyzji o tym, co będzie robił w życiu. W końcu rozpoczął karierę jako zapaśnik w stylu klasycznym i wziął udział w mistrzostwach Europy w 1950 roku.
Jednak po poniesieniu poważnej kontuzji, został zmuszony do rezygnacji ze sportu. Dla kina odkrył go francuski reżyser filmowy Jacques Becker, który powierzył niedoświadczonemu 34-letniemu debiutantowi rolę gangstera Angelo Fraisera w thrillerze kryminalnym "Nie tykać łupu" ("Touchez pas au grisbi", 1954). Ventura wystąpił tam u boku m.in. Jeanne Moreau i Jeana Gabina, który był pod wrażeniem debiutanta i zachęcił go do kontynuowania kariery aktorskiej. Przez kilka kolejnych lat kreował role negatywnych typów, wzbogacając je później postaciami policjantów.
Na ekranie najczęściej odtwarzał postacie przestępców, m.in. w dramacie "Prawo ulicy" ("La Loi des rues", 1956) z Louisem de Funès lub zmęczonych życiem sceptyków.
Zmarł w Saint Cloud, w regionie Île-de-France, w departamencie Hauts-de-Seine. Jest pochowany na cmentarzu w Le Val-Saint-Germain. W Paryżu ma plac swojego imienia.

</doc>
<doc id="900656" url="https://pl.wikipedia.org/wiki?curid=900656" title="246 Dywizja Grenadierów Ludowych">
246 Dywizja Grenadierów Ludowych

246 Dywizja Grenadierów Ludowych (niem. "246. Volks-Grenadier-Division") – jedna z niemieckich dywizji grenadierów ludowych. Utworzona 15 września 1944 r. jako jednostka zastępcza dla zniszczonej 246 Dywizji Piechoty, w wyniku przemianowania 565 Dywizji Grenadierów Ludowych. Miejscem utworzenia dywizji był poligon w Milovicach. W październiku 1944 r. weszła po raz pierwszy do walki, w okolicy Akwizgranu (LXXXI Korpus Armijny, 7 Armia). Wzięła udział w ofensywie w Ardenach w składzie 5 Armii Pancernej. Do końca wojny walczyła jeszcze w składzie LXVII i XIII Korpusu Armijnego. W kwietniu 1945 roku w okolicach Frankfurtu nad Menem dostała się do niewoli amerykańskiej. 

</doc>
<doc id="900664" url="https://pl.wikipedia.org/wiki?curid=900664" title="Barbara Wałkówna">
Barbara Wałkówna

Barbara Wałkówna-Zbiróg (ur. 5 stycznia 1933 w Świętochłowicach, zm. 28 stycznia 2018 w Konstancinie-Jeziornie) – polska aktorka teatralna, filmowa i telewizyjna. Długoletnia aktorka Teatru Jaracza w Łodzi. Zagrała około 250 ról teatralnych i 40 filmowych.
Życiorys.
W 1954 ukończyła studia w PWSA w Krakowie. Od 1954 do 1956 występowała w Teatrze im. Żeromskiego w Kielcach, w latach 1956–1960 w Teatrze im. Wyspiańskiego w Katowicach, a następnie w łódzkich teatrach: Teatrze im. Jaracza (1960–1970) oraz Teatrze Nowym w Łodzi (1970–1986). Od 1986 do 1991 była dyrektorem artystycznym Teatru im. Solskiego w Tarnowie. W latach 1991–2010 ponownie występowała w Teatrze im. S. Jaracza w Łodzi, a gościnnie w Teatrze im. J. Słowackiego w Krakowie.
W 1981 ukończyła studia podyplomowe na Uniwersytecie Łódzkim. Przewód kwalifikacyjny I stopnia (doktorat) uzyskała w 1992. Była wykładowcą na Wydziale Aktorskim Państwowej Wyższej Szkoły Teatralnej im. L. Solskiego w Krakowie oraz profesorem nadzwyczajnym na Wydziale Artystycznym Akademii Humanistyczno-Ekonomicznej w Łodzi.
W ostatnim okresie życia przebywała w Domu Aktora Weterana w Skolimowie; gdzie zmarła 28 stycznia 2018. 8 lutego została pochowana obok męża na Cmentarzu Doły w Łodzi. Była żoną aktora Józefa Zbiróga.
Jest bohaterką filmu dokumentalnego z 1996 – "Barbara Wałkówna. Portret rodzinny na 40-lecie".
Filmografia.
Źródło: Filmpolski.pl.
Gościnnie.
Źródło: Filmpolski.pl.

</doc>
<doc id="900671" url="https://pl.wikipedia.org/wiki?curid=900671" title="Nieumyślne spowodowanie śmierci">
Nieumyślne spowodowanie śmierci

Nieumyślne spowodowanie śmierci – występek nieumyślny, którego skutkiem jest śmierć człowieka. Czyn następuje poprzez niezachowanie odpowiedniej ostrożności albo w innych przypadkach określonych w prawie karnym (np. nieoznaczenie choćby taśmą dołu w chodniku sądząc, że nikt nie wpadnie i nic złego się nie stanie). Wszystkie kwalifikowane typy różnych przestępstw; skutkujących śmiercią człowieka definiuje się jako nieumyślne spowodowanie śmierci jako następstwo (np. pobicia). Nie jest ono jednak uprzywilejowanym typem zabójstwa. 
Poniższe wyliczenie obejmuje przestępstwa, które posiadają typ kwalifikowany cechujący się śmiercią ofiary. Jeżeli nie podano inaczej, zawsze typem kwalifikowanym jest spowodowanie śmierci człowieka; a podany jest wymiar kary pozbawienia wolności.
Przestępstwa przeciwko Rzeczypospolitej Polskiej.
W tym rozdziale są umiejscowione czyny, które mogą skutkować śmiercią, ale nie będzie się to wiązało z podwyższeniem granicy ustawowego zagrożenia.
Przestępstwa przeciwko obronności.
Art. 140
Kto, w celu osłabienia mocy obronnej RP dopuszcza się napadu na jednostkę Sił Zbrojnych RP, niszczy lub uszkadza obiekt o znaczeniu obronnym, podlega karze:
a) typ zwykły: od roku do lat 10
b) typ kwalifikowany: od lat 2 do 12.
Przestępstwa przeciwko życiu i zdrowiu.
Uwaga! Nie ma tu kwalifikowanych i uprzywilejowanych typów zabójstwa!
Art. 156 
Kto powoduje ciężki uszczerbek na zdrowiu, podlega karze:
a) typ podstawowy: na czas nie krótszy od lat 3
b) typ kwalifikowany: na czas nie krótszy od lat 5, 25 lat pozbawienia wolności albo dożywotniego pozbawienia wolności
Art. 158 i 159
Kto bierze udział w bójce lub pobiciu, podlega karze:
a) typ zwykły: do lat 3
b) typ kwalifikowany polegający na spowodowaniu ciężkiego uszczerbku na zdrowiu albo jeżeli sprawca posługiwał się bronią palną lub innym niebezpiecznym narzędziem: od 6 miesięcy do lat 8
c) typ kwalifikowany: od roku do lat 10.
Przestępstwa przeciwko bezpieczeństwu powszechnemu.
Art. 163 i 165
Kto bierze udział w przestępstwie sprowadzenia niebezpieczeństwa powszechnego, podlega karze:
a) typ zwykły: od roku do lat 10
b) typ kwalifikowany: od lat 2 do 12
c) typ zwykły nieumyślny: od 3 miesięcy do lat 5
d) typ kwalifikowany nieumyślny: od 6 miesięcy do lat 8
Kto bierze udział w przestępstwie sprowadzenia innego niebezpieczeństwa podlega karze:
a) typ zwykły: od 6 miesięcy do lat 8
b) typ kwalifikowany: od lat 2 do 12
c) typ zwykły nieumyślny: do lat 3
d) typ kwalifikowany nieumyślny: od 6 miesięcy do lat 8
Art. 166
Jeżeli następstwem sprowadzenia niebezpieczeństwa dla zdrowia lub życia wielu osób jest śmierć człowieka lub ciężki uszczerbek na zdrowiu wielu osób, sprawca podlega karze pozbawienia wolności na czas nie krótszy od lat 5 albo karze 25 lat pozbawienia wolności.
Przestępstwa przeciwko bezpieczeństwu w komunikacji.
Art. 173 i 174
Kto sprowadza katastrofę w ruchu lądowym, wodnym lub powietrznym, podlega karze:
a) typ zwykły: od roku do lat 10
b) typ kwalifikowany: od lat 2 do 12
c) typ zwykły nieumyślny: od 3 miesięcy do lat 5
d) typ kwalifikowany nieumyślny: od 6 miesięcy do lat 8
Kto sprowadza niebezpieczeństwo takiej katastrofy, podlega karze pozbawienia wolności od 6 miesięcy do lat 8; a jeżeli działał nieumyślnie - do lat 3.

</doc>
<doc id="900678" url="https://pl.wikipedia.org/wiki?curid=900678" title="LXVII Korpus Armijny (III Rzesza)">
LXVII Korpus Armijny (III Rzesza)

LXVII Korpus Armijny, niem. "LXVII. Armeekorps" – jeden z niemieckich korpusów armijnych. 
Utworzony w styczniu 1944 z przemianowania LXVII Korpusu Rezerwowego. Do grudnia 1944 podlegał 15 Armii, walczył o Amiens i Bredę. W grudniu 1944 przejściowo w składzie 1 Armii Spadochronowej, od stycznia 1945 ponownie w składzie 15 Armii operuje pod Akwizgranem. Wojnę zakończył w składzie 11 Armii (Grupa Armii D) w okolicach Kassel.
Skład.
Jednostki korpuśne
w maju 1944
we wrześniu 1944
w marcu 1945

</doc>
<doc id="900680" url="https://pl.wikipedia.org/wiki?curid=900680" title="17 Niemiecka Dywizja Piechoty">
17 Niemiecka Dywizja Piechoty



</doc>
<doc id="900683" url="https://pl.wikipedia.org/wiki?curid=900683" title="Nepenthes bellii">
Nepenthes bellii

Nepenthes bellii – gatunek rośliny owadożernej z rodziny dzbanecznikowatych. Jest to objęta ochroną roślina endemiczna, którą można odnaleźć na filipińskiej wysepce Mindanao. Jest gatunkiem nizinnym, występującym na wysokościach od 250 do 800 m n.p.m. Jest ściśle związana z "N. sibuyanensis".
Morfologia.
Roślina posiadająca przekształcone w dzbanki liście pułapkowe, za pomocą których łapie owady. Dzbanki małe, o jajowatym kształcie. Mogą mieć barwę od zielonych do czerwonych. Liście cienkie, zazwyczaj w barwie zielonej, ale mogą przybierać odcień czerwony gdy roślina ma odpowiednie oświetlenie.
Zastosowanie.
Roślina ozdobna. Jest prosta w uprawie i polecana dla początkujących hodowców. Wspaniale nadaje się do terrarium, jako że dość wolno rośnie i osiąga niewielkie rozmiary. Podlewa się wodą destylowaną lub wodą z filtra RO. Gleba musi być wilgotna lecz nie mokra. Jak inne rośliny z tej rodziny "N. bellii" nie potrzebuje dużo światła żeby rosnąć, jednak aby dobrze się wybarwił i wypuścił pułapki powinien mieć dużo rozproszonego światła. Gleba – kwaśny torf (pH od 3-5).

</doc>
<doc id="900684" url="https://pl.wikipedia.org/wiki?curid=900684" title="D-Sub">
D-Sub

D-sub, pełna nazwa D-subminiature – rodzina wtyków i gniazd wykorzystywanych w urządzeniach i zakończeniach przewodów dla potrzeb połączeń w transmisji sygnałów pomiędzy urządzeniami elektronicznymi. Standardowe złącza D-sub mają 9, 15, 25, 37, 50 lub 60 pinów. Standard D-sub jest określeniem sposobu fizycznej budowy złącza, a nie przeznaczeń komunikacyjnych.
Nazwa złącza pochodzi od kształtu złącza podobnego do litery D.
Zastosowania.
Złącze DE-9 w komputerach PC służy jako portu szeregowy COM w standardzie RS-232, posłużyło też jako złącze portu w standardzie RS-422A.
Złącze DE-9M (wariant złącza DE-9 bez dwóch śrub mocujących) służyło do podłączenia dżojstików do mikrokomputerów i konsol. Po raz pierwszy zostało użyte w konsoli Atari 2600, a następnie znalazło szerokie zastosowanie, m.in. w mikrokomputerach (rodzina 8-bitowych Atari, Commodore VIC-20, 64, 128, Amiga, Amstrad CPC, MSX, Sharp X68000), oraz konsolach (m.in. Sega Master System, Sega Genesis oraz Panasonic 3DO).
Złącze DA-15 w komputerach PC służy jako złącze „GamePort” (obecnie zastąpione przez USB).
Złącze DE-15F w komputerach PC służy jako złącze VGA, SVGA i XGA (obecnie wypierane przez DVI, HDMI oraz DisplayPort). Debiutowało w komputerach w 1986 roku.
Złącze DB-25 w komputerach PC służy jako złącze portu równoległego LPT (obecnie wyparte przez USB).

</doc>
<doc id="900685" url="https://pl.wikipedia.org/wiki?curid=900685" title="Vålerenga Fotball">
Vålerenga Fotball

Vålerengens Idrettsforening Fotball – norweski klub piłkarski z siedzibą w stolicy kraju Oslo, grający obecnie w rozgrywkach norweskiej pierwszej ligi – Eliteserien.

</doc>
<doc id="900687" url="https://pl.wikipedia.org/wiki?curid=900687" title="Vålerengens IF">
Vålerengens IF



</doc>
<doc id="900692" url="https://pl.wikipedia.org/wiki?curid=900692" title="Zdzisław Tobiasz">
Zdzisław Tobiasz

Zdzisław Tobiasz (ur. 13 maja 1926 w Nowych Miedzach, zm. 17 października 2022 w Konstancinie-Jeziornie) – polski aktor teatralny, telewizyjny, radiowy i filmowy, reżyser teatralny. 
Użyczył głosu postaci Soamesa Forsyte’a w polskiej wersji językowej serialu BBC Two "Saga rodu Forsyte’ów" (TVP 1970), a rola ta przeszła do historii polskiego dubbingu jako największe osiągnięcie w tej dziedzinie filmowej. Stał się rozpoznawalny dzięki roli majora Wołczyka w serialu kryminalnym "07 zgłoś się" (1976–1987). Grał i reżyserował w Teatrze Telewizji.
Kariera.
Po II wojnie światowej zamieszkał w Łodzi. W 1947 zdał maturę. Kiedy w gazecie przeczytał o zapisach do szkoły teatralnej, wkrótce zdał egzaminy i został przyjęty do Państwowej Wyższej Szkoły Teatralnej w Łodzi na wydział aktorski. Studiował także pod kierunkiem Leona Schillera, za którym wraz z innymi studentami z rocznika przeniósł się do Warszawy. W 1949 zadebiutował na scenie warszawskiego Teatru Placówka, filii łódzkiego Teatru Wojska Polskiego jako Antonelo w "Psie ogrodnika" Lope de Vegi. W 1951 ukończył studia na wydziale aktorskim warszawskiej PWST.
W latach 1950–1951 występował w Państwowych Teatrach Dramatycznych w Szczecinie, gdzie w latach 1960–1961 wyreżyserował pięć przedstawień. W 1951 otrzymał angaż w warszawskim Teatrze Ateneum, z którym związał się w latach 1951–1957 i 1961–1991. Był też aktorem Teatru im. Stefana Jaracza w Olsztynie (1957–1958) i Teatru im. Juliusza Osterwy w Lublinie (1958–1960). Był wykładowcą warszawskiej PWST (1951–1955) i łódzkiej PWSFTViT (1975–1995).
Zmarł w wieku 96 lat w Domu Aktora Weterana w Skolimowie. 21 października 2022 aktora pożegnano podczas mszy świętej w Kościele Środowisk Twórczych przy placu Teatralnym w Warszawie. Następnego dnia został pochowany w grobie rodzinnym na cmentarzu parafialnym w miejscowości Rossoszyca w gminie Warta niedaleko Sieradza.
Filmografia.
Źródło: Filmpolski.pl.
Odznaczenia.
Źródło: Filmpolski.pl.

</doc>
<doc id="900697" url="https://pl.wikipedia.org/wiki?curid=900697" title="Joanna Sobieska">
Joanna Sobieska

Joanna Sobieska (ur. 2 grudnia 1946 w Poznaniu) – polska aktorka filmowa, telewizyjna i teatralna.
Życiorys.
Ukończyła Państwową Wyższą Szkołę Teatralną w Warszawie w 1968 roku.
W latach 1968-1976 występowała w Teatrze Narodowym w Warszawie, a w latach 1976-1989 w Teatrze Polskim w Warszawie.

</doc>
<doc id="900700" url="https://pl.wikipedia.org/wiki?curid=900700" title="Komisje Kongresu Stanów Zjednoczonych">
Komisje Kongresu Stanów Zjednoczonych

Komisje Kongresu Stanów Zjednoczonych (ang. "United States Congressional Committees") – komisje amerykańskiego parlamentu, element tworzenia amerykańskiego prawa i polityki państwa.
Rodzaje komisji.
We współczesnym Kongresie funkcjonują komisje: stałe, specjalne, wspólne i uzgodnień. Występują one w różnych formach: "komisje upoważniające" (rolnictwa, sił zbrojnych, czy bankowe) są ośrodkami tworzenia polityki na Kapitolu (jako ważne komisje, proponują one rozwiązania problemów publicznych i zalecają ustalone przez siebie poziomy wydatków na programy znajdujące się pod ich jurysdykcją). Innym rodzajem komisji stałych są "komisje przydzielające" (jak na przykład komisje kredytów budżetowych), które określają kwoty, jakie mają otrzymać poszczególne instytucje i programy celowe. Ponieważ zachodzi między tymi dwoma rodzajami komisji sprzeczność interesów, często dochodzi do konfliktów, zwłaszcza w dziedzinach, w których występuje niedobór środków.
Komisje stałe.
Komisje stałe (ang. "standing committees") oznaczają stałe ciało, które powstało na mocy prawa publicznego lub poprawek do regulaminów Izby Reprezentantów i Senatu. Komisje stałe przechodzą na kolejne kadencje Kongresu i wyjątkowo rzadko są rozwiązywane i tworzone nowe.
W gestii komisji stałych leży większość codziennych i rocznych prac Kongresu. W przeważającej większości ustawy rozpatrywane podczas posiedzeń obu izb Kongresu, są uprzednio zatwierdzane przez właściwe dla danej sprawy komisje. Negatywna opinia członków komisji sprawia, że dany projekt upada i w ogóle nie jest debetowany na posiedzeniu plenarnym.
Liczba członków.
„Ustawa o reorganizacji legislatywy” z 1946 określiła liczbę członków komisji stałych i ich kompetencje. Od tamtej pory obie izby Kongresu zwiększały liczbę członków, a w 1975 Izba Reprezentantów w ogóle wykreśliła z regulaminu izby wzmianki dotyczące członków komisji (o ich liczbie i partyjnych proporcjach). Obecnie liczbę członków komisji i partyjnej proporcji w Izbie Reprezentantów określają liderzy partii większościowej, a w Senacie liderzy większości i mniejszości w drodze negocjacji. Zresztą Senat, który charakteryzuje się swoistą kurtuazją we wzajemnych stosunkach, dopuszcza wyjątkowo liberalne prawo w obowiązkowych pracach w komisjach. Na przykład dopuszcza się zniesienie limitu pracy w maksymalnie dwóch ważniejszych komisjach: czterech demokratów Max Baucus, Howell Heflin, John Kerry i John Rockefeller IV mogło pracować w czterech ważniejszych komisjach w 101. Kongresie (1989–1991), co miało zwiększyć ich szanse w reelekcji w 1990.
W przypadku Izby Reprezentantów, w której o obsadzie osobowej poszczególnych komisji decyduje partia większościowa, zdarzają się takie sytuacje, że partia większościowa umniejsza rolę mniejszości także poprzez przydzielenie im znacznie mniejszej ilości personelu etatowego. Na przykład regulamin Klubu Demokratów w Izbie stanowił, iż „należy tak ustanowić proporcje w komisjach, aby tworzyć silne robocze większości w każdej komisji. Określając proporcje w komisjach stałych, Spiker Izby powinien zapewnić relacje co najmniej trzech demokratów na każdych dwóch republikanów”.
Podkomisje.
Regulamin Izby Reprezentantów stanowi, iż każda komisja stała, licząca ponad 20 członków, posiada co najmniej cztery podkomisje (z wyjątkiem Budżetowej, gdzie występują "zespoły zadaniowe", pełniące niejako funkcję podkomisji). Podobnie jak komisje stałe, podkomisje posiadają różnorodne regulaminy i procedury, ustalenia personelu etatowego w stosunkach wewnętrznych, z innymi podkomisjami czy z komisją nadrzędną. Ich dużą ilość tłumaczy się skomplikowanymi problemami wymagającymi specjalizacji, żądaniami grup interesów oraz dążeniem członków Komisji do przewodniczenia podkomisjom.
Komisje nadzwyczajne lub specjalne.
Komisje nadzwyczajne (ang. "select committees") i komisje specjalne (ang. "special committees") to najczęściej tymczasowymi ciałami działającymi zwykle do końca dwuletniej kadencji Kongresu. Niekiedy jednak komisje nadzwyczajne przyjmują cechy komisji stałych: na przykład Izba Reprezentantów ma Stałą Specjalną Komisję do Spraw Ludzi Starych i Stałą Specjalną Komisję do Spraw Wywiadu. Komisje nadzwyczajne nie mają charakteru „władzy ustawodawczej” (prawa do opiniowania czy proponowania aktów prawnych), a jedynie badać, prowadzić dochodzenia i przedstawiać zalecenia. Na przykład obie izby powołały w 1987 komisje do zbadania potajemnej sprzedaży broni amerykańskiej Iranowi w zamian za zakładników amerykańskich, a następnie przekazanie funduszy z tych transakcji partyzantom contras w Nikaragui.
Komisje nadzwyczajne są powoływane z różnych powodów:
Komisje wspólne.
W skład komisji wspólnych (ang. "Joint congressional committees") wchodzą członkowie obu izb. Komisje wspólne powoływano już w za czasów 1. Kongresu w 1789 do badania, prowadzenia dochodzeń, nadzorowania i prac rutynowych. Członkowie są mianowani przez spikera w przypadku Izby Reprezentantów i wiceprezydenta, przewodniczącego Senatu w przypadku Senatu. Przewodniczenie w komisjach wspólnych zmienia się rotacyjnie między przedstawicielami Izby i Senatu w każdej nowej kadencji Kongresu lub kolejnej sesji.
Obecnie funkcjonują cztery komisje wspólne:
Komisje uzgodnień.
Zanim ustawa zostanie przedstawiona prezydentowi Stanów Zjednoczonych do podpisu musi zostać uchwalona jednomyślnie przez obie izby Kongresu. Komisje uzgodnień (ang. "Conference committee") godzą różnice między podobnymi aktami uchwalonymi przez obie izby. Z tej przyczyny, komisje uzgodnień stają jednym z najważniejszych ciał Kongresu i nie bez przyczyny, komisje uzgodnień są często nazywane „trzecią izbą Kongresu”.
Jeden z kongresmenów tak opisał znaczenie komisji uzgodnień:
Przydzielanie do komisji.
Kongresmeni dostrzegają szansę w pracy w „odpowiednich” komisjach. Nowo wybrani reprezentanci i senatorowie szybko powiadamiają swoich liderów partyjnych o swoich „zainteresowaniach”. Członkowie Kongresu, którzy służą kolejną kadencję przy okazji nowej kadencji podejmują próby przeniesienia siebie do bardziej prestiżowej komisji.
Hierarchizacja komisji.
Wśród stałych komisji i najbardziej pożądanymi są Komisja Środków i Zasobów w Izbie Reprezentantów i Komisja Finansowa w Senacie, które ustalają podatki oraz Komisje Kredytów Budżetowych w obu izbach, które „trzymają sznurki federalnej sakiewki”.
Wśród komisji, do których rzadko ustawia się kolejka chętnych to izbowe Komisja Dystryktu Kolumbii i Komisja Etyki Zawodowej oraz senacka Komisja do Spraw Etyki. W tej pierwszej reprezentanci zajmują się jedynie sprawami lokalnymi, a nie krajowymi. Komisje etyk w obu izbach nie cieszą się popularnością, ponieważ kongresmeni niechętnie sądzą swoich kolegów. Warto wspomnieć, że w komisjach etyk zasiada równa ilość demokratów i republikanów.
Z biegiem lat, prestiż zasiadania w danej komisji może się zmieniać. Na przykład Komisja Sprawiedliwości w Izbie była niezwykle popularna w czasie próby postawienia w stan oskarżenia prezydenta Richarda Nixona. W kolejnych latach traciła wiele ze swej atrakcyjności, głównie za kontrowersyjną tematykę jaką się zajmuje (m.in. aborcja, modlitwa szkolna, kontrola posiadania broni czy kara śmierci). Z kolei senacka Komisja do Spraw Wywiadu była „niegdyś cichym zaułkiem, którego unikała większość członków, ponieważ przeważnie zajmowała się sprawami tajnymi i nie przynosiła żadnego wpływu w rodzimym stanie”, natomiast w latach 80. XX wieku przyciągnęła dziesiątki zgłoszeń z racji swojego rosnącego wpływ na sprawy zagraniczne.
Preferencje polityczne.
Profesor nauk politycznych, Richard F. Fenno Jr., prowadził badania nad komisjami w Izbie Reprezentantów. W swojej analizie ustalił, że na chęci członków uczestnictwa w komisjach wypływają trzy podstawowe cele kongresmenów. Wskazał też komisje, do których najchętniej by należeli:
Richard Fenno stwierdził także, że członkami poszczególnych komisji zostają politycy o podobnych celach, co powoduje powstawanie wprawdzie harmonijnych komisji, lecz mało obiektywnych.
Jak dokonuje się przydziałów.
Każda partia w obu izbach posiada swój komitet, którzy przegląda i analizuje zgłoszenia swoich członków o przydziały do komisji:
Decyzje partyjnych komitetów to jednak dopiero pierwszy, lecz "de facto" najważniejszy etap w procedurze dokonywania przydziałów. Drugi etap polega na zatwierdzeniu przydziałów przez kluby partyjne. Trzeci, to formalne – "pro forma" – wybory na posiedzeniu plenarnym izby.
Kryteria formalne. Komitety partyjne mają wewnętrzne kryteria przydziałów. Na przykład Republikanie w Izbie Reprezentantów dzielą komisje na ekskluzywne, ważniejsze i mniej ważne. Żaden reprezentant nie może zasiadać w dwóch ekskluzywnych komisjach.
Demokraci w Senacie od 1953 stosują tzw. „regułę Johnsona”: każdy senator najpierw wybiera sobie jedną ważniejszą komisję; gdy senatorowie dokonają pierwszego wyboru, mogą wybrać sobie kolejną komisje itd. Republikanie w Senacie również zastosowali tę regułę.
Kryteria nieformalne. Oprócz formalnych regulaminów obowiązujących w obu partiach, komitety przydzielają członków swojej partii także na ich życzenie i zainteresowania. Gerald Ford, niegdyś lider mniejszości w Izbie Reprezentantów powiedział: „Lubimy dawać ludziom przydziały do komisji, ponieważ tego chcą i ponieważ poszerza to ich atrakcyjność polityczną”.
Starszeństwo. Partie doceniają długość sprawowania urzędów przez członków Kongresu (szczególnie w Senacie). Kongresmen o najdłuższym jest zawsze umieszczany na pierwszym miejscu w kolejce. Najbardziej sztywno stosują to Republikanie w Senacie: zasada długość sprawowania urzędu odgrywa decydującą rolę, gdy więcej niż jeden senatorów ubiega się o miejsce w jednej komisji.
W 99. Kongresie (1985-1987) przewodniczącym Komisji Spraw Zagranicznych został republikanin Richard Lugar, pomimo iż dłuższym stażem w komisji był Jesse Helms (ten jednak w kampanii w 1984 obiecał to swoim wyborcom). W 100. Kongresie większość objęli demokraci i Lugar został głosami komisji wybranym Liderem Mniejszości w Komisji (ang. "Ranking Member", właśc. Funkcyjny Członek). Helms powołując się na zwyczaj partyjny domagał się jednak tej funkcji. Decyzję Komisji musiał – zgodnie z regulaminem Konferencji Republikanów w Senacie – zatwierdzić klub. W tajnym głosowaniu Helms wygrał stosunkiem 24:17.
Przewodnictwo komisjom.
Komisjami Kongresu kierują ich przewodniczący (ang. "chairman") oraz funkcyjny członek mniejszości (ang. "ranking minority member"), czyli najwyższy rangą (odpowiednik lidera mniejszości) członek partii mniejszościowej.
Przewodniczący.
Przewodniczący jest najważniejszą osobą w komisji. Zwołuje zebrania, ustala porządek obrad, zatrudnia i zwalnia personel etatowy większości, organizuje przesłuchania, rekomenduje przedstawicieli większości do komisji uzgodnień, przydzielają komisjom fundusze i pomieszczenia, opracowują strategie legislacyjne, przewodniczą obradom i zebraniom redakcyjnym oraz regulują wewnętrzne sprawy i organizację komisji.
Przewodniczący może, poprzez nieumieszczanie do porządku obrad projektu ustawy, najzwyczajniej doprowadzić do jej odrzucenia. Może także tak wyznaczać datę obrad, że zwolennicy lub przeciwnicy ustawy z różnych powodów nie mogą być obecni podczas głosowania.
Autorytet przewodniczącego jest oparty na większości w komisjach i innych – formalnych i nieformalnych – czynnikach, tj.: kongresowym doświadczeniu, kontrolowaniu harmonogramu pracy czy finansowaniu środków komisji. Kiedy jeden z członków Komisji do Spraw Energii i Handlu w Izbie powiedział przewodniczącemu Johnowi Dingellowi, że brak mu głosów do przeforsowania projektu, Dingell odparł: „Tak, ale ja mam młotek przewodniczącego”. Przewodniczący Dingell przełożył zebranie i większość nie miała okazji do odrzucenia projektu.
Jednakże szefowie komisji nie mogą traktować swoich komisji niczym własnego lenna. Zwłaszcza w Izbie Reprezentantów zmiany w regulaminie Izby ograniczyły władzę przewodniczących komisji stałych w wewnętrznych sprawach na rzecz funkcyjnego członka mniejszości.
Funkcyjny członek mniejszości.
Funkcyjny członek mniejszości (odpowiednik lidera mniejszości w izbach Kongresu) także jest (obok przewodniczącego z partii większościowej) wpływową postacią w komisjach. Ma prawo m.in. mianować przedstawicieli mniejszości do komisji uzgodnień, zatrudniać i zwalniać pracowników etatowych dla mniejszości, zasiadać z urzędu we wszystkich podkomisjach, brać udział w ustalaniu porządku obrad komisji oraz wprowadzać projekty ustaw na sesje plenarne.
Zdarza się, że szef mniejszości zgadza się z ogólnymi założeniami prowadzania polityki komisji z przewodniczącym, czym często wzburza młodszych kolegów z partii. W różnych komisjach zmienia się także jego wpływ i pozycja w komisji. Na przykład były funkcyjny członek mniejszości Komisji Sił Zbrojnych w Izbie Bill Dickinson był postacią kluczową i emisariuszem komisji do sekretarza obrony.

</doc>
<doc id="900701" url="https://pl.wikipedia.org/wiki?curid=900701" title="Wanda Markowska">
Wanda Markowska

Wanda Markowska (ur. 20 sierpnia 1912 w Częstochowie, zm. 10 stycznia 1999 w Warszawie) – polska pisarka i tłumaczka.
Życiorys.
Studiowała polonistykę i filologię klasyczną na Uniwersytecie Warszawskim. W latach 1939–1941 pracowała w bibliotece Zakładu Narodowego im. Ossolińskich we Lwowie. Podczas okupacji była współautorką radzieckiego szkolnego podręcznika literatury polskiej (Kijów 1940). Po zakończeniu II wojny światowej (1939–1945) mieszkała w Łodzi, pracowała jako redaktor w Spółdzielni Wydawniczej „Książka”, byłego lewicowego wydawnictwa „Książka” odtworzonego w 1944 pod patronatem PPR. Krótkotrwale na stypendium w Paryżu (1948), od 1949 mieszkała na stałe w Warszawie. W latach 1951–1963 wykładowczyni w Szkole Partyjnej przy KC PZPR.
Debiutowała w 1945 r. jako publicystka w łódzkiej gazecie partyjnej „Głos Ludu”. Tłumaczka literatury niemieckiej (J.W. Goethe, F. Schiller, R.M. Rilke), francuskiej i rosyjskiej, a także klasyków rzymskich z łaciny. Autorka publikacji o tematyce historycznej i historyczno-literackiej oraz licznych utworów dla młodzieży i dzieci. W tym zakresie współpracowała z kilkunastoma wydawnictwami, przede wszystkim jednak z „Książką i Wiedzą” (początkowo), później z „Naszą Księgarnią”, PIW i „Czytelnik”. Jako prozaik zaadaptowała dla młodego pokolenia (10–14-latków) m.in. mity greckie, rzymskie, dokonała także własnego przekładu "Eneidy" Wergiliusza. Dla dzieci wspólnie z Anną Milską opracowała i wydała w latach 1948–1988 wiele zbiorów przetłumaczonych baśni i podań różnych narodów, m.in. "Pańćatantrę" (1956).
23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.

</doc>
<doc id="900714" url="https://pl.wikipedia.org/wiki?curid=900714" title="Talia Shire">
Talia Shire

Talia Shire (ur. 25 kwietnia 1946 w Nowym Jorku) – amerykańska aktorka filmowa, siostra Francisa Forda Coppoli.

</doc>
<doc id="900720" url="https://pl.wikipedia.org/wiki?curid=900720" title="Wilhelm II Orański">
Wilhelm II Orański

Wilhelm II Orański (ur. 27 maja 1626 w Hadze, zm. 6 listopada 1650 tamże) – książę Oranii-Nassau, stadhouder Republiki Zjednoczonych Prowincji od 14 marca 1647 do śmierci.
Dziedzictwo.
Wilhelm II był najstarszym dzieckiem stadhoudera Fryderyka Henryka Orańskiego i Amalii Solms-Braunfels. Pierwszym stadhouderem był Wilhelm I Milczek, którego następcą został jego starszy syn – Maurycy Orański, zaś po bezpotomnej śmierci Maurycego tytuł ten przypadł jego młodszemu bratu – właśnie Fryderykowi Henrykowi.
Wilhelm II miał liczne rodzeństwo:
Małżeństwo.
2 maja 1641 r. Wilhelm poślubił Marię Henriettę Stuart, "Princess Royal", najstarszą córkę Karola I Stuarta, króla Anglii, i jego żony – królowej Henrietty Marii Burbon. Ceremonia odbyła się królewskiej kaplicy, w Whitehall Palace, w Londynie.
Krótkie rządy.
W 1648 r. Wilhelm odmówił podpisania holendersko-hiszpańskiego traktatu w Münster, który wywalczył jego ojciec Fryderyk Henryk (mimo że traktat ten zapewniał niepodległość Niderlandów). Rozpoczął w sekrecie negocjacje z niedoszłym nieprzyjacielem – Francją, a dodatkowo razem z Francją walczył o przywrócenie swojego szwagra – Karola II, na tron Anglii.
W 1650 r. Wilhelm został uwikłany w spór z holenderskimi prowincjami oraz z członkami potężnych kupieckich rodów patrycjuszowskich z Amsterdamu – braćmi Andriesem i Cornelisem Bickerami oraz z wielkim regentem i burmistrzem Amsterdamu Cornelisem de Graeff. Przyczyną konfliktu była redukcja ilości wojsk, do której miało dojść na podstawie postanowień traktatu z Münster. Wilhelm był wrogiem traktatu, a więc i redukcji, ponieważ zmniejszenie armii zmniejszyłoby jego potęgę militarną. Spór skończył się ostatecznie na tym, że wielu członków zgromadzenia narodowego znalazło się w więzieniu, w zamku Loevestein. Na dodatek, Wilhelm wysłał jeszcze swojego kuzyna – Wilhelma Fryderyka Nassau-Dietz z armią liczącą 10 tysięcy ludzi, aby podbił Amsterdam – kampania ta nie powiodła się z powodu niekorzystnej pogody.
Sprawował rządy tylko 3 lata, a po tym czasie zmarł na ospę, w 1650 r. Jego syn – Wilhelm III urodził się jako pogrobowiec – tydzień po jego śmierci. Wilhelm III w 1672 został stadhouderem, a w 1689 r. – królem Anglii.

</doc>
<doc id="900726" url="https://pl.wikipedia.org/wiki?curid=900726" title="Andriej Czerkasow">
Andriej Czerkasow

Andriej Giennadijewicz Czerkasow, ros. Андре́й Генна́диевич Черка́сов (ur. 4 lipca 1970 w Ufie) – rosyjski tenisista, zwycięzca turniejów zawodowych w grze pojedynczej, medalista olimpijski, reprezentant w Pucharze Davisa.
Kariera tenisowa.
Czerkasow był zawodnikiem praworęcznym, z bekhendem oburęcznym, najlepiej czującym się na linii końcowej. Nie dysponował silnym, kończącym uderzeniem, grę opierał na regularności.
Czerkasow należał do światowej czołówki juniorów, osiągając w 1987 roku finał US Open juniorów, który przegrał z Davidem Wheatonem. W tymże roku został sklasyfikowany na 3. miejscu rankingu światowego juniorów.
W latach 1988–2000 występował jako tenisista zawodowy.
W grze pojedynczej zwyciężył w 2 turniejach o randze ATP World Tour oraz awansował do 4 finałów. W zawodach wielkoszlemowych awansował do ćwierćfinałów Australian Open (1990), French Open (1992) oraz US Open (1990). Na Wimbledonie startował 6 razy i za każdym odpadał w I rundzie.
W deblu tenisista rosyjski doszedł do 2 finałów.
Ze względu na sytuację polityczną Czerkasowowi przyszło startować w barwach trzech reprezentacji – ZSRR, Wspólnoty Niepodległych Państw i wreszcie Rosji. W Pucharze Davisa debiutował w 1988 roku i do 1993 roku pozostawał regularnym reprezentantem, by później zaliczyć jeszcze występ w 1997 i pożegnalny start w 2000 roku. Miał na koncie w ramach tych rozgrywek zwycięstwa m.in. nad Markiem Koevermansem, Marcem Rossetem czy Sergim Bruguerą. Łącznie odniósł 17 zwycięstw przy 13 porażkach, z czego w grze pojedynczej wygrał 14 pojedynków, a 9 przegrał.
W 1992 roku Rosjanin zdobył brązowy medal podczas igrzysk olimpijskich w Barcelonie. Pokonał wówczas m.in. Pete’a Samprasa (mimo prowadzenia rywala 2:0 w setach), w ćwierćfinale Jaime’ego Oncinsa, a uległ Jordiemu Arrese. Przegrany półfinał był równoznaczny z brązowym medalem, nie rozgrywano wówczas meczu o 3. miejsce.
W rankingu gry pojedynczej Czerkasow najwyżej był na 13. miejscu (10 czerwca 1991), a w klasyfikacji gry podwójnej na 141. pozycji (3 sierpnia 1998).

</doc>
<doc id="900727" url="https://pl.wikipedia.org/wiki?curid=900727" title="Stadion Miejski w Izoli">
Stadion Miejski w Izoli

Stadion Miejski w Izoli (słoweń. "Mestni Stadion Izola") – stadion piłkarski w Izoli, w Słowenii. Został otwarty w 1964 roku. Jego pojemność wynosi 6729 widzów, z czego 5729 to miejsca siedzące. Na stadionie swoje spotkania rozgrywa drużyna MNK Izola.
W 1974 roku wybudowana została pierwsza trybuna po stronie wschodniej. W latach 1988–1989 naprzeciwko niej, po stronie zachodniej stanęła kolejna trybuna. Po uzyskaniu przez Słowenię niepodległości będący wówczas gospodarzem obiektu klub NK Izola występował w słoweńskiej pierwszej lidze, w pierwszym sezonie kwalifikując się nawet do rozgrywek Pucharu UEFA, gdzie odpadł w pierwszej rundzie z Benfiką Lizbona. Na początku lat 90. XX wieku powstała również nowa trybuna po stronie wschodniej, której wysoki koszt budowy doprowadził jednak do upadku klubu NK Izola.

</doc>
<doc id="900733" url="https://pl.wikipedia.org/wiki?curid=900733" title="De Morgen">
De Morgen

De Morgen („Poranek”) – niezależny, postępowy dziennik belgijski wydawany w języku niderlandzkim.
Powstał w 1978 roku z połączenia dwóch socjalistycznych gazet Vooruit („Naprzód”) i Volksgazet („Gazeta Ludowa”). Redaktorem naczelnym jest Yves Desmet. Siedziba redakcji mieści się w Brukseli.
Gazeta prezentuje socjalliberalny punkt widzenia. Zawiera różne cotygodniowe dodatki.

</doc>
<doc id="900734" url="https://pl.wikipedia.org/wiki?curid=900734" title="Športni Park Lendava">
Športni Park Lendava

Športni Park Lendava – stadion piłkarski w mieście Lendava, w Słowenii. Na obiekcie swoje spotkania rozgrywa drużyna NK Nafta. Stadion wybudowano w 1946 roku, w roku 2006 przeszedł gruntowną rozbudowę. Obecnie może pomieścić 3000 widzów, z czego 2000 miejsc jest siedzących. W 2012 roku obiekt był jedną z aren piłkarskich Mistrzostw Europy do lat 17.

</doc>
<doc id="900735" url="https://pl.wikipedia.org/wiki?curid=900735" title="Sportni Park Lendava">
Sportni Park Lendava



</doc>
<doc id="900742" url="https://pl.wikipedia.org/wiki?curid=900742" title="Konferencja w Lozannie">
Konferencja w Lozannie

Konferencja w Lozannie – konferencja międzynarodowa, odbywająca się od 20 listopada 1922 do 24 lipca 1923. Zwołana w celu uregulowania spraw w rejonie Morza Czarnego po wojnie grecko-tureckiej.
Uczestnicy konferencji.
W pracach uczestniczyli przedstawiciele Wielkiej Brytanii, Francji, Włoch, Bułgarii, Grecji, Rumunii, ZSRR, Jugosławii, Japonii, USA (jako obserwatorzy) i Turcji. Państwa Ententy ograniczały wszakże udział ZSRR i Bułgarii do udziału w obradach w części dotyczącej tylko cieśnin Bosfor i Dardanele łączących Morze Czarne z Morzem Śródziemnym.
Przy rozpatrywaniu spraw ekonomicznych w konferencji brały udział dodatkowo: Albania, Belgia, Hiszpania, Portugalia, Holandia, Norwegia i Szwecja.
Powody zwołania konferencji.
Głównym zadaniem konferencji było przygotowanie traktatu pokojowego z Turcją i określenie statusu cieśnin czarnomorskich. W zakresie cieśnin Wielka Brytania, popierana przez inne kraje Ententy, stała na stanowisku swobodnego przepływu okrętów wszystkich krajów w okresie pokoju i w czasie wojny, jeśli Turcja będzie krajem neutralnym. Przy udziale Turcji w wojnie przewidywała wolny przepływ przez cieśniny okrętów państw neutralnych. Angielska delegacja żądała demilitaryzacji cieśnin i zorganizowania nad tym kontroli międzynarodowej z udziałem nie tylko państw położonych nad cieśninami, ale i państw Ententy. Projekt delegacji sowieckiej przewidywał zamknięcie cieśnin dla wszystkich okrętów w czasie pokoju i w czasie wojny oraz zapewnienie pełnego i swobodnego przepływu statków handlowych.
Wynik prac.
Turcja w czasie negocjacji zgodziła się z poglądem brytyjskim, licząc na wsparcie ekonomiczne i korzystne rozwiązanie jej spraw terytorialnych w przygotowywanym traktacie pokojowym. Jednakże Wielka Brytania w ultymatywnym tonie zażądała od Turcji podpisania umowy wypracowanej przez państwa Ententy na warunkach niekorzystnych dla Turcji. Delegacja Turcji nie zgodziła się i 4 lutego rozmowy przerwano. Zostały wznowione 23 kwietnia. Na tym etapie rozmów państwa Ententy zażądały od delegacji sowieckiej podpisania konwencji cieśnin zgodnie z warunkami Ententy. W drugim etapie rozmów rozpatrzono sprawy umów pokojowych z Turcją. W wyniku ustępstw zarówno przedstawicieli Ententy, jak i Turcji podpisano 17 dokumentów, wśród których najważniejszym był Lozański traktat pokojowy 1923 r. i konwencja o reżimie w cieśninach czarnomorskich. Konwencja była podpisana 24 lipca 1923 r. przez Wielką Brytanię, Francję, Włochy, Japonię, Grecję, Rumunię, Jugosławię i Turcję (rząd sowiecki podpisał konwencję 1 sierpnia 1923 r.). Konwencja przewidywała demilitaryzację strefy cieśnin, jednocześnie zabezpieczała swobodny przepływ przez cieśniny Bosfor i Dardanele nie tylko statków handlowych, ale i okrętów (z nieznacznymi ograniczeniami) każdego państwa (ZSRR nie ratyfikował konwencji). Pozostałe 15 dokumentów konwencji dotyczyły spraw powrotu jeńców, wzajemnej wymiany repatriantów tureckich i greckich ze spornych obszarów. W wyniku postanowień traktatu Turcja uzyskała gwarancje integralności terytorialnej. Ustalono nowy przebieg granic Turcji. Wbrew oczekiwaniom konferencja nie ustanowiła państwa armeńskiego.
Polska zawarła w Lozannie z Turcją "Traktat Przyjaźni" 23 lipca (Dz.U. 1924 nr 39, poz. 407).
Postanowienia dotyczące cieśnin czarnomorskich zostały zrewidowane w 1936 na mocy konwencji z Montreux.

</doc>
<doc id="900751" url="https://pl.wikipedia.org/wiki?curid=900751" title="Športni Park Domžale">
Športni Park Domžale

Športni Park Domžale – wielofunkcyjny stadion w mieście Domžale, w Słowenii. Na obiekcie swoje spotkania rozgrywa drużyna NK Domžale. Stadion wybudowano w 1948 roku, ostatnią większą modernizację przeszedł w roku 2005. Obecnie może pomieścić 2813 widzów, posiada bieżnię lekkoatletyczną oraz sztuczne oświetlenie. 7 lutego 2007 roku na stadionie zagrała reprezentacja Słowenii, pokonując towarzysko Estonię 1:0. W 2012 roku obiekt był jedną z aren piłkarskich Mistrzostw Europy do lat 17.

</doc>
<doc id="900752" url="https://pl.wikipedia.org/wiki?curid=900752" title="Sportni Park Domzale">
Sportni Park Domzale



</doc>
<doc id="900762" url="https://pl.wikipedia.org/wiki?curid=900762" title="Sygnał dźwiękowy">
Sygnał dźwiękowy

Sygnał dźwiękowy – sygnał akustyczny emitowany przez urządzenie przeznaczone do tego celu, bez użycia głosu ludzkiego i nieemitującego tego głosu, wskazujący na zaistnienie oraz − w razie potrzeby − trwanie i zakończenie niebezpiecznej sytuacji. W drugim znaczeniu klakson − element obowiązkowego wyposażenia pojazdu, służący do ostrzegania innych użytkowników dróg.
Klakson.
Niegdyś instalowany w postaci niewielkiej trąbki (lub rogu) z pompką w postaci gumowej gruszki (stąd wywodzi się symbol, widniejący na znaku drogowym „zakaz używania sygnałów dźwiękowych”), uruchamianą przez ściśnięcie jej ręką. Obecnie występuje najczęściej w postaci elektrycznie włączanego brzęczyka lub syreny.
Sygnałów dźwiękowych wolno używać jedynie w celu zwrócenia uwagi innych użytkowników drogi, np. kiedy istnieje uzasadnione podejrzenie, iż nie zdają sobie sprawy z faktu, że zbliża się do nich pojazd. Nakazuje się używanie sygnału dźwiękowego podczas wykonywania manewru wyprzedzania i omijania w warunkach ograniczonej przejrzystości powietrza (np. we mgle) poza obszarem zabudowanym. Zakazane jest używanie sygnału dźwiękowego na obszarze zabudowanym (chyba że jest to konieczne w związku z bezpośrednim niebezpieczeństwem), a także jego nadużywanie, bądź używanie niezgodnie z przeznaczeniem. Zasady używania sygnału dźwiękowego reguluje Art. 29 Ustawy Prawo o ruchu drogowym.
Zgodnie z prawem o ruchu drogowym, pojazdy samochodowe powinny być wyposażone w sygnał akustyczny o jednolitym tonie. Sygnał w postaci syreny o tonie zmieniającym się w czasie może być używany wyłącznie przez pojazdy uprzywilejowane (straż pożarna, pogotowie ratunkowe, policja itp.) podczas akcji ratunkowej lub w podobnych okolicznościach.
W przypadku tramwaju, funkcję sygnału dźwiękowego pełni dzwonek tramwajowy.
Także rowery muszą być wyposażone w sygnały dźwiękowe, określone przez ustawodawcę jako: „dzwonek lub inny sygnał ostrzegawczy o nieprzeraźliwym dźwięku”.

</doc>
<doc id="900764" url="https://pl.wikipedia.org/wiki?curid=900764" title="Klakson">
Klakson



</doc>
<doc id="900772" url="https://pl.wikipedia.org/wiki?curid=900772" title="Boromeusz">
Boromeusz

Boromeusz – imię męskie, pochodzące od nazwiska św. Karola Boromeusza. Żeński odpowiednik to Boromea.
Boromeusz imieniny obchodzi: 4 września

</doc>
<doc id="900776" url="https://pl.wikipedia.org/wiki?curid=900776" title="Nepenthes inermis">
Nepenthes inermis

Nepenthes inermis – gatunek dzbanecznika górskiego. Owadożerna roślina chroniona z rodziny dzbanecznikowatych. W naturze ściśle związana z "N. dubia". Roślina występuje na obszarach górskich na wyspie Sumatra.
Morfologia.
Roślina posiada dzbankowate liście pułapkowe, za pomocą których łapie owady. Pozostałe, nie przekształcone w dzbanki liście są wąskie, dość długie, w barwie zielonej. Dzbanki dolne wydłużone, lekko rozszerzone w dolnej części, w barwie żółtawej. Dzbanki górne mają bardzo oryginalny kształt (podobne są do lejka). Przykrywająca je pokrywka jest wąska. Mają kolor zielonkawy
Zastosowanie.
Roślina ozdobna. Uprawa, jak innych dzbaneczników górskich. Gatunek odradzany dla hodowców niemających doświadczenia w uprawie roślin tego typu.

</doc>
<doc id="900777" url="https://pl.wikipedia.org/wiki?curid=900777" title="Bitwa pod Brześciem (1792)">
Bitwa pod Brześciem (1792)

Bitwa pod Brześciem miała miejsce 23 lipca 1792 roku podczas wojny polsko-rosyjskiej 1792.
Dowodzący siłami litewskimi Michał Zabiełło chcąc osłonić drogę na Warszawę podzielił swe wojska. Z tego powodu posłał w kierunku Brześcia Litewskiego swego brata Szymona z 2000 żołnierzy. Po przybyciu na miejsce Szymon Zabiełło połączył się z garnizonem miasta zwiększając swe siły do 5000 żołnierzy (w tym wielu rekrutów) złożone z 5 baonów piechoty, kilkunastu szwadronów jazdy i 20 dział. Miał także nadzieję, że w razie czego pomoże mu idąca z Warszawy dywizja koronna generała Byszewskiego, która 22 marca zatrzymała się w Janowie. 
Dowodzący korpusem rosyjskim generał Iwan Fersen (5500 żołnierzy - 5 baonów piechoty, 6 szwadronów jazdy, kozacy i 13 dział oprócz batalionowych), który nie chciał dopuścić, by wojska litewskie Szymona Zabiełły połączyły się w Brześciu z wojskami koronnymi Byszewskiego, 21 lipca wyruszył z Szereszowa. O świcie 23 lipca na skraju Brześcia doszło do pierwszych starć rosyjsko-polskich. Później walka przeniosła się do miasta, skąd Polacy wyparci zostali za Bug, do Terespola. Nie mogąc przeciwstawić się Rosjanom Szymon Zabiełło zarządził odwrót w kierunku Warszawy. Wojska litewskie straciły 300 żołnierzy.

</doc>
<doc id="900779" url="https://pl.wikipedia.org/wiki?curid=900779" title="Fryderyk Henryk Orański">
Fryderyk Henryk Orański

Fryderyk Henryk Orański, hol. "Frederik Hendrik" (ur. 29 stycznia 1584 w Delfcie, zm. 14 marca 1647 w Hadze) – książę Oranii-Nassau, stadhouder Republiki Zjednoczonych Prowincji.
Fryderyk Henryk był młodszym synem Wilhelma I Milczka i urodził się w Delfcie około 6 miesięcy po tym, jak jego ojciec został zamordowany. Jego matka – Louise de Coligny była córką sławnego dowódcy hugenotów, admirała de Coligny, i była czwartą żoną Wilhelma I Milczka.
Rządy.
Fryderyk Henryk podobnie jak jego starszy brat – Maurycy Orański odbył w młodości szkolenie wojskowe i podobnie jak jego brat był jednym z najlepszych generałów swojego wieku. Po śmierci Maurycego (w 1625) odziedziczył jednak wszystkie tytuły i godności swojego ojca – został stadhouderem (namiestnikiem) pięciu prowincji (Holandii, Zelandii, Utrechtu, Overijssel i Geldern).
Fryderyk Henryk był świetnym generałem, ale również był wyśmienitym politykiem. Przez 22 lata pozostał głową rządu Zjednoczonych Prowincji i przez te lata państwo to przeżywało lata świetności. Okres rządów Fryderyka Henryka jest powszechnie nazywany "złotym wiekiem republiki". Wtedy miały miejsce wielkie zwycięstwa militarne i triumfy marynarki oraz ekspansja handlowa i rozwój literatury i sztuki holenderskiej.
Najważniejszymi zwycięstwami Fryderyka Henryka było oblężenie i zdobycie ’s-Hertogenbosch (w 1629), Maastricht (w 1632), Bredy (w 1637), Sas van Gent (w 1644) i Hulst (w 1645). Początkowo dążył on do utworzenia sojuszu z Francją przeciw Hiszpanii, później jednak poświęcił ten sojusz i zawarł pokój z Hiszpanią, niezwykle korzystny dla Zjednoczonych Prowincji, który miał zostać przypieczętowany traktatem z Münster.
Małżeństwo.
Fryderyk Henryk w 1625 poślubił Amalię Solms-Braunfels. Para miała 9 dzieci:
Śmierć.
Po śmierci Fryderyk Henryk został pochowany z wielką pompą obok szczątków swojego ojca i brata, w Delfcie. Traktat z Munster, kończący długi konflikt między Holendrami a Hiszpanami, nie został podpisany do 30 stycznia 1648. Choroba i śmierć stadhoudera znacznie opóźniły podpisanie traktatu, zwłaszcza że jego syn odmówił jego podpisania i rozpoczął negocjacje z Francją.

</doc>
<doc id="900790" url="https://pl.wikipedia.org/wiki?curid=900790" title="Rzeszowiacy">
Rzeszowiacy

Rzeszowiacy – grupa etnograficzna ludności polskiej zamieszkująca obszar u podnóża Kotliny Sandomierskiej, okolice miast: Łańcut, Przeworsk, Ropczyce, Rzeszów. Jest to ludność pogranicza kulturowego, stanowiąca bezpośrednie przedłużenie na wschód grup małopolskich. Jednakże Rzeszowiacy rozwinęli własną odrębność kulturową. 
Rzeszowiacy stanowią od dawna osiadłą ludność polską zachodniej części dawnego województwa ruskiego. Od zachodu zaznacza się bardzo wyraźna granica etnograficzna między Rzeszowiakami a Sandomierzanami, która prawie w całości pokrywała się z granicą dawnych województw sandomierskiego i ruskiego. Jan Stanisław Bystroń twórca określenia tej grupy wskazywał, że nazwa "Rzeszowiacy" jest może zbyt lokalna, jednak ogólniejszej nie znaleziono. 
Na początku XX wieku grupa charakteryzowała się tradycyjnym strojem ludowym, gwarą i rzemiosłem oraz przede wszystkim bogatą i częstokroć monumentalną architekturą domów konstrukcji przysłupowej.
Historia.
W roku 1582 kronikarz Maciej Stryjkowski napisał m.in., że niemieccy chłopi osadzeni pod Przeworskiem, Przemyślem, Sanokiem, i Jarosławiem są „dobrymi rolnikami”. Pięćdziesiąt lat później, roku 1632 podobną opinię wyraził Szymon Starowolski w dziele Polonia: 

</doc>
<doc id="900791" url="https://pl.wikipedia.org/wiki?curid=900791" title="Raphael Holinshed">
Raphael Holinshed

Raphael Holinshed (zm. 1580) – angielski kronikarz, który napisał dzieło powszechnie znane pod nazwą "Holinshed's Chronicles".
Na ich podstawie powstał Makbet Williama Shakespeare’a.

</doc>
<doc id="900796" url="https://pl.wikipedia.org/wiki?curid=900796" title="Flaga Los Angeles">
Flaga Los Angeles

Flaga Los Angeles w stanie Kalifornia – trzy karbowane pasy: zielony, żółto-złoty i czerwony. Kolory reprezentują: drzewa oliwne (zielony), gaje pomarańczowe (złoty) i winnice (czerwony). W środku flagi znajduje się pieczęć miasta Los Angeles.
Kolory te znajdują się również na flagach Hiszpanii i Meksyku, co świadczy o ich dużym wpływie na historię miasta.
Flagę zaprojektowali Roy E. Silent i E.S. Jone w roku 1931 na 150-lecie Los Angeles.

</doc>
<doc id="900800" url="https://pl.wikipedia.org/wiki?curid=900800" title="PGE Dystrybucja. Oddział Zamość">
PGE Dystrybucja. Oddział Zamość

PGE Dystrybucja SA - Oddział Zamość / dawniej Zamojska Korporacja Energetyczna SA (ZKE SA) – spółka działająca na podstawie koncesji wydanych przez Prezesa Urzędu Regulacji Energetyki, której główną dziedziną działalności jest przesyłanie oraz dystrybucja energii elektrycznej.
Historia.
Swoją historię spółka wywodzi od pierwszej Elektrowni Miejskiej w Zamościu, która powstała w 1919. W 1958 powstała spółka Zakład Energetyczny Zamość. Pod obecną nazwą firma funkcjonuje od 1997. Poprzednie nazwy ZKE to Przedsiębiorstwo Państwowe Zakład Energetyczny Zamość oraz Zakład Energetyczny Zamość SA. Kapitał zakładowy spółki wynosił 72000800 złotych i został pokryty z funduszy Przedsiębiorstwa Państwowego Zakład Energetyczny w Zamościu. Kapitał spółki został podzielony na 720008 akcji imiennych, każda o wartości nominalnej 100 złotych.
PGE Dystrybucja SA - Oddział Zamość obecnie.
Informacje ogólne.
PGE Dystrybucja SA - Oddział Zamość działa na powierzchni 15 283 km² obejmującym swoim zasięgiem tereny południowo-wschodniej Polski, tj. wschodnią część województwa lubelskiego (dawne województwo chełmskie i zamojskie) i północno-wschodnią część województwa podkarpackiego (dawne województwo przemyskie), gdzie dostarcza energię elektryczną do 423 tysięcy odbiorców. 
Struktura.
W skład PGE Dystrybucja SA - Oddział Zamość wchodzi 10 Rejonowych Zakładów Energetycznych w miejscowościach:
oraz Zakład Techniczny w Zamościu
Linki zewnętrzne.
www.zamosc.pgedystrybucja.pl

</doc>
<doc id="900801" url="https://pl.wikipedia.org/wiki?curid=900801" title="Jan bez Trwogi">
Jan bez Trwogi

Jan II bez Trwogi, znany też jako Jan Nieustraszony (ur. 28 maja 1371, zm. 10 września 1419) – książę Burgundii, hrabia Nevers, Artois i Flandrii, hrabia palatyn Burgundii, najstarszy syn księcia Burgundii Filipa II Śmiałego i hrabiny Flandrii Małgorzaty III.
Wczesne lata życia.
Urodził się w stolicy Burgundii, Dijon. W 1384 r. otrzymał tytuł hrabiego Nevers. Nosił go jako następca tronu. Kiedy w 1405 r. został księciem Burgundii Nevers przypadło jego młodszemu bratu, Filipowi. Był zaręczony z Katarzyną, córką króla Francji Karola V Mądrego, ale do tego małżeństwa nie doszło. Ostatecznie jego żoną została Małgorzata Wittelsbach. Dzięki temu małżeństwu książęta Burgundii zyskali prawa do Holandii i Hainaut.
W 1396 r. Jan de Nevers był jednym z dowódców francuskich krzyżowców jacy poszli z królem Węgier Zygmuntem Luksemburskim przeciwko Turkom Osmańskim. Jan dowodził 10 000 burgundzkich rycerzy i 1000 angielskich ochotników. 25 września 1396 r. pod Nikopolis Jan dowodził strażą przednią armii krzyżowców. Podczas bitwy wzbudził podziw swoją odwagą i zyskał przydomek "Jana bez Trwogi" ("Sans-peur"). Mimo tego dostał się do niewoli prowadząc nieprzygotowany atak francuskiego rycerstwa na tureckie pozycje. Został uwolniony w 1397 r., kiedy jego ojciec zapłacił Turkom spory okup.
Książę Burgundii.
Filip Śmiały zmarł w 1404 r. i Jan został księciem Burgundii jako Jan II. Rok później zmarła jego matka i Jan został hrabią Flandrii i Artois oraz hrabią palatynem Burgundii. W tym samym roku przekazał hrabstwo Nevers swojemu młodszemu bratu. W 1407 r. podpisał traktat z Anglią. Był przeciwny kontynuowaniu wojny stuletniej, gdyż nie leżało to w gospodarczych interesach Burgundii. Zaczął też występować jako sojusznik miast i mieszczaństwa, zyskując sobie ich popularność protestami przeciwko nakładaniu większych podatków.
Od początku swoich rządów Jan brał aktywny udział w wydarzeniach we Francji. Królem Francji był obłąkany Karol VI. Regencję w jego imieniu sprawował młodszy brat króla, Ludwik I, książę Orleanu, o którym mówiono, że jest kochankiem królowej Izabeli. W 1405 r. Jan zbrojnie wkroczył do Paryża. Nie udało mu się jednak uzyskać regencji, ale został mianowany opiekunem delfina i innych dzieci króla.
Wkrótce jednak stosunki między Janem a Ludwikiem jeszcze bardziej się pogorszyły. Stryj książąt, Jan de Berry, próbował nakłonić ich do porozumienia, ale jego wysiłki na niewiele się zdały. 23 listopada 1407 r. książę Orleanu wracający ze spotkania z królową Izabelą został zasztyletowany przez ludzi księcia Burgundii. Jan uzyskał od doktorów Uniwersytetu Paryskiego uzasadnienie swojego czynu jako usprawiedliwionego tyranobójstwa. Kosztowało go to jednak utratę łaski króla. Jan musiał uciekać z Paryża, ale w 1409 r. udało mu się powrócić do łask Karola VI. W traktacie podpisanym w Chartres 9 marca 1409 r. Karol uwalniał księcia Burgundii od odpowiedzialności za morderstwo. Jan i syn zamordowanego Ludwika, książę Karol, zaprzysięgli zgodę. Jan został ponownie mianowany strażnikiem osoby delfina.
Problemy Jana nie skończyły się jednak. Stronnicy zamordowanego księcia Orleanu znaleźli sobie nowego przywódcę w osobie hrabiego d'Armagnac, teścia księcia Karola. Od niego wzięła się nowa nazwa stronnictwa – armaniacy. Konflikt jaki wówczas rozgorzał zakończył się pokojem w 1410 r. Jan powrócił następnie do Burgundii pozostawiając władzę w Paryżu w rękach Armagnaca. Jednak napięte stosunki hrabiego z paryskimi mieszczanami sprawiły, że Jan zdobył miasto w 1411 r. W 1413 r. książę ponownie utracił kontrolę nad miastem na rzecz swoich przeciwników.
W 1415 r. Francję zaatakował król Anglii Henryk V Lancaster, który wylądował w Normandii i zagroził Paryżowi. Jan brał udział w negocjacjach pokojowych, ale nie brał udziału w przegranej bitwie pod Azincourt, gdzie zginęli jego dwaj młodsi bracia – Antoni Brabancki i Filip de Nevers.
Wkrótce jednak ponownie wybuchły walki między armaniakami a Burgundczykami. W 1418 r. Jan zaatakował Paryż i zdobył miasto 30 maja 1418 r. Hrabia d'Armagnac został zamordowany, delfin Karol uciekł z miasta. Jan przybrał tytuł regenta Francji. Nie występował jeszcze jako sojusznik Anglików, ale nie przeszkodził im w zdobyciu Rouen. Kiedy północna Francja znalazła się pod angielską okupacją, a Paryż znajdował się w ręku Burgundczyków, delfin zdecydował się dojść do porozumienia z Janem. Karol i Jan spotkali się w lipcu 1419 r. i zaprzysięgli pokój na moście w Pouilly niedaleko Melun. Zdecydowali się później na odbycie jeszcze jednego spotkania.
Doszło do niego 10 września 1419 r. na moście w Montereau. Jan przybył z niewielką eskortą. Przeszedł barierkę, doszedł do środka mostu i przywitał się z delfinem. "Panie, po Bogu pragnę służyć jedynie królowi i tobie, dla zachowania naszego królestwa". Przysiągł, że w tym celu wykorzysta wszystkie swoje siły, majątek i wpływy. Następnie zwrócił się do dworzan Karola: "Czy dobrze mówię, panowie?". "Nie można lepiej, kuzynie" – odrzekł Karol ujmując Burgundczyka za rękę. W tym czasie od orszaku odłączył się Tanneguy du Châstel, dawny dworzanin Ludwika Orleańskiego i uderzył księcia siekierą w głowę. Jan zginął na miejscu. Został pochowany w pustelni w Champmol niedaleko Dijon. Następnie jego ciało przeniesiono do kościoła św. Benigny w Dijon. Trumnę sprofanowano podczas rewolucji francuskiej w 1789 r.
Śmierć Jana spowodowała ostateczne zerwanie rozmów między armaniakami a Burgundczykami. Ci ostatni poparli Anglików, co umożliwiło sukcesy Wyspiarzom przez następne 10 lat. W 1521 r. do Dijon przybył król Francji Franciszek I. Jeden z mnichów pokazał mu wówczas czaszkę Jana bez Trwogi i, wskazując na ślad po uderzeniu topora, powiedział: "Oto dziura, przez którą Anglicy weszli do Francji".
Rodzina.
9 kwietnia 1385 r. poślubił Małgorzatę Bawarską (1363 – 23 stycznia 1423), córkę Albrechta I Bawarskiego i Małgorzaty, córki Ludwika I, księcia brzeskiego. Jan i Małgorzata mieli razem syna i siedem córek:
Jan miał również następujące dzieci z nieprawego łoża:
Z Agnes de Croy:
Z Marguerite van Borsselen:

</doc>
<doc id="900816" url="https://pl.wikipedia.org/wiki?curid=900816" title="Vilar Formoso">
Vilar Formoso

Vilar Formoso – miejscowość w Portugalii przy granicy z Hiszpanią, w regionie Guarda, prowincja Almeida, 2481 mieszkańców (w 2001), 15,63 km².
Przez Vilar Formoso przebiega linia kolejowa łącząca Portugalię z Hiszpanią, a także europejska trasa międzynarodowa E80, zaczyna się tu również portugalska autostrada IP-5 (A-25).

</doc>
<doc id="900820" url="https://pl.wikipedia.org/wiki?curid=900820" title="Szachy z Lewis">
Szachy z Lewis

Szachy z Lewis – jedna z kilku zachowanych do dnia dzisiejszego kolekcji średniowiecznych bierek szachowych. Nazwa pochodzi od miejsca ich znalezienia – szkockiej wyspy Lewis.
Pochodzenie.
Przypuszcza się, że bierki zrobiono w Norwegii, być może były wykonane w XII wieku przez rzemieślników z Trondheim, gdzie znajdowano podobne egzemplarze. W tym okresie Hebrydy Zewnętrzne, razem z innymi dużymi szkockimi wyspami, należały do Norwegii. Niektórzy historycy uważają, że szachy z Lewis zostały ukryte (bądź zgubione) na skutek nieszczęśliwego wypadku, który wydarzył się podczas ich transportu z Norwegii do zamożnych osad na wschodnim wybrzeżu Irlandii.
Wykonanie.
Prawie wszystkie elementy kolekcji są wyrzeźbione z kłów morsów, pozostałe wykonano z zębów wieloryba. 93 elementy należą do 4 lub 5 zestawów, z których dwa są kompletne. W sumie szachy z Lewis składają się z 8 królów, 8 królowych, 16 gońców, 15 skoczków, 12 wież i 19 pionów. Wszystkie bierki są rzeźbami o ludzkich kształtach, z wyjątkiem pionów, które przypominają kamienie nagrobne. Skoczki są przedstawione jako jeźdźcy (na miniaturowych koniach), trzymający włócznie i tarcze. Wszystkie figury mają zdecydowanie ponury wyraz twarzy, z wyjątkiem trzech wież, które są ukazane jako bersekerzy, z dzikością w oczach ściskający swoje tarcze w szale wojennym. Niektóre z bierek były zabarwione na czerwono w celu odróżnienia od siebie dwóch kompletów (w szachach współczesnych używa się białego i czarnego koloru).
Odkrycie.
Figury zostały odkryte przed 1831 r. w piaszczystej ławicy na czubku zatoki Uig na zachodnim wybrzeżu wyspy Lewis w Hebrydach Zewnętrznych w Szkocji. Nie istnieją żadne współczesne relacje na temat tego, kiedy i jak dokonano odkrycia, ale pogłoski mówią, że zostały znalezione w małej, kamiennej komorze około 15 stóp poniżej szczytu ławicy.
Zostały przedstawione przez Redericka Ririego podczas spotkania Society of Antiquaries of Scotland 11 kwietnia 1831 r. Kolekcja niedługo potem została rozdzielona, 10 figur sprzedano Kirkpatrickowi Sharpe’owi, a pozostała część (67 figur szachowych i 11 pionków) zostało zakupionych w imieniu londyńskiego British Museum.
Kirkpatrick Sharpe znalazł jeszcze potem inne figury; jego kolekcja zwiększyła się do jedenastu elementów. Wszystkie zostały sprzedane lordowi Londesborough. W 1888 r. fragment kolekcji ponownie znalazł się w rękach Society of Antiquaries of Scotland, który przekazał zbiór do Royal Museum w Edynburgu.
Fragment kolekcji ofiarowany British Museum nadal znajduje się w zbiorach muzeum. Można go zobaczyć w sali nr. 42; jego numer identyfikacyjny to M&amp;ME 1831,11-1.78-159.
Odniesienia w kulturze.
W serialu Castle Rock szachy te używane są aby odróżnić teraźniejszość od przeszłości przez główną bohaterkę. Jest również przedstawiona ich historia. Charakterystyczny wygląd szachów z Lewis zainspirował twórców animowanego serialu "Noggin the Nog". W filmie "Harry Potter i Kamień Filozoficzny" z 2001 roku bierki, którymi grają Harry i Ron w czarodziejskie szachy wykorzystują motywy z kolekcji. Piosenki "Marching Mystery" napisana przez Dougiego MacLeana oraz "The Game Pieces" Chrisa Lesliego, oparte są na historii tych szachów. W grze komputerowej Chessmaster (jej dziesiątym i jedenastym wydaniu) można uczestniczyć w trójwymiarowej symulacji gry szachowej wykorzystującej figury z wyspy Lewis. Figury szachowe z wyspy Lewis pojawiają się w książce kryminalno-obyczajowej Petera Maya "Jezioro Tajemnic"

</doc>
<doc id="900823" url="https://pl.wikipedia.org/wiki?curid=900823" title="Plac Franklina Roosevelta w Olsztynie">
Plac Franklina Roosevelta w Olsztynie

Plac Roosevelta jest jednym z głównych placów Olsztyna i zlokalizowany jest na Podgrodziu. Łączy główne ulice miasta, które prowadzą do m.in. Śródmieścia, Podgrodzia, Likus, Dajtek i Kortowa. Przy placu znajduje się sygnalizacja świetlna, następujące ulice od niego odbiegają:
Po wybudowaniu alei Obrońców Tobruku, ulicy Tuwima oraz alei Schumana, główny ruch tranzytowy przeniósł się ze ścisłego centrum Olsztyna i placu Roosevelta. Obecnie plac pełni funkcję bardziej miejską, niż tranzytową.
Nazwę plac zawdzięcza prezydentowi Stanów Zjednoczonych Franklinowi Rooseveltowi.
Historia placu.
Plac Roosevelta, łączący ważne dzielnice Olsztyna, spełniał rolę handlową i ruchu. Pierwsza nazwa placu to "Pferd-Markt" (Targ Koński), który wieńczył wschodnią część dawnego "Dolnego Przedmieścia". Za czasów Prus Wschodnich plac nazywał się natomiast "Remonte-Markt" (Targ/Rynek Remonte), a po dojściu Hitlera do władzy nazwa zmieniła się na Langemarck-Platz (plac Langemarcki).
Tuż po drugiej wojnie Światowej odrestaurowano kamienice na placu, w pobliżu ulicy Knosały. W latach 70. i 80. XX wieku rozpoczęto rozbiórkę większości starych kamienic przy wschodniej części placu. Stara przedwojenna willa "Villa Beyer", na zbiegu ulic Pieniężnego, Szrajbera i Knosały została wyremontowana po II wojnie światowej i ulokowano w niej Towarzystwo Przyjaźni Polsko-Radzieckiej, znane potocznie jako "TPPR". W budynku odbywały się różne spotkania, wykłady oraz filmy w języku rosyjskim. W kinie TPPR-u pokazywano w większości filmy produkcji radzieckiej. Wraz ze zmianami politycznymi w latach 1989-90 zamknięto TPPR i sprzedano willę Kredyt Bankowi, która została gruntownie odrestaurowana i ogrodzona. Na miejscu dawnych kamienic, na wschodzie placu nie budowano aż do początku lat 90. XX wieku, kiedy przystąpiono do budowy restauracji McDonald's. Pierwotnie planowano w tym miejscu cerkiew, ale plany zakupu placu pod budowę przedłużały się i sprzedano ziemię McDonaldowi. Po wybudowaniu w latach 90. XX wieku alei Obrońców Tobruku, plac został odciążony od ruchu tranzytowego.
Komunikacja.
Plac Roosevelta odgrywał ważną rolę w komunikacji miejskiej od początku XX wieku. Trojlebusy linii 2 zaczęły jeździć od roku 1939 na trasie: pl. Roosevelta – ul. Jagiellończyka – Koszary Wojskowe. Dnia 28 stycznia 1948 roku oddano do użytku nową trasę trolejbusową od pl. Roosevelta do Kortowa. Przez plac przebiegała także linia trolejbusowa 3, która ciągnęła się od ul. Limanowskiego do Kortowa, a także trolejbusy linii nr 4 w kierunku osiedla Mazurskiego przez aleję Niepodległości. Od dnia 31 lipca 1971 r. zastąpiono linie trolejbusowe miejskimi autobusami.
Przez plac Roosevelta przebiegają linie autobusowe o numerach: 101, 103, 105, 107, 111, 113, 116, 127, 128, 136, 309, N01 i N02 (w tym dwie nocne i jedna podmiejska).
Najbliższe przystanki autobusowe znajdują się przy ulicy Śliwy (w kierunku Kortowa), ul. Szrajbera (w kierunku Śródmieścia i Jakubowa). Pętla autobusów miejskich i podmiejskich znajduje się na wschód placu – przy ul. Knosały.
Bibliografia.
Piechocki, Stanisław (1998): "Dzieje Olsztyńskich Ulic", Olsztyn Agencja Wydawnicza REMIX, s. 116

</doc>
<doc id="900830" url="https://pl.wikipedia.org/wiki?curid=900830" title="Hero of the Day">
Hero of the Day

Hero of the Day – singel amerykańskiego zespołu Metallica zamieszczony na albumie Load w 1996 roku.
Utwór znalazł się na 6. pozycji na krążku. Trwa 4 minuty i 22 sekundy, jego kompozytorami są James Hetfield, Lars Ulrich i Kirk Hammett. Demo tej piosenki nosiło tytuł "„Mouldy”" ("„Spleśniałe”"), ponieważ riffy były już bardzo stare i długo czekały na wykorzystanie. Utwór zaczyna się jak ballada z narastającym riffem basu i gitary, z Hetfieldem śpiewającym „czystym” głosem, następnie piosenka staje się nieco „ostrzejsza”. Wraz z powstawaniem utworów takich jak "„Hero..”" zespół coraz bardziej oddalał się od heavy metalu i zbliżał do mainstreamu.
Do piosenki powstał teledysk. Przedstawiono w nim historię typowego młodego człowieka bez pracy siedzącego przed telewizorem, topiącego swoje problemy w alkoholu.
Tekst utworu jest o ciemnej stronie kultu bohaterów, którzy mają to do siebie, że zawsze zawodzą. Tekst opowiada o bezgranicznej miłości rodziców do swoich dzieci i ich obawach, że bohaterowie na jakich wzorują się ich dzieci nie są dobrymi przykładami do naśladowania.
Piosenka bardzo rzadko grana jest na koncertach zespołu, weszła jednak w skład koncertu z orkiestrą symfoniczną 21 kwietnia 1999 i zarejestrowana na albumie S&amp;M.

</doc>
<doc id="900838" url="https://pl.wikipedia.org/wiki?curid=900838" title="Igły (Chojnice)">
Igły (Chojnice)

Igły – północne osiedle Chojnic położone na północnym skraju Pojezierza Krajeńskiego.
Zbrodnia na Polach Igielskich.
W znajdującej się nieopodal Lasku Miejskiego „Dolinie Śmierci” na tzw. Polach Igielskich Niemcy podczas okupacji rozstrzelali około 2000 mieszkańców Chojnic i okolic. Zwłoki pomordowanych przez Niemców pochowano w drugiej połowie roku 1946 na Cmentarzu Ofiar Hitlerowskich przy ulicy Gdańskiej w Chojnicach.

</doc>
<doc id="900839" url="https://pl.wikipedia.org/wiki?curid=900839" title="Rady Wojenne (ZSRR)">
Rady Wojenne (ZSRR)

Rady Wojenne (RW) - kolektywne organy dowodzenia wojskami w rodzajach sił zbrojnych RFSRR i ZSRR, okręgach wojskowych (flotach), grupach wojsk. Przewodniczącym RW był zawsze odpowiedni dowódca.
Powstanie rad rozpoczęło się w czasie wojny domowej w Rosji i nazywały się one wtedy Rewolucyjnymi Radami Wojennymi. Pierwszą radę (postanowieniem Rady Komisarzy Ludowych z dnia 13 czerwca 1918) utworzono w celu kierowania organami i operacjami przeciw buntowi Korpusu Czechosłowackiego. Na tym froncie (nazwanym Wschodnim) rozpoczęto formowanie armii z Radami Wojennymi. 2 września 1918 Wszechrosyjski Centralny Komitet Wykonawczy (WCIK) zatwierdził Rewolucyjna Radę Republiki, która rozprzestrzeniła w dół system RW dla wszystkich frontów i armii. Miały one w składzie po 3 członków (dowódca i 2 pracowników politycznych). Plenum Komitetu Centralnego RKP(b) w maju 1919 r. zaproponowało wprowadzenie do RW frontów i armii przedstawicieli miejscowych organów partyjnych. Członków RW zatwierdzało Biuro Organizacyjne Komitetu Centralnego WKP(b). Rady miały wielką rolę w tworzeniu Armii Czerwonej i kierowaniu wojskami na frontach. Rewolucyjna Rada Wojenna Republiki 28 sierpnia 1923 została przemianowana na Rewolucyjną Radę Wojenną ZSRR. 
20 czerwca 1934 rady zostały rozwiązane. W listopadzie 1934 przy komisarzu ludowym obrony była utworzona Rada Wojenna jako organ doradczy (80 ludzi). Jednocześnie RW likwidowano w okręgach, armiach, flotach i flotyllach. W czasie "wielkiego terroru", w maju 1937 zostały odtworzone. W marcu 1938 powstała Główna Rada Wojenna Armii Czerwonej, a w kwietniu Główna Rada Wojenna Marynarki Wojennej.
W początkach wojny niemiecko-sowieckiej (1941) były tworzone RW frontów. Na obszarach gdzie był wprowadzany stan wojenny radom przekazywano wszystkie funkcje organów państwowych. Były tworzone także RW rodzajów sił zbrojnych i rodzajów wojsk. Stanowiska członków RW powoływanych z organów partyjnych zostały zamienione na stanowiska zastępców ds. politycznych odpowiednich dowódców. W 1947 RW rodzajów sił zbrojnych i rodzajów wojsk, grup wojsk, okręgów wojskowych i flot były przemianowane na organy doradcze przy odpowiednich dowódcach. Od czerwca 1950 rady były organami kolegialnymi. Od kwietnia 1958 w skład RW wchodzili: dowódca (przewodniczący), członek rady (oficer polityczny, sekretarz partii w jednostce, sekretarz partii miejscowych organów, I zastępca dowódcy, szef sztabu - zastępca dowódcy.
W innych państwach b. Układu Warszawskiego były tworzone Rady Wojskowe jako kolegialne organy doradcze i opiniotwórcze dowódcy.

</doc>
<doc id="900852" url="https://pl.wikipedia.org/wiki?curid=900852" title="Amstel">
Amstel

Amstel — rzeka położona na terenie Holandii. Długość - 31 km.
Przepływa przez największe miasto Holandii - Amsterdam.

</doc>
<doc id="900869" url="https://pl.wikipedia.org/wiki?curid=900869" title="Twardy dysk">
Twardy dysk



</doc>
<doc id="900872" url="https://pl.wikipedia.org/wiki?curid=900872" title="Issam Jemâa">
Issam Jemâa

Issam Jemâa (arab. عصام جمعة; ur. 28 stycznia 1984 w miejscowości Kabis) – tunezyjski piłkarz występujący na pozycji napastnika. Obecnie jest zawodnikiem Al Kuwait Kaifan.
Kariera klubowa.
Od 2003 do 2005 był zawodnikiem Espérance Tunis, gdzie nie zagrał ani jednego oficjalnego meczu. W sezonie 2005/06 przeniósł się do Francji. Zadebiutował w barwach RC Lens w meczu z Olympique Marsylia. Latem 2007 przeszedł do beniaminka Ligue 1, SM Caen.
W styczniu 2012 został wypożyczony z AJ Auxerre do końca sezonu 2011/2012 do Stade Brestois 29, gdzie ma zastąpić Nolana Roux.
Kariera reprezentacyjna.
W reprezentacji Tunezji zadebiutował w 2005 roku. Grał w Pucharze Narodów Afryki 2006, 2008, 2010 i 2012. Z 6 golami był najlepszym strzelcem kwalifikacji do PNA 2012.

</doc>
<doc id="900878" url="https://pl.wikipedia.org/wiki?curid=900878" title="II bitwa pod Zurychem">
II bitwa pod Zurychem

II bitwa pod Zurychem – starcie zbrojne, które miało miejsce w dniach 25–26 września 1799 roku podczas wojny Francji z drugą koalicją.
Po tym, jak został wyparty w czerwcu z Zurychu, generał André Masséna zajął ufortyfikowane pozycje na wzgórzu Zürichberg. Zurych opanowały w tym czasie wojska rosyjskie dowodzone przez generała Korsakowa. Spodziewano się, że Korsakowa wzmocni wkrótce idący przez przełęcz Świętego Gottharda Aleksandr Suworow. Tak się jednak nie stało i Suworow nie dotarł do Zurychu. Przyczyniły się do tego niewielkie siły wysłane przez Massénę, które tak skutecznie nękały Rosjan i Austriaków, że ci zmuszeni zostali do odwrotu. Francuskie zwycięstwo spowodowało, że Rosja wycofała się z drugiej koalicji.
Bitwa.
Siły sprzymierzonych w znacznym stopniu przewyższały francuskie, toteż Korsakow wysłał ponad połowę swej armii (około 60 000 żołnierzy) by obeszła pozycje francuskie i odcięła Francuzom drogi odwrotu. Masséna (75 000 żołnierzy) zaatakował część wojsk austriacko-rosyjskich, które pozostały przy Korsakowie i pobił je, zdobywając całą artylerię, zaopatrzenie i zadając nieprzyjacielowi straty wielkości 8 000 żołnierzy.
Przez większość czasu walka toczyła się na obu brzegach rzeki Limmat. Następnie walki przeniosły się pod bramy Zurychu, a na koniec toczyły się wewnątrz miasta. Na prawym brzegu rzeki Francuzami dowodził generał Nicolas Charles Oudinot, a na lewym brzegu – generał Édouard Mortier. W tym samym czasie generał Nicolas Jean de Dieu Soult zaatakował i pobił nad rzeką Linth Austriaków, którymi dowodził feldmarszałek Friedrich von Hotze (zginął już na początku bitwy).
Następnie Masséna obszedł Austriaków i po błyskotliwym natarciu kompletnie pobił całą armię austriacko-rosyjską, zmuszając ją do ostatecznego odwrotu. Austriacy i Rosjanie stracili 14 000 zabitych, rannych i jeńców.
Po bitwie.
Dzięki temu zwycięstwu Francuzi uniknęli planowanej na swój kraj inwazji, gdyż zniechęcona Rosja wycofała się z drugiej koalicji. Wyparcie Austriaków i Rosjan ze Szwajcarii oznaczało przywrócenie utworzonej w 1798 roku przez Francuzów Republiki Helweckiej.

</doc>
<doc id="900883" url="https://pl.wikipedia.org/wiki?curid=900883" title="Karl Nieroth">
Karl Nieroth

Książę Karl Gustaw von Nieroth (szw. "Carl Gustaf von Nieroth"), ur. ok. 1650 w Finlandii, zm. 25 stycznia 1712 w parafii Pernå w Finlandii, fińsko-szwedzki wojskowy, gubernator generalny Estonii w latach 1709-1710, gubernator generalny Finlandii w latach 1710-1712.
Urodzony w Finlandii jako syn podpułkownika wojsk szwedzkich Otto Reinholda von Nierotha i jego żony Gertrudy Baranoff, choć data urodzenia nie jest dokładnie znana. W 1671 wymieniany w stopniu korneta armii szwedzkiej na Pomorzu i w 1683 otrzymuje szwedzkie szlachectwo. W 1692 zostaje podpułkownikiem kawalerii skańskiej i w 1700 zostaje generał majorem. 
W czasie III wojny północnej dowodzi w wielu bitwach i odnosi wiele sukcesów - począwszy od wojny z Danią w 1700 roku i lądowania na Zelandii, nad Dźwiną w 1701, pod Kliszowem w 1702 i pod Pułtuskiem w 1703. W 1704 mianowany generał-leutnantem kawalerii armii szwedzkiej. W 1705 na czele wojsk szwedzkich przybywa do Warszawy dla ochrony koronacji Stanisława Leszczyńskiego i 31 lipca 1705 w czasie bitwy pod Warszawą rozbija dużo liczniejsze siły polsko-saskie. W 1706 otrzymuje tytuł książęcy.
Po utracie Wyborga przez Szwecję na rzecz Rosji, w 1710 von Nieroth został wysłany na czele 10 000 ludzi, aby go odbić. Niestety na skutek braków w wyposażeniu zmuszony był się wycofać spod miasta. Zmarł nagle w czasie postoju w parafii Pernå.

</doc>
<doc id="900897" url="https://pl.wikipedia.org/wiki?curid=900897" title="Filip z konopi (film)">
Filip z konopi (film)

Filip z konopi – polski film fabularny (komedia) w reżyserii Józefa Gębskiego. Film wyprodukowano w 1981 roku, premierę miał natomiast w 1983 roku.
Tytuł filmu nawiązuje do polskiego przysłowia oraz zwyczajowego powiedzenia o filipie z konopi.
Film kręcono na warszawskich Bielanach – na osiedlu Wawrzyszew w bloku przy ul. Czechowa 2 (w filmie adres Gogola 7).
Opis fabuły.
Ironizująca komedia, wyśmiewająca życie w wielkim mieście w czasach PRL-u. Bohaterem jest architekt Andrzej Leski i jego żona Krystyna, będąca w zaawansowanej ciąży, którzy mieszkają w ponurym wieżowcu. Krystyna marzy o zmianie mieszkania. Andrzej jednak ma na ten temat inne zdanie, gdyż jako architekt przyczynia się do powstawania takich właśnie molochów. W życiu Leskich, oprócz depresji żony pojawiają się i inne napięcia. Gosposia odchodzi, Krystyna idzie do szpitala. Pod presją żony Andrzej przegląda ogłoszenia o zamianie mieszkania. Niestety, jedyna oferta podchodzi z sąsiedniego bloku. Telefon przynosi wiadomość, że Leskim urodził się syn Filip.

</doc>
<doc id="900899" url="https://pl.wikipedia.org/wiki?curid=900899" title="Towarzystwo Monarchiczne Trzeciego Maja">
Towarzystwo Monarchiczne Trzeciego Maja

Towarzystwo Monarchiczne Trzeciego Maja (właściwie Towarzystwo Insurrekcyjno-Monarchiczne Fundatorów i Przyjaciół Trzeciego Maja) – emigracyjna organizacja polityczna polskich monarchistów, istniejąca we Francji w latach 1843-1848.
Charakterystyka.
Towarzystwo było jawną emanacją Hotelu Lambert. 
Głosiła program odbudowania Królestwa Polskiego, opartego na zasadach ustrojowych konstytucji 3 maja z Adamem Jerzym Czartoryskim jako królem. Prezesem towarzystwa był Narcyz Olizar, głównym ideologiem ruchu Janusz Woronicz-Werner, autor wydanego w Paryżu w 1839 dzieła "Rzecz o monarchii i dynastii w Polszcze", a redaktorem organu prasowego "Trzeci Maj" poeta Ludwik Orpiszewski. Działaczami tej organizacji byli m.in. Władysław Zamoyski, Feliks Breański (prezes od sierpnia 1845) i Ludwik Bystrzonowski.

</doc>
<doc id="900902" url="https://pl.wikipedia.org/wiki?curid=900902" title="Sceptycyzm metodologiczny">
Sceptycyzm metodologiczny

Sceptycyzm metodyczny – odmiana sceptycyzmu polegająca na kwestionowaniu i wątpieniu w poszczególne twierdzenia w celu dotarcia do twierdzeń bardziej pewnych lub takich, w które wątpić się już nie da (np. dla Kartezjusza było to stwierdzenie, że akt myślenia wymaga podmiotu myślącego, a zatem "cogito ergo sum" - "myślę, więc jestem"); sceptycyzm metodyczny jest więc nie tyle stanowiskiem kwestii możliwości poznania prawdy, co metodą uzyskiwania poznania najlepszego z możliwych do uzyskania.
Przedstawiciele sceptycyzmu metodologicznego:

</doc>
<doc id="900907" url="https://pl.wikipedia.org/wiki?curid=900907" title="Towarzystwo Insurrekcyjno-Monarchiczne Fundatorów i Przyjaciół Trzeciego Maja">
Towarzystwo Insurrekcyjno-Monarchiczne Fundatorów i Przyjaciół Trzeciego Maja



</doc>
<doc id="900911" url="https://pl.wikipedia.org/wiki?curid=900911" title="Karwieńskie Błota">
Karwieńskie Błota

Karwieńskie Błota (kaszb. "Karwiéńsczé Błota", niem. "Karwenbruch") – obszar bagienno-torfowiskowy w otulinie Nadmorskiego Parku Krajobrazowego (w bezpośrednim sąsiedztwie Bałtyku), na zachód od Karwi i Kępy Ostrowskiej, na wschód od Wierzchucińskich Błot i ujścia rzeki Piaśnicy.
W 1599 roku na obszarze błot została założona przez starostę Jana Wejhera miejscowość Karwieńskie Błoto (obecnie Karwieńskie Błoto Pierwsze i Karwieńskie Błoto Drugie), zasiedlona przez ściągniętych osadników olęderskich (głównie mennonitów). Osadnicy osuszyli częściowo obszar błot i zamieszkiwali w zwartej grupie aż do pierwszych lat XX wieku (zachowując własne, specyficzne kulturę, język i tradycje).
Na terenie miejscowości Karwieńskie Błoto Pierwsze znajduje się zabytkowy cmentarz ewangelicki.

</doc>
<doc id="900925" url="https://pl.wikipedia.org/wiki?curid=900925" title="Ulica Feliksa Szrajbera w Olsztynie">
Ulica Feliksa Szrajbera w Olsztynie

Ulica Szrajbera – ulica na obrzeżach osiedla Podgrodzie w Olsztynie, będąca przedłużeniem ulicy Pieniężnego, którą łączy z placem Roosevelta. Ulica jest dwujezdniowa. Przy końcu ulicy Szrajbera (początek ulicy Pieniężnego) znajduje się Park Zamkowy i most św. Jakuba nad rzeką Łyną.
Nazwę ulica zawdzięcza księdzu Feliksowi Szrajberowi "lub" Schreiberowi (1857 – 1889), walczącemu o polskość na Warmii, który założył Związek Towarzystw Młodzieżowych – prężną organizację katolicką, mającą własną gazetę – „Życie Młodzieży”
Historia ulicy.
Za czasów Prus Wschodnich, ulica nazywała się Friedrichstraße. Plac u zbiegu ulicy Szrajbera i ulicy Knosały (dawniej Garten-Straße – czyli ulica Ogrodowa) nosił od roku 1892 nazwę Stadthof-Platz, po drugiej wojnie światowej nie nadano temu placu żadnej nazwy.
W budynku po zachodniej stronie znajdowała się siedziba władz rejencji olsztyńskiej. Po II wojnie do przebudowanego budynku wprowadził się Urząd Bezpieczeństwa Publicznego. Po 1989 roku został zajęty przez Wydział Humanistyczny Wyższej Szkoły Pedagogicznej. Obecnie znajdują się tu prawie wszystkie instytuty i katedry Wydziału Nauk Społecznych i Wydziału Sztuki UWM (poza pedagogicznym).
Komunikacja.
Przy ulicy Szrajbera, znajduje się przystanek autobusów miejskich przy którym stają autobusy jadące tylko w kierunku Śródmieścia. Na przystanku zatrzymują się autobusy następujących linii (w tym jedna podmiejska i dwie nocne): 101, 105, 107, 109, 111, 113, 116, 128, 136, 309, N01 oraz N02.

</doc>
<doc id="900927" url="https://pl.wikipedia.org/wiki?curid=900927" title="Ryszard Engelking">
Ryszard Engelking

Ryszard Engelking (ur. 16 listopada 1935 w Sosnowcu) – polski matematyk specjalizujący się w topologii, szczególnie w teorii wymiaru. Tłumacz literatury francuskiej.
Życiorys.
Absolwent IV Liceum Ogólnokształcącego im. Stanisława Staszica w Sosnowcu. 24 czerwca 1961 na podstawie rozprawy pt. "O pewnych uzwarceniach przestrzeni topologicznych" uzyskał w Instytucie Matematycznym Polskiej Akademii Nauk stopień naukowy doktora nauk matematycznych. W 1971 został profesorem nauk matematycznych.
Był nauczycielem akademickim Wydziału Matematyki, Informatyki i Mechaniki Uniwersytetu Warszawskiego. W 1984 został członkiem korespondentem, a w 1989 członkiem zwyczajnym Towarzystwa Naukowego Warszawskiego, Wydziału III Nauk Matematycznych i Fizycznych.
Opublikował wiele książek i publikacji z zakresu topologii i teorii wymiaru, w tym "Topologię ogólną" (przetłumaczoną na angielski), która jest klasyczną pozycją literatury przedmiotu. Oprócz prac naukowych, których był jedynym autorem, publikował wspólnie z m.in. Kazimierzem Alsterem, Włodzimierzem Holsztyńskim, Moniką Karłowicz, Kazimierzem Kuratowskim, Aleksandrem Pełczyńskim, Karolem Siekluckim i Romanem Sikorskim.
Działalność translatorska.
Tłumaczył na polski m.in.:
Otrzymał Nagrody "Literatury na Świecie" za przekłady poezji (1993) i prozy (2005), był także laureatem Nagrody Specjalnej tego pisma "Mamut" (2015). Nominowany (wspólnie z Tomaszem Swobodą) do Nagrody Literackiej Gdynia 2014 w kategorii przekład na język polski za "Śnienie i życie" Nervala. Nagrodę Literacką Gdynia otrzymał w 2017 za przekład "Szkoły uczuć" Gustave’a Flauberta.
Życie prywatne.
Jest ojcem m.in. Barbary Engelking i Anny Engelking oraz stryjem poety i krytyka literackiego Leszka Engelkinga.

</doc>
<doc id="900930" url="https://pl.wikipedia.org/wiki?curid=900930" title="Archibald Alison (filozof)">
Archibald Alison (filozof)

Archibald Alison (ur. 13 listopada 1757 w Edynburgu, zm. 17 maja 1839) – szkocki filozof.
Był synem Patricka Alisona, prowosta Edynburga.
Studiował na University of Glasgow i w Balliol College w Oksfordzie. W 1784 ożenił się z Dorotheą Gregory z Edynburga.
Następne dwadzieścia lat spędził w Shropshire, kolejno w: High Ercall, Roddington i Kenley. W 1800 przeprowadził się z powrotem do Edynburga. Ostatnie lata życia spędził w Colinton koło Edynburga.
Opublikował – oprócz "Life of Lord Woodhouseke" – tom kazań, który był kilkakrotnie wznawiany oraz pracę pt. "Essays on the Nature and Principles of Taste" (1790). Jego synami byli: Dr William Pulteney Alison (1790–1859) i Sir Archibald Alison, 1. baronet.

</doc>
<doc id="900935" url="https://pl.wikipedia.org/wiki?curid=900935" title="Salop">
Salop



</doc>
<doc id="900938" url="https://pl.wikipedia.org/wiki?curid=900938" title="Shrops">
Shrops



</doc>
<doc id="900941" url="https://pl.wikipedia.org/wiki?curid=900941" title="Och, Karol">
Och, Karol

Och, Karol – polski film fabularny (komedia erotyczna) z 1985 roku w reżyserii Romana Załuskiego.
Plenery: Warszawa i Siechnice.
Opis fabuły.
Karol Górski, choć jest żonaty, to jednak spotyka się z kilkoma innymi kobietami. Żona, Maria, cierpliwie to znosi, lecz i jej cierpliwość się kończy. Pewnego dnia Karol zastaje w domu Marię, Paulinę, Irenę i Wandę – każda z nich troszczy się o niego, losują nawet która ma spać z Karolem. W pracy spotykają go docinki ze strony Joli, a pocieszenie znajduje w rozmowach z Romanem. Wtedy Karol poznaje barmankę Basię i w jej ramionach szuka pocieszenia, lecz i ona dołącza do kobiet mieszkających w domu. W końcu przez kobiety Karol trafia do szpitala, z którego ucieka przed zakochaną w nim pielęgniarką. Trafia do domu, a tam okazuje się, że tym razem jego żona Maria ma trzech „przyjaciół”.

</doc>
<doc id="900945" url="https://pl.wikipedia.org/wiki?curid=900945" title="Nepenthes villosa">
Nepenthes villosa



</doc>
<doc id="900956" url="https://pl.wikipedia.org/wiki?curid=900956" title="Dekanat ozorkowski">
Dekanat ozorkowski

Dekanat ozorkowski - dekanat należący do archidiecezji łódzkiej. Zamieszkuje go około 30 tys. wiernych. Sąsiaduje z dekanatami: aleksandrowskim, poddębickim, strykowskim w archidiecezji łódzkiej oraz łęczyckim, piątkowskim, głowieńskim w diecezji łowickiej. 
Dziekanem jest ks. kanonik Grzegorz Ząbecki, proboszcz parafii Świętego Józefa w Ozorkowie. W skład dekanatu wchodzi 8 parafii:

</doc>
<doc id="900959" url="https://pl.wikipedia.org/wiki?curid=900959" title="Kociołki-Las">
Kociołki-Las

Kociołki-Las – osada w Polsce położona w województwie łódzkim, w powiecie pabianickim, w gminie Dłutów.
W latach 1975–1998 miejscowość administracyjnie należała do województwa piotrkowskiego.
Do 1 stycznia 1998 roku należała do gminy Drużbice.

</doc>
<doc id="900963" url="https://pl.wikipedia.org/wiki?curid=900963" title="SpellForce">
SpellForce

SpellForce: Zakon Świtu – gra komputerowa będąca połączeniem gry RPG i gry strategicznej. Gra została stworzona przez niemiecką firmę Phenomic, a wydana w 2003 r. pod pełną nazwą "SpellForce: The Order of Dawn" przez JoWooD Productions.
Do gry zostały wydane dwa rozszerzenia: "SpellForce: Oddech Zimy" (2004) i "SpellForce: Cień Feniksa" (2005).
Powstał także sequel gry – "SpellForce 2: Czas Mrocznych Wojen" (2006), uzupełniony później trzema dodatkami: "SpellForce 2: Władca Smoków" (2007), "SpellForce 2: Faith in Destiny" (2012), "SpellForce 2: Demons of the Past" (2014). W 2017 powstał z kolei prequel – "SpellForce 3".
Opis fabuły.
Wiele wieków przed okresem w którym ma miejsce akcja gry, trzynastu potężnych czarodziejów połączyło siły tworząc organizację zwaną Kręgiem. Przymierze magów Kręgu uczyniło wiele dobra, lecz przede wszystkim chcieli powiększać swoją potęgę. Postanowili doprowadzić do tzw. Przywołania. Gdyby któremuś z nich udało się je przeprowadzić zyskałby ogromną potęgę. Żaden z nich jednak tego nie dokonał, przez co znaczna część świata została zniszczona i niemal wszyscy magowie zginęli. Pozostały jedynie wyspy rozdzielone morzem, lecz mag Kręgu Rohen Tahir przeżył Przywołanie i połączył je siecią magicznych portali.
Akcja gry rozpoczyna się 8 lat po Wojnie Przywołania, gdy Rohen przywołuje bohatera, który jest Sługą Run – jednym z wielu magów i wojowników, nad którymi władzę miał Krąg. Magowie, którzy do niego należeli sprawowali ją właśnie za pomocą run – artefaktów zdolnych wiązać dusze i pozwalającym z łatwością przywołać poległe Sługi Run. Bohater ma początkowo pomóc organizacji założonej przez Rohena, zwanej Zakonem Świtu w walce z oddziałami Czarnej Pięści, lecz szybko okazuje się, że prawdziwym wrogiem jest Mag Kręgu ukrywający swoją twarz pod kapturem.
Rasy.
W świecie SpellForce (Eo) jest sześć grywalnych ras podzielonych na dwie strony – jasną i ciemną:
Strona ciemna.
By przywołać robotników, a później także wojowników potrzebne są do tego plany budynków i jednostek danej rasy, runy, a także aktywowany monument runiczny. Każda rasa ma swój monument, w grze jest również monument bohaterów który nie jest przyporządkowany żadnej z ras. W tym monumencie przywołani zostają bohaterowie, którzy są związani z runą.
Cechy i umiejętności.
Po zdobyciu kolejnego poziomu awatar otrzymuje 2 punkty umiejętności i 5 punktów cech. Istnieje siedem umiejętności głównych, dzięki którym może rozwijać umiejętności poboczne. Cech awatara również jest siedem.

</doc>
<doc id="900971" url="https://pl.wikipedia.org/wiki?curid=900971" title="Synagoga Ohr ha-Chaim w Jerozolimie">
Synagoga Ohr ha-Chaim w Jerozolimie

Synagoga Ohr ha-Chaim w Jerozolimie (hebr. בית הכנסת אור החיים) – synagoga znajdująca się w Dzielnicy Żydowskiej Starego Miasta w Jerozolimie, przy ulicy Ohr ha-Chaim.
Synagoga została założona w 1742 przez rabina Chaima ibn Attara, który przybył do Jerozolimy z Maroka w tym samym roku. Zlokalizowana jest na najwyższym piętrze budynku, w którym mieszczą się również synagoga Ari oraz Muzeum Starego Sądu Jiszuw. Nazwa synagogi pochodzi od znanego komentarza do Tory zwanego Ohr ha-Chaim.
Synagoga podczas I wojny izraelsko-arabskiej w 1948 i w okresie rządów jordańskich była nieczynna. Po wojnie sześciodniowej i odzyskaniu przez Izrael kontroli nad Starym Miastem synagoga została odnowiona i ponownie oddana do użytku.

</doc>
<doc id="900978" url="https://pl.wikipedia.org/wiki?curid=900978" title="Drna">
Drna

Drna, dawniej Drzasna lub Drzęsna – rzeka w Warszawie, obecnie w większości niewidoczna na powierzchni. Została skanalizowana w XIX wieku.
Opis.
Drna miała swoje źródła w rejonie Czystego w dzisiejszej dzielnicy Wola, w rejonie ulic gen. Józefa Bema i Płockiej, na podmokłym terenie. Płynęła dalej na północ dzisiejszą ul. Okopową, Stawkami, przecinała plac Inwalidów i uchodziła do Wisły w okolicach dzisiejszej ul. Czujnej. Przy ujściu Drny do Wisły, po jej południowej stronie, znajdowała się posiadłość z dworem nazywanym "Półkowem".
Jej pierwotna nazwa to "Drzansna", rekonstruowana jako "Drzężna" i łączona z prasłowiańskim wyrazem "dręzga". Ostatecznie utrwaliła się jej obecna, wtórnie przekształcona nazwa.
Jeszcze w XVI wieku brzegi rzeki porastały lasy dębowe i brzozowe, które później zostały wykarczowane pod uprawy i zabudowę. W XVIII i XIX Drna miała duże znaczenie gospodarcze. Wzdłuż jej brzegów znajdowały się młyny wodne, browary, garbarnie i folusze. W 1738 na rzece działało 6 młynów. Liczne groble przyczyniły się także do powstania w jej pobliżu wielu stawów. W związku ze zmianą stosunków wodnych na terenie obecnej Warszawy następowało jednak obniżanie się poziomu wody w Drnie.
Dla poprawienia stanu sanitarnego Żoliborza Drnę połączono kanałem Metzlowskim z rzeką Polkówką i skierowano zanieczyszczone ściekami wody poza tereny zamieszkane.
W związku z budową Cytadeli Warszawskiej rzeka została skanalizowana. W dolnym biegu jej wąwóz posłużył jako fragment fosy otaczającej Cytadelę i do dziś można na jego dnie zobaczyć ciek wypływający z kanałów na powierzchnię.
W 1950 podczas budowy parku im. Kniewskiego, Hibnera i Rutkowskiego (obecnie park Fosa i Stoki Cytadeli) po spiętrzeniu wód Drny wykopano i napełniono staw o powierzchni 1400 m². W parku rzeczka wpływa w kanał podziemny i płynie pod Wisłostradą, pod terenami klubu Spójnia Warszawa, skąd uchodzi do Wisły.

</doc>
<doc id="900979" url="https://pl.wikipedia.org/wiki?curid=900979" title="UK 82">
UK 82

Punk 82, UK 82 (druga fala brytyjskiego punk rocka) – gatunek muzyczny wywodzący się z punk rocka, powstały w 1982 roku w Wielkiej Brytanii. Muzyka "drugiej fali", ostrzejsza i agresywniejsza od "pierwszofalowej", wpłynęła w dużej mierze na późniejsze oblicze punk rocka i jego pochodnych jak np. hardcore lub oi!. Za najważniejszych wykonawców drugiej fali uważa się m.in. The Exploited, G.B.H. lub Anti-Nowhere League. Do polskich wykonawców zainspirowanych nurtem zaliczyć można takie zespoły jak Moskwa, Armia, Siekiera, Prowokacja, Dezerter.

</doc>
<doc id="900980" url="https://pl.wikipedia.org/wiki?curid=900980" title="Clio II">
Clio II



</doc>
<doc id="900981" url="https://pl.wikipedia.org/wiki?curid=900981" title="Renault Clio II">
Renault Clio II



</doc>
<doc id="900983" url="https://pl.wikipedia.org/wiki?curid=900983" title="Renault Clio I">
Renault Clio I



</doc>
<doc id="900984" url="https://pl.wikipedia.org/wiki?curid=900984" title="Renault Clio III">
Renault Clio III



</doc>
<doc id="900986" url="https://pl.wikipedia.org/wiki?curid=900986" title="Clio I">
Clio I



</doc>
<doc id="900987" url="https://pl.wikipedia.org/wiki?curid=900987" title="Clio III">
Clio III



</doc>
<doc id="900991" url="https://pl.wikipedia.org/wiki?curid=900991" title="Och, Karol!">
Och, Karol!



</doc>
<doc id="900997" url="https://pl.wikipedia.org/wiki?curid=900997" title="Rzecznik Praw Pacjenta">
Rzecznik Praw Pacjenta

Rzecznik Praw Pacjenta (RzPP) – centralny organ administracji rządowej właściwy w sprawach ochrony praw pacjentów określonych w ustawie z dnia 6 listopada 2008 r. o prawach pacjenta i Rzeczniku Praw Pacjenta.
Rzecznik wykonuje swoje zadania przy pomocy Biura Rzecznika Praw Pacjenta. Siedziba Biura znajduje się przy ul. Młynarskiej 46 w Warszawie.
Powstanie instytucji.
O powołanie Rzecznika Pacjenta, urzędu o podobnej nazwie do Rzecznika Praw Pacjenta, jako pierwsze, od 2001 występowało, Stowarzyszenia Pacjentów „Primum Non Nocere” i ówczesny prezes Adam Sandauer. Wedle projektu ustawy tej organizacji, Rzecznik Pacjenta, miał być organem powoływanym przez parlament, by zapewniać pomoc osobom, które ucierpiały na skutek błędów i wypadków medycznych. Próba zebrania 100 tys. podpisów pod obywatelskim projektem ustawy, podjęta w 2004, zakończyła się jednak niepowodzeniem.
Rzecznik Praw Pacjenta powołany został ustawą z dnia 31 marca 2009 (, 2288 i 2705).
Zakres działania Rzecznika Praw Pacjenta.
Celem Rzecznika Praw Pacjenta jest prewencyjna dbałość o przestrzeganie praw pacjentów (przewidzianych ustawą o prawach pacjenta i Rzeczniku Praw Pacjenta) oraz reagowanie w każdej sytuacji, w której prawa pacjenta nie są przestrzegane.
Do zakresu działania organu należy:
Rzecznik Praw Pacjenta, poza podjęciem działań własnych, może się też zwrócić do Rzecznika Praw Obywatelskich lub Rzecznika Praw Dziecka o podjęcie działań z zakresu ich kompetencji.
Budżet, zatrudnienie i wynagrodzenia.
Wydatki i dochody Rzecznika Praw Pacjenta są realizowane w części 66 budżetu państwa.
W 2017 wydatki RzPP wyniosły 13,69 mln zł, a dochody 0,31 mln zł. Przeciętne zatrudnienie w Biurze Rzecznika Praw Pacjenta w przeliczeniu na pełne etaty wyniosło 115 osób, a średnie miesięczne wynagrodzenie brutto 6294 zł.
W ustawie budżetowej na 2018 wydatki Rzecznika Praw Pacjenta zaplanowano w wysokości 13,5 mln zł, a dochody 0,03 mln zł.

</doc>
<doc id="900999" url="https://pl.wikipedia.org/wiki?curid=900999" title="Światła drogowe">
Światła drogowe

Światła drogowe (zwane także potocznie szosowymi albo długimi ) – typ oświetlenia samochodowego przeznaczony do oświetlania drogi przed pojazdem. W odróżnieniu od świateł mijania, światła drogowe są symetryczne, tzn. wytworzony przez nie snop światła jest symetryczny względem samochodu oświetlając jednakowo lewą i prawą stronę.
Używanie świateł drogowych jest dozwolone wyłącznie w czasie od zmierzchu do świtu na nieoświetlonych drogach, tylko wówczas, kiedy nie spowoduje to oślepiania innych kierujących lub kolumn pieszych. Kierujący mający włączone światła drogowe jest obowiązany przełączyć je na światła mijania w razie zbliżania się:
Światła drogowe mogą być używane do dawania sygnałów świetlnych informujących o niebezpieczeństwie, jeśli nie powoduje to zagrożenia oślepienia innych uczestników ruchu. Jednocześnie zabronione jest nadużywanie sygnałów świetlnych i dźwiękowych.
Współcześnie coraz rzadziej wykorzystywane są próżniowe żarówki samochodowe przeznaczone do świateł drogowych pobierające 45 watów mocy każda i wytwarzające strumień świetlny o natężeniu co najmniej 700 lumenów; częściej stosowane są żarówki gazowane, np. halogenowe, mające standardowo od 50 do 65 W i zapewniające strumień świetlny od 1000 (H4 mijania) do 2100 (H9) lumenów. Samochodowy reflektor ksenonowy, mający wyższą sprawność energetyczną od żarówek halogenowych, wytwarza strumień około 3200 lumenów, pobierając tylko 35 W i mniej się od nich nagrzewając.

</doc>
<doc id="901003" url="https://pl.wikipedia.org/wiki?curid=901003" title="Michałów (gmina Dmosin)">
Michałów (gmina Dmosin)

Michałów – wieś w Polsce położona w województwie łódzkim, w powiecie brzezińskim, w gminie Dmosin.
W latach 1975–1998 miejscowość należała administracyjnie do województwa skierniewickiego.

</doc>
<doc id="901007" url="https://pl.wikipedia.org/wiki?curid=901007" title="Janów (powiat brzeziński)">
Janów (powiat brzeziński)

Janów – wieś w Polsce położona w województwie łódzkim, w powiecie brzezińskim, w gminie Dmosin.
W latach 1975–1998 miejscowość należała administracyjnie do województwa skierniewickiego.
Zobacz też: Janów

</doc>
<doc id="901008" url="https://pl.wikipedia.org/wiki?curid=901008" title="Zasada dyskontynuacji">
Zasada dyskontynuacji

Zasada dyskontynuacji – zwyczajowa zasada, zgodnie z którą parlament, który kończy swoją kadencję, zamyka wszystkie sprawy, nad którymi pracował (niezależnie od tego, na jakim etapie się znajdują) i nie przekazuje ich nowemu parlamentowi.
Wyjątki od tej zasady dotyczą:

</doc>
<doc id="901009" url="https://pl.wikipedia.org/wiki?curid=901009" title="Takelot II">
Takelot II

Takelot II – faraon, władca starożytnego Egiptu, z XXII dynastii libijskiej, prawdopodobnie panował w latach 841-816 p.n.e.
Był młodszym synem Osorkona II. Początek jego panowania rozpoczyna w dziejach Egiptu okres tak zwanej „"Anarchii libijskiej"” lub też zwany okresem „"libijskiego rozbicia dzielnicowego"”, któremu położył kres najazd kuszyckiego władcy Pianchiego.
Istnieje kilka wersji dziejów Takelota II, według których albo był, być może, królem Górnego Egiptu, rządzącym w Herakleopolis i Tebach, albo, być może, był współwładcą Osorkona II i albo jego synem, albo jego wnukiem?, albo też był wielkim kapłanem Amona w Tebach, następcą Harsiese I. W tym ostatnim przypadku następcą Osorkona II na tronie królewskim w Tanis byłby Szeszonk III.
Najbardziej prawdopodobna hipoteza mówi, że Takelot II był władcą Górnego Egiptu i władał obszarami wokół Teb i Herakleopolis. W tym czasie w Tanis władał Osorkon II, a jego następcą został syn Takelota II, Szeszonk III, który przejął władzę w trzecim roku panowania Takelota II, a więc w tymże roku prawdopodobnie zmarł Osorkon II. Całość znacznie komplikuje jeszcze fakt, że królem w Tebach, także w czasie panowania Osorkona II w Tanis, był Harsiese I.
Żoną Takelota II została wnuczka Osorkona II – Karoma III. Ze związku tego narodził się młodszy syn Szeszonk, późniejszy Szeszonk III oraz starszy Osorkon, który w jedenastym roku panowania ojca został mianowany wielkim kapłanem Amona w Tebach. To właśnie dzięki inskrypcjom, jakie pozostawił w Karnaku wiemy, że około piętnastego roku panowania Takelota II wybuchła w Górnym Egipcie rebelia, która przerodziła się w wojnę domową. Rebelia ta wymierzona była przeciw jego kapłańskiej władzy i jego zwolennikom. Z obawy o własne życie arcykapłan Osorkon schronił się w Górnej Nubii. W czasie jego nieobecności funkcję wielkiego kapłana Amona sprawował Harsiese II. Po upływie około dziesięciu lat Osorkon podjął próbę powrotu, ogłaszając amnestię, mającą ułatwić mu ponowne objęcie tronu pontyfikalnego w Tebach.
Wkrótce bunt jednakże rozgorzał ponownie i arcykapłan musiał znów udać się na wygnanie. Powrócił w dwudziestym szóstym roku panowania Szeszonka III, kiedy to całkowicie stłumiono wszelkie oznaki buntu przeciw jego władzy. Po jego śmierci na tron pontyfikalny w Tebach wstąpił Harsiese II, który sprawował funkcję wielkiego kapłana Amona w czasie jego wygnania. Wydarzenia z okresu jego rządów datowane są jednak nie latami panowania Szeszonka III, lecz Padibasteta, króla zaliczanego do XXIII dynastii, założonej w Leontopolis. Można zatem przypuszczać, że w tamtych czasach w Egipcie władzę sprawowało kilku władców równocześnie oraz dwie niezależne dynastie. Władza w Egipcie dzieliła się teraz na panowanie nad Południem i Północą oraz na Północy na dynastie w Tanis i drugą w Leontopolis.
Takelot II został pochowany w grobowcu Osorkona II w Tanis. Jego szczątki odkrył Pierre Montet w 1939 roku.

</doc>
<doc id="901013" url="https://pl.wikipedia.org/wiki?curid=901013" title="Dramat muzyczny">
Dramat muzyczny

Dramat muzyczny – utwór muzyczno-sceniczny (rodzaj opery) opierający się na całkowitym podporządkowaniu muzyki, słowa i oprawy scenicznej przebiegowi akcji sztuki. Nie istniał podział na arie, duety, recytatywy itd., lecz na sceny i akty, według schematu układu dramaturgicznego. Dramat muzyczny Wagnera wyróżniał się także tzw. motywami przewodnimi, a konkretnie tematami muzycznymi, będącymi rodzajem symbolu i odwzorowania uczuć bohaterów czy zjawisk przyrodniczych.
Koncepcja dramatu muzycznego została wprowadzona w połowie XIX wieku przez niemieckiego kompozytora Richarda Wagnera. 

</doc>
<doc id="901016" url="https://pl.wikipedia.org/wiki?curid=901016" title="RTR">
RTR



</doc>
<doc id="901018" url="https://pl.wikipedia.org/wiki?curid=901018" title="Andrzej Golejewski">
Andrzej Golejewski

Andrzej Golejewski (ur. 11 listopada 1952 w Żołędnicy) – polski aktor.
Życiorys.
Absolwent Technikum Leśnego, następnie PWST w Warszawie (1976). Aktor teatrów: Teatru na Woli w Warszawie (1976-1986) i Teatru im. Juliusza Osterwy w Lublinie (1988-1990, 1997-2013).
Aktor choruje na psychozę depresyjno-maniakalną, która powoduje problemy w pracy zawodowej.

</doc>
<doc id="901021" url="https://pl.wikipedia.org/wiki?curid=901021" title="Agencja (organizacja polityczna)">
Agencja (organizacja polityczna)

Agencja – polska organizacja polityczna założona w 1794 w Paryżu przez Franciszka Barssa, jako oficjalne przedstawicielstwo insurekcji kościuszkowskiej. 
Po upadku powstania, od 1796 stała się jedną z organizacji emigrantów polskich, grupującą żywioły konserwatywno-umiarkowane. Głosiła program odbudowy niepodległego państwa polskiego, opartego na zasadach ustrojowych Konstytucji 3 maja. Sprzeciwiała się koncepcjom wywołania kolejnego powstania zbrojnego w kraju, wysuwanym przez Deputację Polską. W 1797 uzyskała zgodę władz francuskich na utworzenie Legionów Polskich we Włoszech, dowództwo nad nimi powierzyła Janowi Henrykowi Dąbrowskiemu. Rozwiązana w 1802.
Czołowymi działaczami byli: Józef Wybicki i Karol Prozor.

</doc>
<doc id="901024" url="https://pl.wikipedia.org/wiki?curid=901024" title="Rudawka (dopływ Wisły)">
Rudawka (dopływ Wisły)

Rudawka, dawniej Rudawa, w górnym biegu nazywana Pisią – częściowo skanalizowana rzeka (potok) w Warszawie, mająca pierwotnie źródła w dzielnicy Wola i Bemowo. Płynąc także przez Żoliborz wpada do Wisły w Lesie Bielańskim, w dzielnicy Bielany.
Opis.
Topograficzna nazwa "Rudawka" jest związana z charakterem podłoża – rudą – a w efekcie bagnami rudej barwy.
Rudawka miała swój obszar źródliskowy w rejonie Moczydła i Koła (źródła pierwotnie znajdowały się w lasku na Kole, jednak w wyniku przeprowadzonych melioracji zanikły). Drugi obszar źródliskowy znajdował się w miejscu Muzułmańskiego Cmentarza Tatarskiego na Powązkach. Dalej rzeka płynęła przez Powązki (m.in. przez ogrody Izabeli Czartoryskiej), Słodowiec, Kaskadę, Rudę i wpadała do Wisły. W rejonie Lasku Bielańskiego była zasilana dopływami nieistniejących już potoków, Polkówki i Kaskadowego.
W XVIII i XIX wieku nad Rudawką działały młyny, a jej spiętrzone wody tworzyły liczne stawy wykorzystywane do hodowli ryb. Historycznie potok przepływał przez miejscowości: Skalszczyzna, Powązki (Mostki), Izabelin, Czarny Dwór, Buraków, Słodowiec, Marymont, Ruda Fabryczna (Ruda Mintera) i Ruda Ewansa. Spadek rzeki na obszarach wysoczyzny wynosił 3‰.
W XX wieku koryto rzeki zostało wyprostowane i z wyjątkiem odcinka w Lesie Bielańskim obudowane krytym kanałem. W 1974, w związku z budową nowych osiedli mieszkaniowych na Marymoncie, rozpoczęto prace nad budową nowego, 1,5-kilometrowego koryta Rudawki. Sztuczne koryto zostało zagłębione ok. 0,5 m poniżej naturalnego poziomu dna.
Przebieg rzeki został ostatecznie zatarty przez budowę trasy Armii Krajowej. Widoczny jest tylko jej dolny, uregulowany prosty odcinek na krańcu ul. Klaudyny przy Podleśnej, a następnie fragment starego koryta (także uregulowany) w Lesie Bielańskim. Pomimo regulacji, Rudawka zachowała na terenie Lasku Bielańskiego, który ma status rezerwatu przyrody i obszaru Natura 2000, fragmenty naturalnego przepływu. Na wcześniejszych odcinkach przepływ rzeki jest zarurowany. Płynie kanałami o średnicy od 0,5 do 0,8 m.
Pozostałością po przebiegu rzeki jest uformowana przez nią dolina. Jej przebieg widoczny jest w górnym biegu w rejonie glinianek na Kole. Krawędź prawego brzegu widoczna jest w rejonie ulic Kozielskiej i Przasnyskiej, lewa natomiast przebiega zachodnią stroną trasy Armii Krajowej. Szerokość doliny na historycznym przebiegu rzeki waha się w przedziale 150–250 m. Na całym biegu rzeki tworzone były kaskady wodne, które były częścią historycznych założeń rezydencyjnych: Marymontu w XVII wieku, Powązek w XVIII, zespołów wypoczynkowych Rudy Fabrycznej z XIX i Grossowa. W rejonie ulicy Jana Chryzostoma Paska istniał wydłużony staw, na miejscu którego powstała zabudowa mieszkaniowa.
Rudawka jest ciekiem o zmiennym przepływie. Zasila w wodę staw w parku Olszyna i starorzecze Łacha Potocka. Jej dopływem jest ciek z parku Kaskada, a także skanalizowany ciek Kaskada wypływający ze Stawów Kellera; odprowadza także wody z rowów melioracyjnych. Na końcowym odcinku, w okolicy ulicy Wybrzeże Gdyńskie, uchodzi do niej Potok Bielański.
W kwietniu 2021, podczas prac ziemnych związanych z układaniem kabla wysokiego napięcia w rejonie skrzyżowania ul. Broniewskiego z al. Armii Krajowej, doszło do uszkodzenia podziemnego kanału Rudawki, co spowodowało podtopienia okolicznych budynków. Sytuacja wywołała dyskusję na temat statusu rzeki Rudawki i trudności z ustaleniem, która z instytucji jest za nią odpowiedzialna.

</doc>
<doc id="901028" url="https://pl.wikipedia.org/wiki?curid=901028" title="Ludwik Pak">
Ludwik Pak

Ludwik Pak (ur. 20 marca 1930 w Jasionnie, zm. 7 grudnia 1988 w Warszawie) – polski aktor teatralny i filmowy.
Życiorys.
Absolwent rocznika 1955 warszawskiej PWST. Jego debiutem scenicznym była rola Tourterelle'a w "Niemcach" Leona Kruczkowskiego, zagrana 30 grudnia 1954 na deskach Teatru Nowej Warszawy (obecnie Teatr Studio). Pak pracował kolejno w teatrach: Nowej Warszawy (1955), Domu Wojska Polskiego (1955–1957), Dramatycznym (1957–1962), Ateneum (1962–1971) i Rozmaitościach (1972–1978, 1979–1984). Współpracował również z Teatrem STS: w sezonie 1970/1971 zagrał Bruna w "Pustelni" w reżyserii Jerzego Markuszewskiego.
W Teatrze Dramatycznym zagrał m.in. główną rolę bezimiennego Bohatera w prapremierze "Kartoteki" Tadeusza Różewicza w reżyserii Wandy Laskowskiej (26 marca 1960). Otrzymał wyróżnienie za rolę Szewca w "Dużym jasnym" Jarosława Abramowa-Newerlego na IV Festiwalu Polskich Sztuk Współczesnych we Wrocławiu w 1963.
Na 11. Festiwalu Polskich Filmów Fabularnych zdobył nagrodę za najlepszą rolę drugoplanową – robotnika leśnego Peresady w "Siekierezadzie" Witolda Leszczyńskiego. Jednak w filmie pamiętany głównie z epizodycznej roli Zdzisława Dyrmana w "Misiu" Stanisława Barei.
Był pierwszym odtwórcą roli Józefa Balcerka w serialu "Alternatywy 4". Zdjęcia do serialu przerwało wprowadzenie stanu wojennego w Polsce, a po ich wznowieniu reżyser Stanisław Bareja zdecydował się na zmianę w obsadzie i przekazanie roli Balcerka Witoldowi Pyrkoszowi. Powodem decyzji była odmienna koncepcja tej postaci w wizji reżysera, od proponowanej przez Paka. W ocenie Zofii Czerwińskiej, odtwórczyni roli żony Balcerka, Pak postać tę zbytnio trywializował. Nagrane już z tym aktorem materiały nakręcono na nowo.
Aktor pochowany jest w rodzinnej wsi Jasionna w województwie świętokrzyskim.

</doc>
<doc id="901030" url="https://pl.wikipedia.org/wiki?curid=901030" title="Mickey Niebieskie Oko">
Mickey Niebieskie Oko

Mickey Niebieskie Oko (oryg. "Mickey Blue Eyes") – film Kelly'ego Makina z 1999 roku, z Hugh Grantem w roli głównej.
Fabuła.
Brytyjczyk Michael Felgate (Hugh Grant) pracuje w nowojorskim domu aukcyjnym. Zakochuje się w nauczycielce pochodzenia włoskiego Ginie Vitale (Jeanne Tripplehorn) i wkrótce prosi ją o rękę. Dziewczyna, mimo że odwzajemnia jego uczucia, odrzuca oświadczyny. Wyjawia ukochanemu, że jest córką włoskiego gangstera. Obawia się więc, że jeśli dojdzie do ślubu, ojciec i jego kumple zrobią wszystko, by wciągnąć jej męża w swoje ciemne interesy.
Michael przekonuje Ginę, że przestępcy nie są w stanie wpłynąć na ich wspólne życie. W tym celu nawiązuje przyjazne stosunki z jej rodziną. Wkrótce Frank (James Caan) żąda dowodu lojalności przyszłego zięcia. Bez wiedzy Giny narzeczony wykorzystuje swoje stanowisko w pracy do nielegalnej działalności. Niebawem wpada w tarapaty.

</doc>
<doc id="901035" url="https://pl.wikipedia.org/wiki?curid=901035" title="Męczennica jadalna">
Męczennica jadalna

Męczennica jadalna, marakuja ("Passiflora edulis" Sims) – gatunek rośliny z rodziny męczennicowatych. Pochodzi z Ameryki Południowej (Brazylia, Argentyna, Paragwaj), została też zawleczona i rozprzestrzeniła się w Nowej Zelandii, Afryce, Makaronezji, na Hawajach i Galapagos. Jest powszechnie uprawiana w krajach tropikalnych. W Azji popularne są dwa kultywary:
Skórka odmiany fioletowej po zbiorze bardzo się marszczy, co jednak nie wpływa na jakość owoców. Miąższ obu odmian zawiera około 32% soku.
Nazewnictwo.
Męczennicę często nazywa się potocznie marakują, również takim mianem określa się jej owoce. Zwyczajowo zwana także granadillą purpurową. Z łaciny słowo "passio" oznacza cierpienie, "flos" – kwiat. Swoją nazwę rodzajową roślina nosi przez to, że przypomina sobą narzędzia męki Jezusa Chrystusa.
Morfologia.
Krzewiaste pnącze o długości pędów do 15 m. Posiada pochodzące z przekształconych pędów wąsy czepne.
Naprzemianległe, głęboko 3-klapowe o piłkowanych brzegach, o długości i szerokości 5-22 cm.
Bardzo charakterystyczne, białawe lub fioletowe, o średnicy 5–7 cm. Wyrastają pojedynczo w kątach liści i otoczone są od dołu 3-listkową okrywą. Mają krążkowate, silnie rozwinięte dno kwiatowe, 5-działkowy kielich, 5-płatkową koronę i złożony z 3 okółków przykoronek. Najbardziej zewnętrzny z tych okółków ma postać kolorowych nitek, wewnętrzny zaś przylega do androgyneforu, na szczycie którego znajduje się 5 pręcików otaczających 1 słupek.
Jajowata lub okrągława jagoda o długości 4–10 cm, z licznymi ciemnymi nasionami, otoczonymi szklistą, pomarańczową osnówką. Okrywa włóknista, ciemnopurpurowa lub żółta.

</doc>
<doc id="901040" url="https://pl.wikipedia.org/wiki?curid=901040" title="Fábio Júnior Pereira">
Fábio Júnior Pereira



</doc>
<doc id="901041" url="https://pl.wikipedia.org/wiki?curid=901041" title="Granulocyty zasadochłonne">
Granulocyty zasadochłonne



</doc>
<doc id="901042" url="https://pl.wikipedia.org/wiki?curid=901042" title="Granulocyt kwasochłonny">
Granulocyt kwasochłonny



</doc>
<doc id="901057" url="https://pl.wikipedia.org/wiki?curid=901057" title="RMS Mauretania (1938)">
RMS Mauretania (1938)

RMS Mauretania II – brytyjski liniowiec pasażerski Cunarda zbudowany w 1938 roku przez angielską stocznię Camell Laird Co. w Birkenhead, który obsługiwał linię Southampton – Nowy Jork. Wodowanie statku odbyło się 28 lipca 1938 roku. Do wybuchu II wojny światowej zdążył wykonać pięć rejsów liniowych do Nowego Jorku. Wygląd zewnętrzny liniowca był zbliżony do RMS Queen Mary (było to zamierzenie konstrukcyjne, gdyż Mauretania była przeznaczona jako partner Queen Mary do obsługi żeglugi na linii nowojorskiej aż do momentu wejścia do służby drugiej "królowej" – RMS Queen Elizabeth)
Podczas II wojny światowej wykorzystywano statek do transportu wojska (amerykańskie i kanadyjskie wojska ekspedycyjne). Pływał do roku 1965 (od połowy lat 50. głównie jako wycieczkowiec), po czym został sprzedany na złom.

</doc>
<doc id="901066" url="https://pl.wikipedia.org/wiki?curid=901066" title="Powidzki Park Krajobrazowy">
Powidzki Park Krajobrazowy

Powidzki Park Krajobrazowy – park krajobrazowy w województwie wielkopolskim, utworzony w 1998 na terenie 7 gmin: Kleczew, Orchowo, Ostrowite, Powidz, Słupca, Wilczyn i Witkowo. Obejmuje powierzchnię 24 887,21 ha. Jeden z dwóch parków krajobrazowych, obok Nadwarciańskiego Parku Krajobrazowego, w powiecie słupeckim.
Według podziału fizycznogeograficznego Jerzego Kondrackiego obszar Powidzkiego Parku Krajobrazowego wchodzi w skład makroregionu Pojezierze Wielkopolskie, mezoregionów Pojezierze Gnieźnieńskie i Równina Wrzesińska.
Podstawowym przedmiotem ochrony w Powidzkim Parku Krajobrazowym jest urozmaicona rzeźba terenu, będąca wynikiem działalności lodowca, liczne jeziora, z najpiękniejszym Jeziorem Powidzkim, bardzo bogata flora z licznymi gatunkami chronionymi, wiele zbiorowisk roślinnych, a także bogata fauna, wśród której znaczna liczba gatunków podlega ochronie.
Formy ochrony przyrody.
Obszar Powidzkiego Parku Krajobrazowego częściowo pokrywa się z obszarem specjalnej ochrony siedlisk Pojezierza Gnieźnieńskiego należącego do sieci Natura 2000. Teren parku znajduje się także w granicach Powidzko-Bieniszewskiego Obszaru Chronionego Krajobrazu.
Fauna.
Na terenie parku występuje 196 gatunków ptaków i 34 ssaków. Skład gatunkowy płazów (12) i gadów (5) nie odbiega zasadniczo od okolicznych terenów. W jeziorach parku występują 22 gatunki ryb.
Herbowym zwierzęciem Parku jest wydra, która ze względu na liczne jeziora z urozmaiconą linią brzegową, dobrą jakość wody i duże populacje ryb występuje tu stosunkowo licznie (choć brak szczegółowych danych ilościowych). W dolinach cieków przepływających przez Park można obserwować ślady obecności bobrów. Obcym, inwazyjnym gatunkiem ssaka występującym w Parku i zapewne wywierającym znacząco negatywny wpływ na populacje ptaków wodnych jest norka amerykańska. Poza gatunkami ssaków typowymi dla ekosystemów leśnych Wielkopolski, w Parku regularnie obserwuje się łosie.
Awifauna Parku składa się zarówno z gatunków leśnych, jak i ptaków krajobrazu rolniczego i ptaków wodno-błotnych. W Parku od końca lat 90. XX wieku rośnie populacja lęgowa gęgawy. Najliczniejsza lęgową kaczką jest krzyżówka, pozostałe gatunki, takie jak głowienka i czernica, występują nielicznie. Wyspy na Jeziorze Powidzkim są miejscem kolonijnego gniazdowania mewy śmieszki; w okresach niskiego poziomu wody w pierwszych latach XXI wieku na odsłoniętym, piaszczystym dnie jeziora notowano również lęgi rybitwy rzecznej. Postępująca degradacja wilgotnych siedlisk łąkowych w Parku związana z opadającym poziomem wód gruntowych oraz rozwojem turystyki spowodowała wycofanie się z tych terenów ptaków siewkowych gniazdujących na łąkach: rycyków, kszyków, krwawodziobów i czajek. Jesienią na obszarze Parku można zaobserwować duże stada wędrujących gęsi oraz noclegowiska żurawi. Zimą na głębszych jeziorach Parku, szczególnie na Jeziorze Powidzkim, gromadzą się zimujące ptaki, przede wszystkim duże stada łysek, kaczki nurkujące (czernica, głowienka, gągoł), w tym morskie (ogorzałka, uhla), tracze (nurogęś, bielaczek), a także nury (nur czarnoszyi, nur rdzawoszyi) i perkozy (perkoz dwuczuby, perkoz rogaty).
Ichtiofauna Parku jest bogata ze względu na rozmiary i różnorodność zbiorników wodnych. Rozległe, czyste i głębokie jeziora Parku są jednymi z nielicznych w Wielkopolsce miejsc naturalnego występowania sielawy oraz siei - ten drugi gatunek został jednak w Jeziorze Powidzkim wytępiony w latach 90. XX wieku, a obecnie obserwowane osobniki pochodzą z zarybień. Innym reintrodukowanym gatunkiem jest sum europejski. W jeziorach Parku występują liczne populacje szczupaka, okonia oraz ryb karpiowatych; w wodach stojących terenów mokradłowych Parku występuje chroniony prawnie piskorz.
Entomofauna Parku nie była do tej pory przedmiotem kompleksowych opracowań. Wiadomo o występowaniu 12 gatunków chruścików jego terenie. W Powidzkim Parku Krajobrazowym znajduje się także izolowane stanowisko rzadkiego w Polsce gatunku ważki - smaglca ogonokleszcza.
Flora.
Na terenie parku stwierdzono 990 gatunków roślin naczyniowych w 216 zbiorowiskach roślinnych. Wśród roślin 60 gatunków podlega prawnej ochronie.
Wśród roślin naczyniowych Powidzkiego Parku Krajobrazowego wyróżnia się jedna z kilkunastu przetrwałych w Polsce populacji selerów błotnych. W bezpośrednim sąsiedztwie Jeziora Powidzkiego znanych było 7 stanowisk tego gatunku; niestety, część z tych populacji zanikła lub została zniszczona w ciągu ostatniej dekady, np. z powodu zasypania piaskiem w trakcie tworzenia sztucznej plaży w Giewartowie, lub zarastania nie użytkowanych już kośnie łąk przez roślinność krzewiastą. Na terenie Parku prowadzono także działania mające na celu aktywną ochronę tego gatunku, m.in. przez reintrodukcję namnożonych w poznańskim Ogrodzie Botanicznym osobników na nowe stanowiska. Innymi wyróżniającymi się gatunkami rzadkich roślin są np. kłoć wiechowata i skrzyp pstry. Co ważne, stanowiska niektórych roślin związanych z terenami podmokłymi, które znajdowano w Parku jeszcze w latach 80. i 90. XX wieku, całkowicie już zanikły w związku ze spadkiem poziomu wód gruntowych, rozlewaniem się zabudowy rekreacyjnej i innymi czynnikami składającymi się na drastycznie zwiększającą się antropopresję. Do takich gatunków należą m.in. aldrowanda pęcherzykowata, turzyca dwupienna i lipiennik Loesela. W przeszłości na obszarze Parku w sąsiedztwie znajdujących się w nim jezior znajdowały się torfowiska niskie i przejściowe z unikalną florą; obecnie większość z nich zanikła, a istniejące jeszcze zbiorowiska roślinności torfowiskowej są skrajnie zagrożone. Podobne procesy dotknęły również zbiorowiska łąkowe w Parku.
Jeziora na terenie Parku wyróżniają się występowaniem podwodnych łąk ramienicowych, należących do najlepiej zachowanych w Wielkopolsce. Do najcenniejszych jezior ramienicowych w Parku należą jeziora Skorzęcińskie i Budzisławskie oraz niewielkie, zarastające Jezioro Czarne. Jezioro Powidzkie jest natomiast największym jeziorem ramienicowym w zachodniej Polsce. W Jeziorze Powidzkim stwierdzono występowanie 10 gatunków ramienic, a w całym Parku - 14. Część z nich jest rzadka lub bardzo rzadka w skali kraju, np. ramienica cienkokolczasta, ramienica wielokolczasta, czy zagrożona w skali Europy ramienica grzywiasta. Łąki ramienicowe jezior Powidzkiego Parku Krajobrazowego są zagrożone przez obniżanie się poziomu wód gruntowych, a także rozwój zabudowy wokół niektórych jezior, co przekłada się na zwiększony ładunek spływających do jezior zanieczyszczeń.
Zagrożenia dla przyrody i krajobrazu.
Kluczowym zagrożeniem dla walorów przyrodniczych Powidzkiego Parku Krajobrazowego jest degradacja znajdujących się w nim jezior, przejawiająca się przede wszystkim obniżaniem się poziomu wody, pogarszaniem się jej jakości, oraz zanikiem i przekształcaniem unikalnych układów roślinności wodnej, z łąkami ramienicowymi na czele. Choć poziom wody w jeziorach Parku zmienia się z roku na rok, to długoletnia tendencja jest zdecydowanie spadkowa - np. w przypadku Jeziora Powidzkiego, w ciągu ostatnich ok. 30 lat powierzchnia jeziora zmniejszyła się o ok. 200 hektarów, a linia brzegowa w niektórych miejscach przesunęła się o kilkadziesiąt metrów. Łącznie jeziora w Parku straciły powierzchnię ok. 600 hektarów. Kluczową przyczyną niedoboru wody w jeziorach Powidzkiego Parku Krajobrazowego jest działalność odkrywek węgla brunatnego w południowej części Pojezierza Gnieźnieńskiego. Co istotne, każda kolejna powstająca odkrywka była zlokalizowana bliżej granic Powidzkiego Parku Krajobrazowego. Od wielu lat planuje się przeprowadzenie wielkoskalowych działań mających na celu odwrócenie procesu wysychania jezior w Parku - prace pozostają na etapie tworzenia koncepcji i analiz. Do strat związanych z działalnością lejów depresyjnych wokół kopalni dokładają się też zmiany klimatu i powtarzające się susze. Dodatkowym elementem pogłębiającym degradację naturalnych siedlisk w Powidzkim Parku Krajobrazowym jest bardzo intensywna presja turystyczno-rekreacyjna. Rozrastająca się zabudowa rekreacyjna brzegów jezior nie tylko fizycznie niszczy cenne siedliska przyrodnicze, ale i doprowadza do pogorszenia jakości wód jeziornych, np. powodu zanieczyszczeń pochodzących z nieszczelnych szamb czy spływających z opadami z powierzchni utwardzonych.
Turystyka.
Powidzki Park Krajobrazowy stwarza dogodne warunki do uprawiania turystyki - zarówno stacjonarnej, jak i aktywnej (turystyka piesza, rowerowa, wodna - żeglarstwo i nurkowanie). 
Szlaki rowerowe.
System szlaków rowerowych w Powidzkim Parku Krajobrazowym obejmuje 8 tras podstawowych oraz dodatkowo 3 trasy łącznikowe.
Trasa: Wilczyn - Grabce - Anastazewo - Osówiec - Mrówki - Wilczyn
Trasa: Orchowo - Linówiec - Suszewo - Szydłówiec - Orchowo
Trasa: Orchowo - Skubarczewo - Kinno - Słowikowo - Rękawczyn - Orchowo
Trasa: Skorzęcin - Ostrowite Prymasowskie - Skubarczewo - Piłka - Skorzęcin
Trasa: Skorzęcin - Piłka - Skorzęcin-Plaża - Piłka - Gaj
Trasa: Powidz - Skorzęcin - Piłka - Wylatkowo - Powidz
Trasa: Wylatkowo - Gruby Dąb - Ostrowo - Wylatkowo
Trasa: Powidz - Ostrowo - Anastazewo - Skrzynka Wielka - Kosewo - Giewartów - Polanowo - Powidz
Uzupełniające sieć tras szlaki łącznikowe są oznaczone kolorem żółtym i prowadzą poza granice Parku - do Przyjezierza, Trzemeszna i Witkowa.
Szlaki piesze.
 Zielony szlak pieszy (tzw. Królewski) w granicach Parku prowadzi z Gaju do Kochowa, przecinając ciekawy przyrodniczo kompleks leśny na północ od Jeziora Niedzięgiel, następnie przechodząc przez tereny otwarte na zachód od Jeziora Niedzięgiel, później przechodząc przez centrum Powidza i opuszczając park na wysokości południowego krańca Jeziora Powidzkiego. Długość szlaku w granicach Parku wynosi ok. 27,5 km.
 Czarny szlak pieszy (8,9 km) zatacza pętlę wokół doliny Małej Noteci, przechodząc w sąsiedztwie Jeziora Białego, Jeziora Czarnego i Jeziora Piłka.
 Niebieski szlak pieszy (im. J. Szulczewskiego) prowadzi z Wilczyna przez Mrówki do Przyjezierza. Długość szlaku wynosi 14,5 km, w granicach Parku - ok. 7 km.
Ścieżki dydaktyczne.
Trasa: Ośrodek Wypoczynkowy w Skorzęcinie – użytek ekologiczny Jezioro Czarne – Piłka – powrót. Ścieżka prezentuje walory przyrodnicze okolic Jeziora Białego.
Trasa: Gminny Ośrodek Sportu i Rekreacji w Wilczynie – Skansen Archeologiczny w Kownatach-Mrówkach – Grodzisko Świętne. Ścieżka prezentuje faunę i florę oraz wybrane ekosystemy parku, pozwalając również na zdobycie wiedzy z dziedziny historii i archeologii.
Ważniejsze miejscowości.
Anastazewo, Giewartów, Kosewo, Mieczownica, Mrówki, Orchowo, Powidz, Skorzęcin, Świętne

</doc>
<doc id="901068" url="https://pl.wikipedia.org/wiki?curid=901068" title="António Óscar de Fragoso Carmona">
António Óscar de Fragoso Carmona

António Óscar de Fragoso Carmona (ur. 24 listopada 1869 w Lizbonie, zm. 18 kwietnia 1951 tamże) – prezydent, minister wojny i dyktator (formalnie premier) Portugalii. Jako dziesiąty prezydent Portugalii i pierwszy prezydent "Estado Novo" sprawował urząd od 9 lipca 1926 do 18 kwietnia 1951; jako dziewięćdziesiąty siódmy premier Portugalii sprawował urząd od 9 lipca 1926 do 18 kwietnia 1928.
Życiorys.
Portugalia od 1910 (obalenie monarchii) do 1926 (przejęcie władzy przez konserwatystów i wojsko) była trapiona anarchią i niestabilnością polityczną. Tylko w latach 1919-1921 miała ona 13 różnych rządów. W okresie tym prowadzono politykę antyklerykalną – wydalono zgromadzenie zakonne, znacjonalizowano majątek Kościoła, zerwano stosunki z Watykanem i zabroniono zawierania związków małżeńskich wyłącznie w kościele.
W 1921, po wyborach, które wyłoniły jeszcze bardziej skłócony i podzielony parlament, grupa republikańskich polityków i wojskowych przeprowadziła pucz. Przywódcy puczu utworzyli rząd zdolny przetrwać dwa tygodnie, następnie powrócono do stosunków sprzed zamachu – do 1922 powołano 5 rządów. Listopad 1922 – to kolejna próba puczu, ponownie nieudana. Kolejne miały miejsce w 1924 i 1925, kiedy funkcjonowało kolejno siedem rządów.
28 maja 1926 roku do ofensywy przeszli połączeni sojuszem katolicy, konserwatyści i umiarkowani monarchiści, którzy przeprowadzili udany zamach stanu z gen. Carmoną na czele. Rozwiązano parlament. Przeciwnicy Carmony wszczęli przeciw niemu rewoltę, którą stłumiono ostatecznie dopiero w 1928. Zamach stanu z 1926 roku nazywa się "zamachem 26 maja" lub "narodową rewolucją" ("Revolução Nacional"). Po przewrocie, w roku 1926, przywódcami Portugalii zostawali wojskowi – José Mendes Cabeçadas i Manuel de Oliveira Gomes da Costa. Carmona, razem z da Costą, odsunął wpierw od rządów Cabeçadasa, następnie na drodze zbrojnego zamachu stanu 9 czerwca 1926 obalił rządy da Costy, którego zesłał na wygnanie na Azory, mianując jednocześnie marszałkiem Portugalii. Po pełnych zamętu rządach Cabeçadasa Carmona ustabilizował w Portugalii system polityczny zwany Narodową Dyktaturą ("Ditadura Nacional").
W 1927 Carmona mianował Antónia de Oliveirę Salazara ministrem finansów. W ciągu jednego roku zrównoważono budżet, opanowano inflację i bezrobocie, wkrótce pojawiła się nadwyżka finansowa. Uzdrowienie gospodarcze Portugalii doprowadziło do szybkiego wzrostu popularności Salazara, który wkrótce został premierem. Jako premier nakreślił wizję silnego państwa republikańskiego opartego na wartościach katolickich. Zdobył też sobie całkowite zaufanie Carmony – uznawano go za bardzo efektywnego ministra, do tego stopnia, że Carmona przekazał mu pełnię władzy, mianując go jednocześnie w 1932 premierem. Salazar przekształcił ustrój Portugalii z dyktatury wojskowej w cywilną, zwaną Nowym Państwem ("Estado Novo"). W 1933, gdy weszła w życie nowa konstytucja Portugalii, Carmona ponownie został prezydentem.
Urząd ten sprawował aż do śmierci, pełniąc jednak wyłącznie funkcje reprezentacyjne, podczas gdy faktyczna władza pozostawała w rękach Salazara. Mimo podporządkowania Salazarowi, Carmona dzięki swoim mowom nawołującym do pokoju i bezpieczeństwa spełnił ważną rolę w uspokojeniu wystąpień antyrządowych w latach 1935-1936 i podczas II wojny światowej. O poparciu społecznym dla dyktatury Salazara i osoby Carmony świadczy fakt, że w całkowicie demokratycznych wyborach prezydenckich z 1949 opozycja nie była w stanie w żaden sposób zagrozić kandydaturze Carmony, który wygrał je z łatwością.
W przeciwieństwie do swojego następcy Francisca Craveiry Lopesa Salazar nie wchodził z nim w konflikty – nie był w stanie usunąć go z urzędu ze względu na jego dobrą reputację. Według Jacka Bartyzela ("Umierać, ale powoli") Salazar po śmierci Carmony (który umierał już w stopniu marszałka) chciał zrezygnować z funkcji premiera, ale zmienił zdanie m.in. po otrzymaniu listu od Charles'a Maurrasa, który namawiał go do pozostania na stanowisku.
Carmona jest pochowany w Panteonie Narodowym, dawnym kościele Santa Engrácia, położonym we wschodniej części Alfamy, starej dzielnicy Lizbony, gdzie znajdują się także cenotafy sześciu bohaterów narodowych (m.in. Vasco da Gamy) oraz groby dziesięciu wyróżnionych Portugalczyków (w tym Carmony), zmarłych po 1910, w czasach Republiki.
W 1931 odznaczony Orderem Orła Białego.

</doc>
<doc id="901073" url="https://pl.wikipedia.org/wiki?curid=901073" title="Remisja">
Remisja

Remisja (łac. "remissio") – okres schorzenia, który charakteryzuje się brakiem objawów chorobowych. Określenie to jest stosowane w odniesieniu do chorób przewlekłych o przebiegu nawracającym (np. hematologia, onkologia, psychiatria, laryngologia, urologia, dermatologia). Używanie pojęcia remisja jest konieczne w przypadku chorób i zaburzeń, w których nie można zdefiniować wprost co oznacza „wyleczenie”, co jest wskaźnikiem „braku choroby”.
Pojęcie dotyczy również chorób wirusowych, w przypadku których genom wirusa po przedostaniu się do organizmu pozostaje w nim do końca życia, okresowo ujawniając objawy, bądź też pozostając w "uśpieniu". Zwyczajowo nie mówi się o opryszczce jako o przewlekłej chorobie przebiegającej z nawrotami, aczkolwiek biorąc pod uwagę etiologię, opryszczka jest chorobą "remitującą" i "zaostrzającą się".
Podobna sytuacja ma miejsce np. w psychiatrii – w przebiegu większości chorób psychicznych poprzez terapię (farmakoterapie, psychoterapie etc.) dąży się do trwałej remisji objawów choroby. Jednak wiedza medyczna jest zbyt mała jak na razie, by można było określić czy remisja jest równoznaczna z wyleczeniem w danej jednostce chorobowej.
Remisja może być samoistna lub pod wpływem leczenia. Niekiedy mówi się także o remisji częściowej (niepełnej).

</doc>
<doc id="901074" url="https://pl.wikipedia.org/wiki?curid=901074" title="Toaleta narciarska">
Toaleta narciarska



</doc>
<doc id="901077" url="https://pl.wikipedia.org/wiki?curid=901077" title="Zaburzenia psychotyczne">
Zaburzenia psychotyczne



</doc>
<doc id="901079" url="https://pl.wikipedia.org/wiki?curid=901079" title="Ubikacja narciarska">
Ubikacja narciarska



</doc>
<doc id="901080" url="https://pl.wikipedia.org/wiki?curid=901080" title="Antonio Carmona">
Antonio Carmona



</doc>
<doc id="901084" url="https://pl.wikipedia.org/wiki?curid=901084" title="Cedron (ujednoznacznienie)">
Cedron (ujednoznacznienie)



</doc>
<doc id="901088" url="https://pl.wikipedia.org/wiki?curid=901088" title="Równoważnik dwutlenku węgla">
Równoważnik dwutlenku węgla

Równoważnik dwutlenku węgla (CO2e lub CDE) (Carbon dioxide equivalent) – to dwie, związane ze sobą lecz różne jednostki służące do opisywania globalnego ocieplenia, które może być spowodowane przez dany gaz cieplarniany, wykorzystujące równoważną ilość lub stężenie dwutlenku węgla jako poziomu odniesienia.
Potencjał tworzenia efektu cieplarnianego (GWP).
Równoważność dwutlenku węgla (CDE) jest wielkością opisującą, dla danej mieszaniny i ilości gazu cieplarnianego, ilość dwutlenku węgla, która miałaby ten sam GWP, mierzony w określonym czasie (zwykle 100 lat). Równoważność dwutlenku węgla odzwierciadla więc raczej długofalowy efekt wymuszania radiacyjnego w czasie, niż chwilową wartość opisywaną przez CO2e.
Wartość CDE dla gazu jest otrzymywana przez pomnożenie masy i GWP gazu. Powszechnie stosowane są poniższe jednostki:
Przykładowo GWP metanu dla 100 lat wynosi 25, a podtlenku azotu 298. To oznacza, że emisja 1 miliona ton metanu i N2O da taki sam efekt cieplarniany jak odpowiednio 25 i 298 milionów ton dwutlenku węgla.
Równoważnik dwutlenku węgla.
Równoważnik dwutlenku węgla (CO2e) to stężenie dwutlenku węgla jakie skutkowałoby identycznym poziomem wymuszania radiacyjnego jak dane stężenie porównywanego gazu cieplarnianego. Przykłady takich gazów to metan, freony i podtlenek azotu. CO2e jest wyrażany w ppmv (części na milion, objętościowo).
Przykład obliczania CO2e:

</doc>
<doc id="901095" url="https://pl.wikipedia.org/wiki?curid=901095" title="Rebecca Hewitt">
Rebecca Hewitt

Rebecca June Hewitt z domu Cartwright (ur. 23 lipca 1983 w Sydney) – australijska aktorka i piosenkarka.
Młodość.
Urodziła się w Sydney w Nowej Południowej Walii. Jest córką Darrela i Michelle Cartwrightów. Ma starszego brata Shauna i starszą siostrę Kristy.
Pierwsze kroki w telewizji stawiała w wieku pięciu lat, występując w reklamach.
Kariera aktorska.
Aktorski debiut zaliczyła w 1992, grając epizodyczną rolę w serialu "Police Rescue". Następnie wystąpiła gościnnie w serialach "Prawo miecza" i "Szczury wodne".
W 1998 zaczęła występować w roli Hayley Smith Lawson w operze mydlanej "Zatoka serc". Za rolę w serialu czterokrotnie nominowana była do nagrody Logie w kategorii „najlepszej aktorki”; statuetkę zdobyła w 2005, wcześniej będąc nominowaną w 2001 i 2004, jak również w 2006.
Kariera muzyczna.
W 2002 podpisała kontrakt z dwiema wytwórniami muzycznymi, Warner Music Australia i East West Records. 18 listopada 2002 wydała debiutancki singiel, „All Seats Taken”, który stał się przebojem w kraju. Dwa kolejne single, „A Matter of Time” i „On the Borderline”, nie odniosły oczekiwanego sukcesu. 16 czerwca 2003 wydała pierwszy album studyjny, zatytułowany "Bec Cartwright", który spotkał się z mieszanymi ocenami i otrzymał dwie z pięciu gwiazdek w opinii "Smash Hits".
Pozostałe przedsięwzięcia.
23 listopada 2004 zwyciężyła w pierwszej edycji programu rozrywkowego "Dancing with the Stars", w którym tańczyła w parze z Michaelem Mizinerem. W 2005 odmówiła udziału w specjalnym wydaniu programu z udziałem najlepszych zawodników z powodów prywatnych – była w ciąży. W 2017 miała poprowadzić program "Dancing with the Stars", ale w listopadzie 2016 ogłoszono, że ze względu na niską oglądalność program nie zostanie wyemitowany.
W latach 2005 i 2006 otrzymała nominacje do nagrody Złotego Logie dla „najlepszej osobowości australijskiej telewizji”.
Życie prywatne.
Na planie serialu "Zatoki serc" poznała aktora Beau Brady’ego, z którym zaczęła spotykać się w 2000, a po czterech latach związku zaręczyła się. W grudniu 2004 poznała tenisistę Lleytona Hewitta, dla którego zakończyła związek z Bradym. Po sześciu tygodniach znajomości, 31 stycznia 2005, para zaręczyła się, a 21 lipca 2005 pobrała się w Sydney Opera House. Mają troje dzieci, Mię Rebeckę (ur. 2005), Cruza Lleytona (ur. 2008) i Avę Sydney (ur. 2010).
W kwietniu 2005 została uznana przez magazyn „FHM” „najseksowniejszą kobietą Australii i Nowej Zelandii”.
W maju 2013 w wywiadzie dla magazynu „Women’s Weekly” przyznała, że cierpi na zaburzenia obsesyjno-kompulsyjne związane z czystością w domu i sprzątaniem, a także na bezsenność.

</doc>
<doc id="901096" url="https://pl.wikipedia.org/wiki?curid=901096" title="Bec Cartwright">
Bec Cartwright



</doc>
<doc id="901099" url="https://pl.wikipedia.org/wiki?curid=901099" title="Wittelshofen">
Wittelshofen

Wittelshofen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Hesselberg. Leży około 27 km na południe od Ansbachu, nad rzeką Sulzach.
Dzielnice.
W skład gminy wchodzą następujące dzielnice:

</doc>
<doc id="901100" url="https://pl.wikipedia.org/wiki?curid=901100" title="Unterschwaningen">
Unterschwaningen

Unterschwaningen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Hesselberg. Leży około 24 km na południe od Ansbachu, przy linii kolejowej Norymberga - Nördlingen.
Dzielnice.
W skład gminy wchodzą następujące dzielnice: 

</doc>
<doc id="901101" url="https://pl.wikipedia.org/wiki?curid=901101" title="Röckingen">
Röckingen

Röckingen (frank. "Regging") – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Hesselberg. Leży około 27 km na południe od Ansbachu.
Dzielnice.
W skład gminy wchodzą następujące dzielnice: 

</doc>
<doc id="901102" url="https://pl.wikipedia.org/wiki?curid=901102" title="Gerolfingen">
Gerolfingen

Gerolfingen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Hesselberg. Leży około 27 km na południe od Ansbachu, nad rzeką Sulzach.
Dzielnice.
W skład gminy wchodzą trzy dzielnice: 

</doc>
<doc id="901103" url="https://pl.wikipedia.org/wiki?curid=901103" title="Ehingen (powiat Ansbach)">
Ehingen (powiat Ansbach)

Ehingen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, siedziba wspólnoty administracyjnej Hesselberg. Leży około 24 km na południe od Ansbachu.
Dzielnice.
W skład gminy wchodzą następujące dzielnice: 

</doc>
<doc id="901105" url="https://pl.wikipedia.org/wiki?curid=901105" title="Fábio Júnior">
Fábio Júnior

Fábio Júnior Pereira (ur. 20 listopada 1977 w Manhuaçu) – brazylijski piłkarz, występuje na pozycji napastnika, wzrost: 186 cm, waga: 80 kg.
Życiorys.
Swoją profesjonalną karierę zaczynał w brazylijskim Cruzeiro EC. W sezonie 1998 zdobył 18 bramek w 32 meczach i przeniósł się do AS Romy. Jednak był jednym z niewielu brazylijskich piłkarzy, którzy nie sprawdzili się w klubie z Rzymu. Fábio Júnior rozegrał we Włoszech dwa sezony, w których zaliczył 16 występów i 4 gole, po czym powrócił do Cruzeiro. W sezonie 2001 został zawodnikiem SE Palmeiras, a następnie po raz trzeci i jak na razie ostatni – Cruzeiro. 12 bramek w 25 meczach zwróciło uwagę działaczy Vitórii Guimaraes i Brazylijczyk ponownie przeniósł się do Europy. Był to kompletny niewypał, a 4 mecze nie spełniły oczekiwań piłkarza, który zdecydował się ponownie wrócić do kraju. Tym razem padło na Clube Atlético Mineiro. Kolejnym klubem w karierze Fábio Júniora była japońska Kashima Antlers, dla której Brazylijczyk rozegrał 13 meczów i zdobył jednego gola. W 2005 roku scenariusz się powtórzył i Fábio wrócił tam, skąd wyjechał na inny kontynent, czyli do Atletico Mineiro. Połowę sezonu 2005/2006 spędził w klubie ze Zjednoczonych Emiratów Arabskich – Al-Wahda FC skąd wkupili go działacze niemieckiego VfL Bochum, grającego wówczas w 2. Bundeslidze. W pierwszym sezonie rozegrał 15 spotkań i strzelił jedną bramkę, w meczu z Energie Cottbus, zapewniając VfL zwycięstwo 1:0. Jego nowy klub awansował z pierwszego miejsca i obecnie Fábio Júnior występował na boiskach pierwszej ligi. W sezonie 2007/2008 występował w Izraelu, gdzie był zawodnikiem Hapoelu Tel Awiw. W 2008 Fábio Júnior powrócił do Brazylii i został zawodnikiem EC Bahia. Rok 2009 Fábio Júnior spędził w drugoligowym Brasiliense Brasília. Z klubem ze stolicy zdobył mistrzostwo Dystryktu Federalnego – Campeonato Brasiliense. Fábio Júnior z 9 bramkami został królem strzelców tych rozgrywek. W 2010 został zawodnikiem beniaminka Serié B Amériki Belo Horizonte. Z Amériką awansował do brazylijskiej ekstraklasy w 2010. W 2011 Fábio Júnior z 13 bramkami na koncie został królem ligi stanowej Minas Gerais – Campeonato Mineiro. Piłkarz ten ma na koncie 3 występy w reprezentacji Brazylii.

</doc>
<doc id="901107" url="https://pl.wikipedia.org/wiki?curid=901107" title="Louis Blanc">
Louis Blanc

Louis Jean Joseph Charles Blanc (ur. 29 października 1811 w Madrycie, zm. 6 grudnia 1882 w Cannes) – francuski polityk i historyk, wolnomularz.
Młodość.
Urodził się w Madrycie, gdzie jego ojciec był generalnym inspektorem finansów w czasie rządów Józefa Bonaparte. Studiował później w Paryżu, żyjąc w ubóstwie. Pisał wówczas artykuły do różnych czasopism. Założył pismo "Revue du progrès", w którym opublikował w 1839 esej "L’Organisation du travail", w którym sformułował zasady, które wyznawał w swej późniejszej działalności publicznej. Uważał wolną konkurencję za zło, które spycha uboższych w coraz większą biedę. Domagał się zrównania płac oraz podporządkowania interesów indywidualnych wspólnemu dobru, zgodnie ze stworzonym przez siebie hasłem "Od każdego według jego możliwości, każdemu według jego potrzeb". Cel ten miał być osiągnięty poprzez tworzenie „warsztatów spółdzielczych” ("ateliers sociaux"), będących swoistym połączeniem spółdzielni i związku zawodowego, w których pracownicy różnych profesji mieli jednoczyć wysiłki dla wspólnego dobra.
W 1841 opublikował "Histoire de dix ans 1830-1840", pracę będącą atakiem na monarchię lipcową Ludwika Filipa. Książka ta cieszyła się wielką popularnością i miała cztery wydania w ciągu czterech lat.
Udział w rewolucji lutowej 1848.
Blanc opublikował w 1847 dwa pierwsze tomy "Historii rewolucji francuskiej" (fr. "Histoire de la Revolution Française"). Wydawanie kolejnych tomów zostało przerwane przez wybuch rewolucji lutowej w 1848. Wśród ludu Paryża wielką popularność zdobyło wtedy hasło rzucone przez Blanca "„Oddamy trzy miesiące naszej nędzy w służbę Republiki”". Blanc został członkiem Rządu Tymczasowego. Na jego wniosek rząd ten podjął 25 lutego 1848 uchwałę, w której zagwarantował egzystencję pracowników (siły roboczej) poprzez gwarancję pracy. Wniosek Blanca o powołanie ministerstwa pracy został oddalony (ponieważ zdaniem większości wykraczał poza kompetencje rządu tymczasowego). Blanc został jednak przewodniczącym tzw. "Komisji Luksemburskiej", czyli rządowej komisji pracy ("Commission du Gouvernement pour les travailleurs"), która analizowała kwestie zatrudnienia i pracy i składała stosowne sprawozdania.
W celu wykonania uchwały z 25 lutego przystąpiono do organizowania warsztatów narodowych ("ateliers nationaux"). Robotnicy tam zatrudnieni, często wykwalifikowani, zatrudniani byli przy prostych robotach ziemnych, bądź płacono im nie zatrudniając ich wcale. W kwietniu liczba zatrudnionych sięgnęła stu tysięcy, a koszt przedsięwzięcia 7 milionów franków. Zostały zamknięte w maju 1848. Blanc został uznany za osobę odpowiedzialną za ten eksperyment. W czasie zamieszek w maju omal nie postradał życia. Uciekł z fałszywym paszportem do Belgii, a następnie do Londynu. Pod nieobecność został osądzony przez specjalny trybunał w Bourges i skazany na deportację. Protestował przeciwko procesowi i wyrokowi w serii artykułów opublikowanych w "Nouveau Monde", a następnie zebranych i opublikowanych jako "Pages de l’histoire de la révolution de 1848" (Bruksela 1850).
Emigracja.
Podczas pobytu w Wielkiej Brytanii Blanc ukończył swą dwunastotomową "Histoire de la Revolution Française"; ostatni tom ukazał się w 1862. Korzystał przy tym z wyjątkowej kolekcji dokumentów z tego okresu zgromadzonych w Muzeum Brytyjskim. W 1858 opublikował odpowiedź na pracę markiza Normanby "A Year of Revolution in Paris", którą później rozbudował do dzieła "Histoire de la révolution de 1848 " (2 tomy 1870–1880). Był także uczestnikiem spotkań loży masońskiej "La Grand Loge des Philadelphes".
Ponieważ Blanc już od 1839 był oponentem przywrócenia do władzy Bonapartów, pozostał w Wielkiej Brytanii do upadku II Cesarstwa.
Powrót do Francji.
Blanc powrócił do Paryża w 1870 i służył jako żołnierz gwardii narodowej. 8 lutego 1871 został wybrany deputowanym Zgromadzenia Narodowego, w którym występował, że ustrój republikanski jest konieczną formą suwerenności narodu i głosował za kontynuacją wojny francusko-pruskiej. Choć był zwolennikiem lewicy, nie sympatyzował z Komuną Paryską i bezskutecznie starał się łagodzić konflikt. W 1878 wystąpił z wnioskiem o zniesienie Senatu. Rok później zaproponował ogłoszenie amnestii dla komunardów, co zostało przyjęte.
Pogarszający się stan zdrowia zmusił Blanca do wycofania się z działalności publicznej. W 1876 zmarła jego żona Christina Groh (z którą ożenił się w 1865). Blanc zmarł w Cannes w 1882. Został pochowany na paryskim cmentarzu Père-Lachaise.
Dziedzictwo polityczne.
Blanc był historykiem o obrazowym i żywym stylu, jednak temperament polityczny sprawił, że jego prace są postrzegane bardziej jako wypowiedzi polityczne niż dzieła historyczne. Poglądy Blanca wywarły znaczący wpływ na rozwój idei socjalistycznych we Francji.

</doc>
<doc id="901109" url="https://pl.wikipedia.org/wiki?curid=901109" title="Antonio Oscar de Fragoso Carmona">
Antonio Oscar de Fragoso Carmona



</doc>
<doc id="901110" url="https://pl.wikipedia.org/wiki?curid=901110" title="Fabio Junior Pereira">
Fabio Junior Pereira



</doc>
<doc id="901111" url="https://pl.wikipedia.org/wiki?curid=901111" title="Fuglafjørður (gmina)">
Fuglafjørður (gmina)

Fuglafjørður – gmina na Wyspach Owczych, archipelagu wysp wulkanicznych na Morzu Norweskim, stanowiących duńskie terytorium zależne. Sąsiadami Fuglafjarðar kommuna są: Runavíkar kommuna oraz Eysturkommuna. Siedzibą władz gminy jest Fuglafjørður.
Fuglafjarðar kommuna leży we wschodniej części wyspy Eysturoy. Jej powierzchnia wynosi 23,0 km².
Gminę według danych z 1 stycznia 2014 roku zamieszkuje 1 509 osób.
Historia.
Pierwszą gminą na obszarze obejmującym dzisiejszą gminę Fuglafjørður była Eysturoyar Prestagjalds kommuna, zajmująca znacznie rozleglejszą powierzchnię. Powstała ona w roku 1872. Po pewnym czasie zaczęły się z niej wyodrębniać kolejno nowe gminy, między innymi, w 1918 Fuglafjarðar sóknar kommuna, która zmieniła później nazwę na Fuglafjarðar kommuna. Początkowo w jej skład wchodziły także tereny gminy Leirvík, jednak jeszcze w tym samym roku jednostka ta usamodzielniła się. Od tamtej pory nie zaszły żadne zmiany granic administracyjnych, obejmujące gminę Fuglafjørður.
Od 2012 roku burmistrzem gminy jest Sonni á Horni z Partii Niepodległościowej.
Populacja.
Gminę Fuglafjørður zamieszkuje 1509 osób (2014). Współczynnik feminizacji wynosi tam 88 (na 706 kobiet przypada 803 mężczyzn). Prawie dwadzieścia procent społeczeństwa stanowią ludzie poniżej dwudziestego roku życia, natomiast najstarsi (po sześćdziesiątym) to około 13% mieszkańców gminy. Choć przyrost naturalny jest stosunkowo wysoki przewyższa go saldo migracji.
Liczba ludności w Fuglafjarðar kommuna rosła z niewielkimi wahaniami do połowy lat 90. XX wieku, kiedy na Wyspach Owczych rozpoczął się kryzys ekonomiczny. Wiele osób zdecydowało się wtedy na wyemigrowanie z archipelagu w poszukiwaniu pracy, szczególnie do Danii, ale także innych krajów. Mimo tego, że kryzys udało się opanować, liczba ludności nie osiągnęła poziomu z lat 70. i lat 80., a od pewnego czasu ponownie obserwuje się ubytek populacji.
Polityka.
Burmistrzem Fuglafjarðar kommuna jest Sonni á Horni, startujący z list Sjálvstýrisflokkurin. Jest to przedstawiciel jednej z trzech partii znajdujących się w radzie tej gminy. Obok Partii Niepodległościowej, znalazły się w niej także: Partia Ludowa oraz Partia Unii. W radzie zasiada 9 osób. Ostatnie wybory parlamentarne na Wyspach Owczych odbyły się w 2012 roku, a ich wyniki przedstawiały się następująco:
Frekwencja wyniosła 84,96% (na 1 124 uprawnionych przy urnach znalazło się 960 osób). Oddano jeden głos nieważny i cztery puste. Pogrubieni zostali obecni członkowie rady gminy Fuglafjarðar kommuna.

</doc>
<doc id="901112" url="https://pl.wikipedia.org/wiki?curid=901112" title="Ostatni kurs">
Ostatni kurs

Ostatni kurs – polski czarno-biały film kryminalny w reżyserii Jana Batorego, zrealizowany w 1963 roku na podstawie powieści Joe Alexa.
Zarys fabuły.
W Gdyni dochodzi do zamordowania kolejnego taksówkarza odbywającego kursy nocą. W podjętym przez milicję śledztwie, które energicznie prowadzi porucznik Szymański, pierwszym podejrzanym staje się wspólnik zamordowanego – młody Henryk Kowalski, znany też z ciągłych konfliktów ze swą narzeczoną – przesadnie zazdrosną Marysią. Jej ponowną zazdrość wzbudza atrakcyjna piosenkarka Krystyna, którą Henryk przypadkowo poznaje ratując nocą przed napadem opryszków. Poprzez nią trafia do nocnego lokalu "Orion", gdzie pojawiają się zamożni ludzie liczący na nielegalny przerzut za granicę i z którymi uwodzicielska piosenkarka chętnie zawiera bliższe znajomości. Są to na ogół malwersanci zwabiani w pułapkę do ustronnej willi przy ul. Zielonej 8 i bezlitośnie wykorzystywani przez bandę traktującą lokal jako zakamuflowaną bazę przestępczej działalności, a bezwzględnie likwidującą także niewygodnych świadków. Jednym z nich – jako kolejny taksówkarz – staje się Kowalski, którego tropem jednak nie tylko uparcie podąża por. Szymański, lecz którego śledzi również zazdrosna Marysia.
O filmie.
Pierwowzorem scenariusza była powieść kryminalna Macieja Słomczyńskiego "Śmierć i Kowalski" z 1962 roku (pierwodruk w odcinkach w "Expressie Wieczornym"). W początkowej fazie produkcji miał powstać film o tym samym tytule, ale zmieniono go już po rozpoczęciu realizacji zdjęć.
Zgodnie z książkowym oryginałem akcję filmu osadzono w Gdyni. Zdjęcia plenerowe realizowano tam od października do grudnia 1962. W scenach utrwalono m.in. tak charakterystyczne elementy miasta jak dworzec kolejowy czy taras widokowy na Kamiennej Górze. Do zdjęć we wnętrzach (poza nielicznymi wyjątkami) wybudowano dekoracje w Wytwórni Filmów Fabularnych w Łodzi (kawiarnia "Orion", mieszkanie Kowalskiego, willa w Orłowie).
Ocena krytyki.
Reżyser filmu zapowiadał w trakcie zdjęć:
Zdaniem Marii Oleksiewicz z tygodnika "Film", nasycenie "Ostatniego kursu" specyficznym czarnym humorem uczyniło obraz lepszym:
Krytyka zestawiała "Ostatni kurs" z "Dotknięciem nocy" Stanisława Barei i "Zbrodniarzem i panną" Janusza Nasfetera, na ich tle oceniając fabułę filmu Batorego jako nowatorską i drobiazgowo przemyślaną, a narrację filmu jako wartką i wciągającą. Dodatkowym uatrakcyjnieniem fabuły było wprowadzenie 2 utworów (m.in. z tekstem A. Osieckiej) śpiewanych przez B. Rylską: „To jest ten pan” i „Gdzie pójdziesz nocą”.
Zwracano także uwagę na wątek dyrektorów dokonujących malwersacji finansowych w podległych im przedsiębiorstwach, temat szczególnie nagłaśniany i piętnowany w tamtym okresie (punktem kulminacyjnym była tzw. afera mięsna).
Informacje dodatkowe.
Aktorzy.
Magdalena Sokołowska w czasie realizacji filmu była studentką drugiego roku krakowskiej szkoły teatralnej. Barbara Rylska na ekranie nosiła blond perukę. Ze względu na to, że wiele scen rozgrywa się w deszczu, aktorzy podczas ich kręcenia używali zakładanych pod odzież specjalnych plastikowych zabezpieczeń mających chronić przed nadmiernym kontaktem z wodą i wilgocią. W scenie pogrzebu Kazika Górskiego uczestniczyli jako statyści autentyczni gdyńscy taksówkarze.

</doc>
<doc id="901114" url="https://pl.wikipedia.org/wiki?curid=901114" title="Fuglafjardar kommuna">
Fuglafjardar kommuna



</doc>
<doc id="901115" url="https://pl.wikipedia.org/wiki?curid=901115" title="Bour">
Bour



</doc>
<doc id="901116" url="https://pl.wikipedia.org/wiki?curid=901116" title="Boeur">
Boeur



</doc>
<doc id="901117" url="https://pl.wikipedia.org/wiki?curid=901117" title="Eidi">
Eidi



</doc>
<doc id="901118" url="https://pl.wikipedia.org/wiki?curid=901118" title="Elduvik">
Elduvik



</doc>
<doc id="901119" url="https://pl.wikipedia.org/wiki?curid=901119" title="Frodba">
Frodba



</doc>
<doc id="901121" url="https://pl.wikipedia.org/wiki?curid=901121" title="Fuglafjordur">
Fuglafjordur



</doc>
<doc id="901124" url="https://pl.wikipedia.org/wiki?curid=901124" title="Famjin">
Famjin



</doc>
<doc id="901126" url="https://pl.wikipedia.org/wiki?curid=901126" title="Gota">
Gota



</doc>
<doc id="901127" url="https://pl.wikipedia.org/wiki?curid=901127" title="Hoyvik">
Hoyvik



</doc>
<doc id="901128" url="https://pl.wikipedia.org/wiki?curid=901128" title="Kvivik">
Kvivik



</doc>
<doc id="901129" url="https://pl.wikipedia.org/wiki?curid=901129" title="Lambareidi">
Lambareidi



</doc>
<doc id="901130" url="https://pl.wikipedia.org/wiki?curid=901130" title="Leirvik">
Leirvik



</doc>
<doc id="901131" url="https://pl.wikipedia.org/wiki?curid=901131" title="Ljosa">
Ljosa



</doc>
<doc id="901132" url="https://pl.wikipedia.org/wiki?curid=901132" title="Muli">
Muli



</doc>
<doc id="901133" url="https://pl.wikipedia.org/wiki?curid=901133" title="Rituvik">
Rituvik



</doc>
<doc id="901135" url="https://pl.wikipedia.org/wiki?curid=901135" title="Runavik">
Runavik



</doc>
<doc id="901137" url="https://pl.wikipedia.org/wiki?curid=901137" title="Saltangara">
Saltangara



</doc>
<doc id="901138" url="https://pl.wikipedia.org/wiki?curid=901138" title="Svinair">
Svinair



</doc>
<doc id="901140" url="https://pl.wikipedia.org/wiki?curid=901140" title="Muzeum Ziemi Puckiej im. Floriana Ceynowy w Pucku">
Muzeum Ziemi Puckiej im. Floriana Ceynowy w Pucku

Muzeum Ziemi Puckiej im. Floriana Ceynowy w Pucku (kaszb. "Mùzeùm Pùcczi Zemi miona Florióna Cenôwë") – muzeum powołane w 1980 roku. Zalążkiem dzisiejszego muzeum była powstała w 1970 roku Stacja Gromadzenia Dóbr Kultury i Upowszechniania Wiedzy o Regionie. Jej celem było prowadzenie badań naukowych oraz gromadzenie obiektów zabytkowych związanych z regionem. W 1973 roku w wyremontowanym budynku dawnego przytułku zwanym „Szpitalikiem” otworzono pierwszą ekspozycję poświęconą kaszubskiej kulturze. Szybki rozwój instytucji spowodował wyodrębnienie w ramach jednostki samodzielnych działów. W 1975 roku otworzono dział etnograficzny, 1976 roku historyczny, a pod koniec lat 70. XX wieku archeologiczny, w związku z odkryciem wczesnośredniowiecznego portu w Zatoce Puckiej. Wkrótce też miasto przekazało rozwijającej instytucji sąsiadujący z nią budynek - dom kowala z kuźnią oraz położoną w północnej pierzei puckiego rynku kamienicę mieszczańską.. 
W 1982 roku w związku z budową elektrowni jądrowej nad J. Żarnowieckim powierzono muzeum tworzenie założenia skansenowego w Nadolu. Ochroną konserwatorską objęto tradycyjną XIX-wieczną zagrodę wiejską. 23 czerwca 1987 roku udostępniono jednocześnie dwie nowe filie muzeum - wyremontowaną gruntownie "Kamienica Mieszczańska” w Pucku oraz nadolski skansen "Zagroda Gburska". W ten sposób powiększyły się możliwości wystawiennicze muzeum. 
W 2000 roku z okazji 30-lecia Muzeum nadano placówce imię Floriana Ceynowy – kaszubskiego działacza społecznego i narodowego, badacza folkloru i języka kaszubskiego. W 2013 roku Muzeum przejęło pieczę nad zabytkową willą gen. Józefa Hallera we Władysławowie. Obecnie obiekt stał się oddziałem muzeum - "Hallerówka". 
Przeprowadzone w latach 2010 – 2013 prace modernizacyjne w kompleksie "Szpitalika""" zaowocowały otwarciem 18 maja 2014 roku nowej ekspozycji stałej, której trzon stanowi prezentacja zbiorów etnograficznych. Aktualnie muzeum realizuje budowę Muzeum gen. Józefa Hallera we Władysławowie-Hallerowie oraz budowę "Zagrody kaszubskiej" w Ostrowie. W 2020 roku Muzeum obchodziło 50 lecie istnienia.
Oddziały muzeum.
Kamienica Mieszczańska.
Główna siedziba Muzeum Ziemi Puckiej im. Floriana Ceynowy mieści się w odrestaurowanej w latach 80. XX wieku kamienicy mieszczańskiej zlokalizowanej w północnej pierzei puckiego rynku ( ul. Stary Rynek 28, do 2017 r. Pl. Wolności 28). Zachowana fasada obiektu zwieńczona neogotyckim szczytem ze sterczynami i motywem krenelażu pochodzi z XIX wieku. Działka, na której posadowiono kamienicę znana jest z najstarszych planów miasta, a o wielowiekowym osadnictwie na niej świadczą wyniki prowadzonych prac archeologicznych. Najstarszy etap zasiedlenia przypadał na okres przełomu X i XI wieku. Funkcjonował tu piec potwierdzający gospodarczą funkcję terenu związaną najpewniej z produkcją słodowniczą. W późniejszych wiekach działalność ta była prowadzona z różnym natężeniem. W XIX i na początku XX wieku w kamienicy znajdował się skład kupiecki Hermanna Pennera, następnie kolonialny Paula Albrechta. W okresie międzywojennym najpierw działalność prowadził w niej „"Bank Dyskontowy”", następnie „"Drogeria Morska”" Mazurkiewiczów, a po II wojnie światowej wnętrze przeznaczono na mieszkania. W 1987 roku, po generalnym remoncie, obiekt oddano ponownie do użytku w nowej funkcji – jako miejsca, gdzie można poznać historię Ziemi Puckiej. W 2021 roku z okazji 673. rocznicy nadania praw miejskich miastu Puck udostępniono nową wystawę stałą pn. “Prawdziwie morskie – Dzieje Ziemi Puckiej” . Na wystawie zaprezentowane są dzieje stołecznego miasta Pucka na tle historii Kaszub Północnych tzw. Nordy. Ekspozycja obejmuje najważniejsze momenty dziejowe regionu od pradziejów aż po współczesność. Głównymi jej bohaterami są wyjątkowe zabytki ze zbiorów Muzeum otoczone bogatą ikonografią i oprawą plastyczną. Towarzyszą im multimedialne prezentacje, filmy i nagrania. Jednymi z cenniejszych zabytków są m.in.:„skarb brązowy z Władysławowa” kultury łużyckiej, skarb bursztynowy z II w. n.e. znaleziony pod fundamentami zamku krzyżackiego w Pucku. Umieszczono tutaj również eksponaty pochodzące z badań prowadzonych od 1977 roku na terenie wczesnośredniowiecznego portu odkrytego na dnie Zatoki Puckiej, między innymi łódź dłubankę. Wystawa nie pomija również dziejów zamku krzyżackiego w Pucku. Dalsze części ekspozycji ilustrują historię miasta i regionu aż po czasy współczesne.Ekspozycję muzealną uzupełniają wnętrza mieszczańskie z drugiej połowy XIX wieku.
Szpitalik.
W Pucku (ul. Wałowa 11), prezentowane są tutaj ekspozycje etnograficzne powiązane z warstwą rzemieślników małomiasteczkowych. Odtworzono w nim wnętrza domu wiejskiego, warsztaty rzemieślnicze: rybacki,stolarski, bednarski, ciesielski, krawiecki, szewski, tkacki, rogowiarski oraz kuźnię. Do charakteru obiektu "Szpitalika" nawiązują ekspozycje poświęcone lecznictwu na Ziemi Puckiej. Przybliżają one zarówno dzieje medycyny lekarskiej w regionie, jak i bogatą tradycję lecznictwa ludowego na Kaszubach Północnych. Dopełnieniem ekspozycji są wystawy prezentacje sztukę ludową oraz zagadnień związanych z regionalizmem kaszubskim. Na wystawach można zobaczyć m.in. rzeźby takich ludowych artystów jak: Leon Golla, Izajasz Rzepa, Albin Lassin, kolekcję malarstwa na szkle Anny Basmann–Dettlaff, oraz kolekcję haftu kaszubskiego szkoły puckiej. 
Dzieje puckiego szpitalnictwa sięgają XIV wieku, gdy utworzono poza granicami miasta pierwszy szpital z kaplicą, a następnie kościołem św. Jerzego jako miejsce odosobnienia zakaźnie chorych. Podczas wojen polsko – szwedzkich budynek uległ całkowitemu zniszczeniu (1656 roku). Odbudowa szpitala (bez kościoła) nastąpiła około 1681 roku. Nowy budynek posadowiono tym razem w obrębie murów miejskich Pucka. Około 1757 roku starosta pucki Ignacy Przebendowski przeznaczył środki na gruntowny remont obiektu oraz stworzył fundację na rzecz ubogich z miasta. Mieszkańcami budynku mogli być ubodzy i starcy z terenu parafii puckiej pod wezwaniem św.św. Piotra i Pawła, a ciężar ich utrzymania spoczywał na tejże parafii oraz magistracie miasta. Funkcję przytułku obiekt sprawował do końca lat 60. XX wieku. W 1970 roku budynek "Szpitalika" stał się siedzibą Stacji Gromadzenia Dóbr Kultury i Upowszechniania Wiedzy o Regionie przekształconej w 1980 roku w Muzeum Ziemi Puckiej.
Zagroda Gburska i Rybacka.
Skansen "Zagroda Gburska i Rybacka" znajduje się w Nadolu (ul. Bałtycka 2). Projekt budowy zespołu elektrowni w rejonie Jeziora Żarnowieckiego stał się przyczyną podjęcia działań związanych z organizacją skansenu w Nadolu. Ochroną konserwatorską objęto tradycyjną XIX-wieczną zagrodę wiejską. Skansen otwarto 23 czerwca 1987 roku. W jego obrębie znajdują się: domostwo, zabudowania gospodarcze oraz obiekty towarzyszące jak studnia, piwnica, wozownia, gołębnik, kierat, pasieka, wędzarnia i piec chlebowy. Chata, w której koncentrowało się życie trzypokoleniowej rodziny zamożnego kaszubskiego gbura (gospodarza), posadowiona jest w głębi podwórza, odgrodzona od części gospodarczej ogrodem kwiatowym. W jej najbliższym sąsiedztwie znajdują się piwnica, studnia oraz warzywnik. Stodoła posadowiona jest równolegle do drogi z możliwością obustronnego wjazdu na klepisko z drogi i z podwórza. Obecnie w stodole znajduje się ekspozycja maszyn rolniczych oraz wystawa poświęcona zimowemu transportowi. 
W skład zespołu wchodzi również wielofunkcyjna obora, która pod jednym dachem mieściła pomieszczenia dla koni, bydła, trzody chlewnej, owiec i drobiu. Do obory dobudowana została wozownia. Kompleks wzbogaciła zrekonstruowana chata rybacka z wiata na rybackie narzędzia oraz remiza strażacka. W sezonie letnim na terenie skansenu odbywają się cykliczne imprezy o charakterze folklorystycznym: "Krancbal", "Dzień Chleba i Miodu".
Hallerówka.
„Hallerówka” Oddział Muzeum Ziemi Puckiej im. Floriana Ceynowy mieści się w zabytkowym obiekcie przy ulicy Morskiej 6 we Władysławowie. Drewniana willa wybudowana w 1924 roku należała do gen. Józefa Hallera oraz jego rodziny. Parcelę pod budowę przekazał ppłk. Henryk Bagiński, który wcześniej zakupił ziemię od mieszkańca Wielkiej Wsi Leona Torlińskiego. Na cześć generała tworzące się wokół willi letnisko nazwano Hallerowem. Józef Haller spędzał w niej wakacje letnie, równie często zapraszano na wypoczynek harcerzy oraz członków innych organizacji młodzieżowych. Po II wojnie światowej obiekt był w zarządzie Miasta Władysławowa i pełnił funkcję lokalu komunalnego. W 1981 roku przekazano go Zarządowi Nadmorskiego Parku Krajobrazowego na siedzibę oraz działalność muzealną. Utworzono wówczas pierwszą izbę pamięci Hallera. W 2000 roku otwarto w „Hallerówce” Centrum Pamięci gen. J. Hallera i Błękitnej Armii.
Od czerwca 2013 roku obiekt stał się oddziałem Muzeum Ziemi Puckiej im. Floriana Ceynowy w Pucku. Obecnie znajduje się tam stała ekspozycja pt. Gen. Józef Haller na Pomorzu – Dla Ciebie Polsko i dla Twej Chwały. Życie i służba gen. J. Hallera (1873-1960), na która składają się przede wszystkim pamiątki poświęcone generałowi oraz żołnierzom z Błękitnej Armii. Do najcenniejszych zbiorów należą rzeczy osobiste generała podarowane przez jego synową Izabellę Haller.
Dodatkowo w obiekcie są udostępniane następujące wystawy:• „Augustyn Necel (1902 – 1976). Rybak, pisarz i gawędziarz kaszubski” ekspozycja przybliżająca postać Augustyna Necla, kaszubskiego twórcy, autora powieści marynistycznych. 
• „Leon Golla – wyrzeźbiony rybacki świat”. Ekspozycja przybliża warsztat pracy rzeźbiarza z Wielkiej Wsi (obecnie Władysławowo), który w drewnie utrwalił historię kaszubskich rybaków. 
W 2017 roku zwiedzającym udostępniono drugi obiekt znajdujący się w kompleksie oddziału tzw. „Adiutantówkę” zwaną też Błękitnym Domkiem. W okresie międzywojennym budynek był letnią willą adiutanta gen. J. Hallera – kpt. Jana Dworzańskiego. Dodatkowo pełniła ona również rolę stanicy harcerskiej, w której na zaproszenie generała wypoczywali członkowie hallerowskich drużyn błękitnych oraz harcerze. Obecnie, w nawiązaniu do jej pierwotnego przeznaczenia prezentowana jest tam wystawa stała pt. "Na letnisku u Hallera – historia letniego wypoczynku na Ziemi Puckiej od końca XIX wieku do 1989 roku".
Zagroda Kaszubska (w budowie).
W Ostrowie (ul. Zabytkowa) budowany jest obecnie nowy oddział Muzeum „Zagroda Kaszubska” w oparciu o rekonstruowany XIX-wieczny czynszowy budynek mieszkalny wraz z całą zagrodą. W obrębie założenia powstanie sala edukacyjna, sala wystawiennicza.

</doc>
<doc id="901142" url="https://pl.wikipedia.org/wiki?curid=901142" title="Trollanes">
Trollanes



</doc>
<doc id="901143" url="https://pl.wikipedia.org/wiki?curid=901143" title="Tvoroyri">
Tvoroyri



</doc>
<doc id="901145" url="https://pl.wikipedia.org/wiki?curid=901145" title="Vikarbyrgi">
Vikarbyrgi



</doc>
<doc id="901147" url="https://pl.wikipedia.org/wiki?curid=901147" title="Anir">
Anir



</doc>
<doc id="901148" url="https://pl.wikipedia.org/wiki?curid=901148" title="Aeduvik">
Aeduvik



</doc>
<doc id="901150" url="https://pl.wikipedia.org/wiki?curid=901150" title="Motyw sokoła">
Motyw sokoła



</doc>
<doc id="901151" url="https://pl.wikipedia.org/wiki?curid=901151" title="Antena szczelinowa">
Antena szczelinowa

Antena szczelinowa – antena zbudowana z płaszczyzny przewodzącej i wyciętych w niej szczelin.
Antena taka promieniuje energię po obu stronach płaszczyzny przewodzącej. Ograniczenie promieniowania od jednej strony płaszczyzny można osiągnąć poprzez umieszczenie z tej strony szczeliny, w którą energia ma nie promieniować, wnęki metalowej o głębokości d = λ / 4. Polaryzacja fali wytwarzanej przez szczeliny poziome jest pionowa, a przez szczeliny pionowe – pozioma.

</doc>
<doc id="901156" url="https://pl.wikipedia.org/wiki?curid=901156" title="Sanktuarium Bożego Miłosierdzia">
Sanktuarium Bożego Miłosierdzia



</doc>
<doc id="901161" url="https://pl.wikipedia.org/wiki?curid=901161" title="Urszulanka">
Urszulanka

Urszulanka – kolonia wsi Osiek w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901163" url="https://pl.wikipedia.org/wiki?curid=901163" title="Czarnolesie (województwo lubuskie)">
Czarnolesie (województwo lubuskie)

Czarnolesie – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901164" url="https://pl.wikipedia.org/wiki?curid=901164" title="Grabionka">
Grabionka

Grabionka – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901166" url="https://pl.wikipedia.org/wiki?curid=901166" title="Kamienna Knieja">
Kamienna Knieja

Kamienna Knieja – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901168" url="https://pl.wikipedia.org/wiki?curid=901168" title="Kowalec">
Kowalec

Kowalec – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901169" url="https://pl.wikipedia.org/wiki?curid=901169" title="Kubczyce">
Kubczyce

Kubczyce – kolonia w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901171" url="https://pl.wikipedia.org/wiki?curid=901171" title="Olechów">
Olechów

Olechów – rejon osadniczy we wschodniej części obszaru miasta Łodzi, położony w sąsiedztwie kolejowej stacji przeładunkowej i rozrządowej Łódź Olechów.
Od 1986 jest placem budowy rozległego i wciąż rozrastającego się osiedla domów jedno i wielorodzinnych.
Historia.
Założenie wsi.
Kolonia rolnicza "Olechów" została założona na terenach leśnych majątku Wiskitno, będącego częścią Klucza Pabianickiego stanowiącego własność kapituły biskupiej z Krakowa. Obecna nazwa pochodzi od nazwiska ostatniego administratora dóbr biskupich – kanonika Pawła Olechowskiego, który założył kolonię między rokiem 1788 a 1794, dając osadzie pierwotną nazwę Olędry Wiskickie. Olechowski sprowadził pierwszych osadników, zwanych Olędrami, którzy rozpoczęli karczowanie lasu i uprawę roli na karczowiskach.
W 1796 dobra pabianickie przejął rząd pruski a lokalni administratorzy dóbr kontynuowali akcję osadniczą, sprowadzając kolonistów z krajów niemieckich. Kolonia Olechów składa się odtąd z dwóch rozległych rzędówek:
Dalszy rozwój.
Akcja osiedleńcza, z powodzeniem kontynuowana przez rząd Królestwa Kongresowego daje pomyślne rezultaty. W 1822 obie części Olechowa posiadały 55 domów i 368 mieszkańców. Dobrze zagospodarowane dobra rząd Królestwa przekazuje w listopadzie 1839 hrabiemu Wacławowi Gutakowskiemu. W zamian Gutakowski zrzeka się swych włości nad Narwią, koniecznych rządowi w celu budowy urządzeń wojskowych, powiązanych z Twierdzą Osowiec. Ponieważ Olechów od początku był kolonią oczynszowaną, Gutakowskiemu przysługiwało jedynie prawo do pobierania opłaty dzierżawnej, nie posiadając na obszarze wsi innych praw osobistych.
W 1842 Olechów zostaje sprzedany Andrzejowi Szerszeńskiemu, który posiadał wieś do roku 1865, kiedy to prawa do czynszu przeszły na Skarb państwa. W roku 1881 Olechów posiadał 65 domów mieszkalnych i 703 mieszkańców.
Wiek XX.
Około 1900 liczba domów wynosiła 67, aby w 1927 wzrosnąć do 101. W 1940 hitlerowcy, na podstawie polskich planów sprzed 1939, rozpoczęli budowę największej kolejowej stacji rozrządowej w środkowej Polsce. W latach 1945–1947 liczba ludności Olechowa uległa poważnemu zmniejszeniu. Część zamieszkałej tu ludności niemieckiej uciekła na zachód przed frontem, część usunęły w ramach planowych wysiedleń władze polskie. Niektóre z opuszczonych gospodarstw objęli polscy osadnicy ze wschodu.
W 1985 rozpoczęły się przygotowania do budowy osiedla domów wielorodzinnych w zachodniej części Olechowa Dużego (rejon ul. Zakładowej). W październiku 1987 pierwsi mieszkańcy zasiedlili domy przy ulicach Dąbrówki i Piasta Kołodzieja. 
Podziały administracyjne.
Dawniej samodzielna wieś. Od 1867 w gminie Wiskitno. W okresie międzywojennym należał do powiatu łódzkiego w woj. łódzkim. W 1921 roku liczył 581 mieszkańców. 1 września 1933 utworzono gromadę (sołectwo) "Olechów" w granicach gminy Wiskitno, składającą się ze wsi Olechów i Ustronie.
Z dniem 1 stycznia 1940 wieś została włączona w granice administracyjne miasta Łodzi (Litzmannstadt), znajdując się w dzielnicy Friedrichshagen (Augustów). Krokowi temu sprzyjał znaczny procent, jaki stanowili we wsi mieszkańcy niemieckiego pochodzenia.
W lutym 1946 Olechów ponownie wszedł w skład Wielkiej Łodzi, początkowo w granicach dzielnicy „Południe”, zaś od 1 stycznia 1954 – w dzielnicy Widzew. Jedynie fragment Olechowa Małego (posesje przy ul. Olechowskiej od nr 2 do 32 oraz od nr 1 do 29) został włączony do dzielnicy Chojny. Po korekcie podziału administracyjnego miasta (1 stycznia 1960) dzielnica Chojny została włączona do nowo powstałej dzielnicy Górna, ale stan rozdzielenia administracyjnego obszaru Olechowa pomiędzy dwie dzielnice nie uległ zmianie.
Rozbudowa towarowej stacji kolejowej na Olechowie (na terenie nie włączonym do Łodzi w 1946 roku) spowodowała potrzebę kolejnego włączenia
do Łodzi przyległych terenów zajętych pod infrastrukturę kolejową oraz osiedla mieszkaniowego Polskich Kolei Państwowych, rozlokowanego
wzdłuż późniejszej ulicy Dyspozytorskiej. I tak 1 stycznia 1965 Ustronie wraz z nowo powstałym osiedlem mieszkaniowym Olechów oraz gruntami Polskich Kolei Państwowych wyłączono z Andrespola i włączono do Łodzi.
Parki miejskie.
Od 2010 roku na osiedlu istnieje park Źródła Olechówki.

</doc>
<doc id="901175" url="https://pl.wikipedia.org/wiki?curid=901175" title="Let Mortal Heroes Sing Your Fame">
Let Mortal Heroes Sing Your Fame

Let Mortal Heroes Sing Your Fame – piąty album zespołu Summoning, wydany w 2001 roku przez Napalm Records. W sferze tekstowej muzycy zainspirowali się nie tylko - jak na poprzednich płytach - twórczością J.R.R. Tolkiena, ale również dorobkiem literackim Michaela Moorcocka. Po raz pierwszy również, w utworze "Farewell", posłużyli się czystymi chóralnymi wokalami.

</doc>
<doc id="901176" url="https://pl.wikipedia.org/wiki?curid=901176" title="Ługowo (powiat strzelecko-drezdenecki)">
Ługowo (powiat strzelecko-drezdenecki)

Ługowo – kolonia w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901178" url="https://pl.wikipedia.org/wiki?curid=901178" title="Młodolino">
Młodolino

Młodolino – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego. 
Od 2017 roku działa tutaj Schronisko dla Zwierząt Młodolino. 

</doc>
<doc id="901179" url="https://pl.wikipedia.org/wiki?curid=901179" title="Niemienica">
Niemienica

Niemienica – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901180" url="https://pl.wikipedia.org/wiki?curid=901180" title="Ostrowiec (osada w województwie lubuskim)">
Ostrowiec (osada w województwie lubuskim)

Ostrowiec – osada w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901182" url="https://pl.wikipedia.org/wiki?curid=901182" title="Rozkochowo">
Rozkochowo

Rozkochowo – osada leśna w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="901186" url="https://pl.wikipedia.org/wiki?curid=901186" title="Kilcock">
Kilcock

Kilcock (irl. "Cill Choca" - "Cela Coki") – miasto nad Kanałem Królewskim ("Royal Canal") w północnej części hrabstwa Kildare w Irlandii, blisko granicy z hrabstwem Meath, około 30 km na zachód od Dublina. Według spisu ludności z 2011 roku populacja Kilcock wynosiła 5533 mieszkańców.
Przemysł.
Magazyn Musgrave zaopatrujący sklepy Centra i SuperValu.
Klub piłkarski.
Kilcock Celtic

</doc>
<doc id="901189" url="https://pl.wikipedia.org/wiki?curid=901189" title="Osobliwości narodowego wędkarstwa">
Osobliwości narodowego wędkarstwa

Osobliwości narodowego wędkarstwa, rosyjska komedia z 1998 roku, w reżyserii Aleksandra Rogożkina. Jest to druga i uważana za najlepszą z serii kultowych komedii o grupie "herbatników", którzy "kulturalnie" odpoczywają na łonie przyrody.
Opis fabuły.
Starzy koledzy z "Osobliwości narodowego polowania" wyruszają na ryby do nowej daczy Kuźmicza położoną nad północnym Bałtykiem. "Zaprawiają" już przed wypłynięciem kutra, tak, że zmyliwszy kurs trafiają na daczę w Finlandii. Na drugi dzień, podczas nieskutecznej wyprawy do sklepu po "chlebuś", Liowa i Kuźmicz orientują się, że są w Finlandii. Niepewni reakcji na nielegalne przekroczenie granicy, Kuźmicz, Liowa i Sierioża usypiają generała za pomocą 7 tabletek nasennych (mniejsza dawka nie działała). Jednak Michałycz zasypia dopiero podczas przejażdżki na skuterze wodnym, co rodzi dodatkowe komplikacje. Uciekając w popłochu, zostawiają w szopie 15 skrzynek wódki "Żniwo" (16. zdążyli już wypić) i zamkniętą przez prokuratora na kłódkę w innej szopie pulchną Finkę w średnim wieku. Po drodze Sierioża wypada za burtę. Siedząc na palu pośrodku wód, Sierioża odbiera telefon od żony, która bez jego wiedzy pojechała na urlop na Cypr. Liowa i Kużmicz wracają po Sieriożę, po czym zostają zatrzymani przez kuter rosyjskiej straży granicznej, na pokładzie którego milicjant Siemionow, zaniepokojony wyruszył na ich poszukiwanie. Wracają do daczy Kuźmicza, wyraźnie nie w sosie z powodu pozostawionych w Finlandii 15 skrzynek wódki. Sytuację ratuje Siemionow, który wyciąga na stół dwie flaszki. Generał śpi dalej, budzi się tylko po to, aby wznieść kolejny "soczysty" toast. Wreszcie wyruszają w 2 łodzie na ryby, ale na łodzi Liowy i Sierioży ma miejsce "wypadek". Prokurator, nowicjusz wędkarstwa, wbija sobie haczyk z robalem w kciuk i cała trójka w panice szuka pomocy medycznej. Pielęgniarka na widok robaka mdleje, zaś operację obcięcia haczyka za pomocą "sterylnych" kombinerek przeprowadza miejscowy elektryk. Jest kolejna okazja do wypicia i toastów. Po nieudanej wyprawie na ryby generał zarządza lepienie pielmieni. Przerażony perspektywą wielodniowej produkcji pielmieni, Siemionow załatwia zrzut mrożonych "ravioli" z helikoptera. Generał jest zniesmaczony takim obrotem sprawy. Pozostawiona w Finlandii wódka nie daje spokoju Kuźmiczowi, Liowie i Sierioży. Wyposażeni w płynne "rekwizyty" ruszają do bazy Rosyjskiej Floty Bałtyckiej prosić o pomoc kapitana kutra rakietowego. Kapitan wyzywa ich od "mazutów" i odmawia naruszenia granicy państwowej do chwili, kiedy zostaje ujawniona ilość pozostawionej wódki. Proponuje wyprawę po pozostawione "dobro" za pomocą miniaturowej łodzi podwodnej. "Rekwizyty" zostały opróżnione i "mazuty" niechcący pozostają na pokładzie, mimo ogłoszonego stanu gotowości bojowej i rozpoczęcia manewrów z ostrym strzelaniem. Skacowany Sierioża, poszukując wody do picia, odpala przypadkowo 2 rakiety. Kapitan chce popełnić samobójstwo. Jednak odbiera telefon od dowódcy floty o skutecznym trafieniu wyznaczonych celów i awansie. Jest okazja do opróżnienia wielkiej karafy z wódą. W tym czasie prokurator, oglądając przypadkowo fińską telewizję, rozpoznaje szopę, w której zamknął pulchną Finkę. Prosi Siemionowa o pomoc w jej uwolnieniu. Siemionow telefonuje do znajomego z "Osobliwości narodowego polowania" fińskiego dziennikarza Raimo z prośbą o uwolnienie Finki z szopy. Kapitan kutra poznaje Liowę, Kuźmicza i Sieriożę z Witkiem, kapitanem miniaturowej łodzi podwodnej. Podczas odzyskiwania wódki zostają przyłapani przez fińskich policjantów, którzy przywiązują linę do wystającego peryskopu, a drugi koniec liny do pomostu. Pomost zostaje zerwany i łódź rusza ciągnąc za sobą pływający pomost z Raimo siedzącym przy stoliczku pod parasolem. Niestety nadmierne obciążenie powoduje przyśpieszone spalanie paliwa i Witiok wydaje polecenie wlewania odzyskanej wódki do baku. W rezultacie cała odzyskana wódka zostaje spalona w silniku łodzi podwodnej.
Pozostawieni na daczy prokurator i milicjant biorą się za kłusownictwo i próbują nałapać ryb za pomocą dynamitu. Tak udanie, że zatapiają kuter Kuźmicza i unoszą się na powierzchni przytrzymując się unoszącej się miny morskiej. Podczas próby wydobycia kutra z pomocą nurków marynarki wojennej zamiast kutra zostaje wydobyta skrzynka z koniakiem z czasów kampanii napoleońskiej. Film kończy się imprezą na holowanym za kutrem pomostem, gdzie bohaterowie filmu
wraz z ubranymi w galowe mundury oficerami marynarki wypijają znaleziony 200-letni koniak, za który mogliby zapewne kupić sobie morze alkoholu. I tak choć wędkowania było tyle, co kot napłakał, wszyscy uznają całą imprezę za wyjątkowo udaną.

</doc>
<doc id="901190" url="https://pl.wikipedia.org/wiki?curid=901190" title="Sokół noweli">
Sokół noweli



</doc>
<doc id="901191" url="https://pl.wikipedia.org/wiki?curid=901191" title="Travis Pastrana">
Travis Pastrana

Travis Alan Pastrana (ur. 8 października 1983 w Annapolis) – amerykański motocyklista FMX, kierowca rajdowy i wyścigowy.
Jego rodzicami są Robert i Debby Pastrana. Jego wuj Alan Pastrana grał jako rozgrywający w latach 1965-68 w drużynie University of Maryland.
Travis Pastrana rozpoczął swoją karierę sportową od startów we freestyle motocrossie. Czterokrotnie wygrał zawody Red Bull X-Fighters. Podczas X Games wywalczył 9 złotych medali w tej dyscyplinie. Pięciokrotnie triumfował w Gravity Games oraz raz w Dew Tour. Zawsze korzystał z motocykli marki Suzuki zespołu Team Cernic's Suzuki. Podczas wszystkich zawodów startował z numerem 199.
W 2004 roku zadebiutował na rajdowych trasach. Za kierownicą Subaru Imprezy wywalczył cztery tytuły Rally America (2006–2009). Zaliczył także kilka startów w P-WRC, nie odniósł w nich jednak dobrych rezultatów. Podczas rajdowych zmagań na X Games zdobył dwa złote medale, jeden srebrny i jeden brązowy. Po 2011 zrezygnował ze startów w rajdach, by skupić się na NASCAR. Z powodu braku wsparcia sponsorów po sezonie 2013 wycofał się z wyścigów. W latach 2012–2013 startował w Global RallyCross, gdzie za kierownicą Dodge Darta odniósł jedno zwycięstwo. W 2014 powrócił do startów w Rally America.
11 czerwca 2003 roku Pastrana miał poważny wypadek w miejscowości Davidsonville w stanie Maryland. Stracił on panowanie nad swoim Chevroletem Corvette i uderzył w drzewo. W stanie ciężkim, lecz stabilnym został przetransportowany do Prince George’s Hospital Center.
Kariera.
Początki.
W młodości Pastrana trenował kolarstwo górskie. Wygrał nawet zawody U.S. Junior National w kategorii Dual Slalom.
Amerykanin skupił się jednak na startach we Freestyle Motocrossie. Pięciokrotnie wygrał amatorskie zawody Loretta Lynn National Amateur. Dwukrotnie sięgnął także po zwycięstwo w amatorskich zawodach FMX w Kanadzie. W wieku 14 lat został mistrzem świata we freestyle motocrossie. Pierwszy poważny wypadek Amerykanin miał w 1997 roku podczas zawodów FMX Triple Crown w Lake Havasu. Kierowcy nie udało się wykonać 36-metrowego skoku na rampę. W wyniku wypadku doszło do oddzielenia kręgosłupa od miednicy. Przez okres dwóch tygodni przebywał w śpiączce, a przez trzy miesiące jeździł na wózku inwalidzkim. Pastrana miał sześciokrotnie wykonywaną transfuzję krwi.
W 1999 roku Pastrana wygrał pierwsze w historii zawody we Freestyle motocrossie wchodzące w skład X-Games. Zdobył także najwyższy wynik w historii tej dyscypliny otrzymując 99 punktów. Rok później Pastrana sięgnął po drugi złoty medal X Games. Próbował także wykonać pierwszego w historii backflipa na motocyklu, ale podczas tej próby złamał nogę. Został również mistrzem A.M.A. 125cc National championship. A.M.A przyznała mu tytuł debiutanta roku. W 2001 roku wygrał 125cc East Coast Supercross Championship, oraz 125cc Rose Creek Invitational. Po raz trzeci wygrał na X Games. Reprezentował także Stany Zjednoczone w zawodach Motocross des Nations. W 2002 roku przeniósł się do kategorii 250 cc. Podczas X Games doznał kontuzji, która wyeliminowała go z walki o zwycięstwo. W 2003 Pastrana wywalczył czwarte złoto. Został także drugim w historii zawodnikiem, który wykonał 360.
W 2003 Pastrana wziął udział w Race of Champions. Reprezentacja Stanów Zjednoczonych wyszła z grupy, lecz odpadła w półfinale po przegranej z drużyną All-Stars. W zawodach indywidualnych Amerykanin odpadł w ćwierćfinale po przegranej z Marcusem Grönholmem.
2004.
W 2004 roku Pastrana wziął udział w Red Bull X-Fighters w Madrycie, które ukończył na pierwszym miejscu.
Podczas startu na X Games zaliczył poważny upadek, gdy wykonywał 360 będąc 15 metrów nad ziemią. Doznał wstrząsu mózgu, mimo to był w stanie kontynuować swój udział w zawodach. Wywalczył srebrny medal, a zwycięzcą zawodów został Nate Adams. Podczas imprezy wywalczył także brązowy medal w Best Trick, wykonując One-Handed, 360, Superman Seat Grab oraz Indian Air Back flip.
W tym samym roku Amerykanin zadebiutował rajdach za kierownicą Subaru Imprezy przygotowanej przez Vermont SportsCar. Rajd Rim of the World ukończył na czwartej pozycji. Wypadek i rozbity samochód wyeliminował go ze startu w rundzie rozgrywanej na Pikes Peak.
2005.
Na kolejny sezon zawodnik z Maryland otrzymał Subaru Imprezę WRX STi grupy N na 7 rajdów. Rywalizację rozpoczął od drugiego miejsca w rajdzie Oregon Trail. Zawody wygrał Stig Blomqvist w N-grupowej Subaru Imprezie. W Susquehannock Trail znajdował się na trzeciej pozycji, lecz na szóstym odcinku specjalnym wypadł z trasy i uszkodził układ kierowniczy. Udało mu się dojechać do mety zajmując 14. miejsce w klasyfikacji generalnej rajdu i 7 w klasie. Na Pikes Peak Pastrana był 7 i trzeci w klasie. Podczas Maine Forest Rally Amerykanin rozbił swój samochód i musiał się wycofać z rywalizacji. Rajd Ojibwe Forests Rally ukończył na trzeciej pozycji (drugiej w grupie N). Colorado Cog załoga zakończyła poważnym dachowaniem, z którego jednak wyszła bez szwanku. Ostatni start Amerykanina w sezonie – rajd Lake Superior przyniósł mu drugie miejsce. W klasyfikacji generalnej uplasował się na 6 miejscu, w grupie N zajął czwartą pozycję.
Podczas X Games Pastrana zdobył piąty złoty medal we Frestylee Motocross. Został on także pierwszym człowiekiem, który wykonał Backflip Barspin, ale przy lądowaniu spadł z motocykla.
Na zakończenie sezonu kierowca z Annapolis wziął udział w Race of Champions. W ćwierćfinale reprezentacja USA pokonała Brazylię, lecz w półfinale odpadli po porażce z zespołem Skandynawii. W zawodach indywidualnych Pastrana odpadł już na początku po porażce z Sébastienem Loebem.
2006.
W 2006 Pastrana został oficjalnym reprezentantem Subaru Rally Team USA, tworząc załogę z Christianem Edströmem. Drugim kierowcą zespołu został Ken Block. Samochód przygotował zespół Vermont SportsCar.
Załoga rozpoczęła sezon od drugiego miejsca w rajdzie Sno*Drift. Podczas 100 Acre Wood kierowca wypadł z drogi i uderzył w pieniek oraz parę drzew. Uszkodzeniu uległ zbiornik paliwa i po następnym OS-ie Pastrana wycofał się z rywalizacji. Kolejne trzy rajdy – Oregon Trail, Susquehannonck Trail i Maine Forest kończył na drugim miejscu. Następny w kalendarzu Ojibwe Forests przyniósł Pastranie pierwsze w karierze zwycięstwo. W Colorado Cog ponownie stanął na najwyższym stopniu podium. Lake Superior ukończył na trzeciej pozycji. W kończącym sezon Wild West Rally odniósł swoje trzecie zwycięstwo. W klasyfikacji generalnej zajął pierwszą pozycję z przewagą 47 punktów nad drugim Blockiem.
Travis Pastrana kontynuował również starty w FMX. Wziął on udział w dwóch imprezach organizowanych w ramach Red Bull X-Fighters. Podczas zawodów w Meksyku był trzeci przegrywając z Matem Rebeaudem oraz Ronnie Rennerem. Drugim startem Amerykanina były zawody w Madrycie, które ukończył na pierwszym miejscu.
Podczas X Games, w konkurencji MotoX Freestyle, Travis Pastrana, jako pierwszy w historii tych zawodów, wykonał podwójnego backflipa. Zapewniło mu to złoty medal. W Best Trick Amerykanin odniósł zwycięstwo zdobywając 98,60 punktów, co jest najlepszym wynikiem w historii dyscypliny na tej imprezie. Pastrana wziął również udział w Rally Car Racing, gdzie prowadził pojedynek o zwycięstwo z Colinem McRae. Szkot utrzymywał dobre tempo, lecz dachował pod koniec finałowego odcinka. Jego Subaru wylądowało na kołach i McRae dojechał do mety, jednak przegrał z Pastraną o 0,52 sekundy. Amerykanin został pierwszym zawodnikiem, który wywalczył trzy złote medale na jednych zawodach X Games.
Pastrana ponownie wystartował w Race of Champions zastępując kontuzjowanego Jimmy’ego Johnsona. Reprezentował on samotnie Stany Zjednoczone, gdyż Scott Speed skarżył się na ból ręki po wypadku na torze Jerez de la Frontera, a ściągnięcie zastępcy nie powiodło się. W ćwierćfinale Pastrana pokonał reprezentantów Niemiec, a w półfinale F1 Racing Scotland. W finale poniósł porażkę z drużyną Finlandii. W rywalizacji indywidualnej pokonał Stéphane'a Peterhansela, lecz w półfinale ponownie wyeliminował go Sébastien Loeb.
14 grudnia ogłoszono, że Travis Pastrana wystartuje w kolejnym sezonie w trzech rundach Rajdowych Mistrzostw Świata w P-WRC. W sezonach 2008 oraz 2009 zaliczy natomiast pełny cykl P-WRC. Samochód ma przygotować Vermont SportsCar.
2007.
19 lutego 2007 roku Christian Edström ogłosił przerwę w karierze. Pastrana musiał poszukać nowego pilota. Tymczasowo tę funkcję miał pełnić Derek Ringer. Obronę mistrzowskiego tytułu Pastrana rozpoczął od zwycięstwa w Sno*Drift Rally. Drugą rundę sezonu – Rally in the 100 Acre Wood ukończył na drugiej pozycji. Oregon Trail Rally zakończył się dla Amerykanina już po przejechaniu 6 kilometrów, gdy w jego Subaru awarii uległ silnik. Podczas Olympus Rally Pastrana rozbił samochód na 11 odcinku specjalnym i musiał się wycofać z rajdu. W Susquehannock Trail Rally załoga zajęła trzecią pozycję. New England Forest Rally oraz Ojibwe Forests Rally przyniosły ekipie dwa zwycięstwa. Rally Colorado ukończyli na trzecim miejscu, a w kończącym sezon Lake Superior Rally ponownie byli najszybsi. W ciągu sezonu zdobyli 130 punktów, co przyniosło Pastranie drugi tytuł mistrzowski.
Starty w P-WRC Pastrana rozpoczął od Rajd Meksyku. Ukończył go na piątej pozycji w klasie. W Rajdzie Argentyny był dziesiąty, a Rajd Wielkiej Brytanii ukończył na 11 pozycji. Po zakończeniu sezonu Amerykanin zrezygnował ze startów w pełnym cyklu w następnym roku. Zamiast tego zdecydował się wziąć udział w kilku rajdach w Kanadzie i Europie, by poćwiczyć robienie notatek (w Rally America kierowcy otrzymują gotowe notatki).
Travis Pastrana ponownie zawitał na Red Bull X-Fighters. Wygrał on zawody rozgrywane w irlandzkim Slane Castle. Następnie wystartował w Madrycie, gdzie ponownie okazał się najlepszy.
Na rajdzie rozgrywanym w ramach X Games zdobył brązowy medal. Mimo wcześniejszej dyskwalifikacji, ostatecznie zachował swoje trzecie miejsce. Wziął także udział w rozgrywanej po raz pierwszy dyscyplinie MotoX Racing, lecz nie udało mu się zakwalifikować do finału.
Podczas kolejnego startu na Race of Champions Pastrana reprezentował Stany Zjednoczone wspólnie z Jimmie Johnsonem. Załoga została jednak wyeliminowana już w ćwierćfinale przez drużynę niemiecką. W zmaganiach indywidualnych Pastrana pokonał Marcusa Grönholma, a w ćwierćfinale pokonał go Mattias Ekström.
2008.
W kolejnym sezonie Derek Ringer został potwierdzony jako etatowy pilot Travisa Pastrany.
Sezon 2008 Pastrana rozpoczął dość pechowo. Prowadził on w Sno*Drift Rally z dwu minutową przewagą, lecz drugiego dnia rajdu zderzył się z jeleniem i musiał zakończyć dalszą jazdę. Rally in the 100 Acre Wood ukończył na drugiej pozycji. W Olympus Rally ponownie był drugi, natomiast podczas Oregon Trail Rally odniósł pierwsze w sezonie zwycięstwo. Na Susquehannock Trail Rally otrzymał nową Subaru Imprezę N14. Debiut nie był jednak udany, gdyż awaria wahaczy w tylnym zawieszeniu zakończyła udział Amerykanina w rajdzie. W New England Forest Rally załoga Pastrana/Ringer zajęła trzecią pozycję. Kolejne w karierze zwycięstwo odnieśli oni podczas Ojibwe Forests Rally, a w Rally Colorado ponownie byli najszybsi. Dzięki temu załoga wywalczyła tytuł jeszcze przed zakończeniem sezonu. W związku z tym kończący sezon Lake Superior Rally Pastrana potraktował treningowo. Na jego prawym fotel zasiadł John Buffum, 11-krotny mistrz Stanów Zjednoczonych. Załoga ukończyła rajd na trzeciej pozycji.
Pastrana wziął udział w dwóch rundach P-WRC. Rajd Argentyny Amerykanin zakończył już pierwszego dnia dachując i urywając półoś w swoim samochodzie. Kierowca kontynuował rywalizację w systemie Super Rally, lecz trzeciego dnia rajdu dopadła go awaria skrzyni biegów. Pierwszy dzień Rajdu Grecji zakończył się dla Pastrany po trzech odcinkach specjalnych, gdy zawodnik uszkodził zawieszenie w swoim samochodzie. Amerykanin kontynuował rywalizację następnego dnia i zajął ostatecznie 13. miejsce w klasie.
Pastrana wystartował także w Colin McRae Forest Stages Rally, rundzie Rajdowych Mistrzostw Szkocji. W imprezie upamiętniającej zmarłego w katastrofie śmigłowca Colina McRae Amerykanin poprowadził Forda Escorta RS1600. Na prawym fotelu zasiadł Christian Edström. Załoga ukończyła rajd na 37 pozycji.
W rajdzie X Games Pastrana ponownie wywalczył złoty medal. Amerykanin wystartował także w Speed &amp; Style, nie odnosząc jednak sukcesu w tej konkurencji.
2009.
Walkę o czwarty tytuł mistrzowski Pastrana rozpoczął od zwycięstwa w Sno*Drift National Rally. Rally in the 100 Acre Wood nie ukończył. Potem nastała seria czterech wygranych rajdów (Olympus Rally, Oregon Trail Rally, New England Forest Rally oraz Ojibwe Forests Rally) przerwana jedynie drugim miejscem w Susquehannock Trail Rally. W Rally Colorado nie dojechał do mety, natomiast kończący sezon Lake Superior Rally zakończył szóstym w sezonie zwycięstwem. Pastrana zdobył tytuł z 54 punktami przewagi nad drugim Andim Mancinem. Do dziś jest on jednym z dwóch najbardziej utytułowanych kierowców w historii Rally America. Cztery tytuły mistrzowskie posiada także David Higgins.
Na X Games Pastrana po raz pierwszy od 3 lat wziął udział w konkurencji Moto X Best Trick. Podczas zawodów wykonywał Rodeo 720, lecz upadł w pierwszej próbie, dość mocno obijając się, w wyniku czego lekarze nie pozwolili mu kontynuować zmagań. Amerykanin został sklasyfikowany na czwartym miejscu. W rajdzie Pastrana zdobył srebro, przegrywając z debiutującym Kennym Bräckiem. 8 listopada podczas kręcenia swojego programu Nitro Circus – Country Fried Pastranie udało się wykonać Rodeo 720 i bezpiecznie wylądować.
Po raz kolejny wziął także udział w Race of Champions. Drużyna USA wyszła z grupy pokonując Francję i Skandynawię, lecz w półfinale przegrała z Niemcami. Podczas wyścigów indywidualnych Pastrana przegrał z Mickiem Doohanem oraz Mattiasem Ekströmem, a podczas rywalizacji z Andym Prialuxem wypadł z toru. W związku z tym Amerykanin nie wyszedł z grupy.
Na zakończenie roku, podczas sylwestrowej imprezy w Long Beach Amerykanin pobił rekord skoku w dal samochodem należący do tej pory do Kena Blocka. Pastrana rozpędził swoje Subaru na Pine Street Pier, wjechał na rampę i przeleciał 81 metrów, po czym wylądował na barce zacumowanej na wodach Rainbow Harbor.
2010.
W 2010 Pastrana planował wziąć udział w czterech rundach Rally America. Na cztery dni przed otwierającym sezon Sno*Drift miał wypadek motocyklowy, w którym złamał lewy obojczyk. Mimo to zdołał wystartować w rajdzie, który ukończył na pierwszej pozycji. Kolejnym startem Amerykanina był Rally in the 100 Acre Wood. Podczas drugiego dnia rywalizacji, gdy Pastrana znajdował się na drugiej pozycji, w samochodzie złamał się wahacz, co zakończyło jego dalszą jazdę. Podczas Olympus Rally odniósł drugie w sezonie zwycięstwo. Natomiast w New England Forest Rally pewnie zmierzał po zwycięstwo, lecz wyciek oleju zatrzymał go na trasie. Zdobyte w tym czasie 46 punktów pozwoliło mu zająć trzecią pozycję na koniec sezonu.
Travis Pastrana zadebiutował także w rallycrossie. Kalendarz US Rallycross Championship składał się z trzech pokazowych rund rozgrywanych na New Jersey Motorsports Park. Podczas pierwszej rundy w finale A uderzył w opony i spowodował przerwanie wyścigu. Został z niego wykluczony, ale dzięki wstawiennictwu pozostałych uczestników finału pozwolono mu kontynuować rywalizację z ostatniego pola startowego. Amerykanin przebijał się do przodu i zawody ukończył na drugim miejscu. Podczas drugiej rundy Pastrana ponownie awansował do finału, lecz błoto, które oblepiło chłodnicę, doprowadziło do przegrzania silnika i kierowca musiał się wycofać z dalszej rywalizacji. Ostatnie zawody z cyklu Pastrana ukończył na czwartym miejscu, tracąc 0,18 sekundy to trzeciego Tannera Fousta.
Na X Games Pastrana wywalczył złoty medal w konkurencji Moto X Freestyle wykonując, jako pierwszy, podwójnego backflipa. Zwyciężył również w Moto X Speed &amp; Style. Podczas zawodów Rally Car Racing dopadły go problemy z samochodem, zabierając mu szansę na zwycięstwo oraz start w nowej dyscyplinie, Super Rally.
We wrześniu 2010 roku Pastrana ustanowił nowy rekord wjazdu samochodem na Górę Waszyngtona. Za kierownicą Subaru WRX STi ustanowił czas 6.20,47. W czerwcu 2011 ten czas pobił David Higgins za kierownicą takiego samego samochodu. Na szczycie góry znalazł się już po 6 minutach i 11,54 sekundy.
Udział reprezentacji Stanów Zjednoczonych w Race of Champions, którą tworzyli Travis Pastrana i Carl Edwards, zakończył się już w fazie grupowej. Podczas zmagań indywidualnych rozgrywanych następnego dnia Pastrana nie wyszedł z grupy przegrywając pojedynki z Mickiem Doohanem, Andym Prialuxem i Tomem Kristensenem.
2011.
W 2011 roku Pastrana rozpoczął starty w NASCAR. Jego pierwszym wyścigiem był Toyota All-Star Showdown, który ukończył na 6 miejscu. Amerykanin wraz z Garym Bechtelem oraz Michaelem Waltripem utworzyli zespół Pastrana-Waltrip Racing. Pastrana zaliczył w zespole trzy wyścigi K&amp;N Pro Series East. Podczas swojego debiutu, który miał miejsce na torze Richmond International Raceway zajął 33. miejsce. Zawody w Iowa oraz Loudon ukończył na 22 pozycji. Pastrana zjawił się także na starcie wyścigu K&amp;N Pro Series w Phoenix, w którym był 25.
Na czas trwania X Games XVII Pastrana zaplanował „Pastranathon”. Kierowca miał wziąć udział w Best Trick oraz Moto X Freestyle, następnie udać się na tor Lucas Oil Raceway, gdzie zadebiutowałby w NASCAR Nationwide Series, a potem wrócić do Los Angeles, by wystartować w rallycrossie. Plany pokrzyżował wypadek podczas zawodów Best Trick. Amerykanin upadł, wykonując Rodeo 720 i złamał kostkę prawej nogi oraz kość śródstopia. W związku z kontuzją musiał zrezygnować ze startu w NASCAR. Udało mu się jednak wystartować w rallycrossie. Jego zespół zamontował przy kierownicy urządzenie umożliwiające ręczne sterowanie gazem. Pastrana wygrał kwalifikacje, a w wyścigu zmierzał po brązowy medal, lecz wypadł z toru i ostatecznie minął linię mety jako czwarty.
Amerykanin wystartował także w 100 Acre Wood Rally. Kierowca dachował na odcinku County Line i musiał wycofać się z dalszej rywalizacji.
Udział Stanów Zjednoczonych w Race of Champions ponownie zakończył się z fazie grupowej. W zawodach indywidualnych Pastrana nie awansował do ćwierćfinałów, pokonując jedynie portugalskiego kierowcę, Filipe Albuquerque, który wypadł z toru.
2012.
Na początku sezonu Pastrana wziął udział w 24 godzinnym wyścigu na Daytonie w zespole AF Waltrip. W Ferari 458 razem z Pastraną jechali Rui Águas, Rob Kauffman oraz Michael Waltrip. Ukończyli oni wyścig na 35. pozycji, 22. w kategorii GT.
Amerykanin kontynuował swoje starty w NASCAR. Wziął udział w ośmiu wyścigach serii Pro Series East. Cztery z nich ukończył w czołowej dziesiątce, a jego najlepszym wynikiem było czwarte miejsce w Iowa. Pastrana zaliczył także 9 startów w Nationwide Series. Jego pierwszym wyścigiem w tej serii był Richmond 250, który ukończył na 22 pozycji. Po ośmiu startach w Toyocie zespołu RAB Racing, Amerykanin przesiadł się do Forda ekipy Roush Fenway Racing, którym pojechał w Richmond. Jego najlepszym wynikiem w sezonie było 13. miejsce wywalczone na torze Indianapolis Motor Speedway. W klasyfikacji generalnej zajął 33. miejsce.
Amerykanin wziął również udział w wyścigu serii NASCAR Camping World Truck Series w Las Vegas. Po starcie z 17 pozycji zawody ukończył na 15 miejscu.
Travis Pastrana założył w 2012 roku zespół Pastrana 199 Racing, który startował w Global RallyCross. Korzystał on z samochodów Dodge Dart. Samochody przygotowywał Olsbergs MSE. Pastrana wystartował w 5 z 6 rozegranych rund. Poza nim w zespole jeździli Filipe Albuquerque (runda 2) i Bryce Menzies (runda 3 i 6).
Podczas otwierających sezon zawodów na Charlotte Motor Speedway Pastrana wygrał wyścig półfinałowy. W finale zaliczył kolizję z Toomasem Heikkinenem, wpadł na ścianę i uszkodził zawieszenie, kończąc swój udział w rywalizacji. Druga runda rozegrana na Texas Motor Speedway była jeszcze mniej udana. W wyścigu półfinałowym Pastrana był trzeci, co nie dawało mu awansu do finału. Natomiast w wyścigu ostatniej szansy obrócił swój samochód, tracąc szanse na awans.
Kolejną eliminacją w kalendarzu GRC była runda w Los Angeles wchodząca w skład X Games. Pastrana zaprosił na nią wówczas ośmiokrotnego rajdowego mistrza świata, Sébastiana Loeba. Francuz przyjął wyzwanie. Amerykanin nie zmierzył się jednak z Loebem. W wyścigu półfinałowym jadący za Pastraną Andy Scott nie wyhamował przed pierwszym zakrętem, uderzył w tył samochodu Pastrany i wepchnął go na bandę, eliminując kierowcę Dodge'a z dalszej walki. Loeb natomiast bez problemu awansował do finału, by następnie sięgnąć po złoto.
Na New Hampshire Motor Speedway Pastrana wygrał półfinał i awansował do finału, w którym wykorzystał błąd Tannera Fousta w nawrocie i odniósł swoje jedyne w tej serii zwycięstwo. Ostatnim startem Amerykanina w sezonie była runda na Las Vegas Motor Speedway. Podczas finału, na trzecim okrążeniu samochód uległ awarii i Pastrana musiał się wycofać kończąc zawody na 10 miejscu. W klasyfikacji generalnej zdobył 39 punktów, co dało mu 10 pozycję.
2013.
W listopadzie 2012 roku zespół Roush Fenway Racing podpisał kontrakt z Pastraną na pełny sezon startów w Nationwide Series w 2013 roku. W trakcie sezonu Amerykanin czterokrotnie kończył wyścigi w czołowej dziesiątce, a jego najlepszym wynikiem była dziewiąta pozycja wywalczona na torze Richmond International Raceway. W kwalifikacjach na torze Talladega Superspeedway wywalczył pierwsze w swojej karierze pole position. Wyścigu jednak nie ukończył z powodu rozbicia swojego samochodu. Sezon zakończył na 14 pozycji w klasyfikacji generalnej. 11 listopada 2013 Pastrana napisał na swoim profilu na Facebooku, że wraz z końcem sezonu wycofuje się z NASCAR. Powodem tej decyzji jest brak zaangażowania sponsorów, rozczarowanie wynikami oraz chęć spędzenia większej ilości czasu z rodziną. Amerykanin nie wykluczył jednak okazjonalnych startów w Camping World Truck Series oraz w Daytonie 500.
Kalendarz startów Pastrany w GRC obejmował pięć rund. Jego kolegą zespołowym został Bryce Menzies, który zaliczył pełny sezon. Podczas rundy w Foz do Iguaçu Pastrana awansował do finału, w którym odpadł z rywalizacji w zamieszaniu na starcie i został sklasyfikowany na 8 miejscu. Na New Hampshire Motor Speedway Amerykanin jechał po piąte miejsce, lecz z powodu przebitej opony wyprzedziło go dwóch rywali. Zawody rozgrywane w ramach X Games Pastrana zakończył na piątym miejscu. Rundę na Charlotte Motor Speedway zakończył w finale po kolizji na pierwszym okrążeniu i został sklasyfikowany na 9 pozycji. W kończących sezon zawodach w Las Vegas zajął trzecie miejsce. W klasyfikacji generalnej zdobył 56 i dającą mu 10 pozycję.
2014.
W 2014 roku Pastrana powrócił do startów w Rally America w barwach Subaru Rally Team USA. Podczas swoich dotychczasowych czterech startów (100 Acre Wood, Oregon Trail, Mt. Washington Hillclimb oraz New England Forest Rally) czterokrotnie zajął drugie miejsce. Najbliżej zwycięstwa był w Oregonie, lecz przebite dwie opony na przedostatnim odcinku uniemożliwiły zawodnikowi obronienie swojej pozycji przed Davidem Higginsem.
Reprezentując ten sam zespół, Pastrana wystartował w drugiej rundzie GRC wchodzącej w skład X Games. Amerykanin awansował do półfinału, lecz zajął w nim niedające awansu do finału czwarte miejsce.
Pastrana 199/Nitro Circus Monster Truck.
Travis Pastrana sponsoruje Monster Trucka należącego do Live Nation/FELD Motorsports. Początkowo kierowcą samochodu był Paul Cohen, następnie Chad Tingler, Courtney Jolly, a obecnie jest nim Cam McQueen. 18 października 2006 roku Pastrana zadebiutował w Monster Truckach podczas zawodów Monster Jam. Amerykanin próbował także takim pojazdem wykonać backflipa w swoim programie Nitro Circus. Próba nie powiodła się, lecz kierowca uniknął obrażeń. W latach 2008–2009 maszynę prowadził przyjaciel Pastrany, Cam McQueen. W 2009 został zaproszony na World Finals. Pastrana również wziął udział w zawodach w konkurencji freestyle. Zajął on piątą pozycję remisując z dwoma innymi kierowcami. 27 lutego 2010 roku w Jacksonville na Florydzie Camowi McQueenowi udało się wykonać backflipa podczas zawodów w konkurencji freestyle.
Życie prywatne.
4 czerwca 2011 podczas koncertu organizowanego przez Nitro Circus Pastrana poznał Lyn-Z Adams Hawkins. 29 października tego samego roku wzięli ślub. Mają córkę, Addy Pastranę.
Kontuzje.
Pastrana w trakcie swojej kariery odnosił liczne kontuzje. Doznał on przemieszczenia kręgosłupa, złamania kości piszczelowej oraz strzałkowej, dwukrotnie przeszedł operację lewego nadgarstka, raz lewego kciuka, dwa razy pleców, raz prawego łokcia, dziewięciokrotnie operowano mu prawe kolano, sześciokrotnie lewe oraz jeden raz bark.

</doc>
<doc id="901192" url="https://pl.wikipedia.org/wiki?curid=901192" title="Kanion Fish River">
Kanion Fish River

Kanion Fish River znajduje się w Namibii w południowej Afryce.
Jest to jeden z największych kanionów na świecie, jak i drugą z najczęściej odwiedzanych atrakcji Namibii. Gigantyczny wąwóz ma długość 160 km oraz szerokość do 27 km i głębokość do 550 metrów. Jego powierzchnia została ukształtowana przez ponad 650 milionów lat przez siły natury.
Fish River jest najdłuższą rzeką wewnętrzną Namibii, ale obecnie rzeka ta jest częściowo wyschnięta. Wcina się głęboko w płaskowyż, który jest dziś suchy, kamienisty i rzadko porośnięty roślinami z rodziny kaktusowatych odpornymi na suszę. Jest to rzeka okresowa, która zazwyczaj przybiera w okresie lata, lecz w porze suchej tworzy łańcuch rozlewisk pośród piaszczystego terenu z rzadka usianego skałami. W dolnej części kanionu znajdują się gorące źródła Ai-Asi, które tworzą oazę w skalnych pustkowiach. Ogólnodostępne punkty widokowe można znaleźć niedaleko Hobas, 70 km na północ od Ai-Asi.

</doc>
<doc id="901193" url="https://pl.wikipedia.org/wiki?curid=901193" title="Sarine">
Sarine

Sarine (fr. "La Sarine", niem. "die Saane") – rzeka w Szwajcarii, główny tok wodny krainy Gruyères i całego kantonu Fryburg. Długość 126 km, powierzchnia dorzecza 1269 km².
Źródła Sarine znajdują się po północnej stronie grzbietu wododziałowego Alp Berneńskich (będącego tu częścią głównego wododziału europejskiego), w pobliżu (1,7 km na zachód) przełęczy Sanetsch (dawniej fr. "Col du Sénin", 2252 m n.p.m.).
W większości źródeł podaje się, że Sarine bierze swój początek z lodowca Zanfleuron. Tak było przez długi czas, gdy rzeczony lodowiec spływał w kierunku wschodnim praktycznie aż na sam grzbiet wododziałowy, do wysokości ok. 2280 m n.p.m. Jak pokazują archiwalne mapy (np. ok. 1875 r.) jego wody roztopowe zasilały wówczas zarówno Sarine po północnej stronie grzbietu, jak i potok Lachon po stronie południowej. W ostatnich czasach jednak lodowiec Zanfleuron, podobnie jak ogromna większość alpejskich lodowców, jest w intensywnym regresie (czoło na wysokości ok. 2500 m n.p.m.), a pozostawione osady moreny dennej zadecydowały o ukształtowaniu terenu przed jego aktualnym czołem. Obecnie wody z lodowca Zanfleuron odprowadza jedynie potok Lachon, spływający na południową stronę grzbietu i dalej jako Morge należący do dorzecza Rodanu. Sama Sarine ma obecnie powierzchniowe źródła na wysokości ok. 2320 m n.p.m., w usypiskach u południowych podnóży szczytu Mont Brun (niem. Sanetschhorn, 2924 m n.p.m.), ok. 600 m na północ od biegu potoku Lachon. Jest prawdopodobne, że w dalszym ciągu część wód z topniejącego lodowca Zanfleuron przesiąka do niej poprzez rumowisko moreny dennej.
Pod niemiecką nazwą "Saane" rzeka przepływa przez jezioro zaporowe Sanetsch na wysokości 2034 m n.p.m. i spływa na północ. Pierwsze kilometry swego toku ma w kantonie Berno. Pomiędzy Gstaad a Saanen jej koryto wykręca ku zachodowi, stanowiąc tu granicę między Alpami Berneńskimi na południu a Alpami Fryburskimi na północy. Przed Rougemont rzeka przecina niemiecko-francuską granicę językową i opuszcza kanton Berno. Płynie teraz, już jako "Sarine", na odcinku 16 km przez kanton Valais. Mija Château-d'Œx, po czym przed Montbovon skręca ku północy i jednocześnie wpływa na teren kantonu Fryburg. W Rossinière przepływa przez zbiornik zaporowy Vernex, którego lustro wody znajduje się na wysokości 860 m n.p.m.
Płynąc generalnie ku północy dość szeroką doliną, Sarine przecina w poprzek pasmo Alp Fryburskich. Stanowi teraz oś historycznej krainy Gruyères i wyznacza granicę językową francusko-niemiecką: francuskie "Outre Sarine" (dosłownie "poza Saryną") oznacza niemieckojęzyczną część Szwajcarii. Rzeka przepływa tu przez zbiornik zaporowy Gruyère (ok. 677 m n.p.m.), poniżej którego wydatnie meandruje. Następnie płynie przez Fryburg i przez położony na północ od niego kolejny zbiornik zapory Schiffenen (ok. 532 m n.p.m.).
Po przepłynięciu 90 km w kantonie fryburskim rzeka wraca na ostatnie 9 km swego toku do kantonu berneńskiego. W Golaten, ok. 20 km na zachód od Berna, na wysokości 463 m n.p.m., uchodzi do rzeki Aar.
Głównymi dopływami prawobrzeżnymi są Jogne, Gérine i Singine, lewobrzeżnymi – Glâne, Hongrin i La Trême.

</doc>
<doc id="901194" url="https://pl.wikipedia.org/wiki?curid=901194" title="Shakhtar Stadium">
Shakhtar Stadium



</doc>
<doc id="901198" url="https://pl.wikipedia.org/wiki?curid=901198" title="Bitwa pod Bukowem">
Bitwa pod Bukowem

Bitwa pod Bukowem na Wołoszczyźnie miała miejsce 20 października 1600 roku podczas wyprawy Jana Zamoyskiego do Mołdawii i Wołoszczyzny przeciwko Michałowi Walecznemu.
Wstęp.
Wyprawę Zamoyskiego sprowokowało obalenie przez Michała Walecznego przychylnego Rzeczypospolitej hospodara mołdawskiego Jeremiego Mohyły i jego brata Szymona Mohyły, hospodara wołoskiego. Ponadto wiosną 1600 roku władający już wtedy Mołdawią i Wołoszczyzną Michał Waleczny zaatakował Pokucie, pertraktował ze Szwecją i Rosją na temat ewentualnego rozbioru Rzeczypospolitej, a nawet wyrobił sobie w Stambule patent na króla Polski.
Obaleni hospodarowie Szymon i Jeremi Mohyłowie schronili się w Polsce, a tymczasem Zamoyski (około 20 000 żołnierzy – husaria, kozacy, zaciężna piechota, wybrańcy, 3–4 tys. Zaporożców dowodzonych przez Gawryłę Krutniewicza, Węgrzy, Mołdawianie i 16 dział) na początku września przeprawił się przez graniczny Dniestr i nie tracąc czasu na zdobywanie omijanych twierdz maszerował zdecydowanie w głąb Mołdawii. Michał, który miał ze sobą 17 000 Wołochów, Mołdawian, Serbów i zaciężnej piechoty, początkowo cofał się i jednocześnie nękał armię polską działaniami podjazdowymi, zagradzając drogę na przełęczach karpackich prowadzących do Siedmiogrodu. Bojąc się, że dalszy odwrót może doprowadzić do utraty władzy nad Wołoszczyzną, zdecydował się przyjąć bitwę. Z tego powodu zatrzymał swą armię w lasach na południowym, wysokim brzegu rzeki Teleżyn, by zagrodzić drogę na Ploeszti. Wojska Michała Walecznego okopały się. Na brzegu rzeki Michał ustawił artylerię wraz z pieszymi arkabuzerami. Reszta sił ustawiona została w trzech rzutach – piechota w centrum i jazda na skrzydłach. Tabory umieszczono z tyłu. Po przebyciu około 560 km armia Zamoyskiego przybyła pod Bukowo 19 października. Pod silnym ogniem nieprzyjaciela armia polska usypała przed frontem wojsk Michała szańce i ustawiła tam część dział. Reszta polskiej artylerii stanęła na pobliskim wzgórzu. W centrum szyku polskiego Zamoyski ustawił większość piechoty, na prawym skrzydle znalazł się pułk Marka Sobieskiego (piechota zaporoska i zaciężna z niewielką liczbą jazdy), natomiast pułk Uhrowieckiego (jazda polska i mołdawska) ustawiono na lewym skrzydle.
Bitwa.
Z rana 20 października, po dwugodzinnym ogniu artyleryjskim prowadzonym na pozycje Michała, Zamoyski za namową Stanisława Żółkiewskiego i wojewody lubelskiego Marka Sobieskiego postanowił wykorzystać panującą mgłę i podjął decyzję o ataku. Polskie centrum zaatakowało od frontu, podczas gdy dowodzone przez Marka Sobieskiego prawe skrzydło otrzymało zadanie obejścia lewego skrzydła wojsk Michała przez bród, oddalony o 2 km w górę rzeki Teleżyn. Michał, choć związany od frontu atakiem polskiej piechoty, zauważył obchodzącego go Sobieskiego, który już zdążył się przeprawić przez rzekę i rzucił na niego całą jazdę, a sam bronił się używając tylko piechoty. Nie dał jednak rady, więc skierował do tyłu tabor, mając nadzieję, że wojska polskie rzucą się na rabunek. W tym czasie jazda Uhrowieckiego przeprawiła się przez rzekę i niespodziewanie zaatakowała prawe skrzydło wojsk Michała. Pobity Michał Waleczny wycofał się w nieładzie do Ploeszti. Stracił w bitwie około 1000 zabitych i tysiące jeńców, ponadto znaczna część jego armii poszła w rozsypkę. Polacy zdobyli 95 chorągwi, cały obóz i artylerię. Zamoyski już w drodze do Bukowa z powrotem wprowadził na tron mołdawski Jeremiego Mohyłę, a po bitwie na tron multański w Bukareszcie wrócił brat Jeremiego Szymon (zachodnia część Wołoszczyzny pozostawała jednak jeszcze w posłuszeństwie wobec Michała, a rok później Szymona zrzucili z tronu Turcy). Zwycięstwo Zamoyskiego umocnione zostało przez starostę kamienieckiego Jana Potockiego, który jeszcze raz pobił Michała Walecznego.

</doc>
<doc id="901199" url="https://pl.wikipedia.org/wiki?curid=901199" title="Miodna Góra">
Miodna Góra

Miodna Góra – najwyższe wzniesienie Kępy Swarzewskiej o wysokości 55 m n.p.m., na Pobrzeżu Kaszubskim, znajdujące się w gminie Władysławowo, położone w kierunku północno-zachodnim od Cetniewa, w bliskim sąsiedztwie rezerwatu Dolina Chłapowska.

</doc>
<doc id="901201" url="https://pl.wikipedia.org/wiki?curid=901201" title="Liviu Librescu">
Liviu Librescu

Liviu Librescu (ur. 18 sierpnia 1930 roku w Ploeszti, zm. 16 kwietnia 2007 w Blacksburgu) – rumuński inżynier i pedagog pochodzenia żydowskiego, światowy autorytet w dziedzinie inżynierii lotniczej, współpracownik NASA. Był jedną z ofiar masakry na terenie uniwersytetu Virginia Tech.
Życiorys.
Liviu Librescu pochodził z Rumunii. Jako dziecko przetrwał Holocaust, dzięki akcji ratowania Żydów, prowadzonej przez księżniczkę Helenę (był później aktywnym działaczem na rzecz przyznania jej tytułu Sprawiedliwy wśród Narodów Świata). Ukończył studia na politechnice w Bukareszcie. Przez długie lata starał się o pozwolenie na emigrację do Izraela, ale reżim Nicolae Ceauşescu wydał tę zgodę dopiero w 1978 r., po interwencji premiera Izraela Menachema Begina. W Izraelu wykładał na politechnice w Tel Awiwie. W połowie lat 80. wyjechał na kontrakt do Virginia Tech, a w roku 1986 na stałe został wykładowcą tej uczelni. Był jedną z ofiar masakry, dokonanej 16 kwietnia 2007 r., przez studenta Cho Seung-hui. Pochowany został w Izraelu.
Postawa w czasie masakry w Virginia Tech.
Bohaterstwo profesora w czasie masakry w Virginia Tech opisały niemal wszystkie światowe media. 76-letni wykładowca zablokował własnym ciałem drzwi do auli, w której wykładał, by studenci mogli uciec przez okna: "Pięć minut po dziewiątej rano z sąsiedniej sali wykładowej dobiegł nas potworny huk. Kiedy zorientowaliśmy się, że to strzały, wybuchła panika. Ludzie zaczęli kryć się pod ławkami. Inni wybijali okna i skakali z pierwszego piętra na ziemię. Nim skoczyłem, obejrzałem się za siebie. Profesor Librescu blokował wejście" – relacjonował agencji AP jeden z ocalałych studentów, Alec Calhoun. Napastnik strzelił w końcu do wykładowcy przez zamknięte drzwi. Żona uczonego otrzymała tysiące listów i e-maili z kondolencjami oraz podziękowaniami od ludzi, którym ocalił życie.

</doc>
<doc id="901202" url="https://pl.wikipedia.org/wiki?curid=901202" title="Stadion Szachtar">
Stadion Szachtar



</doc>
<doc id="901205" url="https://pl.wikipedia.org/wiki?curid=901205" title="Prowincja Uttaradit">
Prowincja Uttaradit

Uttaradit () – jedna z prowincji ("changwat") Tajlandii. Sąsiaduje z prowincjami Phitsanulok, Sukhothai, Phrae i Nan.
Uttaradit w języku tajskim oznacza „północną ziemię”.

</doc>
<doc id="901210" url="https://pl.wikipedia.org/wiki?curid=901210" title="Dziennik Warszawski (1825–1829)">
Dziennik Warszawski (1825–1829)

Dziennik Warszawski – miesięcznik o charakterze naukowo-literackim ukazujący się w Warszawie od 1825 do 1829 roku.
Początkowo był wydawany przez Michała Podczaszyńskiego i Maurycego Mochnackiego, później przez Jana Kazimierza Ordyńca.
Stanowił kontynuację „Pamiętnika Warszawskiego”. Redakcja miesięcznika była związana z romantyzmem, w piśmie ukazywały się więc publikacje istotnie dla literatury romantycznej: w drugim numerze tego pisma zamieszczono rozprawę "O duchu i źródłach poezji w Polszcze", a także "Myśli o literaturze polskiej" Michała Grabowskiego, poezje Adama Mickiewicza, utwory Seweryna Goszczyńskiego, Józefa Bohdana Zaleskiego, rozprawy Joachima Lelewela.
Od roku 1829 pismo traciło na popularności. Próbowano je kontynuować, wydając „Dekameron Polski”, nie przyniosło to jednak oczekiwanych skutków.

</doc>
<doc id="901213" url="https://pl.wikipedia.org/wiki?curid=901213" title="Prowincja Amnat Charoen">
Prowincja Amnat Charoen

Amnat Charoen (อำนาจเจริญ) – jedna z prowincji ("changwat") Tajlandii. Sąsiaduje z prowincjami Ubon Ratchathani, Yasothon i Mukdahan oraz z laotańską prowincją Saravane.
Prowincja znajduje się w dolinie rzeki Mekong.

</doc>
<doc id="901218" url="https://pl.wikipedia.org/wiki?curid=901218" title="Stadion Narodowy w Dniepropietrowsku">
Stadion Narodowy w Dniepropietrowsku



</doc>
<doc id="901219" url="https://pl.wikipedia.org/wiki?curid=901219" title="Stadion Dnipro">
Stadion Dnipro



</doc>
<doc id="901220" url="https://pl.wikipedia.org/wiki?curid=901220" title="Bucov">
Bucov

Bucov – miejscowość w Rumunii, w okręgu Prahova, siedziba administracyjna gminy. W 2011 roku liczyła 4783 mieszkańców.
20 października 1600 pod Bucovem rozegrała się bitwa pomiędzy wojskami polsko-mołdawskimi a wołoskimi.

</doc>
<doc id="901221" url="https://pl.wikipedia.org/wiki?curid=901221" title="Prowincja Buri Ram">
Prowincja Buri Ram

Buri Ram (taj. บุรีรัมย) – jedna z prowincji ("changwat") Tajlandii. Sąsiaduje z prowincjami Sa Kaeo, Nakhon Ratchasima, Khon Kaen, Maha Sarakham i Surin oraz z kambodżańską prowincją Otdar Mean Cheay.
Nazwa Buri Ram w języku tajskim oznacza "miasto szczęścia".

</doc>
<doc id="901222" url="https://pl.wikipedia.org/wiki?curid=901222" title="Nowy Przegląd Literatury i Sztuki">
Nowy Przegląd Literatury i Sztuki

Nowy Przegląd Literatury i Sztuki – miesięcznik o charakterze literacko-artystycznym ukazujący się w Warszawie od połowy roku 1920 do czerwca 1921. 
Redaktorem naczelnym był Wacław Berent; udział w redagowaniu pisma mieli także Władysław August Kościelski, Leopold Staff i Stefan Żeromski. Współpracownikami byli m.in.: Jan Kasprowicz, Ludwik Hieronim Morstin, Henryk Józef Marian Elzenberg, Adolf Nowaczyński, Edward Porębowicz, Tadeusz Sinko, Tadeusz Boy-Żeleński.
Kontynuatorem "Nowego Przeglądu Literatury i Sztuki" był "Przegląd Warszawski".

</doc>
<doc id="901223" url="https://pl.wikipedia.org/wiki?curid=901223" title="Pan Rysio">
Pan Rysio



</doc>
<doc id="901224" url="https://pl.wikipedia.org/wiki?curid=901224" title="Hormony białkowe">
Hormony białkowe

Hormony białkowe – hormony produkowane przez komórki o rozbudowanej szorstkiej siateczce sródplazmatycznej. Mogą to być krótkie oligopeptydy zbudowane z 3 lub kilku reszt aminokwasowych (np. w dziewięcioaminokwasowa cząsteczka hormonu antydiuretycznego), a także bardzo złożone białka o masie &gt;10 kDa, zawierające &gt;100 aminokwasów, np. hormon wzrostu składający się ze 191 reszt aminokwasowych. Hormony białkowe są rozpuszczalne w wodzie, nie mogą przenikać przez błony komórkowe i mają krótki okres aktywności biologicznej. Wiele z nich jest produkowanych i wydzielanych w formie nieczynnej jako prohormony, które uaktywniają się dopiero we krwi lub w narządach docelowych.

</doc>
<doc id="901226" url="https://pl.wikipedia.org/wiki?curid=901226" title="Halsztat">
Halsztat



</doc>
<doc id="901232" url="https://pl.wikipedia.org/wiki?curid=901232" title="Prowincja Chaiyaphum">
Prowincja Chaiyaphum

Chaiyaphum (taj. ชัยภูมิ) – jedna z prowincji ("changwat") Tajlandii. Sąsiaduje z prowincjami Khon Kaen, Nakhon Ratchasima, Lopburi i Phetchabun.

</doc>
<doc id="901235" url="https://pl.wikipedia.org/wiki?curid=901235" title="Eduardo Mondlane">
Eduardo Mondlane

Eduardo Chivambo Mondlane (ur. 1920 w Manjacaze, Gaza, zm. 3 lutego 1969 w Dar es Salaam) był jednym z założycieli i pierwszym przywódcą Frontu Wyzwolenia Mozambiku (FRELIMO), organizacji, która walczyła o niepodległość Mozambiku, jako kolonii portugalskiej. Został zamordowany, przez członków portugalskiego wywiadu, którzy przesłali mu paczkę z bombą w środku. W rocznicę jego śmierci obchodzi się Dzień Bohaterów Mozambiku. Następcą Mondlane jako przywódcy FRELIMO został Samora Machel.

</doc>
<doc id="901236" url="https://pl.wikipedia.org/wiki?curid=901236" title="Stadion Ukraina we Lwowie">
Stadion Ukraina we Lwowie

Stadion Ukraina (ukr. Стадіон «Україна», ang. "Ukraina Stadium") – wielofunkcyjny stadion we Lwowie na Ukrainie.
W latach 1963–1991 nazywał się "Drużba" (przyjaźń).
21 czerwca 1992 roku odbył się pierwszy mecz finałowy Mistrzostw Ukrainy w piłce nożnej, w którym klub Tawrija Symferopol zwyciężył Dynamo Kijów (1:0) i został pierwszym Mistrzem Ukrainy w piłce nożnej.

</doc>
<doc id="901238" url="https://pl.wikipedia.org/wiki?curid=901238" title="Stadion Ukraina">
Stadion Ukraina



</doc>
<doc id="901239" url="https://pl.wikipedia.org/wiki?curid=901239" title="Hum Aapke Hain Koun">
Hum Aapke Hain Koun

Hum Aapke Hain Koun..! (hindi हम आपके हैं कौन, urdu ہم آپ کے تیں کون, tłumaczenie: Kim jestem dla ciebie?, nazwa skrócona HAHK) – film z 1994 roku wyreżyserowany przez Sooraja R. Barjatyę i jeden z największych sukcesów filmów rodem z Bollywood.
Film opowiada historię dwóch indyjskich rodzin i relacji pomiędzy nimi. Słynny z barwnego przedstawienia ceremonii ślubnej Marwari. Wyjątkowo długą ścieżkę dźwiękową tego filmu zawierającą 14 piosenek skomponował Raam Lakshaman. Występują w nim Salman Khan i Madhuri Dixit, dwie z głównych gwiazd kina Bollywood lat 90. HAHK wywarł wpływ na młodych filmowców takich jak Aditya Chopra i Karan Johar. Wersja w języku telugu nosi nazwę "Premalayam" i uzyskała srebrny jubileusz nieprzerwanego czasu wyświetlania (175 dni) w Tollywood.
Fabuła.
Opowiada historię dwojga kochanków, Prem (Salman Khan) i Nisha (Madhuri Dixit). Ich starsze rodzeństwo, Rajesh i Pooja pobiera się. Prem i Nisha powoli się w sobie zakochują. Prem mówi szwagierce, o tym że kocha Nishę. Zanim Pooja zdąży przekazać komukolwiek tę szczęśliwą wiadomość, spada ze schodów i zabija się. Rajesh ciężko sobie radzi bez żony, a szczególnie trudno przychodzi mu ukoić syna. Rodzice postanawiają wydać Nishę za Rajesha, aby nie czuł się samotny, a chłopiec miał matkę. Nisha omyłkowo się na to zgadza, ponieważ myśli, że chodzi o jej małżeństwo z Premem. Kiedy odkrywa prawdę, prosi Prema, aby o niej zapomniał. Rajesh dowiaduje się, o ich miłości i usuwa się na bok, aby młodszy brat mógł poślubić swoją ukochaną.
Jest to nowa wersja indyjskiego filmu z 1982 w reżyserii Nadiya Ke Paar wyprodukowanego również przez Rajshri Productions.
Dochody.
To prawdopodobnie najbardziej dochodowa produkcja indyjskiego przemysłu filmowego. Nakręcony z budżetem około 60 milionów rupii, przyniósł 650 milionów rupii w Indiach i ponad 150 milionów za granicą. Źródło:BoxOfficeIndia.Com. Wyniki krajowe zostały pobite 7 lat później przez Ek Prem Katha w 2001.
Gdyby wyniki te uaktualnić o czynnik inflacji do roku 2006, HAHK przyniósł ponad 1,5 mld rupii na całym świecie.

</doc>
<doc id="901240" url="https://pl.wikipedia.org/wiki?curid=901240" title="Ang Thong">
Ang Thong

Ang Thong (taj. "อ่างทอง") – miasto w Tajlandii nad rzeką Menam. Stolica prowincji Ang Thong. Liczba mieszkańców wynosi 14 400 (2005). Znajduje się 100 km od stolicy kraju, Bangkoku.

</doc>
<doc id="901243" url="https://pl.wikipedia.org/wiki?curid=901243" title="Hum Aapke Hain Koun...!">
Hum Aapke Hain Koun...!



</doc>
<doc id="901244" url="https://pl.wikipedia.org/wiki?curid=901244" title="Węgiermuca">
Węgiermuca

Węgiermuca − struga, prawy dopływ Wierzycy o długości 30,32 km. 
Płynie na Kociewiu. Źródła rzeki znajdują się na zachód od Skórcza na północno-wschodnim krańcu kompleksu leśnego Borów Tucholskich. Jeden z cieków źródłowych rzeki wypływa z jeziora Czarnoleskiego. Przepływa przez Pólko, Bobowo, Smoląg, Marywil. Uchodzi do Wierzycy na północ od Pelplina.

</doc>
<doc id="901246" url="https://pl.wikipedia.org/wiki?curid=901246" title="Ditlenek węgla">
Ditlenek węgla



</doc>
<doc id="901249" url="https://pl.wikipedia.org/wiki?curid=901249" title="Radar meteorologiczny">
Radar meteorologiczny

Radar meteorologiczny – radar używany do obserwacji opadów: ich położenia, intensywności, rodzaju i ruchu. Dane te są używane w prognozowaniu przyszłego położenia i intensywności opadów. Ogólna zasada działania radarów meteorologicznych, i ich budowa, są podobne jak innych rodzajów radarów, zaś parametry i sposób wykonywania pomiarów (długość fali, rozdzielczość, zasięg, strategia skanowania itd.) zostały dostosowane do pomiarów obiektów meteorologicznych.
Budowa radaru meteorologicznego.
Zasada działania radaru impulsowego polega na wysyłaniu w przestrzeń impulsów fal elektromagnetycznych, które są skoncentrowane w wąskiej wiązce, a następnie odbiorze fal odbitych od obiektów znajdujących się w atmosferze. Klasyczny radar impulsowy zbudowany jest z następujących modułów:
Podstawowe parametry techniczne radaru meteorologicznego.
gdzie: formula_10 – prędkość światła.
W meteorologii radarowej stosuje się następujące trzy pasma częstotliwości (długości fali):
Podstawowe równanie radiolokacji.
Tzw. podstawowe równanie radiolokacji określa zależność między mocą sygnału odebranego przez radar formula_17 (odbitego od obiektu), a mocą sygnału wysłanego formula_18 Przy pewnych założeniach upraszczających, m.in. zakładając izotropowość anteny, jednolitą moc sygnału w wiązce:
gdzie:
Odbiciowość radarowa. Zależność "Z–R".
W praktyce zamiast powyższego równania na moc sygnału odbitego od obiektu, stosuje się równanie, do którego wprowadza się wielkość zwaną odbiciowością radarową formula_25
gdzie: formula_27 – stała radarowa.
Stałą radarową wyznacza się na podstawie technicznej kalibracji radaru. Odbiciowość formula_28 [mm6 m−3] stanowi wielkość bezpośrednio mierzoną przez radar. W praktyce stosuje się odbiciowość wyrażoną w jednostkach dBZ:
Odbiciowość danego obiektu meteorologicznego zależy od rozkładu średnic formula_31 kropel wody w tym obiekcie:
gdzie sumowanie odbywa się po wszystkich formula_33 kroplach wody znajdujących się w tym obiekcie.
Wielkością fizyczną interesującą w pomiarach radarem meteorologicznym stanowi jednak nie odbiciowość formula_28 [dBZ], ale natężenie opadu formula_35 [mm]. Ze względu na niejednorodny rozkład średnicy kropel wody w danym obiekcie, do obliczania natężenia opadu na podstawie pomiarów odbiciowości stosuje się empiryczny wzór o postaci:
gdzie: formula_37 formula_38 – współczynniki.
Jest to tzw. zależność formula_39 Ponieważ rozkład średnicy kropel jest bardzo zmienny w czasie i przestrzeni oraz zależny od rodzaju opadu, parametry tego równania mogą zmieniać się w szerokim zakresie. W związku stosuje się różne uśrednione wartości tych parametrów. Najbardziej znaną postacią tej zależności jest wzór Marshalla-Palmera:
Na podstawie tego wzoru, wykonując radarowe pomiary odbiciowości, oblicza się natężenie opadu formula_41
Radar dopplerowski.
Radary, które są przystosowane do pomiaru efektu Dopplera, zwane są radarami dopplerowskimi. Efekt Dopplera polega na zmianie częstotliwości sygnału odbitego od obiektu, jeśli obiekt ten przybliża się lub oddala od radaru – znajduje się względem niego w ruchu. Obiekty meteorologiczne na ogół nie są statyczne. Gdy obiekt oddala się, to częstotliwość echa maleje, gdy zaś obiekt przybliża się, to częstotliwość echa rośnie. Zatem częstotliwość sygnału odbijanego od obiektu może być miarą prędkości jego ruchu względem radaru. Zjawisko to wykorzystuje się w radarach dopplerowskich do pomiaru ruchu obiektów meteorologicznych. Prędkość wiatru utożsamiana jest z prędkością chmur, zatem pośrednio pomiarowi podlega również prędkość wiatru.
Zmiana częstotliwości echa na skutek efektu Dopplera jest równa:
gdzie: v_r – prędkość radialna obiektu.
Częstotliwość dopplerowska, czyli zmiana częstotliwości sygnału wywołana efektem Dopplera, w przypadku obiektów meteorologicznych nie przekracza wartości kilku kHz. Jest to zbyt mała zmiana w odniesieniu do częstotliwości sygnału wysyłanego, by można było zmierzyć ją bezpośrednio. W praktyce sygnał dopplerowski jest uzyskiwany przez zmieszanie fali nadawanej i odbieranej oraz wydzieleniu drgań o niskiej częstotliwości równych różnicy częstotliwości drgań fali nadawanej i odbieranej.
Pomiar efektu Dopplera w radarach meteorologicznych jest wykorzystywany przede wszystkim do pomiaru pola wiatru. Równie ważnym zastosowaniem jest wykorzystanie go do eliminacji tzw. echa stałych – ech niemeteorologicznych, pochodzących od wzniesień, gór itd. Posiadają one zerową prędkość.
Prace badawcze.
Ze względu na możliwości, jakie stwarzają dane radarowe dla wielu dziedzin wiedzy, m.in. meteorologii, fizyki atmosfery, hydrologii i in., prowadzone są intensywne prace badawcze nad interpretacją, przetwarzaniem i wykorzystaniem danych dostarczanych przez radary meteorologiczne. W szczególności rozwinęły się takie dziedziny jak meteorologia radarowa i hydrologia radarowa. Prace te prowadzone są przez służby meteorologiczne poszczególnych krajów, instytuty badawcze i uczelnie. Są one finansowane także przez fundusze europejskie.
Polska brała udział w następujących międzynarodowych programach badawczych w zakresie meteorologii i hydrologii radarowej:
Ponadto Polska bierze udział w akcjach programu COST (European Cooperation in Science and Technology) poświęconych głównie rozwojowi zastosowań radarów meteorologicznych:
Odbywają się regularnie konferencje naukowe poświęcone głównie zagadnieniom meteorologii i hydrologii radarowej:
Oprócz tego wiele konferencji z tematyki meteorologii i hydrologii oraz bardziej szczegółowych zagadnień, w części poświęconych jest zagadnieniom radarowym.

</doc>
<doc id="901255" url="https://pl.wikipedia.org/wiki?curid=901255" title="Grzęzienko">
Grzęzienko

Grzęzienko – wieś w północno-zachodniej Polsce, położona w województwie zachodniopomorskim, w powiecie łobeskim, w gmina Dobra.

</doc>
<doc id="901257" url="https://pl.wikipedia.org/wiki?curid=901257" title="Zapłocie (województwo zachodniopomorskie)">
Zapłocie (województwo zachodniopomorskie)

Zapłocie – wieś w północno-zachodniej Polsce, położona w województwie zachodniopomorskim, w powiecie łobeskim, w gminie Dobra, przy trasie Stargardzkiej Kolei Wąskotorowej ze Stargardu do Dobrej (obecnie nieczynna).
W Zapłociu są 3 budynki mieszkalne, zmieszkane przez 27 osób, 1 z nich to pałacyk z początku XX wieku. Zapłocie podlega sołectwu Dobropola

</doc>
<doc id="901258" url="https://pl.wikipedia.org/wiki?curid=901258" title="Papuańskie Siły Powietrzne">
Papuańskie Siły Powietrzne

Siły Powietrzne Papui-Nowej Gwinei są integralną częścią sił obronnych tego kraju. Siłę bojową stanowi 12 samolotów, które stacjonują w międzynarodowym porcie lotniczym w stolicy kraju – Port Moresby. Transport obsługują samoloty Douglas C-47 Skytrain, a także 4 samoloty typu GAF Nomad "Mission Master" posiadające radary poszukiwawcze, dzięki czemu służą jako samoloty ratowniczo-patrolowe i 3 sztuki IAI Arava wykonujące zadania transportowo-patrolowe na granicy z Indonezją. Oprócz sił myśliwskich Papua-Nowa Gwinea posiada wielozadaniowe śmigłowce Bell UH-1 Huey.

</doc>
<doc id="901260" url="https://pl.wikipedia.org/wiki?curid=901260" title="Lista miast w Nowej Marchii">
Lista miast w Nowej Marchii

Lista miast w Nowej Marchii

</doc>
<doc id="901261" url="https://pl.wikipedia.org/wiki?curid=901261" title="Francisco Craveiro Lopes">
Francisco Craveiro Lopes

Francisco Higino Craveiro Lopes, wicehrabia de Molenos-Craveiro (ur. 12 kwietnia 1894 w Lizbonie, zm. 2 września 1964 tamże) – marszałek lotnictwa Portugalii, polityk, 13. prezydent kraju.
Życiorys.
Po śmierci dotychczasowego prezydenta, marszałka Antonio Carmony Lopes został wyznaczony przez premiera (faktycznego dyktatora), Antonio Salazara do kandydowania w wyborach prezydenckich przeciwko kandydatowi demokratycznej opozycji, którym był Manuel Quintão Meireles. Jego rywal ostatecznie wycofał się z wyborów.
Lopes okazał się trudniejszym partnerem dla Salazara aniżeli jego poprzednik. Nieustannie ścierający się z premierem i posiadający własne koncepcje rządów w państwie, odmówił kandydowania na urząd prezydenta po raz kolejny. Wkrótce otrzymał stopień marszałka. Zaproszony przez demokratyczną opozycję do współpracy, odmówił.
W okresie czynnego zaangażowania w politykę był członkiem salazarowskiej Unii Narodowej.

</doc>
<doc id="901270" url="https://pl.wikipedia.org/wiki?curid=901270" title="Multany">
Multany



</doc>
<doc id="901273" url="https://pl.wikipedia.org/wiki?curid=901273" title="Histereza sprężysta">
Histereza sprężysta

Histereza sprężysta – zjawisko ilustrowane wykresem w kształcie pętli zależności odkształcenia ciała stałego od naprężenia; przejaw tarcia wewnętrznego i rozpraszania energii na skutek rozciągania i ściskania sprężystego ciała stałego w nie pełni odwracalnym procesie.

</doc>
<doc id="901276" url="https://pl.wikipedia.org/wiki?curid=901276" title="Teachmaster">
Teachmaster

Teachmaster – bezpłatny program do nauki słówek dla Windows bazujący głównie na metodzie fiszek. Dzięki obsłudze czcionek TrueType nadaje się on do nauki słownictwa w wielu językach. Teachmaster jest oprogramowaniem typu Freeware. Interfejs programu dostępny jest w 14 językach – w tym w języku polskim.
Zasada funkcjonowania.
Teachmaster składa się z czterech modułów: Edytor, Nauka słówek, Konwersja plików oraz Quiz.
Szczegóły techniczne.
Aplikacja napisana została w języku C++ z wykorzystaniem pakietu Borland C++ Builder. Format plików *.vok2, w którym zapisywane są słówka, bazuje na składni XML.
Interfejs programu jest rozwiązaniem wielojęzycznym (standardowo podstawowa wersja instalacyjna dostarczana jest w językach niemieckim oraz angielskim). Poprzez zastosowanie odpowiednich dodatkowych plików interfejsu możliwe jest także wybranie innych języków (odpowiednie pliki można pobrać ze strony głównej programu).
Z uwagi na obsługę czcionek TrueType możliwa jest nauka prawie wszystkich języków, w tym języków zawierających tzw. znaki specjalne (język czeski, język polski, język rosyjski, język chorwacki, język grecki itd.).
Program działa we wszystkich wersjach Windows począwszy od wersji 95. Dzięki środowisku Wine możliwe jest także uruchomienie w systemie Linux.
Odwołania do psychologii nauki języków obcych.
Obie wspomniane metody nauki słownictwa – „metoda fiszek” oraz metoda intensywna „Patience” bazują na teoriach glottodydaktycznych zawartych w książce "„Tak nauczysz się uczyć”" autorstwa Sebastiana Leitnera. Idee przewodnie tego dzieła bazują na następujących założeniach:
Powyższe wytyczne można wprawdzie zrealizować także poprzez korzystanie z klasycznych fiszek, odpowiedniego pudełka z przegródkami oraz zwykłego ołówka, jednak rozwiązanie bazujące na wykorzystaniu oprogramowania umożliwia zautomatyzowanie wszelkich tych czynności oraz ich całościową integrację funkcjonalną na zasadzie pojedynczego naciśnięcia odpowiedniego klawisza.
Więcej szczegółów dotyczących psychologii nauki słownictwa można znaleźć w odrębnym rozdziale podręcznika użytkownika programu Teachmaster (także w języku polskim), dostępnego na stronie domowej tej aplikacji.
Przydatność dydaktyczna oraz wykorzystanie programu.
Przy opanowaniu wystarczających podstawowych umiejętności posługiwania się komputerem program może być z powodzeniem wykorzystywany począwszy od piątej klasy szkoły podstawowej. Obok uczniów i studentów aplikacja znajduje szerokie zastosowanie także w przypadku starszych grup wiekowych uczących się języków obcych oraz ewentualnie także w przypadku samouków, którzy chcieliby efektywnie opanować poznawane słownictwo.
Aplikacja jest wykorzystywana w Niemczech, Austrii oraz Szwajcarii – zwłaszcza w szkolnictwie. Dzięki wielojęzycznemu interfejsowi program znalazł także szeroką rzeszę użytkowników na całym świecie.
Dokumentacja oraz wsparcie techniczne.
Na stronie domowej Teachmastera znajdują się wyczerpujące wielojęzyczne podręczniki tworzone oraz aktualizowane w oparciu o technologię Wiki. Dostępne są także odpowiednie fora dyskusyjne.

</doc>
<doc id="901282" url="https://pl.wikipedia.org/wiki?curid=901282" title="Copa América 1949">
Copa América 1949

Copa América 1949 – dwudzieste pierwsze mistrzostwa kontynentu południowoamerykańskiego odbyły się w 1949 roku, po raz trzeci w Brazylii. Wzięło w nich udział 8 reprezentacji narodowych – Argentyna zrezygnowała z udziału w turnieju, zaś Urugwaj przysłał zespół młodzieżowy, z powodu strajku podstawowych zawodników. Drużyny grały systemem 'każdy z każdym'. Aby wyłonić zwycięzcę dodatkowy mecz musiały rozegrać między sobą Brazylia i Paragwaj.
Podsumowanie.
Mecz dodatkowy (Finał).
widzów: 55.000
sędzia: Cyril Jack Barrick (Anglia)
Dwudziestym pierwszym triumfatorem turnieju Copa América został po raz trzeci zespół Brazylii.

</doc>
<doc id="901285" url="https://pl.wikipedia.org/wiki?curid=901285" title="Płochocin (województwo zachodniopomorskie)">
Płochocin (województwo zachodniopomorskie)

Płochocin (do 1945 niem. "Luisenhof") – osada w Polsce położona w województwie zachodniopomorskim, w powiecie polickim, w gminie Dobra.
Historia.
Płochocin był folwarkiem Dobrej.
W 1817 r. w Płochocinie mieszkały 34 osoby.
Nazwę "Płochocin" wprowadzono urzędowo w 1947 roku.

</doc>
<doc id="901287" url="https://pl.wikipedia.org/wiki?curid=901287" title="Sławoszewo">
Sławoszewo



</doc>
<doc id="901289" url="https://pl.wikipedia.org/wiki?curid=901289" title="Sławoszewo (województwo zachodniopomorskie)">
Sławoszewo (województwo zachodniopomorskie)

Sławoszewo (do 1945 niem. "Neuhaus") – wieś w Polsce położona w województwie zachodniopomorskim, w powiecie polickim, w gminie Dobra.
Historia.
Sławoszewo to dawny majątek ziemski. W 1802 r. dzierżawcą majątku był urzędnik Christian Heinrich Apprat. W 1822 r. w osadzie mieszkało 40 osób. W 1865 r. było tu 6 domów mieszkalnych i 12 zabudowań gospodarczych, żyło 58 osób w 11 rodzinach. Na całkowity obszar majątku stanowiący 880 mórg ziemi, łąki zajmowały 348 mórg, pola uprawne 265 mórg, lasy 110 mórg. Inwentarz żywy majątku składał się z 17 koni, 28 krów, 8 świń i 100 owiec. W drugiej połowie XIX w. majątek rozparcelowano na gospodarstwa chłopskie. Przed 1939 r. Sławoszewo liczyło 62 mieszkańców.
Przypisy.
Zobacz też:

</doc>
<doc id="901303" url="https://pl.wikipedia.org/wiki?curid=901303" title="The Good, The Bad &amp; The 4-Skins">
The Good, The Bad &amp; The 4-Skins

The Good, the Bad &amp; the 4-Skins – pierwsza płyta zespołu The 4-Skins wydana w 1982 roku przez wytwórnię Secret. Reedycja z 1993 dokonana przez Captain Oi! zawiera dodatkowo sześć utworów bonusowych pochodzących m.in. z wcześniej wydanych singli.

</doc>
<doc id="901304" url="https://pl.wikipedia.org/wiki?curid=901304" title="A Fistful of...4-Skins">
A Fistful of...4-Skins

A Fistful of...4-Skins – druga płyta zespołu The 4-Skins wydana w 1983 roku przez wytwórnię Syndicate Records. Reedycja z 1993 dokonana przez Captain Oi! zawiera dodatkowo dwa utwory bonusowe. 

</doc>
<doc id="901305" url="https://pl.wikipedia.org/wiki?curid=901305" title="Precedencja w Zjednoczonym Królestwie">
Precedencja w Zjednoczonym Królestwie

Kolejność precedencji w Zjednoczonym Królestwie – szczegółowa lista kolejności zajmowanej w hierarchii społecznej przez poddanych brytyjskiego monarchy. Obecnie ta kolejność ma znaczenie prawie wyłącznie honorowe i dotyczy w praktyce m.in. kolejności w trakcie dworskich uroczystości i oficjalnych ceremonii.
Podstawowa lista precedencji dzieli się na poszczególnych szczeblach na dalsze hierarchie, np. w przypadku parów – w zależności od daty kreacji parostwa i tego, w którym królestwie zostało utworzone, w przypadku kawalerów orderów, oficerów i urzędników – od daty nominacji.
Szczegółowe usytuowanie danej osoby w hierarchii dworskiej bywa często skomplikowane, gdyż wielu arystokratów posiada tytuły należące do różnych parostw, pełni także różne funkcje państwowe, a na pozycję może też wpływać pozycja małżonka.
Ponadto istnieją listy precedencji stosowane w poszczególnych częściach królestwa – Anglii, Szkocji i Irlandii – różniące się wyższym umiejscowieniem własnych orderów, lub innymi niż ogólnobrytyjskie tytułami i urzędami.
Lista precedencji mężczyzn z 1842 r.

</doc>
<doc id="901306" url="https://pl.wikipedia.org/wiki?curid=901306" title="From Chaos to 1984 (Live)">
From Chaos to 1984 (Live)

From Chaos to 1984 (Live) - trzecia, koncertowa płyta zespołu The 4-Skins wydana w 1984 roku przez firmę Syndicate Records.

</doc>
<doc id="901308" url="https://pl.wikipedia.org/wiki?curid=901308" title="Singles &amp; Rarities">
Singles &amp; Rarities

Singles &amp; Rarities – Zbiór singli i niepublikowanych wcześniej nagrań The 4-Skins z lat 1981-1984. Płyta wydana w 2000 roku przez firmę Captain Oi! Records.

</doc>
<doc id="901309" url="https://pl.wikipedia.org/wiki?curid=901309" title="Zapora Malpasset">
Zapora Malpasset

Zapora Malpasset – zapora łukowa wybudowana na rzece Reyran, 7 km na północ od Fréjus, w departamencie Var, w regionie Prowansja-Alpy-Lazurowe Wybrzeże w południowo-wschodniej Francji. 2 grudnia 1959 zapora została przerwana, w wyniku czego śmierć poniosły 423 osoby.
Podstawowe dane techniczne.
Podłoże zapory było niejednorodne. Prawy przyczółek został posadowiony na zwartych skałach gnejsowych, natomiast lewy – na karbońskich piaskowcach. W celu zapobieżenia nadmiernej filtracji przez ewentualne szczeliny w piaskowcach lewą stronę zapory wzmocniono.
Budowa.
Zapora została wybudowana w latach 1952-54 w celu retencjonowania wody oraz nawadniania regionu. Prace nad zaporą wstrzymywano kilka razy z powodu strajków i braku środków finansowych. Według niektórych źródeł budowa została rozpoczęta na początku 1941. Prace nad nią prowadził francuski inżynier André Coyne, a całość kosztowała 580 mln franków. Fundatorem projektu był departament Var.
Katastrofa.
2 grudnia 1959 zapora została przerwana, w wyniku czego powstała 40-metrowa fala, która pędząc z prędkością 70 km/h zniszczyła dwie niewielkie miejscowości – Malpasset i Bozon oraz autostradę, a 20 minut później z mniejszą siłą 3-metrowa już fala dotarła do Fréjus i ostatecznie skończyła swój bieg w morzu.
W katastrofie zginęły 423 osoby, a szkody z nią związane oszacowano na 68 mln dolarów.
Przyczyny.
Przyczyn tej tragedii było kilka. Terenowe badania geologiczne i hydrologiczne regionu zakończono co prawda w 1946, jednak wykonane wiercenia zbadały podłoże tylko do głębokości 5 m, zaś samych wyników nie zinterpretowano ze względu na brak środków finansowych. Zapełnianie zbiornika rozpoczęto, gdy skały pod przyczółkami były rozgrzane przez słońce. Gwałtowne schłodzenie ich przez napływającą wodę spowodowało wzrost naprężeń w górotworze, co doprowadziło do powiększenia się szczelin w piaskowcu. Po ich zalaniu woda dostała się w głąb tych skał. Jak się później okazało, warstwy piaskowców pod wschodnim przyczółkiem były podścielone łupkami, które nawilgocone w opisany wyżej sposób stanowiły dogodną powierzchnię poślizgu.
Na kilka tygodni przed przerwaniem zapory zanotowano odgłosy pękania, jednak ich nie zbadano. W listopadzie 1959 łatano prawą krawędź zapory. Podczas budowy autostrady nieopodal zapory doszło do eksplozji, co spowodowało przesunięcia bazy skalnej zapory. Na kilka dni przed przerwaniem zapory spadło dodatkowo 130 mm deszczu, a poziom wody w zbiorniku na 24 godziny przed przerwaniem był tylko 28 cm poniżej górnej krawędzi, maksymalnie obciążając tamę.
Na 5 godzin przed przerwaniem zostały otwarte śluzy, jednak odpływ rzędu 40 m³/s nie wystarczył, by szybko opróżnić zbiornik. Kierownik zapory, który w tym czasie rutynowo kontrolował stan zapory od strony odwodnej, nie stwierdził niedopuszczalnych przecieków. Zaraz potem jednak zauważył jak wschodnia część tamy, posadowiona na piaskowcach, zakołysała się i zaczęła się obsuwać. Rakietą dał znak alarmu, który pozwolił uratować się jego rodzinie, jednak nie dotarł na czas m.in. do miasta Fréjus.

</doc>
<doc id="901311" url="https://pl.wikipedia.org/wiki?curid=901311" title="The Secret Life of the 4 Skins">
The Secret Life of the 4 Skins

The Secret Life of the 4 Skins – Zbiór nagrań radiowych i koncertowych zespołu The 4-Skins z lat 1981-1984. Płyta wydana w 2001 roku przez firmę Captain Oi! Records.

</doc>
<doc id="901314" url="https://pl.wikipedia.org/wiki?curid=901314" title="Minor Disturbance">
Minor Disturbance

Minor Disturbance − debiutancka EPka The Teen Idles wydana w styczniu 1981 roku przez wytwórnię Dischord Records. Utwory nagrano w Inner Ear Studios (Arlington) we wrześniu 1980.

</doc>
<doc id="901315" url="https://pl.wikipedia.org/wiki?curid=901315" title="Szpak">
Szpak

Zobacz też:

</doc>
<doc id="901316" url="https://pl.wikipedia.org/wiki?curid=901316" title="Struktura tekstu">
Struktura tekstu



</doc>
<doc id="901317" url="https://pl.wikipedia.org/wiki?curid=901317" title="Struktura powierzchniowa">
Struktura powierzchniowa



</doc>
<doc id="901318" url="https://pl.wikipedia.org/wiki?curid=901318" title="Struktura głęboka">
Struktura głęboka



</doc>
<doc id="901319" url="https://pl.wikipedia.org/wiki?curid=901319" title="Styl językowy">
Styl językowy



</doc>
<doc id="901324" url="https://pl.wikipedia.org/wiki?curid=901324" title="Karen Hantze Susman">
Karen Hantze Susman



</doc>
<doc id="901325" url="https://pl.wikipedia.org/wiki?curid=901325" title="Karen Hantze">
Karen Hantze



</doc>
<doc id="901326" url="https://pl.wikipedia.org/wiki?curid=901326" title="Seston">
Seston

Seston – zawiesina w wodzie, unoszące się w toni wodnej cząstki stałe. Wyróżnia się: 
Seston zmniejsza przezroczystość wody, wpływając na wartości współczynnika dyfuzyjnego osłabienia oświetlenia i zasięgu widzialności.

</doc>
<doc id="901327" url="https://pl.wikipedia.org/wiki?curid=901327" title="Rzędowość rzeki">
Rzędowość rzeki

Rzędowość rzeki (rzędowość cieku) – forma hierarchicznego przedstawienia systemu sieci rzecznej dorzecza. Znajomość rzędowości rzeki na poszczególnych odcinkach jest podstawą analizy funkcjonowania ekosystemów rzecznych, szczególnie ważnej przy renaturyzacji dolin i koryt rzecznych.
W obrębie jednego systemu rzecznego można wyróżnić różne układy sieci:
Sieć rzeczna może też być symetryczna lub asymetryczna.
Podziały rzędowości rzeki.
Tradycyjny podział klasyfikuje rzeki od ujścia do morza (numeracja rzymska), system Hortona i Strahlera – od źródeł (numeracja arabska).
Tradycyjna klasyfikacja numeryczna
Zgodnie z tradycyjnym podziałem numerycznym dorzeczy za rzekę na całym odcinku I rzędu uznaje się taką, która bezpośrednio uchodzi do morza (np. Wisła, Odra, Słupia, Łupawa, Niemen). Dopływy bezpośrednie do rzeki I rzędu uznaje się za rzeki II rzędu (np. Dunajec). Dopływy zasilające rzeki n-rzędu mają rząd większy o jeden (n+1).
Systemy Hortona i Strahlera
Wraz z upowszechnieniem teorii river continuum, coraz większe uznanie zdobywają systemy klasyfikacji rzek Hortona i Strahlera.
Horton rozwinął hierarchiczny system klasyfikacji sieci rzecznej, zmodyfikowany następnie przez Strahlera. Obecnie jest on powszechnie stosowany.
W systemie Strahlera rzeki o rzędzie n=1 to odcinki początkowe wszystkich rzek niemających jakichkolwiek stałych dopływów (najmniejsze, stale płynące cieki). Dalsza klasyfikacja cieków odbywa się zgodnie z następującymi prawidłami:
Przykładowo Bug ma w tej klasyfikacji 7. rząd a Narew w dolnym biegu jest rzeką 6. rzędu.
Wraz ze wzrostem rzędowości cieku maleje zazwyczaj spadek koryta i liczba dopływów, wzrasta natomiast ich długość i wielkość średniego przepływu.
Horton sformułował dwa prawa związane z rzędowością cieków. Jedno opisuje dodatnią korelację pomiędzy rzędem cieku a logarytmem jego długości, drugie opisuje ujemną korelację między rzędem cieku a logarytmem liczby cieków danego rzędu.
Zwykle liczba cieków rzędu n–1 jest od trzech do czterech razy większa niż liczba cieków rzędu n, a każdy ciek niższego rzędu jest w przybliżeniu o połowę krótszy i odwadnia nieco więcej niż jedną piątą obszaru odwadnianego przez ciek wyższego (o jeden) rzędu.
Klasyfikacja Shreve'a
Tak jak w klasyfikacji Strahlera odcinki początkowe mają rząd n=1. Dla pozostałych odcinków rzek ich rząd jest równy sumie rzędów jego dopływów.
Nowsze modyfikacje (klasyfikacja Hughersa i Omernika)
Hierarchiczny system klasyfikacji sieci rzecznej wykorzystywany jest w koncepcji ciągłości rzeki (river continuum) oraz przez ekologów wód płynących. Jednakże w praktyce hierarchiczny system klasyfikacji wód płynących ma wiele wad, podkreślanych przez niektórych uczonych. Cieki pierwszego rzędu są trudne do zidentyfikowania z powodu niejednolitej dokładności map (zalecana jest skala map 1:24 000 lub 1:25 000) oraz różnic pomiędzy latami wilgotnymi i suchymi (w latach suchych niektóre najmniejsze cieki mogą wyschnąć). Ponadto podejście to pomija przyłączenie cieków n-tego rzędu do cieków rzędu n+1. Późniejsza klasyfikacja Strahlera (1952) uwzględnia dopływ cieków pierwszego rzędu do ramion sieci odwadniającej wyższego rzędu, ale ma inne wady. Jako alternatywę Hughers i Omernik (1983) zaproponowali wykorzystanie powierzchni zlewni i natężenia przepływu do oszacowania średniego rocznego odpływu. Wykazali, że powierzchnia zlewni lepiej koreluje ze średnim rocznym odpływem rzecznym niż rząd cieku, a podejście takie umożliwia późniejsze analizy hydrologiczne. Nie wymaga też użycia tak dokładnych map topograficznych, a potrzebne dane zazwyczaj można zaczerpnąć z lokalnych lub państwowych zestawień statystycznych

</doc>
<doc id="901329" url="https://pl.wikipedia.org/wiki?curid=901329" title="Rzeka IV rzędu">
Rzeka IV rzędu



</doc>
<doc id="901330" url="https://pl.wikipedia.org/wiki?curid=901330" title="Rzeka III rzędu">
Rzeka III rzędu



</doc>
<doc id="901333" url="https://pl.wikipedia.org/wiki?curid=901333" title="Rzeka II rzędu">
Rzeka II rzędu



</doc>
<doc id="901334" url="https://pl.wikipedia.org/wiki?curid=901334" title="Rzeka I rzędu">
Rzeka I rzędu



</doc>
<doc id="901335" url="https://pl.wikipedia.org/wiki?curid=901335" title="Kaur">
Kaur

Kaur, także: Kau-ur, Kauur - miejscowość w Gambii, w dywizji Central River, w dystrykcie "Lower Saloum", ok. 2300 mieszkańców. Kaur leży na północ od rzeki Gambia przy North Bank Road, ok. 40 kilometrów na wschód od Farafenni. W okolicy miejscowości znajduje się rezerwat leśny Belel Forest Park.

</doc>
<doc id="901336" url="https://pl.wikipedia.org/wiki?curid=901336" title="Kau-ur">
Kau-ur



</doc>
<doc id="901338" url="https://pl.wikipedia.org/wiki?curid=901338" title="Kauur">
Kauur



</doc>
<doc id="901339" url="https://pl.wikipedia.org/wiki?curid=901339" title="Jan Lesiński">
Jan Lesiński

Jan Lesiński (ur. 11 lipca 1908 roku w Słupie, zm. 7 lutego 1940 w Stutthof) – polski duchowny katolicki.
Życiorys.
Jan Lesiński urodził się jako syn Franciszka – rolnika i Anastazji z domu Słupskiej. W 1930 roku po ukończeniu gimnazjum w Grudziądzu wstąpił do Wyższego Seminarium Duchownego w Pelplinie, gdzie po studiach filozoficzno-teologicznych przyjął sakrament święceń kapłańskich 15 czerwca 1935 roku. Trzy dni później w Grucie, odprawił prymicyjną Mszę Świętą. 
Pierwszą jego placówką duszpasterską była parafia pw. Serca Pana Jezusa w Grudziądzu. Latem 1939 roku został mianowany wikariuszem w parafii pw. Świętej Rodziny w Gdyni Grabówku.
Był aresztowany, jako zakładnik, 13 września 1939 roku na dziesięć dni. Ponownie został aresztowany 2 listopada 1939 roku i osadzony w więzieniu w Nowym Porcie w Gdańsku. 18 stycznia 1940 roku przeniesiono go do niemieckiego obozu koncentracyjnego w Stutthofie.
Śmierć.
Wiadomo, że Jan Lesiński zginął zastrzelony w Stutthofie. Jednakże nie można dokładnie ustalić okoliczności rozstrzelania. Dostępny materiał dowodowy nie jest jeszcze na tyle wystarczający, aby precyzyjnie, i szczegółowo odtworzyć wydarzenia tamtych dni. 
Według jednych świadectw miał on zginąć w nocy około godz. 2.30 z wtorku na Środę popielcową, 7 lutego 1940 roku, gdy wychodząc z bloku, nie zawołał do strażnika: "Bitte, austreten!". Według tej wersji miał otrzymać postrzał w klatkę piersiową z wieży wartowniczej. Rano znaleziono jego ciało na zewnątrz baraku. Inne świadectwa podają, że został zastrzelony z bliska, broniąc się przed nazistami.

</doc>
<doc id="901344" url="https://pl.wikipedia.org/wiki?curid=901344" title="Monitoring rzek">
Monitoring rzek



</doc>
<doc id="901347" url="https://pl.wikipedia.org/wiki?curid=901347" title="Piotr Kuklis">
Piotr Kuklis

Piotr Kuklis (ur. 14 stycznia 1986 w Łodzi) – polski piłkarz, grający na pozycji środkowego pomocnika (ofensywnego, defensywnego i ogólnego) lub alternatywnie jako środkowy napastnik i boczny pomocnik.
Kariera klubowa.
Biografia zawodnicza.
Karierę rozpoczynał w Łódzkim Klubie Sportowym, z którego jeszcze jako junior latem 2004 przeszedł do Widzewa Łódź. Po pierwszym roku spędzonym w rezerwach został przesunięty do kadry pierwszego zespołu. W nowym klubie w II lidze rozegrał 9 meczów (debiut 12 listopada 2005 w wygranym 1:0 meczu z Jagiellonią Białystok), strzelając jedną bramkę w zremisowanym 2:2 spotkaniu z Podbeskidziem Bielsko-Biała. Widzew zajął 1. miejsce w tabeli i awansował do Orange Ekstraklasy.
Od sezonu 2006/07 Kuklis stał się podstawowym zawodnikiem łódzkiej drużyny. W najwyższej klasie rozgrywkowej pierwszy mecz zaliczył 11 sierpnia 2006 z ŁKS-em (2:1). Pierwszą bramkę na tym szczeblu rozgrywek zdobył 31 marca 2007 w meczu z Górnikiem Zabrze (2:1). Łącznie w tym sezonie rozegrał 23 mecze w Widzewie (21 ligowych) i strzelił 1 gola. Łodzianie zajęli 12. miejsce w tabeli.
W sezonie 2007/08 zagrał w 27 spotkaniach ligowych i strzelił 4 bramki, jednak nie pomogło to Widzewowi w utrzymaniu w Ekstraklasie (15. miejsce i spadek do I ligi).
Po zakończeniu tego sezonu przedłużył kontrakt z Widzewem do 2011. Zdążył zagrać w 2 meczach I ligi, a następnie został wypożyczony do GKS-u Bełchatów. W jego barwach zadebiutował 5 września w meczu Pucharu Ekstraklasy z Arką Gdynia (2:2). Pierwsze spotkanie ligowe w barwach klubu z Bełchatowa rozegrał 13 września ze Śląskiem Wrocław (1:2), a pierwszą bramkę zdobył 28 listopada w wygranym 1:0 meczu z Górnikiem Zabrze. W GKS-ie Kuklis zanotował łącznie 21 występów i strzelił 1 bramkę. Zajął z nim 5. miejsce w tabeli końcowej.
Od sezonu 2009/10 był ponownie zawodnikiem Widzewa. Wywalczył z klubem awans do Ekstraklasy. W czerwcu 2011 klub poinformował, że nie przedłuży z piłkarzem z umowy wygasającej 30 czerwca.
12 lipca Kuklis podpisał kontrakt z I-ligową Arką Gdynia. W nowych barwach zadebiutował 23 lipca w spotkaniu 1. kolejki z Wartą Poznań (0:0). Pomocnik od początku sezonu stał się podstawowym zawodnikiem Arki. Pierwszą bramkę w nowych barwach zdobył w meczu 5. kolejki z Olimpią Elbląg (3:1).
28 czerwca 2013 roku został zawodnikiem Zawiszy Bydgoszcz. Rozegrał 9 meczów, głównie pojawiając się w roli zmiennika. Ze względu na słabe występy i kontuzje barku, został wyrejestrowany ze składu Zawiszy na rundę wiosenną.
W 2014 roku rozwiązał kontrakt z klubem i rozpoczął poszukiwanie nowego pracodawcy. Gdy już miało się okazać, że zostanie nowym zawodnikiem GKS-u Tychy, kibice klubu zatrzymali transfer z powodu przeszłości jaką miał w poprzednim klubie. W sierpniu 2014 został zawodnikiem Bytovii Bytów.
Kariera reprezentacyjna.
Udane występy w barwach Widzewa zaowocowały powołaniem do reprezentacji Polski, w której zadebiutował 15 grudnia 2007 w meczu z Bośnią i Hercegowiną. Drugi występ w barwach narodowych zaliczył 27 lutego 2008 z Estonią.
Kuklis ma za sobą także 2 mecze w kadrze młodzieżowej (debiut - 7 września 2007 w meczu z Rosją).

</doc>
<doc id="901348" url="https://pl.wikipedia.org/wiki?curid=901348" title="Sebastian Leitner">
Sebastian Leitner

Sebastian Leitner (ur. 1919, zm. 1989) – niemiecki publicysta.
Z uwagi na swoje krytyczne poglądy dotyczące przyłączenia Austrii do III Rzeszy był w roku 1938 na krótko aresztowany. Później przeprowadził się do Frankfurtu nad Menem, gdzie kończył studia prawnicze. W roku 1942 powołany do Wehrmachtu znalazł się w radzieckiej niewoli.
Po powrocie do Niemiec w roku 1949 poświęcił się działalności publicystycznej. Początkowo zajmował się tematyką prawniczą i socjologiczną, w późniejszym okresie także medyczną i psychologiczną. Zasłynął dzięki opracowaniu naukowej systematyki psychodydaktycznej bazującej na fiszkach. Jego teorie zyskały międzynarodowe uznanie w kręgach metodycznych, dydaktycznych i psychologicznych oraz wykorzystane zostały przez twórców bezpłatnego oprogramowania do nauki słówek i ogólnie rozumianej memoryzacji, np. Teachmastera, Anki, Mnemosyne itp. Leitnerowska systematyka psychodydaktyczna dotycząca nauczania języków obcych wpisuje się wyraźnie w teorie stochastyczne wykorzystywane także w znanym komercyjnym pakiecie oprogramowania SuperMemo.
Słynne powiedzenie Leitnera, które powszechnie jest przytaczane przez glottodydaktyków, brzmi:
„Nie ma złych uczniów, są tylko mizerne metody nauczania.” (Sebastian Leitner: "So lernt man lernen. Der Weg zum Erfolg")
Żoną Leitnera była austriacka dziennikarka i pisarka Thea Leitner.

</doc>
<doc id="901349" url="https://pl.wikipedia.org/wiki?curid=901349" title="Stefano Napoleoni">
Stefano Napoleoni

Stefano Napoleoni (ur. 26 czerwca 1986 w Rzymie) – włoski piłkarz występujący na pozycji napastnika w tureckim klubie Göztepe SK.
Kariera klubowa.
Początki kariery.
Stefano Napoleoni karierę rozpoczynał w juniorskiej drużynie US Tor di Quinto, z którą wygrał m.in. młodzieżowe mistrzostwo Włoch.
Widzew Łódź.
1 lipca 2006 roku trafił do Widzewa Łódź. W nowym zespole zadebiutował 19 września 2006 w meczu Pucharu Polski z Cracovią (0:2).
14 października 2006 w wygranym 5:1 meczu z Górnikiem Łęczna, zadebiutował w Ekstraklasie, zdobywając jednocześnie swojego pierwszego gola. Była to pierwsza bramka strzelona przez włoskiego zawodnika w polskiej lidze. W pierwszym sezonie występów w Polsce, Włoch zagrał w 17 meczach i strzelił 4 bramki, a Widzew zajął 12. miejsce w lidze.
W kolejnym sezonie Napoleoni wystąpił w 27 ligowych meczach Widzewa, strzelając w nich 7 bramek. Ostatecznie jego drużyna zajęła 15. miejsce w lidze i spadła do I ligi. W łódzkim klubie grał jeszcze przez pół roku. Prócz meczów ligowych zagrał również w 6 meczach Pucharu Ekstraklasy (zdobywając jednego gola, w meczu z Cracovią) oraz w 2 meczach Pucharu Polski.
Napoleoni podczas gry w polskiej lidze otrzymał powołanie, jako jedyny z grających ówcześnie w Widzewie obcokrajowców, do kadry zagranicznych gwiazd Orange Ekstraklasy na towarzyski mecz z reprezentacją Polski, rozgrywany 11 marca 2008 w Szczecinie.
Lewadiakos.
Przed rundą wiosenną sezonu 2008/09 przeszedł do greckiego Lewadiakosu, występującego w Superleague Ellada. Zadebiutował tam 14 lutego 2009 w meczu z PAOK FC (0:3). Pierwszą bramkę dla nowego klubu strzelił 15 marca 2009 w meczu z Panioniosem GSS (1:1). Lewadiakos w sezonie 2008/09 zajął ostatnie bezpieczne miejsce w tabeli (13. pozycja). W kolejnym sezonie Napoleoni zagrał w 26 meczach ligowych i strzelił 7 bramek, lecz Lewadiakos zajął 15. miejsce w lidze i spadł do Beta Ethniki. W drugiej lidze greckiej rozegrał w sezonie 2010/11 35 spotkań,w których strzelił 8 bramek i awansował z klubem do Superleague.
Atromitos.
31 stycznia 2013 przeniósł się z Lewadiakosu do innego greckiego klubu- Atromitosu Ateny. W tym klubie zadebiutował 9 lutego 2013 w ligowym meczu z Verią, natomiast pierwszego gola zdobył 19 maja 2013, w przegranym 2:1 meczu z Asterasem Tripolis.
Başakşehir.
W styczniu 2016 roku podpisał 2,5-letni kontrakt z İstanbul Başakşehir z możliwością przedłużenia o kolejny rok. Kwota transferu miała wynosić według greckich mediów 400 tysięcy Euro. W tureckiej Süper Lig zadebiutował 14 lutego 2016 w derbowym spotkaniu z Beşiktaşem JK (2:2), natomiast 23 kwietnia 2016 w meczu z Sivassporem strzelił swojego pierwszego gola w tej lidze. W styczniu 2019 roku ogłoszono przedłużenie umowy z zawodnikiem do końca sezonu 2019/2020.
Göztepe.
2 września 2019 roku postanowił opuścić drużynę Başakşehir i dołączyć do Göztepe SK. Umowę podpisano na jeden sezon z możliwością przedłużenia o rok.

</doc>
<doc id="901360" url="https://pl.wikipedia.org/wiki?curid=901360" title="Obrona Chojnic">
Obrona Chojnic

Obrona Chojnic 1939 – działania zbrojne prowadzone 1 września 1939 r. podczas wojny obronnej 1939 r. mające doprowadzić do obrony miasta przed niemieckimi wojskami
Geneza.
Przygotowania obronne granicy na Pomorzu prowadzone przez polskie władze rozpoczęły się dość późno, co miało bardzo duży wpływ na przyszłe działania wojenne prowadzone na tym obszarze. Rejon Chojnic znalazł się w pasie działania Grupy Operacyjnej „Czersk” pod dowództwem gen. bryg. Stanisława Grzmota-Skotnickiego. W jej skład wchodziła Pomorska Brygada Kawalerii płk. Adama Zakrzewskiego, kilka samodzielnych batalionów piechoty i bataliony Obrony Narodowej. Zadaniem GO „Czersk” miało być opóźnienie natarcia wojsk niemieckich w pasie obrony w północno-zachodniej części Pomorza. 25 sierpnia powstał Oddział Wydzielony „Chojnice” pod dowództwem płk. dypl. Tadeusza Majewskiego, składający się z następujących jednostek:
Zadaniem OW „Chojnice” była obrona Chojnic i okolic miasta. Na tym odcinku obrony polskie dowództwo spodziewało się największego naporu Niemców, dlatego 1 bs wraz z bat. ON „Czersk” obsadziły Chojnice (przed wojną 1 bs stacjonował w tym mieście).
Strona niemiecka postrzegała Chojnice, stanowiące duży węzeł komunikacyjny, jako ważny punkt strategiczny. Jednoczesne zajęcie stacji węzłowych Chojnic i Tczewa, leżących na tranzytowej linii kolejowej Berlin-Królewiec, miało przynieść duże korzyści strategiczne, polegające na uzyskaniu bezpośredniego połączenia terytorium Niemiec z Prusami Wschodnimi, zaś wojskom polskim bardzo niekorzystne efekty w postaci odcięcia jednostek działających w północnej części Pomorza od tych, które walczyły na południu. Niemcy liczyli na szybkie i względnie łatwe opanowanie Chojnic ze względu na ich przygraniczne położenie. Sprzyjającymi czynnikami miały być zaskoczenie, przewaga militarna oraz informacje siatki wywiadowczej działającej na terenie miasta i okolic. Do ataku na Chojnice szykowała się 20 Dywizja Zmotoryzowana pod dowództwem gen. Mauritza von Wiktorina ze składu XIX Korpusu Pancernego gen. Heinza Guderiana.
Obrona miasta.
Niemcy w celu niespodziewanego opanowania Chojnic postanowili zastosować pewien fortel, polegający na podmianie pociągu pasażerskiego, który kursował przez miasto każdego dnia, na pociąg pancerny z załogą desantową. W tym celu około godz. 4:15 dyżurny ruchu niemieckiej stacji kolejowej Wierzchowo zgłosił Polakom odejście tranzytowego pociągu pośpiesznego do Chojnic. Na stację w Chojnicach wjechał jednak o godz. 4:45 niemiecki pociąg pancerny o symbolu PZ 3 poprzedzany przez opancerzoną drezynę. Po obsadzeniu częścią załogi dworca kolejowego, gdzie wzięto do niewoli pasażerów, kilku nieuzbrojonych żołnierzy, kolejarzy i cywilów, Niemcy ruszyli w stronę Rytla. Zaalarmowane oddziały polskie przystąpiły do przeciwdziałania. Odwodowa kompania 1 bs przystąpiła do ataku na dworzec, a saperzy z komp. sap. KOP „Hoszcza” wysadzili most kolejowy. W rezultacie pociąg pancerny nie mógł kontynuować dalszej jazdy i był zmuszony zawrócić w kierunku Chojnic. Natomiast sytuacja w mieście została prawie opanowana. Niemieccy żołnierze zostali wyparci z okolic dworca i wycofali się do budynku stacyjnego. Zasłaniając się wziętymi do niewoli Polakami, zdołali dotrzeć do pociągu pancernego, który niezwłocznie ruszył w kierunku granicy. Nie zdołał jednak do niej dojechać, gdyż wysadzono w powietrze wiadukt kolejowy nad szosą Lichnowską. W tym czasie do tego rejonu zostało podprowadzone działo 75 mm, które na torze między stacją a wiaduktem nad szosą do Angowic unieruchomiło i wyeliminowało pociąg z dalszej walki. Jego załoga poniosła duże straty, ale z pomocą zdołały dotrzeć pierwsze oddziały niemieckiej 20 DZmot. Natomiast drezyna pancerna dojechała do Rytla, ale została skierowana na ślepy tor i jej załoga, po krótkiej walce, została wzięta do niewoli przez polskich żołnierzy i kolejarzy.
Tymczasem na odcinku obrony GO „Czersk” oddziały OW „Chojnice” toczyły ciężkie walki o Chojnice z nacierającymi głównymi siłami niemieckiej 20 DZmot, które były wspomagane przez miejscowe oddziały dywersyjne. W celu skutecznego wykonania powierzonego zadania płk dypl. T. Majewski przydzielony mu rejon obrony podzielił na 2 odcinki: północny i południowy, które stanowiły centrum obrony oraz utworzył 2 grupy osłony skrzydeł. Osłonę lewego skrzydła odcinka południowego zapewniał 18 p.uł. wraz z przydzieloną 2 baterią 11 dak. Odcinek obrony liczył prawie 8 km od południowego skraju Chojnic bronionych przez 1 bs do wsi Zamarte obsadzonej przez pododdział Straży Granicznej. Zadanie brzmiało następująco: "Z zajmowanego rejonu stale, a w szczególności w nocy rozpoznawać patrolami na kierunku Moszczenica-Doręgowice do linii szosy Zamarte-Chojnice, celem ubezpieczenia południowego pasa działania Chojnice i stwierdzenia ewentualnego ruchu npla. W wypadku rozpoczęcia akcji przez nieprzyjaciela siły przejść miały do rejonu Doręgowice-Moszczenica i osłaniać obronę Chojnic. Pod naporem przeważających sił nieprzyjaciela miały powstrzymywać go na kierunku Lichnowy-Granowo-Sternowo-Rytel". Jednakże pomimo liczebnej i technicznej przewagi natarcie na głównym odcinku obrony miasta nie przyniosły Niemcom oczekiwanych rezultatów. W bohaterskiej walce, niszcząc niemieckie wozy pancerne, zginął dowódca plutonu ppanc. ppor. Roman Ciesielski. Zażarte walki trwały na odcinku między szosą do Charzyków a jeziorem. Dochodziło tam do bezpośredniej walki wręcz. Ostatecznie pierwsza linia obrony została przez polskie oddziały utrzymana do godz. 14:00, kiedy 1 bs – odsłonięty od południa – musiał się wycofać na drugą linię obrony. Wobec narastającej przewagi Niemców, aby nie dopuścić do całkowitego zniszczenia polskich wojsk, ok. godz. 14 gen. S. Grzmot-Skotnicki wydał rozkaz opuszczenia miasta oraz odwrotu 1 bs (ok. godz. 15:00) i batalionu ON „Czersk” (ok. godz. 17:00) w rejon Rytla.
Niemiecki pościg za wycofującymi się polskimi oddziałami powstrzymał 18 pułk Ułanów Pomorskich pod dowództwem płk. Kazimierza Mastalerza, który zajmował pozycje na lewym skrzydle obrony Chojnic. W godzinach popołudniowych przeprowadził on szarżę częścią pułku w rejonie miejscowości Krojanty (patrz: bitwa pod Krojantami). Pościg zatrzymano, ale szarżujące szwadrony dostały się pod ogień niemieckich samochodów pancernych, ponosząc ciężkie straty (m.in. zginął płk K. Mastalerz). Wycofujące się oddziały zgrupowania chojnickiego uniknęły odcięcia od pozostałych jednostek Armii „Pomorze”.
W nocy z 1 na 2 września 1939 r. dowódca GO „Czersk” otrzymał od gen. dyw. Władysława Bortnowskiego rozkaz odwrotu z rejonu Chojnice – Rytel – Czersk w okolice Jezior Cekcyńskich.
Podsumowanie.
Ugrupowanie obronne OW „Chojnice” okazało się źle rozmieszczone, gdyż już w pierwszych godzinach niemieckiego ataku zarysował się widoczny nacisk na skrzydła pierwszej linii obronnej, a nie – jak przewidywał płk dypl. T. Majewski – na środkowy odcinek. Jednakże pomimo tego obrona Chojnic i okolic tak niewielkimi siłami miała znaczący wpływ dla działań obronnych wojsk polskich walczących na Pomorzu. Zadania postawione przed żołnierzami OW „Chojnice” zostały w pełni wykonane, gdyż dały czas na wycofanie się pozostałych oddziałów. Zagwarantowały one także północnym jednostkom Armii „Pomorze” bezpieczeństwo i pewność, że nie zostaną one okrążone od południa, a tym samym odcięte od reszty kraju.

</doc>
<doc id="901361" url="https://pl.wikipedia.org/wiki?curid=901361" title="Wody pozaklasowe">
Wody pozaklasowe

Wody pozaklasowe (NON), wody nie odpowiadające normom – określenie jakości wód (klasy czystości wód) względem możliwości użytkowania gospodarczego. Klasyfikacja wykorzystywana przez WIOŚ w monitoringu stanu czystości rzek.
Klasyfikacja trójstopniowa do roku 2004.
Zgodnie z Rozporządzeniem Ministra Ochrony Środowiska, Zasobów Naturalnych i Leśnictwa z dnia 5 listopada 1991 r. wyróżniało się trzy klasy czystości wód (cyfry rzymskie: I, II, III) i wody pozaklasowe (NON). Rozporządzenie to zostało uchylone 01.01.2005 roku, uaktualnieniem Prawa Wodnego.
Według powyższej klasyfikacji wody pozaklasowe nie nadają się do wykorzystania gospodarczego (zobacz: wody I klasy czystości, wody II klasy czystości, wody III klasy czystości).
Klasyfikacja pięciostopniowa od roku 2005.
Według rozporządzenia Ministra Ochrony Środowiska z dnia 11 lutego 2004 r. w sprawie klasyfikacji dla prezentowania stanu wód powierzchniowych i podziemnych, sposobu prowadzenia monitoringu oraz sposobu interpretacji wyników i prezentacji stanu tych wód nowa klasyfikacja wód obejmuje pięć klas czystości I, II, III, IV oraz V.
W klasyfikacji pięciostopniowej nie ma określenia „wody pozaklasowe”.

</doc>
<doc id="901362" url="https://pl.wikipedia.org/wiki?curid=901362" title="Zgar">
Zgar

Zgar – strata metalu w czasie procesów metalurgicznych, głównie wytapiania. Jest wynikiem reakcji chemicznej, najczęściej utleniania metalu i pierwiastków w nim zawartych. Produktem takiej reakcji są głównie tlenki występujące w stanie stałym przechodzące do żużla. Niekiedy zgary występują w formie gazowej (np. CO). Zgary są źródłem strat otrzymywanego pierwiastka.

</doc>
<doc id="901370" url="https://pl.wikipedia.org/wiki?curid=901370" title="Prowincja Kalasin">
Prowincja Kalasin

Kalasin (กาฬสินธุ์) – jedna z prowincji ("changwat") Tajlandii. Sąsiaduje z prowincjami Sakon Nakhon, Mukdahan, Roi Et, Maha Sarakham, Khon Kaen i Udon Thani.

</doc>
<doc id="901372" url="https://pl.wikipedia.org/wiki?curid=901372" title="Hummelstadt">
Hummelstadt



</doc>
<doc id="901374" url="https://pl.wikipedia.org/wiki?curid=901374" title="Sejerø">
Sejerø

Sejerø – duńska wyspa położona na Morzu Bałtyckim.
Krótki opis.
Powierzchnia wyspy to 12,5 km², a ludność to 340 mieszkańców (I 2017 r.). Gęstość zaludnienia wynosi 27,2 os./km². Najwyższym wzniesieniem wyspy jest Bybjerg – 26 m n.p.m. Na wyspie znajduje się miejscowość Sejerby.
Demografia.
źródło: Duński Urząd Statystyczny

</doc>
<doc id="901376" url="https://pl.wikipedia.org/wiki?curid=901376" title="Swarga (zespół muzyczny)">
Swarga (zespół muzyczny)

Swarga (ros. Сварга) – założona w 1997 rosyjska grupa muzyczna wykonująca folk-pagan metal. Od tego czasu grupa, poza licznymi koncertami, ma w dorobku trzy wydane płyty studyjne, dwa minialbumy oraz płytę demo.
Historia.
Svarga została założona pod koniec 1997 w podmoskiewskim mieście Żukowski. Pierwotnym założeniem muzycznym było tworzenie doom metalu, co też grupa czyniła do 1999, choć od początku w jej twórczości występowały motywy rodzimowierstwa słowiańskiego. Sama nazwa grupy nawiązuje do mitycznej siedziby Swaroga, boga słońca. Następnie pojawił się w warstwie muzycznej nowych utworów akordeon, co spowodowało zmianę stylu muzycznego na lżejszy pagan/folk metal. W roku 2000 zespół własnym staraniem wydał płytę demo "Через мертвую реку" ("Czieriez miertwuju rieku", pol. "Przez martwą rzekę"). Mimo częstych zmian w składzie grupa aktywnie koncertowała w Moskwie i obwodzie moskiewskim, z takimi zespołami jak Arkona, Alkonost, Rossomahaar, Shadow Host i innymi. Jesienią 2005 grupa wydała pierwszą w swym dorobku płytę, "Огни на курганах" ("Ogni na kurganah", pol. "Ognie na kurhanach"), na której gościnnie jako wokalistka w kilku utworach wystąpiła Masza "Scream" Arichipowa z Arkony. Po jej wydaniu grupa rozszerzyła działalność koncertową na inne miasta Rosji. W 2007 wydała swoją drugą płytę, "Там, Где Дремлют Леса" (Tam, gdzie drzemią lasy). Najnowszym dziełem w dorobku zespołu jest album Кровь – Река (Krow’ – Rieka), który jest lżejszy od poprzednich, na nim znalazł się także utwór Смотри.

</doc>
<doc id="901377" url="https://pl.wikipedia.org/wiki?curid=901377" title="Saksun">
Saksun

Saksun (duń. "Saksen", IPA: ) – miejscowość na archipelagu Wysp Owczych, terytorium zależnym Danii, leżącym w zachodniej części Morza Norweskiego. Osadę zamieszkuje obecnie (I 2015 r.) zaledwie 10 osób, liczba ta spada w ciągu ostatnich kilkunastu lat.
Nazwa.
Nazwa tej miejscowości brzmiała wcześniej "Saxen" i jej pochodzenie jest niejasne. Może odnosić się do ludności saskiej, jednak w źródłach nie ma mowy o jakichkolwiek uchodźcach z tej grupy etnicznej na Wyspy Owcze.
Położenie.
Osada Saksun znajduje się w północno-wschodniej części wyspy Streymoy, w gminie Sunda kommuna, będącej drugą co do wielkości tego typu jednostką administracyjną na archipelagu (158 km²). Znajduje się ona na brzegu zatoki Ósin, wciętej około 2 km w głąb lądu. Jej końcową powierzchnię zajmuje laguna Pollurin, będąca jedynym tego typu wybrzeżem na Wyspach Owczych. Niegdyś stanowiła ona osłonięty port, jednak liczne sztormy spowodowały napływ dużej ilości osadów i wytworzenie się laguny. Obecnie znajdują się tam dobre warunki do wędkowania, można złowić łososie oraz pstrągi.
Prócz tego w okolicach osady znajdują się trzy większe wodospady i kilkanaście mniejszych. Podobnie jak wiele innych osad na Wyspach Owczych, także Saksun jest otoczona przez kilka szczytów – od północnego zachodu Høvdin (635 m n.p.m.), od północnego wschodu Gívrutelli (701 m n.p.m.) oraz od południa Nónið (479 m n.p.m.). Prócz tego, nieopodal leży także jezioro Saksunarvatn.
Do miejscowości biegnie jedna droga, ciągnąca się przez dolinę Saksunardalur, często urozmaicanej spadającymi po stokach wodospadami. Prócz drogi asfaltowej z miejscowości biegną także stare szlaki piesze, oznaczone kamiennymi kopcami. Prowadzą one do osad Tjørnuvík oraz Haldarsvík.
Historia.
Osada Saksun została założona na przełomie XIV i XV wieku, jednak pierwszy zachowany do dziś budynek pochodzi dopiero z początków XVII wieku. Nazywa się on Dúvugarður i jest do dziś używanym przez Farerczyków gospodarstwem rolnym. Funkcjonuje także jako muzeum, zgromadzono tam bowiem liczne narzędzia służące ludziom w okresie powstania budynku.
Prócz tego rzuca się w oczy biały kościół z roku 1858. Pierwotnie został on zbudowany w osadzie Tjørnuvík, jednak rozebrano go i przeniesiono przez góry w nowe miejsce, gdzie stoi do dziś. Okolice tegoż kościoła posłużyły jako scenerie do ekranizacji jednej z najbardziej znanych, farerskich powieści "Barbara" pióra Jørgena-Frantza Jacobsena. Wcześniej istniał tam tradycyjny, drewniany farerski kościół, jednak został zastąpiony przez nowy z 1858 roku.
Współczesność.
Elektryczność doprowadzono do Saksun w roku 1957, jednak kościół został zelektryfikowany dopiero 6 lat później (1963).
Podział administracyjny.
Przed 1 stycznia 2005 w skład archipelagu Wysp Owczych wchodziło 48 gmin, jednak ich liczbę zredukowano do 34. Wśród zlikwidowanych znalazła się między innymi Saksunar kommuna, obejmująca tereny leżące wokół osady. Została ona włączona do Sunda kommuna i wchodzi w jej skład do dnia dzisiejszego.
Transport.
Jedyną drogą transportu do i z Saksun, poza pieszymi trasami, jest trasa asfaltowa ze Streymnes. Jeździ tam 2 razy dziennie (poza niedzielami) autobus nr 203, farerskiego przewoźnika Bygdaleiðir. Krążący na trasie Saksun-Oyrabakki.

</doc>
<doc id="901378" url="https://pl.wikipedia.org/wiki?curid=901378" title="Butlonos indyjski">
Butlonos indyjski

Butlonos indyjski ("Tursiops aduncus") – gatunek ssaka z rodziny delfinowatych (Delphinidae), wcześniej uważany za podgatunek butlonosa. Do rangi gatunku został wyróżniony na podstawie badań genetycznych, osteologicznych i różnic morfologicznych.
Występowanie.
Ocean Indyjski i Ocean Spokojny.

</doc>
<doc id="901382" url="https://pl.wikipedia.org/wiki?curid=901382" title="Stradivarius">
Stradivarius



</doc>
<doc id="901384" url="https://pl.wikipedia.org/wiki?curid=901384" title="Butlonos">
Butlonos

Butlonos ("Tursiops") – rodzaj ssaka z rodziny delfinowatych (Delphinidae).
Zasięg występowania.
Rodzaj obejmuje gatunki występujące we wszystkich wodach świata.
Morfologia.
Długość ciała 190–380 cm, noworodków 84–140 cm; masa ciała 136–635 kg
Systematyka.
Podział systematyczny.
Do rodzaju należą następujące gatunki:

</doc>
<doc id="901387" url="https://pl.wikipedia.org/wiki?curid=901387" title="Kallistenes">
Kallistenes

Kallistenes z Olintu (gr. Καλλισθένης; ur. ok. 360 p.n.e., zm. 327 p.n.e.) – starożytny grecki historyk.
Siostrzeniec Arystotelesa, wychowywany był przez niego razem z Aleksandrem Wielkim. Towarzyszył Aleksandrowi w wyprawie wojennej na wschód. Oskarżony o udział w spisku na jego życie został stracony.
Był autorem składającej się z 10 ksiąg "Historii greckiej", obejmującej wydarzenia od 386 p.n.e. do 357 p.n.e., oraz kontynuującej jej narrację "Wojny świętej", zawierającej opis wydarzeń z lat 357-346 p.n.e. Za najważniejsze dzieło Kallistenesa uchodzą "Czyny Aleksandra", opisujące pierwsze lata wyprawy macedońskiego króla. Mimo panegirycznej treści gloryfikującej Aleksandra było to ważne źródło historyczne, opierali się na nim m.in. Plutarch i Flawiusz Arrian. Dzieła Kallistenesa nie zachowały się w całości do czasów współczesnych. 
Pseudo-Kallistenes.
Należy odróżnić Kallistenesa od autora antycznego, fabularyzowanego romansu z III wieku n.e. pod tytułem: "Romans o Aleksandrze". Dzieło w generalnym zarysie odzwierciedla dzieje Aleksandra Wielkiego, jego podboje przedstawiono według kolejności bardzo zbliżonej do historycznych, jednak autor zawarł mieszaninę faktów historycznych oraz wiadomości, których źródłem jest fikcja literacka.

</doc>
<doc id="901393" url="https://pl.wikipedia.org/wiki?curid=901393" title="Prowincja Khon Kaen">
Prowincja Khon Kaen

Khon Kaen (taj. ขอนแก่น) – jedna z prowincji ("changwat") Tajlandii. Sąsiaduje z prowincjami Nongbua Lamphu, Udon Thani, Kalasin, Maha Sarakham, Buri Ram, Nakhon Ratchasima, Chaiyaphum, Phetchabun i Loei.

</doc>
<doc id="901394" url="https://pl.wikipedia.org/wiki?curid=901394" title="Garbogrzbiet">
Garbogrzbiet

Garbogrzbiet ("Sousa") - rodzaj ssaka z rodziny delfinowatych (Delphinidae).
Występowanie.
Rodzaj obejmuje gatunki występujące we wschodnio-południowym Atlantyku i Oceanie Indyjskim.
Morfologia.
Długość ciała 235–280 cm; masa ciała 250–284 kg
Systematyka.
Podział systematyczny.
Do rodzaju należą następujące gatunki:

</doc>
<doc id="901395" url="https://pl.wikipedia.org/wiki?curid=901395" title="Prowincja Loei">
Prowincja Loei

Loei (taj. เลย) – jedna z prowincji ("changwat") Tajlandii. Sąsiaduje z prowincjami Nong Khai, Udon Thani, Nongbua Lamphu, Khon Kaen, Phetchabun i Phitsanulok oraz z laotańskimi prowincjami Xaignabouli i Wientian.

</doc>
<doc id="901396" url="https://pl.wikipedia.org/wiki?curid=901396" title="Pseudorca crassidens">
Pseudorca crassidens



</doc>
<doc id="901397" url="https://pl.wikipedia.org/wiki?curid=901397" title="Pseudorca">
Pseudorca



</doc>
<doc id="901398" url="https://pl.wikipedia.org/wiki?curid=901398" title="Stenella clymene">
Stenella clymene



</doc>
<doc id="901399" url="https://pl.wikipedia.org/wiki?curid=901399" title="Altana (wieś)">
Altana (wieś)

Altana – wieś w Polsce położona w województwie kujawsko-pomorskim, w powiecie radziejowskim, w gminie Dobre.
W latach 1975–1998 miejscowość administracyjnie należała do województwa włocławskiego.

</doc>
<doc id="901400" url="https://pl.wikipedia.org/wiki?curid=901400" title="Orcinus">
Orcinus



</doc>
<doc id="901402" url="https://pl.wikipedia.org/wiki?curid=901402" title="Instrukcja wiążąca">
Instrukcja wiążąca

Instrukcja wiążąca – instrukcja w danym języku programowania służąca uproszczeniu zapisu odwołań do pól rekordu (struktury) lub pól i metod obiektu.
Stosowanie instrukcji wiążącej.
Standardowo odwołania do pól rekordów lub pól i metod obiektu realizowane są za pomocą nazw kwalifikowanych tworzonych przy pomocy odpowiednich desygnatorów pól.
"Przykład w języku Pascal:"
 type
 tadres = record
 ulica : string[50];
 miasto : string[30]
 end;
 tosoba = record
 imie : string[20];
 nazwisko : string[30];
 adres : tadres
 end;
 var osoba : tosoba;
Odwołania do pól zmiennej "osoba" mają postać:
 osoba.imie:='Jan';
 osoba.nazwisko:='Kowalski';
 osoba.adres.ulica:='ul. Nowa 10/10';
 osoba.adres.miasto:='Wroclaw';
Takie odwołania do pól określonego rekordu w grupie instrukcji zaciemniają czytelność kodu źródłowego i utrudniają jego pisanie. W celu uproszczenia kodu wprowadzono instrukcję wiążącą.
"Przykład w języku Pascal:"
 with osoba.adres do
 begin
 ulica:='ul. Nowa 10/10';
 miasto:='Wroclaw'
 end;
Działanie instrukcji wiążącej polega na powiązaniu niezdefiniowanych identyfikatorów "ulica" i "miasto" z rekordem wskazanym w nagłówku instrukcji wiążącej i w efekcie przypisanie polom tego rekordu (niewskazanego jawnie w instrukcji przypisania) odpowiednich wartości. Z powyższego wynika jasno, że choć powyższa konstrukcja nazwana została i zdefiniowana w językach jako „instrukcja”, tak naprawdę nie jest instrukcją (nie generuje żadnego dodatkowego kodu wynikowego), lecz jest dyrektywą dla kompilatora, ułatwiającą pisanie kodu źródłowego.
Języki programowania z instrukcją wiążącą.
JavaScript.
 with("obiekt")
 "instrukcje"
Modula 2.
 WITH "rekord" DO
 "instrukcje"
 END
Pascal.
 with "identyfikator" do "instrukcja";
Visual Basic.
 With "obiekt"
 "instrukcje"
 End With

</doc>
<doc id="901403" url="https://pl.wikipedia.org/wiki?curid=901403" title="Delfin arabski">
Delfin arabski

Delfin arabski ("Delphinus capensis tropicalis") – podgatunek delfina długopyskiego, ssaka z rodziny delfinowatych (Delphinidae), opisany przez van Bree w 1971 roku w randze gatunku. Pozycja taksonomiczna gatunku została zakwestionowana badaniami Jeffersona i Van Waerebeeka, którzy uznali, że jest to podgatunek delfina długopyskiego.
Występowanie.
Występuje w Morzu Arabskim, Zatoce Perskiej oraz w Morzu Południowochińskim.

</doc>
<doc id="901404" url="https://pl.wikipedia.org/wiki?curid=901404" title="Prowincja Maha Sarakham">
Prowincja Maha Sarakham

Maha Sarakham (taj. มหาสารคาม) – jedna z prowincji ("changwat") Tajlandii. Sąsiaduje z prowincjami Kalasin, Roi Et, Surin, Buri Ram i Khon Kaen.

</doc>
<doc id="901408" url="https://pl.wikipedia.org/wiki?curid=901408" title="Dolina Będkówka">
Dolina Będkówka



</doc>
<doc id="901410" url="https://pl.wikipedia.org/wiki?curid=901410" title="Garbogrzbiet indyjski">
Garbogrzbiet indyjski

Garbogrzbiet indyjski ("Sousa plumbea") – gatunek ssaka łożyskowego z rodziny delfinowatych (Delphinidae).
Zasiedla wody zachodniego Oceanu Indyjskiego wzdłuż wybrzeży Afryki, po Morze Czerwone i wybrzeża Indii.

</doc>
<doc id="901413" url="https://pl.wikipedia.org/wiki?curid=901413" title="Biblijna Szkoła Strażnicy – Gilead">
Biblijna Szkoła Strażnicy – Gilead

Biblijna Szkoła Strażnicy – Gilead () – szkoła kształcąca misjonarzy Świadków Jehowy, założona przez Towarzystwo Strażnica w 1943 roku w South Lansing w stanie Nowy Jork w Stanach Zjednoczonych. Od 1995 roku mieści się w Centrum Szkoleniowym Towarzystwa Strażnica w Patterson w stanie Nowy Jork. Program szkolenia oparty jest przede wszystkim na Piśmie Świętym, a koncentruje się na działalności ewangelizacyjnej. Program zajęć w Szkole Gilead opracowuje i realizuje "Dział Szkoleń Teokratycznych" pod nadzorem "Komitetu Nauczania" Ciała Kierowniczego. 10 września 2022 roku naukę zakończyła 152 klasa.
Nazwa Szkoły Gilead nawiązuje do regionu Gilead w starożytnym Izraelu i oznacza „kopiec świadectwa”.
Historia.
Pierwsi misjonarze.
W pierwszych dziesięcioleciach XX wieku Świadkowie Jehowy rozpoczęli działalność misyjną prowadzoną w różnych częściach świata. W gronie ówczesnych misjonarzy byli między innymi: Edwin Skinner, George Wright, Claude Goodman i Ron (Ronald) Tippin, którzy głosili w Indiach, William R. Brown, który rozpoczął działalność w Afryce Zachodniej, George Young działający m.in. na wyspach Morza Karaibskiego i w krajach Ameryki Południowej, Robert Nisbet w krajach afrykańskich, Juan Muñiz w Hiszpanii i krajach Ameryki Południowej, Frank Dewar w krajach Azji Południowo-Wschodniej, Käthe Palm głosząca w osiedlach górniczych i na ranczach w Chile, Evander J. Coward działający na obszarze państw karaibskich, Robert R. Hollister w Azji Południowo-Wschodniej, William Johnston, Thomas Walder i George Phillips w krajach południowej Afryki oraz Adolf Weber w Szwajcarii, Belgii, Francji i we Włoszech. Działalność misjonarska była więc prowadzona na niewielką skalę.
Założenie Szkoły Gilead.
W trakcie trwania II wojny światowej działalność i/lub literatura Świadków Jehowy w wielu krajach były zakazane. Jednakże we wrześniu 1942 roku Świadkowie Jehowy zorganizowali 85 zgromadzeń pod hasłem „Nowy świat”. W głównym mieście kongresowym w Cleveland w stanie Ohio Nathan H. Knorr, wybrany w styczniu tego samego roku na stanowisko trzeciego prezesa Towarzystwa Strażnica, wygłosił przemówienie pod tytułem: „Pokój – czy może być trwały?” Wskazywał w nim, że mimo trwającej wojny musi nastąpić pokój. Opracowano plany wykorzystania tego okresu pokoju do zwiększenia działalności głoszenia. Zarząd Towarzystwa Strażnica, który stanowił ówczesne Ciało Kierownicze Świadków Jehowy, postanowił otworzyć szkołę misjonarską. Na początku stycznia 1943 roku grupie 100 pionierów rozesłano poufne zaproszenia. Było wśród nich 49 mężczyzn i 51 kobiet (zarówno małżeństw jak i osób w stanie wolnym). Grupa ta utworzyła 1. klasę studentów pięciomiesięcznego szkolenia rozpoczynając działalność Szkoły Gilead. 1 lutego 1943 roku w uroczystym otwarciu szkoły udział wzięli członkowie zarządu Towarzystwa Strażnica. Zaproszono również wykładowców, przyjaciół i krewnych pierwszych studentów. Wśród mówców byli Frederick W. Franz i William E. Van Amburgh. Zakończenie nauki przez pierwszą klasę miało miejsce 23 czerwca 1943 roku.
Do pierwszych pięciu klas zapraszano studentów wyłącznie ze Stanów Zjednoczonych – pierwszą klasą międzynarodową była klasa szósta (1945/1946). 30 Absolwentów pierwszej klasy planowano wysłać do Meksyku. Studenci klasy ósmej po raz pierwszy pochodzili z 18 krajów. Do dziewiątej klasy zaproszono grupę 64 pionierów z Quebecu, których po ukończeniu szkolenia skierowano do różnych miejscowości w Quebecu w celu zakładania nowych zborów. Do klasy jedenastej zaproszono ponad 20 osób japońskiego pochodzenia bądź gotowych udać się do Japonii. W początkowym okresie działalności Szkoły Gilead misjonarze byli wysyłani na tereny zagraniczne, gdzie głosicieli było niewielu lub nie było ich wcale. W pierwszych 10 latach działalności ukończyło ją przeszło 2000 misjonarzy. W roku 1955 w terenie usługiwało 1814 misjonarzy.
Pierwotnie szkoła nosiła nazwę "Biblijne Kolegium Strażnicy – Gilead" (), później nazwa została zmieniona na obecną. W 1953 roku Szkołę Gilead wpisano do wykazu zatwierdzonych uczelni przez władze Stanów Zjednoczonych, a 30 kwietnia 1954 roku umieszczono ją w publikacji "Educational Institutions Approved by the Attorney General". Początkowo mieściła się na Farmie Królestwa w South Lansing w pobliżu miasta Ithaca w stanie Nowy Jork. W 1961 roku szkołę przeniesiono do Biura Głównego w nowojorskim Brooklynie, a w 1988 roku na Farmy Strażnicy do Wallkill w stanie Nowy Jork, gdzie zajęcia rozpoczęły się 17 października. Od kwietnia 1995 roku zajęcia odbywają się w Centrum Szkoleniowym Towarzystwa Strażnica w Patterson w stanie Nowy Jork.
W latach 1961–1965 pięć klas Szkoły Gilead objęto dłuższym cyklem nauczania. Klasy te składały się głównie z członków rodzin Betel, których przeszkolono w sprawach dotyczących kierowania Biurem Oddziału. Jesienią 1965 roku przywrócono pięciomiesięczny program zajęć a także ponownie położono nacisk na kształcenie misjonarzy.
Prowadzono również filie tej szkoły w Meksyku (w latach 1980–1981, w j. hiszpańskim), w Niemczech (w latach 1981–1982 i w roku 1984 i w roku 1992, w j. niemieckim) oraz w Indiach (w 1983 roku, w j. angielskim).
W 1993 roku minęło 50 lat od założenia Szkoły Gilead i w związku z tym na kongres międzynarodowy pod hasłem „Pouczani przez Boga” zaproszono do swoich rodzinnych krajów 1167 misjonarzy, którzy opowiedzieli krótkie relacje z prowadzonej działalności kaznodziejskiej. Po raz kolejny takie zaproszenia wystosowano w roku 1998 w związku z kongresem międzynarodowym pod hasłem „Boża droga życia” oraz w roku 2014 na kongres międzynarodowy pod hasłem „Szukajmy najpierw Królestwa Bożego!”, z którego skorzystało około 4300 misjonarzy.
Zmiana profilu studentów.
Od 132. klasy, która rozpoczęła naukę 24 października 2011 roku do Szkoły Gilead przyjmuje się wyłącznie specjalnych sług pełnoczasowych – pionierów specjalnych, nadzorców obwodu z żonami, betelczyków, a także misjonarzy terenowych, którzy jeszcze nie ukończyli tej szkoły. Od tamtego czasu 182 absolwentów weszło w skład Komitetów Oddziałów lub Komitetów Krajów. W związku z pandemią COVID-19 od marca 2020 roku do sierpnia 2020 roku zajęcia nowych klas zostały przełożone. 
W marcu 2020 roku w związku z pandemią COVID-19 w uroczystości zakończenia nauki 148. klasy nie brali udziału zaproszeni goście. W tym samym miesiącu miała rozpocząć szkolenia 149. klasa. Przed ogłoszeniem lockdownu, z 14 krajów dotarło 25 studentów z 50 zaproszonych. Po zniesieniu ograniczeń nałożonych przez władzę na uczelnie, klasa ta, w ścisłym reżimie sanitarnym, rozpoczęła naukę w sierpniu 2020 roku, a zakończyła 16 stycznia 2021 roku (nie zostało zorganizowane uroczyste zakończenie nauki tej klasy z zaproszonymi gośćmi). Natomiast we wrześniu 2021 roku w uroczystości zakończenia 150 klasy brały udział tylko osoby z Betel. Wszyscy absolwenci tej klasy pochodzili ze Stanów Zjednoczonych.
Z nauki w tej szkole mogą skorzystać małżeństwa będące co najmniej trzy lata po chrzcie, mające od 21 do 38 lat. Kandydaci muszą biegle posługiwać się językiem angielskim w mowie i piśmie, cieszyć się dobrym zdrowiem oraz wyrazić gotowość wyjazdu na teren zagraniczny.
Do września 2022 roku szkołę ukończyło około 9 tysięcy studentów w 152 klasach. Absolwenci wszystkich klas zostali skierowani do przeszło 170 krajów. Wśród absolwentów: 122., 129., 136., 137., 139., 140., 144., 145., 146. oraz 148. klasy Szkoły Gilead, znaleźli się absolwenci z Polski (lub skierowani do Polski).
Uroczyste wręczenie dyplomów.
Po zakończeniu nauki odbywa się uroczyste rozdanie dyplomów i przydział terenu misjonarskiego. Na tę uroczystość zaprasza się również innych obserwatorów.
30 lipca 1950 roku uroczystość rozdania dyplomów 120 absolwentom 15. klasy po raz pierwszy odbyła się wyjątkowo na międzynarodowym kongresie Świadków Jehowy pod hasłem „Rozrost Teokracji”, na nowojorskim stadionie "Yankee". Po raz drugi na tym stadionie taka uroczystość miała miejsce, 19 lipca 1953 roku, kiedy 127 absolwentom 21. klasy wręczono dyplomy na międzynarodowym kongresie Świadków Jehowy pod hasłem „Społeczeństwo Nowego Świata”. Rok później uroczystość wręczenia dyplomów 116 studentów z 23. klasy miała miejsce na kongresie w Toronto. W 1955 roku uroczystość ta miała znowu miejsce na nowojorskim stadionie "Yankee", w czasie kongresu międzynarodowego pod hasłem „Tryumfujące Królestwo”. 102 studentów 25. klasy otrzymało dyplomy. Również 103 studentów 31. klasy otrzymało dyplomy w czasie kongresu międzynarodowego pod hasłem „Wola Boża”, który w 1958 roku odbył się na tym stadionie.
Misjonarz terenowy.
Misjonarzem terenowym od kwietnia 2015 roku może zostać absolwent Kursu dla Ewangelizatorów Królestwa. Najpierw pełni służbę jako tymczasowy pionier specjalny, a miejscowy Komitet Oddziału co roku analizuje jego działalność kaznodziejską. Jeżeli ma potencjał, jest zalecany jako kandydat na misjonarza terenowego. Nowo zamianowany misjonarz terenowy otrzymuje przydział terenu działalności na 3 lata. Po tym czasie jeśli chce dalej kontynuować służbę, Komitet Służby Biura Oddziału rozpatruje taką prośbę.
Dział Podróży w Biurze Głównym kupuje bilety lotnicze dla zaproszonych studentów. W uzyskaniu wiz pomaga Dział Prawny w Biurze Głównym. W związku z pandemią COVID-19 od marca 2020 roku nauka w Szkole Gilead (do sierpnia 2020) i na Kursie dla Ewangelizatorów Królestwa (do końca 2022 roku została tymczasowo zawieszona).
W 2021 roku na całym świecie działało 3090 misjonarzy terenowych. Zostali przydzielani do zborów, w których są potrzeby związane z głoszeniem. Dodatkowo 1001 misjonarzy terenowych usługiwało w charakterze nadzorców obwodów i ich żon.
Zakres szkolenia.
Szkolenie to kładzie nacisk na studiowanie Biblii i na sprawy organizacyjne Świadków Jehowy (przedmioty to m.in.: nauki biblijne, przemawianie publiczne, służba polowa, służba misjonarska, dzieje religii, prawo Boże, prawo międzynarodowe, stosunki z władzami, prowadzenie dokumentacji oraz język obcy). W czasie nauki studenci szkoły analizują też każdy werset biblijny oraz uczestniczą w działalności kaznodziejskiej.
Absolwenci udający się na tereny misyjne, w rejony gęsto zaludnione, mają wywierać największy wpływ na dzieło głoszenia oraz na działalność zborową miejscowych głosicieli, umacniając ich wiarę. Zamiast świadczenia ludziom potrzeb materialnych, ich praca misyjna koncentruje się na głoszeniu, że jedynym trwałym rozwiązaniem problemów ludzkości jest Królestwo Boże. Ciało Kierownicze posługuje się Szkołą Gilead, by prowadzić specjalistyczne szkolenia teokratyczne dla niektórych pionierów specjalnych, misjonarzy działających w terenie, którzy jeszcze nie ukończyli tej Szkoły, nadzorców podróżujących oraz wolontariuszy Biur Oddziałów tzw. "betelczyków". Doświadczone małżeństwa brane pod uwagę jako kandydaci do Szkoły Gilead proszone są przez Biuro Oddziału o wypełnienie zgłoszenia. Kandydaci brani są obecnie pod uwagę również spośród absolwentów "Kursu Biblijnego dla Małżeństw". Misjonarze terenowi są zazwyczaj wysyłani na tereny zagraniczne. Wielu z nich poświęca 130 godzin miesięcznie na służbę kaznodziejską. Ze względu na charakter wykonywanej służby misjonarze terenowi należą do "Ogólnoświatowej Wspólnoty Specjalnych Sług Pełnoczasowych Świadków Jehowy". We wrześniu 2021 roku na świecie było 675 członków Komitetów Oddziałów i 17 członków Komitetów Kraju. Spośród nich 355 jest absolwentami Szkoły Gilead, z tego 221 ukończyło ją w ciągu ostatnich 10 lat.
Wykładowcy (lista niepełna).
Zajęcia prowadzą wykładowcy z Działu Szkoleń Teokratycznych oraz inni wykładowcy w tym członkowie Ciała Kierowniczego. Wykładowcy: Karl Adams, Victor Blackwell, Lawrance Bowen, Michael Burnett, James Cauthon, Richard Chilton, Edward A. Dunlap – były sekretarz szkoły, Frederick W. Franz – były rektor szkoły, Maxwell G. Friend, Ulysses V. Glass, Harold Jackson, Eduardo Keller, Nathan H. Knorr, Russell Kurzen, Trent Lippold. Wallace Liverance – były sekretarz szkoły, Mark Noumair, Harry Peloyan, Jack Redfort, Fred Rusk, Sam Roberson, William Samuelson, Albert D. Schroeder – były sekretarz szkoły, Robert Wallen, W. Wilkinson.
Kurs dla Ewangelizatorów Królestwa.
Kurs dla Ewangelizatorów Królestwa (ang. "School for Kingdom Evangelizers") – szkolenie organizowane od września 2014 roku, w Polsce pierwsza klasa rozpoczęła naukę w marcu 2015 roku. Do czerwca 2015 roku odbyły się dwa pierwsze kursy (klasy) (do marca 2023 roku naukę zakończyło 31 klas: m.in. w Bydgoszczy, Gdańsku, Głogowie, Kołobrzegu, Kielcach, Krakowie, Lublinie, Łodzi, Poznaniu, Sanoku, Sosnowcu, Szczecinie, Warszawie i Zabrzu). Absolwenci kursu w Polsce usługują m.in. w Bułgarii, na Cyprze, Holandii, Kirgistanie, Litwie, w Polsce, Niemczech i Słowenii. Szkolenie zastąpiło Kurs Biblijny dla Braci oraz Kurs Biblijny dla Małżeństw. Ten dwumiesięczny kurs został przewidziany dla doświadczonych pionierów gotowych opuścić rodzinne strony i działać tam, gdzie są potrzebni. Z kursu mogą korzystać Świadkowie Jehowy w wieku od 23 do 65 lat (w wyjątkowych sytuacjach w wieku 21—22 lat) – zarówno osoby w stanie wolnym, jak i małżeństwa, którzy cieszą się dobrym zdrowiem, są przynajmniej od dwóch lat pionierami, mężczyźni również od dwóch lat starszymi lub sługami pomocniczymi, a małżeństwa muszą być także przynajmniej dwa lata po ślubie. Absolwenci kursu, którzy nie ukończyli 50 lat, mogą być skierowani jako czasowi pionierzy specjalni na odległe lub trudno dostępne tereny. Niektórzy absolwenci zostają zamianowani jako tymczasowi pionierzy specjalni, po corocznej analizie ich działalności. Spośród nich niektórzy z nich mogą zostać misjonarzami terenowymi na początek na okres 3 lat. W związku z pandemią COVID-19 od 14 marca 2020 roku do 31 grudnia 2022 roku zajęcia kursu były zawieszone.
Dawne kursy.
Kurs Biblijny dla Braci.
Kurs Biblijny dla Braci (; dawniej Kurs Usługiwania ang. "Ministerial Training School") – kurs organizowany przez Świadków Jehowy w latach 1987–2014, wprowadzony w październiku 1987 roku w Pittsburghu (Stany Zjednoczone), jako filia Biblijnej Szkoły Strażnicy – Gilead.
Ten ośmiotygodniowy kurs został zorganizowany w 43 krajach, prowadzony w 21 językach. Również w Polsce, od 18 listopada 1993 roku do 23 listopada 2014 roku, odbyło się 44 takich kursów (klas). Skorzystało z nich około 1000 starszych zboru i sług pomocniczych w stanie wolnym – w wieku 23 do 62 lat – z tego ok. 80 usługuje na terenach zagranicznych. Pozostałym wymaganiem było nieprzerwane usługiwanie przynajmniej przez okres dwóch lat w charakterze starszych lub sług pomocniczych. Od 2002 roku odbywał się w Centrum Kongresowym Świadków Jehowy w Sosnowcu. Na świecie do końca 2011 roku skorzystało z niego 37 445 osób. Od października 2010 roku "Kurs Usługiwania" nazwany został "Kursem Biblijnym dla Braci". Celem kursu było wnikliwe poznawanie Biblii. Studenci uczyli się, jak są zorganizowani religijnie Świadkowie Jehowy i jak sami mogą jeszcze skuteczniej posługiwać się Pismem Świętym podczas głoszenia ludziom oraz zebrań. Rozwijają umiejętność publicznego przemawiania. Absolwenci tego kursu usługują obecnie w 117 spośród 240 krajów, w których działają Świadkowie Jehowy. Część z nich po ukończeniu szkolenia wyjechała na przydzielone tereny krajowe, zagraniczne, lub obcojęzyczne. Podczas kursu studenci posługiwali się "Pismem Świętym w Przekładzie Nowego Świata" i publikacjami Świadków Jehowy.
Kurs Biblijny dla Małżeństw.
Kurs Biblijny dla Małżeństw (ang. "Bible School for Christian Couples") – szkolenie wprowadzone w październiku 2011 roku w Centrum Szkoleniowym Towarzystwa Strażnica w Patterson (Stany Zjednoczone), a w Polsce w 2013 roku, organizowany był do 2014 roku. Ten dwumiesięczny kurs dla małżeństw Świadków Jehowy w wieku od 25 do 50 lat, które cieszyli się dobrym zdrowiem, byli co najmniej dwa lata po ślubie, minimum dwa lata pionierami. Mąż musiał przynajmniej od dwóch lat nieprzerwanie usługiwać jako starszy zboru lub sługa pomocniczy. Kurs ten poświęcony był wnikliwemu poznawaniu Biblii. Zapewniał małżeństwom szkolenie, dzięki któremu mogli w jeszcze pełniejszej mierze być użyteczne Jehowie Bogu i Jego organizacji. Pary otrzymali przydział terenów na terenie swojego kraju, a niektórzy skierowani zostali zagranicę. Podczas kursu studenci posługiwali się "Pismem Świętym w Przekładzie Nowego Świata" i publikacjami Świadków Jehowy. W Polsce do listopada 2014 roku odbyło się pięć takich kursów (klas) (w Słupsku, Krakowie, Lublinie, Chorzowie i Łodzi), których absolwenci usługują m.in. w Bułgarii, Irlandii, Niemczech, Polsce i Słowenii.

</doc>
<doc id="901417" url="https://pl.wikipedia.org/wiki?curid=901417" title="311 South Wacker Drive">
311 South Wacker Drive

311 South Wacker Drive – wieżowiec w centrum Chicago, w stanie Illinois w USA.
Ma 64 piętra i 293 m wysokości. Budowa została ukończona w 1990. Jest szóstym co do wysokości wieżowcem w Chicago, a czternastym w USA.
Jest najwyższym wieżowcem w USA wykonanym z żelbetu i najwyższym na świecie o takiej nazwie jak adres przy którym się znajduje.
Ogromny hol główny jest wysokości 26 m którego część znajduje się pod ziemią. Znajduje się w nim ogród "Winter garden" z palmami i fontanną.
Jest wieżowcem dobrze widocznym w nocy ze względu na wyraźnie oświetloną szczytową część budynku w kształcie "korony" której wygląd jest bardzo zbliżony do pierścionka zaręczynowego podarowanego przez architekta żonie.

</doc>
<doc id="901420" url="https://pl.wikipedia.org/wiki?curid=901420" title="Fiszka">
Fiszka

Fiszka (fr. "fiche") – kartka w kartotece dotycząca określonego hasła i zawierająca związane z nim informacje lub notatki. Fiszki wykorzystuje się m.in. w katalogach bibliotecznych. Te tzw. fiszki bibliograficzne zawierają tytuł książki, jej autora, miejsce i rok wydania itp. (zob. zapis bibliograficzny). Fiszki wykorzystuje się także w innego rodzaju katalogach. Mianem tym można w znaczeniu ogólniejszym określić dowolną, zwykle niewielkich rozmiarów, kartkę zawierającą notatki.
Fiszki jako samodzielnie wykonana pomoc naukowa.
Fiszki można także wykorzystywać jako samodzielnie wykonaną pomoc naukową służącą do systematycznego uczenia się. Fiszka to kartonik z hasłem, słówkiem, datą historyczną lub pytaniem na awersie oraz definicją, tłumaczeniem, objaśnieniem lub odpowiedzią na stronie odwrotnej (rewersie). Przy pomocy wielu przegródek (np. w pudełku z przegródkami) lub odrębnych pudełek czy nawet stosów z fiszkami możliwa jest nauka i powtórka wszelkich danych, słówek, faktów czy dat.
Przykład: trzy przegródki: 1, 2 oraz 3. Na początku wszystkie fiszki znajdują się w przegródce 1 - dokonuje się codziennych powtórek fiszek z tejże przegródki; fiszki z przegródki 2 powtarzane są co drugi dzień, fiszki z przegródki 3 np. co czwarty dzień. Jeżeli uczący się zna już odpowiedź, to fiszka wędruje do kolejnej (wyższej) przegródki. Jeżeli nie jest znana prawidłowa odpowiedź, fiszka wędruje do najniższej przegródki. Celem nauki jest umieszczenie wszystkich fiszek w przegródce najwyższej. Aktualnie najpowszechniejszym rozwiązaniem autodydaktycznym jest posługiwanie się pudełkiem z pięcioma przegródkami.
Istnieją także modyfikacje pierwotnej metody nauki przy pomocy fiszek polegające np. na tym, że udzielenie niepoprawnej odpowiedzi nie jest traktowane aż tak rygorystycznie i dana fiszka wraca tylko o jeden poziom niżej. 
Autorem tego systemu jest niemiecki publicysta Sebastian Leitner, który przedstawił go w roku 1973 w swoim dziele noszącym pierwotnie tytuł "Lernen lernen" (dzisiejszy tytuł jego książki to "So lernt man lernen", czyli „Tak nauczysz się uczyć”). W Polsce książka ta ukazała się pod tytułem „Naucz się uczyć”. Ogólne pojęcie "fiszki" jako narzędzia (auto)dydaktycznego po raz pierwszy sformułował jednak już Celestyn Freinet. 
Powstają liczne edukacyjne programy komputerowe bazujące bezpośrednio na ścisłych założeniach Leitnera, np. Teachmaster, Pauker, ProVoc, Voc2brain, jMemorize, FlashQard, FreshMemory, Granule, VTrain. Istnieją także aplikacje tego typu napisane specjalnie dla telefonów komórkowych. Na uwagę zasługują również popularne aplikacje wykorzystujące mniej lub bardziej zmodyfikowany algorytm Leitnera, np. Anki (możliwość nauki również na współczesnych smartfonach oraz tabletach PC) czy Mnemosyne.

</doc>
<doc id="901424" url="https://pl.wikipedia.org/wiki?curid=901424" title="Wały Zygmuntowskie">
Wały Zygmuntowskie



</doc>
<doc id="901425" url="https://pl.wikipedia.org/wiki?curid=901425" title="Kłódka (województwo warmińsko-mazurskie)">
Kłódka (województwo warmińsko-mazurskie)

Kłódka (d. niem. "Klutkenmühle") – osada w Polsce położona w województwie warmińsko-mazurskim, w powiecie olsztyńskim, w gminie Dobre Miasto. Miejscowość wchodzi w skład sołectwa Barcikowo.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
Zobacz też: Kłódka

</doc>
<doc id="901426" url="https://pl.wikipedia.org/wiki?curid=901426" title="Kłódka (ujednoznacznienie)">
Kłódka (ujednoznacznienie)

W Polsce:

</doc>
<doc id="901429" url="https://pl.wikipedia.org/wiki?curid=901429" title="Delfin (rodzaj ssaka)">
Delfin (rodzaj ssaka)

Delfin ("Delphinus") – rodzaj ssaka z rodziny delfinowatych (Delphinidae).
Zasięg występowania.
Rodzaj obejmuje jeden żyjący współcześnie gatunek występujący we wszystkich oceanach świata.
Systematyka.
Podział systematyczny.
Do rodzaju należy jeden występujący współcześnie gatunek:
oraz gatunek wyamrły:

</doc>
<doc id="901430" url="https://pl.wikipedia.org/wiki?curid=901430" title="Aleksandyr Dełczew">
Aleksandyr Dełczew

Aleksandyr Dełczew, bułg. Александър Делчев (ur. 15 lipca 1971 w Sofii) – bułgarski szachista, arcymistrz od 1997 roku.
Kariera szachowa.
Od połowy lat 90. należy do ścisłej czołówki bułgarskich szachistów. Jest trzykrotnym mistrzem Bułgarii mężczyzn (w latach 1994, 1996 i 2001). Dwukrotnie wystąpił w mistrzostwach świata rozegranych systemem pucharowym: w 2001 w Moskwie uległ w III rundzie Borysowi Gelfandowi, natomiast w 2004 w Trypolsie - w II rundzie przegrał z Weselinem Topałowem. 
Wielokrotnie reprezentował Bułgarię w turniejach drużynowych, m.in.:
Odniósł wiele sukcesów w międzynarodowych turniejach (przede wszystkim otwartych), zwyciężając bądź dzieląc I miejsca m.in. w Nicei (2001), Hyères (2001), Reggio Emilii (2001/02), Teramo (2002), Imperii (2002), Linares "open" (2003), Ljubljanie (2003), Suboticy (2003), Porto San Giorgio (2003), Albacete (2003), Genui (2003), Balaguerze (2004), Navalmoral de la Mata (2004), Reggio Emilii (2004/05), Sorcie (2005, 2008), Bijelo Polje (2005), Bad Wiessee (2005) oraz Balaguerze (2006). W 2014 zwyciężył w Jaén.
"Uwaga: Lista sukcesów niekompletna (do uzupełnienia w latach 2006–2014)."
Najwyższy ranking w karierze osiągnął 1 października 2005, z wynikiem 2669 punktów zajmował wówczas 36. miejsce na światowej liście FIDE, jednocześnie zajmując 2. miejsce (za Weselinem Topałowem) wśród bułgarskich szachistów.
Życie prywatne.
Jego żoną jest arcymistrzyni Emilia Dżingarowa.

</doc>
<doc id="901438" url="https://pl.wikipedia.org/wiki?curid=901438" title="Thomas Vermaelen">
Thomas Vermaelen

Thomas Vermaelen (wym. []; ur. 14 listopada 1985 w Kapellen) – były belgijski piłkarz, występujący na pozycji obrońcy, reprezentant Belgii.
Kariera klubowa.
Wczesna kariera.
Vermaelen jest wychowankiem klubu Germinal Ekeren, który potem zmienił nazwę na Germinal Beerschot Antwerpia. Grał w tym zespole w drużynach juniorskich.
AFC Ajax.
Vermaelen dołączył do akademii holenderskiego Ajaxu Amsterdam. Zadebiutował 15 lutego 2004 roku w wygranym 0:2 wyjazdowym meczu z FC Volendam. 15 lutego 2004 zadebiutował w Eredivisie w wyjazdowym spotkaniu z FC Volendam wygranym przez Ajax 2:0. Był to jego jedyny mecz w tamtym sezonie w lidze, miał więc niewielki udział w wywalczeniu mistrzostwa Holandii. W sezonie 2004/2005 został wypożyczony do RKC Waalwijk, w którym wystąpił w 13 meczach, strzelił 2 gole i zajął z RKC 9. miejsce.
Jego kariera zaczęła brać tempa dopiero, gdy wrócił do Ajaksu i wygrał Puchar Holandii. Występy w tym sezonie zaowocowały powołaniem do reprezentacji Belgii. W następnym sezonie Ajax wygrał Tarczę Johana Cruijffa i kolejny Puchar Holandii. W 2007 po raz drugi z rzędu zdobył Tarczę Johana Cruijffa. Jego partnerem w obronie na początku był John Heitinga – absolwentem akademii Ajaxu, a później, kiedy Heitinga wyjechał do Atlético Madryt do Hiszpanii, stał się nim Jan Vertonghen. Po odejściu Klaasa-Jana Huntelaara w połowie sezonu 2008/2009, Vermaelen został kapitanem Ajaksu. Był nim przez pozostałą część sezonu, gdzie grał głównie jako lewy obrońca.
Arsenal.
2009-10.
Vermaelen dołączył do Arsenalu za wstępną opłatą 10 milionów euro (wzrosła ona potem do 12 milionów euro). 19 czerwca 2009 roku, podpisał czteroletni kontrakt. Po tym, jak Kolo Touré opuścił Arsenal i przeniósł się do Manchesteru City, Vermaelen przejął jego koszulkę z numerem 5 i wraz z Williamem Gallasem utworzyli świetny duet obrońców Arsenalu. Vermaelen zadebiutował w Premier League 15 sierpnia 2009 roku w wygranym 1-6 wyjazdowym meczu z Evertonem i strzelił w nim gola w 37. minucie. Został 84. graczem Arsenalu, który zdobył bramkę w swoim debiucie. Następnie strzelił dwie bramki przeciwko Wigan Athletic w zwycięskim spotkaniu 4-0.
Fani Arsenalu dwa razy z rzędu głosowali na niego i zostawał "Graczem Miesiąca" i zaczęli go nazywać "„Verminatorem”". Potem jednak strzelił samobójczego gola w meczu na własnym boisku z Chelsea, po dośrodkowaniu Ashley'ego Cole. Mecz zakończył się przegraną 0:3 na Emirates Stadium.
Vermaelen stał się znany jako obrońca, który często strzela bramki. Strzelił ich wiele w pierwszej połowie sezonu 2009/2010. W uznaniu za jego zasługi, został nominowany do nagrody belgijskiego Sportowca Roku. Vermaelen zakończył sezon z 45 meczami i ośmioma golami we wszystkich rozgrywkach na swoim koncie.
2010-11.
W przedsezonowych meczach sezonu 2010/2011 Vermaelen był kapitanem Arsenalu w meczu z A.C. Milanem na Emirates Cup, gdyż w składzie nie było pierwszego kapitana Cesca Fàbregasa, ani wicekapitanów Manuela Almunii i Robina van Persiego. Vermaelen zagrał we wszystkich trzech pierwszych meczach Arsenalu, zanim doznał kontuzji ścięgna Achillesa podczas zgrupowania reprezentacji Belgii.
27 stycznia 2010 w zremisowanym 0:0 meczu z Aston Villą doznał kontuzji i w 35. minucie spotkania został zmieniony przez Sola Campbella. Trener Arsenalu Arsène Wenger poinformował, że problem ze ścięgnem Achillesa nie pozwoli mu zagrać przez nieznany im czas. 17 marca 2011 r. Wenger potwierdził, że Vermaelen opuści resztę sezonu z powodu nowej kontuzji, jednak 28 kwietnia zagrał 90 minut w swoim pierwszym meczu po ośmiu miesiącach przerwy. Spotkanie zostało rozegrane przeciwko Manchesterowi United na Old Trafford. 8 maja został powołany do 18-osobowego składu Arsenalu, który udał się na mecz rozgrywany ze Stoke City na stadionie Britannia. Jednak Vermaelen usiadł na ławce rezerwowych i nie wszedł na boisko w tym spotkaniu. 15 maja w końcu powrócił na mecz Arsenalu z Aston Villą, który ostatecznie przegrali 2-1. Vermaelen rozegrał w tym spotkaniu pełne 90 minut.
2011-12.
Po transferze Cesca Fàbregasa do Barcelony w sierpniu 2011 roku Vermaelen został wicekapitanem Arsenalu, a Robin van Persie kapitanem. W dniu 6 września 2011 r. Vermaelen przeszedł leczenie ścięgna Achillesa, które wykluczyło go z gry na sześć tygodni. W dniu 18 października 2011 podpisał przedłużenie kontraktu, aby został w klubie przez jeszcze cztery lata. Powrócił na długo oczekiwany mecz z Boltonem Wanderers w czwartej rundzie Pucharu Ligi, gdzie poprowadził swoją drużynę do zwycięstwa 2:1 na Emirates Stadium. Doznał podejrzenia kontuzji łydki w 84. minucie, ale ku uldze Arsenalu okazało się, że to był tylko skurcz. 1 listopada Vermaelen rozpoczął swój pierwszy od trzech miesięcy mecz Ligi Mistrzów przeciwko Marsylii. Odegrał w nim kluczową rolę w utrzymaniu czystego konta "Kanonierów," dzięki czemu spotkanie zakończyło się remisem 0:0.
5 listopada Vermaelen strzelił drugiego gola w wygranym 3:0 meczu z West Bromwich Albion. Wystąpił także w zremisowanym spotkaniu 1-1 z Fulham 26 listopada, kiedy strzelił bramkę samobójczą w 65. minucie, ale odkupił swoje winy i trafił bramkę wyrównującą w 82. minucie dla Arsenalu, dzięki niemu wynieśli z tego spotkania punkt. 3 grudnia Vermaelen strzelił drugiego gola w spotkaniu przeciwko Wigan, wygrywając mecz 4-0. 12 marca 2012 Vermaelen strzelił zwycięską bramkę w 95. minucie przeciwko Newcastle United. Przebiegł całe boisko, aby strzelić gola po dośrodkowaniu Theo Walcotta. W następnym meczu zamienił dośrodkowanie z rzutu różnego Robina van Persiego w bramkę, zdobywając jedynego gola Arsenalu w wygranym 0-1 meczu z Evertonem na Goodison Park. 16 kwietnia 2012 roku doprowadził do strzelenia gola po dośrodkowaniu Tomáša Rosický'ego z Wigan Athletic, aby trafić honorową bramkę na 1-2, gdyż przeciwnik już wcześniej objął dwubramkowe prowadzenie. Menedżer Arsène Wenger nazwał go skałą defensywy, a jego współpraca z Laurentem Koscielnym nasiliła się, umożliwiając Arsenalowi budowanie defensywy.
2012-13.
W sierpniu 2012, Vermaelen został ogłoszony nowym kapitanem Arsenalu, zastępując Robina van Persiego, który odszedł do Manchesteru United.
11 grudnia 2012, Vermaelen nie trafił decydującego rzutu karnego w przegranym meczu w Pucharze Ligi, uderzając w słupek. Vermaelen strzelił wyrównującego gola Arsenalu w podstawowym czasie gry tego meczu. Jednak kiepsko radził sobie w trakcie sezonu, zwłaszcza w meczu z Manchesterem City i Liverpoolem.
Występy Vermaelena zmusiły Arsène'a Wengera do rezygnacji z niego i nie brał udziału w kluczowym meczu Ligi Mistrzów przeciwko Bayernowi Monachium na Allianz Arena. Arsenal wygrał 0-2, choć to nie wystarczyło, by awansować do kolejnej rundy. Natomiast był on pierwszym zespołem, który uniemożliwił Bayernowi zdobycie gola w tym sezonie, dzięki zapewnionej grze defensywy i rezerwowego bramkarza Łukasza Fabiańskiego. Per Mertesacker i Laurent Koscielny utworzyli świetną współpracę jako środkowi obrońcy w kolejnych meczach, aż do czerwonej kartki Mertesackera w meczu z West Bromwich Albion. 6 kwietnia 2013 trener dał Vermaelenowi szansę na powrót do drużyny. Arsenal utrzymał zwycięstwo 1-2. Z powodu zawieszenia Mertesackera Vermaelen był partnerem Koscielnego również w meczu z Norwich City 13 kwietnia, w którym Arsenal wygrał 3:1.
2013-14.
W dniu 17 maja 2014 roku Vermaelen zdobył swoje jedyne trofeum z Arsenalem jako rezerwowy w wygranym 3-2 meczu z Hull City w finale FFA Cup (2014).
FC Barcelona.
9 sierpnia 2014 Arsenal przyjął ofertę 15 milionów funtów od FC Barcelony za Vermaelena. Następnego dnia zakończył swoją współpracę z Arsenalem i podpisał pięcioletni kontrakt z nowym klubem. Vermaelen cierpiał z powodu kontuzji od czasu przeniesienia. Uważano, że jest gotowy na mecz Barcelony z APOEL-em FC w Lidze Mistrzów, ale został usunięty z drużyny. Przeszedł operację 2 grudnia 2014 z powodu nawracającego się urazu ścięgna podkolanowego i spodziewano się, że wróci do gry za około od czterech do sześciu miesięcy. Vermaelen zadebiutował w Barcelonie 23 maja 2015 w ostatnim meczu sezonu przeciwko Deportivo La Coruña, w którym grał przez 63 minuty, a następnie został zmieniony przez Douglasa w zremisowanym 2:2 spotkaniu na Camp Nou.
W drugim meczu drugiego sezonu w Barcelonie 29 sierpnia 2015 Vermaelen strzelił swojego pierwszego gola dla klubu, wykańczając sytuację po dośrodkowaniu z rzutu rożnego, w wygranym pojedynku z Málagą. Został później pochwalony przez trenera Luisa Enrique. Vermaelen był zmiennikiem Javiera Mascherano, wszedł w 81. minucie meczu 20 grudnia, gdy Barcelona wygrała finał Klubowych Mistrzostw Świata w 2015 roku przeciwko River Plate w Japonii.
AS Roma (wypożyczenie).
8 sierpnia 2016 r. Barcelona wypożyczyłą Vermaelena na rok do Romy z opcją zakupu. 18 sierpnia 2016 Vermaelen zadebiutował w klubie z Rzymu w barażach kwalifikacyjnych do Ligi Mistrzów przeciwko FC Porto i został wyrzucony z boiska za dwa przewinienia po których otrzymał dwie żółte kartki, co zamieniło się w czerwoną kartkę. Vermaelen zszedł zaledwie po 41. minutach gry.
Podczas swojego pobytu w klubie Vermaelen zagrał tylko 607 minut z powodu kontuzji i wrócił do Barcelony pod koniec sezonu.
FC Barcelona (powrót).
26 listopada 2017, Vermaelen wystąpił w pierwszym składzie w zremisowanym 1:1 meczu Barcelony z Valencią na Estadio Mestalla, zastępując zawieszonego za kartki Gerarda Piqué. Utrzymywał swoje miejsce na środku obrony przez siedem z ośmiu kolejnych spotkań, po czym doznał kontuzji, w tym wygranym spotkaniu Barcelony 3:0 na stadionie Estadio Santiago Bernabéu z Realem Madryt. 1 lipca 2019 roku wygasł jego kontrakt i został wolnym zawodnikiem.
Vissel Kobe.
27 lipca 2019 Vermaelen podpisał dwuipółletni kontrakt z Vissel Kobe. W klubie dołączył do dawnych kolegów z FC Barcelony Andrésa Iniesty i Sergiego Sampera oraz dawnego kolegi klubowego z Arsenalu Lukasa Podolskiego. 1 stycznia 2020 roku Vermaelen zdobył swoje pierwsze trofeum w Japonii, wychodząc od 1. minuty w wygranym 2:0 zwycięstwie Vissela Kobe nad Kashima Antlers w finale Emperor's Cup w 2019 roku.
8 lutego 2020, Vermaelen był jednym z dziewięciu piłkarzy, którzy nie trafili rzutu karnego w konkursie jedenastek Superpucharu Japonii. Jego kolega z zespołu Hotaru Yamaguchi ostatecznie strzelił swoją jedenastkę i doprowadził Vissel Kobe do zwycięstwa turnieju.
Kariera reprezentacyjna.
Vermaelen to były reprezentant młodzieżowy Belgii, brał udział w Mistrzostwach Europy U-21 w 2007. Zadebiutował w reprezentacji Belgii w wieku 20 lat przeciwko Luksemburgowi 1 marca 2006, wygrywając ten pojedynek 2:0. Grał w eliminacjach do Euro 2008 i wystąpił między innymi w przegranym 0:1 meczu z Polską. Belgia nie zagrała jednak na tym turnieju. Wystąpił natomiast na Igrzyskach Olimpijskich 2008. 8 października 2009 został mianowany kapitanem Belgii przed meczem z Turcją i Estonią w eliminacjach do Mistrzostw Świata 2010, ale niestety Belgom nie udało się zakwalifikować na ten turniej. Został powołany na mecz towarzyski z Węgrami 14 listopada 2009 roku. Strzelił wtedy swojego pierwszego gola dla swojego kraju, uderzając po dośrodkowaniu Edena Hazarda.
13 maja 2014, Vermaelen został powołany do kadry Belgii na Mistrzostwa Świata 2014. Pierwszy mecz na turnieju Belgia wygrała 2:1 z reprezentacją Algierii, Vermaelen ten mecz spędził na ławce rezerwowych. W pierwszym składzie zagrał w drugim meczu z Rosją, zastępując na lewej obronie Jana Vertonghena. Jednak po 31 minutach Vermaelen został zdjęty z boiska z powodu kontuzji i zastąpił go Vertonghen. Poprzez kontuzję, nie wystąpił już w żadnym spotkaniu tego turnieju.
Został powołany do kadry Belgii na Euro 2016. Na tym turnieju wystąpił we wszystkich meczach fazy grupowej. W 1/8 finału meczu z Węgrami, wygranego przez Belgów 4:0, Vermaelen otrzymał drugą żółtą kartkę w tym turnieju, przez co nie mógł zagrać w meczu z Walią, który ostatecznie Belgowie przegrali 3:1 i pożegnali się z turniejem.
21 maja 2018 Vermaelen został powołany przez ówczesnego trenera Belgii Roberto Martíneza na Mistrzostwa Świata 2018. Vermaelen wystąpił dopiero w trzecim meczu fazy grupowej z reprezentacją Anglii wychodząc w pierwszym składzie. Belgia wygrała ten mecz 1:0, a Vermaelen został zmieniony przez Vincenta Kompany'ego w 74. minucie spotkania. W 84. minucie meczu z Brazylią, wszedł na boisko zmieniając Nacera Chadli'ego, wygrywając 2:1.
W meczu o 3. miejsce z Anglią, Vermaelen wszedł na boisko w 39 minucie zmieniając kontuzjowanego Nacera Chadli'ego. Ostatecznie Belgią wygrała 2:0, zdobywając brązowy medal.
9 września 2019, zdobył swoją drugą bramkę dla kraju w meczu przeciwko Szkocji, ustanawiając wynik na 0:2 w 24. minucie. Ostatecznie spotkanie skończyło się wynikiem 0:4.
20 maja 2021 został powołony na Euro 2020. Wystąpił we wszystkich meczach fazy grupowej, wchodząc z ławki rezerwowych w wygranych spotkaniach z Rosją i z Danią. 21 czerwca 2021 roku, w trzecim meczu fazy grupowej z Finlandią, Vermaelen zaczął grać od 1. minuty spotkania. W 74. minucie uderzając głową w słupek, przyczynił się do zdobycia bramki, kiedy to bramkarz Finlandii Lukas Hradecky strzelił gola samobójczego. Spotkanie ostatecznie skończyło się 0:2. Zagrał od 1. minuty w wygranym 1:0 spotkaniu z reprezentacją Portugalii. Wyszedł w pierwszym składzie w przegranym spotkaniu z Włochami 2:1. Ostatecznie rozegrał pełne 90 minut, a Belgia odpadła z Euro 2020 w ćwierćfinale.

</doc>
<doc id="901443" url="https://pl.wikipedia.org/wiki?curid=901443" title="Puchar Holandii">
Puchar Holandii



</doc>
<doc id="901445" url="https://pl.wikipedia.org/wiki?curid=901445" title="Ludwik Blanc">
Ludwik Blanc



</doc>
<doc id="901450" url="https://pl.wikipedia.org/wiki?curid=901450" title="Van Doorne's Automobiel Fabriek">
Van Doorne's Automobiel Fabriek



</doc>
<doc id="901453" url="https://pl.wikipedia.org/wiki?curid=901453" title="Sieci Petriego">
Sieci Petriego



</doc>
<doc id="901458" url="https://pl.wikipedia.org/wiki?curid=901458" title="Wał Zygmuntowski">
Wał Zygmuntowski

Wał Zygmuntowski – ziemne umocnienia otaczające Warszawę, usypane w latach 1621–1624 z rozkazu króla Zygmunta III Wazy. Powstały po bitwie pod Cecorą na wypadek najazdu Turcji. Zostały prawie całkowicie splantowane na początku XVIII wieku.
Opis.
Od północy wał biegł łukiem wzdłuż koryta rzeczki Nalewki (wykorzystanej jako fosa), przecinając ul. Franciszkańską przy zbiegu z ul. Bonifraterską, dalej dochodził do Arsenału, przez dzisiejszy plac Bankowy (zachodni fragment) i dalej na południe przez Ogród Saski do ulicy Karowej kończąc się na skarpie wiślanej. Miał kształt półkola opartego o Wisłę, którego środek znajdował się przy Zamku Królewskim. Wewnątrz wału znalazł się teren o powierzchni ok. 125 ha.
Był to wał ziemny umocniony kamieniami, z drogą wewnętrzną. W związku z brakiem konserwacji wobec braku zagrożenia, w późniejszych latach został wchłonięty przez miejską zabudowę (np. w rejonie Ogrodu Saskiego już w latach 60. XVII wieku). Kolejnym etapem wyznaczającym granice miasta były usypane w końcu XVIII wieku okopy Lubomirskiego. Jednak w czasie potopu szwedzkiego obrona miasta opierała się o stare mury miejskie, wzmocnione dodatkowo umocnieniami ziemnymi.
W związku z faktem, że nieznany jest dokładny przebieg umocnień, kolejne wykopaliska archeologiczne korygują ich przebieg, choć jeszcze w okresie międzywojennym zakładano, że dochodziły aż w rejon Pałacu Kazimierzowskiego.
Wały zostały niemal całkowicie splantowane na początku XVIII wieku. Ich istnienie miało jednak wpływ na rozwój sieci dróg w północnej Warszawie. Od nazwy umocnień pochodzi także nazwa obecnej ulicy Wałowej, której nieuregulowany w tamtym czasie bieg wyznaczał właśnie Wał Zygmuntowski. Nazwa ulicy została po raz pierwszy oficjalnie poświadczona w drugiej połowie XVIII wieku.

</doc>
<doc id="901461" url="https://pl.wikipedia.org/wiki?curid=901461" title="Kurs Służby Królestwa">
Kurs Służby Królestwa



</doc>
<doc id="901466" url="https://pl.wikipedia.org/wiki?curid=901466" title="Obrona Grudziądza">
Obrona Grudziądza

Obrona Grudziądza 1939 – działania zbrojne prowadzone podczas kampanii wrześniowej mające doprowadzić do obrony Grudziądza przed nacierającymi wojskami niemieckimi, które miały miejsce w dniach 1–4 września 1939 r.
Geneza.
W okresie przedwojennym Grudziądz stanowił bardzo ważny ośrodek wojskowy. Stacjonowały w nim dowództwo 16 Dywizji Piechoty, 64 Grudziądzki pułk piechoty, 65 Starogardzki pułk piechoty, 16 pułk artylerii lekkiej i 18 pułk Ułanów Pomorskich (na cytadeli). W mieście działało także kilka szkół wojskowych – Szkoła Podoficerów Zawodowych Piechoty, Lotnicza Szkoła Strzelania i Bombardowania, Centrum Wyszkolenia Żandarmerii i Centrum Wyszkolenia Kawalerii.
Działania wojenne na przedpolach Grudziądza.
Działania wojenne objęły Grudziądz już od wczesnych godzin porannych 1 września 1939 r., kiedy miasto zaczęło być ostrzeliwane przez niemiecką artylerię dalekosiężną, strzelającą zza granicy z rejonu Gardei i Rusinowa. Do bezpośredniej obrony miasta i okolic utworzony został Oddział Wydzielony „Grudziądz” pod dowództwem płk. Stefana Cieślaka. W jego skład wchodziły następujące oddziały:
Tego dnia w godzinach przedpołudniowych nacierające w kierunku Grudziądza oddziały niemieckie XXI Korpusu Armijnego gen. por. Nikolausa von Falkenhorsta (wchodzącego w skład 3 Armii, GA Północ), wzmocnionego przez I./10. Panzer-Abteilung (posiadał 74 czołgi na stanie) dotarły do polskich pozycji obronnych nad rzeką Osą. Znajdowały się tam wybudowane krótko przed wojną schrony bojowe (posiadające 1 lub 2 strzelnice), które miały osłaniać Grudziądz w pasie obrony Armii „Pomorze” gen. dyw. Władysława Bortnowskiego. Odcinek nad rzeką Osą obsadziła Grupa Operacyjna „Wschód” pod dowództwem gen. bryg. Mikołaja Bołtucia (siły zasadnicze to 4 i 16 DP). Najcięższe walki nad Osą toczyły się w rejonie wsi Owczarki i Grabowiec.
2 września przez cały dzień trwały nad Osą ciężkie walki polskich oddziałów. Pancerny atak Niemców opanował wieś Nicwałd, kierując się w kierunku na Wielkie Lniska i Pokrzywno. Działania toczyły się także pod Słupem i Grutą. Wieczornym kontratakiem II bat. 65 pp ze wsparciem artylerii udało się powstrzymać uderzenie wojsk niemieckich i wyprzeć je z Nicwałdu, zażegnując niebezpieczeństwo okrążenia Grudziądza. Jednocześnie ciągle trwał ostrzał artyleryjski miasta, głównie skierowany na koszary wojskowe i prochownię na tzw. Górze Garnizonowej. Poza tym bombardowano lotnisko, stację kolejową i forty Księżych Gór. W Grudziądzu powstała Straż Obywatelska z Antonim Matuszewskim na czele, która przejęła pilnowanie porządku.
Bezpośrednia obrona Grudziądza.
Dnia 1 września na miasto bezpośrednio nacierała część 21 Dywizji Piechoty Wehrmachtu, którą wspierała niemiecka artyleria oraz ataki lotnictwa. Pomimo silnego wsparcia nieprzyjaciel nie zdołał wkroczyć do Grudziądza. Polacy toczyli zacięte walki pod Księżą Górą stanowiącą ważny punkt obrony miasta.
Dnia 3 września walki o Grudziądz osiągnęły największe natężenie. Niemcy przełamali obronę polskich oddziałów nad Osą na wschód od Księżych Gór. Następnie zajęli Nicwałd, Lniska, Grabowiec i Owczarki oraz forty Księżych Gór, wdzierając się do Grudziądza w rejonie al. 23 Stycznia. Zostali jednak stamtąd na krótko wyparci. W mieście uaktywnili się miejscowi dywersanci niemieccy, ostrzeliwując z domów polskich żołnierzy. W sytuacji, kiedy wojska niemieckie zagroziły siłom OW „Grudziądz” okrążeniem i wobec narastającej ich przewagi płk S. Cieślak otrzymał rozkaz odwrotu w kierunku południowym. W walkach ulicznych został rozproszony batalion ON „Świecie” i 8 bateria 16 pal. Zginęło wówczas kilku oficerów, m.in. mjr S. Dobrzański, dowódca batalionu ON „Świecie”, czy kpt. rez. Roman Majewski, dowodzący 7 baterią 16 pal oraz wielu podoficerów i żołnierzy. Wieczorem oddziały polskie całkowicie opuściły Grudziądz. Następnego dnia przed południem do miasta weszły wojska niemieckie, a komisaryczny prezydent miasta Damazy Raszkowski zdał w ratuszu administrację ich przedstawicielom, wręczając symboliczne klucze do miasta okupantowi.

</doc>
<doc id="901467" url="https://pl.wikipedia.org/wiki?curid=901467" title="Historia liczb">
Historia liczb

Historia liczb – artykuł będący przekrojowym spojrzeniem na historię pojęcia liczby.
Liczby naturalne.
Uważa się, że po raz pierwszy liczb zaczęto używać ok. 30 000 lat p.n.e. Z tego okresu pochodzą kości i inne artefakty, na których znaleziono ślady nacięć, uważane za próbę liczenia. Nie wiadomo, czy zliczano dobra, dni, czy może np. ludzi w konkurencyjnej grupie. Najstarszy znany przykład malowidła z kreskami, sugerującymi liczenie, pochodzi z jaskini w południowej Afryce.
Taki system zapisu liczb nie nadaje się do zapisu dużych liczb. Pierwszy znany pozycyjny system zapisu liczb pochodzi ze starożytnej Mezopotamii (ok. 3400 p.n.e.), i bazuje na liczbie 60. Najstarszy dziesiątkowy system pozycyjny pochodzi z Egiptu (ok. 3100 p.n.e.).
W XIX wieku Russell zdefiniował po raz pierwszy ściśle liczby naturalne jako moce zbiorów skończonych. Peano w 1889 zaksjomatyzował liczby naturalne. Na początku XX wieku von Neumann stworzył swoją konstrukcję liczb naturalnych.
Dzieje zera.
Użycie zera jako liczby powinno zostać odróżnione od użycia jako cyfry. Wiele starożytnych indyjskich tekstów używało sanskryckiego słowa "shunya" w znaczeniu pustki. W tekstach matematycznych używano go jako liczbę zero. W podobny sposób hinduski gramatyk Panini (V wiek p.n.e.) używał zera w dziele Ashtadhyayi, jego formalnej gramatyce sanskrytu.
Zapiski pokazują, że starożytni Grecy nie byli pewni co do statusu zera jako liczby: pytali „jak nic może być czymś?”, co doprowadziło do interesujących filozoficznych argumentów na temat natury i istnienia zera i próżni. Paradoksy Zenona z Elei w części pochodzą z dwuznacznej interpretacji zera. Starożytni Grecy kwestionowali zresztą także jedynkę jako liczbę.
Późni Olmekowie w południowo-centralnym Meksyku zaczęli używać prawdziwego zera (znak muszli) prawdopodobnie około IV wieku p.n.e., a na pewno w 40 roku p.n.e., kiedy stało się integralną częścią zapisu liczb u Majów, ale nie miało to wpływu na matematykę europejską.
Około 130 roku Klaudiusz Ptolemeusz pod wpływem Hipparcha i Babilończyków używał symbolu zera (małego kółka z długą kreską powyżej) w pozycyjnym systemie używającym alfabetu greckiego jako cyfr. Zero było u niego po raz pierwszy w historii Zachodu używane samodzielnie, nie tylko jako cyfra, ale także jako liczba. W późnym bizantyjskim manuskrypcie jego "Syntaxis Mathematica" ("Almagest"), jego znak zera przekształcił się w grecką literę omikron (oznaczającą oryginalnie 70).
Kolejne prawdziwe zero było używane na tablicach liczebników rzymskich ok. 525, ale jako słowo "nulla" oznaczające "nic", a nie jako oddzielny symbol. Kiedy dzielenie dawało resztę zero, używano słowa "nihil", także oznaczającego "nic". Te średniowieczne zera były potem używane przez wszystkie średniowieczne algorytmy wyznaczania daty Wielkanocy. W 725 św. Beda Czcigodny używał litery N jako symbolu zera, w czym jednak był osamotniony.
Wczesne udokumentowane użycie zera przez Brahmaguptę w tekście Brahmasphutasiddhanta datuje się na rok 628. Używał on zera jako liczby i rozważał działania na nim, włącznie z dzieleniem przez nie. W tym czasie (VII wiek) idea zera dotarła do Kambodży, a później do Chin i świata islamskiego.
Do Europy hinduski system zapisu liczb dotarł w XI wieku za pośrednictwem hiszpańskich Maurów, stąd jego cyfry zostały nazwane cyframi arabskimi. Fibonacci używał w XIII wieku zera, ale tylko jako cyfry. Dopiero w XVII wieku zero było powszechnie rozpoznawane jako liczba w Europie.
Liczby ujemne.
Abstrakcyjna koncepcja liczb ujemnych powstała w pierwszej połowie I wieku p.n.e. Chińska praca "Jiu-zhang Suanshu" ("Dziewięć tekstów o sztuce matematyki") zawierała metody znajdowania powierzchni figur. Czerwone znaki były używane do oznaczania dodatnich współczynników, a czarne – ujemnych. To najwcześniejsza znana wzmianka o liczbach ujemnych na świecie. W kulturze zachodniej pierwsze użycie liczb ujemnych pochodzi z III wieku, kiedy grek Diofantos rozważał zadanie, sprowadzające się do równania formula_1 w dziele "Arithmetica", twierdząc, że to równanie daje absurdalne rozwiązanie.
Na początku VII wieku liczby ujemne były używane w Indiach w celu księgowania długów. Praca Diofantesa była znana i rozważana przez indyjskiego matematyka Brahmaguptę, który w pracy Brahma-Sphuta-Siddhanta 628 używał liczb ujemnych w celu stworzenia ogólnej postaci funkcji kwadratowej. Jednak kiedy w XII wieku w Indiach Bhaskara uzyskał ujemne pierwiastki równania kwadratowego, stwierdził, że ujemne wartości „w tym przypadku nie powinny być brane, gdyż są nieadekwatne. Ludzie ich nie aprobują.”
Większość europejskich matematyków odrzucała koncepcję liczb ujemnych aż do XVII wieku, chociaż Fibonacci akceptował ujemne rozwiązania w zagadnieniach finansowych, gdzie reprezentowały ujemne salda (rozdział 13 "Liber Abaci", rok 1202) oraz straty (w pracy "Flos"). W tym samym czasie, Chińczycy oznaczali liczby ujemne przez przekreślenie ostatniej niezerowej cyfry liczby. W Europie liczb ujemnych użył Chuquet w XV wieku. Używał ich jako wykładników, nazywając „liczbami absurdalnymi”.
Aż do XVIII wieku powszechnie nie uznawano liczb ujemnych i odrzucano ujemne rozwiązania równań jako nie posiadające interpretacji.
Liczby wymierne.
Prawdopodobnie idea ułamków pojawiła się już w czasach prehistorycznych. Nawet starożytni Egipcjanie pisali teksty matematyczne z użyciem ułamków. Klasyczni Grecy i matematycy indyjscy opracowali teorię liczb wymiernych. Najbardziej znanym przykładem ich użycia są Elementy Euklidesa (ok. 300 p.n.e.). Z tekstów indyjskich najbardziej godna wzmianki jest Sthananga Sutra.
Koncepcja ułamków jest blisko związana z ich zapisem dziesiętnym. Obydwie idee powstawały równolegle. Na przykład w tekstach indyjskich stosowano zapis dziesiętny ułamków do przybliżonego podawania wartości π, czy pierwiastka z dwóch. Podobnie babilońskie teksty matematyczne często używały ułamków o mianowniku będącym potęgą sześćdziesiątki. Do dziś pozostały ślady tego w przyjmowanym podziale jednego stopnia kątowego na 60 minut kątowych, a następnie 60 sekund oraz w "systemie kopowym", z którego pochodzą takie pojęcia jak "kopa" (60 jednostek), "mendel" (15 jednostek – czwarta część kopy), czy "tuzin" (12 jednostek – piąta część kopy).
W Europie jednak zapis dziesiętny ułamków długo nie był popularny, dopiero w XVII wieku upowszechnił się wśród matematyków.
Historia liczb niewymiernych.
Po raz pierwszy liczby niewymierne użyte zostały w indyjskich tekstach Shulba Sutras, napisanych między 800 a 500 rokiem p.n.e. Pierwszy dowód istnienia liczb niewymiernych jest zwykle przypisywany Hippasusowi z Mezopotamii, pitagorejczykowi, który udowodnił niewymierność pierwiastka z dwóch. Związana jest z tym pewna opowieść, nie wiadomo czy prawdziwa: Pitagoras wierzył w absolutną naturę liczb, i nie potrafił zaakceptować odkrycia swego ucznia. Intelektualnie nie potrafił wprawdzie obalić dowodu, jednak podważało to fundamenty jego wiary, skazał więc Hippasusa na śmierć przez utopienie.
Liczby algebraiczne, przestępne i rzeczywiste.
Ułamki łańcuchowe, blisko związane z liczbami niewymiernymi, wprowadził Cataldi w 1613, następnie zajmował się nimi Euler, a na początku XIX wieku ich teorię rozwinął Joseph Louis Lagrange.
W 1618 roku Napier w pracy o logarytmach wprowadził liczbę formula_2 (podstawa logarytmu naturalnego).
Pierwsze wyniki dotyczące liczb przestępnych uzyskał Lambert, dowodząc w 1761, że π nie jest liczbą wymierną, oraz że formula_3 gdzie formula_4 jest niezerową liczbą wymierną jest niewymierne.
Legendre rozszerzył ten dowód, pokazując że π nie jest pierwiastkiem kwadratowym żadnej liczby wymiernej. Poszukiwanie rozwiązań równań piątego stopnia doprowadziło do dalszego postępu, kiedy okazało się, iż ogólna postać rozwiązania nie daje się zapisać w postaci wzoru z użyciem czterech działań arytmetycznych i pierwiastkowania. (twierdzenie Abela-Ruffiniego, Ruffini 1799, Abel 1824). W ten sposób wydzielono liczby algebraiczne, będące pierwiastkami wielomianów. Galois (1832) połączył teorię tych równań z utworzoną przez siebie teorią grup.
Liouville (1844, 1851) odkrył, że istnieją liczby rzeczywiste niebędące algebraicznymi, liczby przestępne. Hermite udowodnił w 1873 że formula_2 jest liczbą przestępną, a Lindemann wykazał w 1882, że π jest przestępne. W końcu Cantor pokazał, że zbiór liczb rzeczywistych ma większą moc, niż zbiór liczb algebraicznych, co potocznie oznacza, że liczb przestępnych jest nieskończenie razy więcej.
W XIX wieku ściśle zdefiniowano zbiór liczb rzeczywistych. Opublikowano prace Weierstrassa (1872), Heinego, Cantora i Dedekinda. Metoda Weierstrassa została rozwinięta przez Pincherle (1880), a Dedekinda przez jego własną pracę z 1888 oraz pracę Tannery’ego z 1894. Weierstrass, Cantor, i Heine konstruując liczby rzeczywiste bazowali na szeregach nieskończonych, a Dedekind stworzył przekroje Dedekinda. Idea została rozwinięta przez Weierstrassa, Kroneckera, i Charlesa Méray.
Liczby zespolone.
Najwcześniejsze odniesienia do pierwiastków kwadratowych liczb ujemnych znalazły się w pracy Herona z Aleksandrii z I wieku n.e. Dopiero jednak w XVI wieku pierwiastki takie stały się naprawdę istotne, kiedy odkryto, że ogólne wzory na rozwiązania równań trzeciego i czwartego stopnia dają się łatwo wyprowadzić, tylko jeśli po drodze dopuścimy pierwiastki kwadratowe z liczb ujemnych, nawet jeśli jesteśmy zainteresowani jedynie wynikami w liczbach rzeczywistych. (Tartaglia, Cardano).
Było to dosyć zaskakujące dla ówczesnych matematyków, szczególnie biorąc pod uwagę, że nie w pełni zaakceptowano nawet liczby ujemne (por. fałszywy pierwiastek). Liczby takie początkowo nazywane były fikcyjnymi. Termin liczby urojone (łac. "imaginaris") zawdzięczamy Kartezjuszowi ("Geometria" 1637), który chciał w ten sposób zaakcentować ich „nierzeczywistość” i absurdalność w odróżnieniu od dobrze znanych liczb „istniejących w rzeczywistości” (rzeczywistych, łac. "realis"). Kolejne zamieszanie wprowadziło równanie formula_6 które zaprzecza zależności formula_7 prawdziwej dla dodatnich liczb rzeczywistych. Nieprawdziwość tego równania (i związanego z nim formula_8) w przypadku, gdy formula_9 i formula_10 są ujemne zaskoczyła nawet Eulera. W końcu wprowadził on w 1777 roku symbol formula_11 zamiast formula_12 aby ustrzec się podobnych pomyłek.
XVIII wiek ujrzał prace de Moivre’a i Eulera. Temu pierwszemu zawdzięczamy wzór de Moivre’a:
a drugiemu wzór Eulera (1748):
Istnienie liczb zespolonych nie zostało powszechnie zaakceptowane aż do powstania ich geometrycznej interpretacji jako płaszczyzny zespolonej. Idea ta pojawiła się już w 1685, w "De Algebra tractatus" Wallisa, potem została zapomniana, ponownie odkryta przez Wessela w 1799, i kolejny raz niezależnie odkryta i spopularyzowana przez Gaussa.
Także w 1799 Gauss przedstawił pierwszy ogólnie zaakceptowany dowód podstawowego twierdzenia algebry, pokazując że każdy wielomian nad ciałem liczb zespolonych ma pełny zestaw rozwiązań w tym ciele. Do zaakceptowania liczb zespolonych przyczyniły się też prace Cauchy’ego oraz Abela.
Liczby pierwsze.
Liczby pierwsze były badane od czasów starożytnych. Euklides poświęcił im księgę w "Elementach". Zaprezentował w nich m.in. algorytm znajdowania największego wspólnego dzielnika oraz udowodnił, że liczb pierwszych jest nieskończenie wiele.
W 240 p.n.e. Eratostenes użył algorytmu nazwanego sitem Eratostenesa do szybkiego znajdowania liczb pierwszych.
Dalszy postęp w dziedzinie teorii liczb nastąpił w epoce Renesansu. W 1796 Legendre podał wzór na gęstość rozmieszczenia liczb pierwszych. Wzór został ostatecznie udowodniony przez Hadamarda i de la Vallée-Poussina w 1896. W 1859 Riemann stworzył słynną hipotezę, do dziś nieudowodnioną, dotyczącą pierwiastków funkcji dzeta. Inną dotąd nieudowodnioną hipotezą dotyczącą liczb pierwszych jest hipoteza Goldbacha mówiąca, że dowolną liczbę parzystą większą od 2 można przedstawić w postaci sumy dwóch liczb pierwszych.

</doc>
<doc id="901469" url="https://pl.wikipedia.org/wiki?curid=901469" title="Bad Nauheim">
Bad Nauheim

Bad Nauheim – miasto uzdrowiskowe w Niemczech, w kraju związkowym Hesja, w rejencji Darmstadt, w powiecie Wetterau, u podnóża gór Taunus.
Historia.
Pierwsze osady na terenie obecnego Bad Nauheim pojawiły się ponad 4 tys. lat temu. Tereny te zamieszkiwały plemiona celtyckie. W księgach klasztoru Seligenstadt z roku 900 wpisano osadę "Niwiheim". Ta niewielka osada rozkwitła w momencie, kiedy rozpoczęto pozyskiwanie soli z licznych źródeł bogatych w solankę. Pod koniec lat 90. XX wieku w centrum miasta odkryto fragmenty celtyckich instalacji do produkcji soli. Dzięki dużemu zasoleniu doskonale zachowały się drewniane systemy rur i cystern.
W połowie XIX wieku wraz z nowymi trendami w medycynie, zwłaszcza w balneologii, zaczęto wykorzystywać miejscowe źródła do kąpieli zdrowotnych. Dodatkowo odkrycie leczniczego działania dwutlenku węgla zawartego w solankach spowodowało, że Bad Nauheim stopniowo stawało się ulubionym kurortem dla ludzi z chorobami płuc, serca i układu krążenia.
Kluczowym faktem dla rozwoju miasta było to – że w następstwie wojny prusko-austriackiej – ziemie, na których jest ono położone przypadły Wielkiemu Księstwu Hesji i to właśnie dwór książęcy intensywnie, ogromnym nakładem kosztów rozbudowywał kurort. W tym okresie, w roku 1869 Nauheim otrzymało przedrostek „Bad” (pol. "zdrój").
Opinię ostatniego wielkiego księcia Hesji i Renu Ernsta Ludwiga, wielkiego znawcy sztuki, że gospodarka powinna rozwijać się równolegle ze sztukami pięknymi, skrzętnie wykorzystano przy rozbudowie uzdrowiska.
Pod nadzorem książęcego inspektora budowlanego Wilhelma Josta powstały w latach 1901–1912 secesyjne łaźnie, domy zdrojowe oraz budynki gospodarcze harmonijnie łączące codzienne życie i prace mieszkańców Bad Nauheim ze zdrojową funkcją miasta.
26 września 1911 na Międzynarodowym Kongresie Balneologicznym w Bad Nauheim po raz pierwszy zdefiniowano pojęcie wody mineralnej.
Budowle.
Symbolem Bad Nauheim jest "Sprudelhof" – kompleks zdrojowy rozbudowany w latach 1905–1912, który zasilany trzema gorącymi źródłami obsługiwał kuracjuszy w 240 łaźniach i pokojach do kąpieli i masaży oraz w luksusowej łaźni książęcej. By usprawnić pracę obsłudze oraz by nie przeszkadzać kuracjuszom wszystkie łaźnie zostały połączone skomplikowaną siecią podziemnych przejść służących do transportu urządzeń i do wywożenia zużytych ręczników i brudnej bielizny do pralni.
Kompleks ten jest jednym z symboli niemieckiej secesji i głównie z tego powodu Bad Nauheim zostało włączone do sieci europejskich miast secesyjnych Réseau Art Nouveau Network.
Współpraca.
Miejscowości partnerskie:

</doc>
<doc id="901470" url="https://pl.wikipedia.org/wiki?curid=901470" title="Kuców">
Kuców

Kuców – nieistniejąca już wieś w województwie łódzkim, w powiecie bełchatowskim, w gminie Kleszczów. Obecnie na jej miejscu znajduje się kopalnia odkrywkowa węgla brunatnego.
Założona w 1818 r. przez grupę czeskich osadników wyznania ewangelicko-reformowanego, którzy zakupili majątek ziemski "Kuców", położony ok. 30 km na południe od Zelowa – innego ważnego miejsca osadnictwa czeskich ewangelików.
W 1852 utworzono tu parafię ewangelicko-reformowaną, a w 1896 wzniesiono nowy kościół tego wyznania. W okresie międzywojennym Kuców liczył około 1000 mieszkańców, z tego 2/3 było potomkami osadników czeskich. Po II wojnie zaczęli oni emigrować do Czechosłowacji na skutek szykan ze strony władz PRL. Od 1975 r. do końca istnienia miejscowość administracyjnie należała do województwa piotrkowskiego.
W latach 1970. postanowiono wyburzyć Kuców, aby oczyścić teren pod budowę kopalni odkrywkowej węgla brunatnego. Ludność wsi miała zostać stopniowo przesiedlona do Kleszczowa i do Bełchatowa. Te plany zrealizowano do połowy 1991 r.

</doc>
<doc id="901471" url="https://pl.wikipedia.org/wiki?curid=901471" title="Polityczny hip-hop">
Polityczny hip-hop

Polityczny hip-hop – podgatunek alternatywnego hip-hopu. Chociaż główny nurt w hip-hopie jest powszechnie ograniczony do stylów crunk i pop-rapu, pewni artyści ze świadomym społecznie lub pozytywnym/optymistycznym przesłaniem, albo bardziej awangardowym podejściem, także odnoszą pewien sukces.
Często określają się w opozycji do głównonurtowej produkcji jako świadomy hip-hop z powodu swojego spojrzenia na sprawy społeczne i polityczne dotyczące społeczności czarnych, które to podejście wyróżnia ich także od nurtu gangsterskiego rapu. Zwolennicy takich hip-hopowców postrzegają ten gatunek jako wyrażający prawdziwą naturę hip-hopu, dokonującego powrotu do pierwszych, wczesnych lat hip-hopu, w których wielu artystów rapowało na tematy "świadomie społeczne". Rap gangsterski, w tym ujęciu, zbliża się do głównego nurtu, choć nie uzyskał jeszcze jego pełnego obywatelstwa.
Świadomy hip-hop tym różni się od politycznego hip-hopu, że niekoniecznie kryje w sobie przekaz polityczny, chociaż podobnie jak tamten koncentruje się na kwestiach społecznych.
Public Enemy.
Public Enemy jest jednym z wiodących głosów "świadomego hip-hopu", stawiającego w swoich tekstach kwestie zinstytucjonalizowanego rasizmu, korupcji wśród polityków, łamania prawa przez policję i dziedzictwa niewolnictwa w Stanach Zjednoczonych. Spośród całej rzeszy muzyków hip-hopowych, którzy promują pozytywny i pojednawczy z rzeczywistością przekaz tekstowy, Public Enemy nieugięcie krytykuje i wyjawia na światło dzienne poważne sprzeczności wewnętrzne amerykańskiego systemu demokratycznego. Na przykład, w piosenkach typu "Stop the Violence" and "Self-Destruction", KRS-ONE oddaje swój talent muzyczny otwieraniu ludzkich oczu i uszu na świat, który przesiąknięty jest okrucieństwem i nienawiścią. Eric B i Rakim, EPMD, Schoolly D, Slick Rick, Poor Righteous Teachers, czy Ice Cube – oni z kolei swoimi tekstami pokazują metody budowy ruchu społecznego przeciwko tym zjawiskom.
Rewolucyjny hip-hop.
W ostatnich latach w obrębie politycznego hip-hopu pojawiły się składy wyrażające przesłanie rewolucyjne. W ich tekstach znaleźć można problematykę komunistycznego ujęcia walki klas, rewolucyjnego feminizmu czy anarchizmu, ale także tradycyjne dla kultury czarnego rapu – przesłania czarnego lewicowego nacjonalizmu. Wśród takich artystów znajdują się:

</doc>
<doc id="901477" url="https://pl.wikipedia.org/wiki?curid=901477" title="Gaz wysypiskowy">
Gaz wysypiskowy

Gaz wysypiskowy – rodzaj biogazu, powstający w wyniku fermentacji związków organicznych na składowiskach odpadów.
Powstawanie biogazu na wysypiskach.
Po raz pierwszy wydzielanie się metanu na wysypiskach odpadów stwierdzono w 1934 roku w Wielkiej Brytanii. Pierwsze instalacje odprowadzające gaz do atmosfery zaczęły powstawać w różnych krajach w końcu lat sześćdziesiątych, od roku 1980 odzyskiwano go i utylizowano.
Odpady składowane na wysypisku są mieszaniną materiałów organicznych i nieorganicznych o różnej wilgotności. Jeżeli zostaną stworzone odpowiednie warunki składowania tj. ugniatanie i przykrywanie warstwy odpadów ziemią lub innym materiałem, to okres w którym podlegają one działaniu tlenu jest bardzo krótki, co stwarza warunki dla zachodzenia procesów rozkładu beztlenowego. Rozkład ten jest następstwem szeregu spontanicznie zachodzących procesów fizycznych, chemicznych i biologicznych. Największy udział w procesach rozkładu ma rozkład biologiczny. Procesy biologiczne wywierają bezpośredni wpływ na potrzebie procesów chemicznych i fizycznych poprzez zmianę takich czynników jak pH i potencjał redoks.
Jedną z charakterystycznych cech odpadów wysypiskowych jest ich heterogeniczność. Średnio około 75% odpadów miejskich stanowią biodegradowalne materiały organiczne. Substancje zawarte w odpadach znacznie różnią się między sobą szybkością rozkładu. Szybkiej degradacji ulegają odpady żywnościowe. Odpady ogrodowe należą do grupy o średnim okresie półtrwania – 5 lat. Papier, tektura, drewno, odpady włókiennicze ulegają powolnemu rozkładowi (okres półtrwania -15 lat). Natomiast tworzywa sztuczne i guma nie ulegają degradacji.
Martwa materia organiczna ulega procesom gnicia. Pod wpływem mikroorganizmów następuje degradacja aerobowa, trwająca tak długo, jak w środowisku jest obecny tlen. Produktem końcowym rozkładu jest mieszanina gazów składająca się głównie z dwutlenku węgla i metanu w różnych proporcjach. Po zakończeniu procesu fermentacyjnego, pozostała masa organiczna przekształca się bardzo wolno. Układ osiąga stan stabilizacji; jest to początek procesu karbonizacji.
Objawem stabilizacji wysypiska jest zakończenie wydzielania gazów. Powstawanie metanu rozpoczyna się w środowisku beztlenowym. Zespół mikroorganizmów powodujących ten proces charakteryzuje się dynamiczną koegzystencją różnych gatunków powiązanych łańcuchem żywieniowym:
Stwierdzono, że metan może powstawać nie tylko z wodoru i dwutlenku węgla, lecz także z mrówczanów, metanolu i metyloamin.
Duże jest zagrożenie zapachowe, największe zaś w ciągu pierwszego roku po złożeniu odpadów. Długo utrzymujące się zapachy są powodowane obecnością węglowodorów. Substancje powodujące występowanie przykrych zapachów mogą być obecne w odpadach jako składniki (np. większość chlorowęglowodorów) lub powstawać w wyniku rozkładu (np. organiczne związki siarki).
W ciągu całego okresu eksploatacji wysypiska konieczne jest przewidywanie emisji odpadów. Wydzielanie się zapachów z wysypiska do otoczenia może być określone poprzez poziom stężenia siarkowodoru przy powierzchni gruntu. Wskutek złożonych oddziaływań pomiędzy różnymi rodzajami zapachów, określenie intensywności zapachu najlepiej jest dokonywać poprzez grupę badanych osób. Z tym sposobem badania wiąże się problem indywidualnych różnic w reagowaniu na zapachy i zmęczenia zapachowego. Wadą metody jest również jej duża pracochłonność. Obecnie stosuje się technikę olfaktometrii, której zasada polega na rozcieńczeniu próbki powietrza, aż do osiągnięcia poziomu progowego dla danego zapachu.
Ze względu na miejsce powstawania zapachów, wysypisko można podzielić na warstwę powierzchniową, gdzie odpady są wysypywane, warstwę wewnętrzną lepiej lub gorzej przykrytą, oraz spadki i miejsca gromadzenia ścieków. Szybkość wydzielanie się zapachów z tych miejsc jest różna i w mniejszym lub większym stopniu związana z ich charakterystyką: ilością wysypywanych odpadów, częstotliwością operacji, czy powstawaniem pęknięć.
Jako skuteczną metodę likwidacji zapachów wysypiskowych często zaleca się spalanie gazu, gdyż związki śladowe są trudne do usunięcia innych może wynosić jedynie 35 – 75% wartości teoretycznej.
Wpływ czynników środowiskowych.
Do czynników środowiskowych wpływających na proces biologicznej metanogenezy należą:
Powstawanie metanu zachodzi najefektywniej w dwóch przedziałach temperatur:
Przy zmniejszeniu temperatury do 20 °C powstawanie metanu i wzrost organizmów metanogennych zachodzi coraz wolniej. Przy temperaturze 20 °C metan jeszcze powstaje, ale wzrost mikroorganizmów nie trwa długo.
Obecność bakterii metanogennych jest podstawowym warunkiem powstawania metanu. Podczas badań mikroflory w glebie na wysypiskach odpadów domowych, stwierdzono, że mikroorganizmy te nie przemieszczają się nawet na odległość kilku centymetrów.
Zagrożenia powodowane przez gaz wysypiskowy.
Gaz wysypiskowy może powodować liczne zagrożenia należące do 5 kategorii:
Każde z tych zagrożeń może obejmować teren samego wysypiska i jego otoczenia.
Zagrożenia dla wegetacji roślin.
W ciągu lat poczyniono wiele obserwacji obumierania lub stałego wzrostu drzew
i innych roślin na rekultywowanych terenach wysypisk (parki, tereny rekreacji, pola uprawne). Podobne objawy wystąpiły na obszarach przyległych.
Przyczyną tego zjawiska jest obecność gazu wysypiskowego w strefie wzrostu korzeni. Składniki gazu wypierając powietrze, wytwarzają warunki beztlenowe, powodujące w konsekwencji uduszenia lub zatrucie. Działają również szkodliwie pośrednio poprzez powodowanie zmian składu mineralnego gleby.
Zagrożenia dla budynków.
Osiadanie wysypisk i powstawanie gazu lub oba te zjawiska naraz wywierają niekorzystny wpływ na różne budowle wzniesione na terenie wysypisk lub w jego pobliżu. Niezmiernie ważne jest uświadomienie sobie faktu, że gaz wysypiskowy stanowi poważne potencjalne zagrożenie. Stąd wypływa konieczność oszacowania potencjalnych ilości metanu przed podjęciem decyzji budowlanych oraz późniejsze monitorowanie jego poziomu pozwalające na uniknięcie bardzo poważnych problemów.
Zachowanie się gazu wysypiskowego zależy szczególnie od proporcji dwutlenku węgla do metanu. Stosunek ten steruje gęstością gazu i jego palnością oraz wpływa na szybkość emisji i rozpraszania wielkości określających zdolność do gromadzenia się tej palnej mieszaniny. Budynki można odpowiednio zabezpieczyć, lecz podnosi to znacznie koszt. Niezbędne jest w tym przypadku instalowanie sprawnych systemów wentylacyjnych zdolnych do pracy przez wiele lat. Z tego powodu prawdopodobnie bardziej opłaca się wznosić duże budynki, takie jak fabryki czy bloki mieszkalne, posiadające skuteczne zabezpieczenia, niż budować domki jednorodzinne. Alternatywnym rozwiązaniem jest usuwanie gazu z terenu wysypiska poprzez efektywny system odwiertów.
Osiadanie.
Znaczące osiadanie terenu wysypiska występuje wskutek:
Rozmiary osiadania zależą od rodzaju odpadów, stosunku ilości użytego przykrycia do ich objętości oraz gęstości powstałej w wyniku ugniecenia. Im materiału przykrywającego jest więcej i im większa jest gęstość odpadów tym ma miejsce mniejsze osiadanie.
Jeżeli np. gęstość wynosi 0,6 t/m³, to stopień osiadania sięga 35%. Natomiast przy gęstości odpadów powyżej 1 t/m³ osiadanie z przyczyn fizycznych jest praktycznie nieprawdopodobne.
Główną przyczyną osiadania jest rozkład odpadów połączony z wydziela­niem gazu wysypiskowego.
Osiadanie występuje na wszystkich zamkniętych wysypiskach po upływie pewnego czasu, zależnego od występowania czynników wpływających na biodegradację odpadów np. wielkości opadów atmosferycznych. W przypadku głębokich wysypisk problemy z osiadaniem mogą być przezwyciężone poprzez zastosowanie fundamentów na ruszcie oraz rur z podatnymi połączeniami. Nowoczesne metody cienkowarstwowego rozmieszczania odpadów i łączone z zastosowaniem ciężkich ugniatarek doprowadzają składowane odpady do gęstości ponad 1 t/m³, co minimalizuje osiadanie.
Osiadanie stwarza również problem niekontrolowanego wydobywania się gazu wysypiskowego na zewnątrz oraz dostawania się wody poprzez pęknięcia i szczeliny. Najczęściej stosowanym sposobem naprawy tych szkód jest zasypanie ubytków ziemią lub żwirem i zabrukowanie. Metoda ta zabezpiecza również przed podpowierzchniowymi pożarami wysypiska.
Pożary.
Gdy metan uchodzi bezpośrednio do otwartej atmosfery istnieje niewielkie ryzyko jego wybuchu, lecz należy brać pod uwagę możliwość zapłonu. Od wielu lat obsługa wysypisk akceptuje niewielkie pożary powstałe w wyniku samozapalenia się metanu
i traktuje to jako jedną z mniejszych uciążliwości związanych z gromadzeniem odpadów.
Lecz zagrożenie samozapłonem na wysypiskach będzie rosło, jeżeli nie zostaną poczynione działania mające na celu odzysk gazu wysypiskowego oraz kontrolę jego emisji i migracji.
Przy ocenie możliwości zagospodarowania przestrzeni i zabudowy tere­nów wysypiska należy brać pod uwagę spełnienie następujących kryteriów:
Zasady konstrukcji powinny uwzględniać możliwość pękania ścian i przerywania przewodów. Na wysypiskach, gdzie nie przestrzega się zasad właściwego składowania odpadów, można się spodziewać wystąpienia ich gęstości rzędu 0,4 t/m³. Wstępny zapłon i rozwój podpowierzchniowych pożarów na wysypiskach zależy od wielu czynników: składu odpadów, zawartości wilgoci, obecności tlenu, ciśnienia wywieranego przez otoczenie na przestrzeń zapłonu.
Samozapalenie produktów rozkładu, takich jak metan, zachodzi przy dostatecznym dostępie powietrza i powstaniu odpowiednio wysokiej temperatury. Podczas procesów egzotermicznego rozkładu biologicznego, lub chemicznego utleniania zapłon zachodzi wówczas, gdy dany produkt rozkładu osiągnie temperaturę samozapłonu. Dla metanu temperatura ta wynosi 235 °C.
Wzrost temperatury rozpoczyna się w momencie zapoczątkowania biologicznego rozkładu substancji organicznej.
W obecności tlenu oksydacja biologiczna powoduje podwyższenie temperatury do 60-70 °C. Zwiększenie temperatury powoduje wzrost szybkości chemicznego utleniania odpadów. Wzrost temperatury do punktu samozapłonu jest następstwem, trwających nieprzerwanie procesów chemicznego utleniania poprzedzonych wstępnym wytworzeniem ciepła w wyniku procesu degradacji biologicznej. Niezbędnym warunkiem osiągnięcia temperatury samozapłonu jest ciągły dopływ tlenu. Związki pyroforowe, jak np. metale ciężkie, siarka i żelazo w obecności tlenu mogą również spowodować taki wzrost temperatury, że nastąpi przekroczenie punktu samozapłonu metanu.
Na powierzchni wysypiska istnieje dużo potencjalnych wlotów powietrza, powstają one np. w wyniku instalowania urządzeń do pozyskiwania lub kontroli gazu wysypiskowego.
Dostęp powietrza ułatwiają również pęknięcia lub rysowania powierzchni powstałe w wyniku osiadania. Niemniej jednak dopływ powietrza do palącego się materiału jest zazwyczaj niewielki, tak, że pożary podpowierzchniowe przybierają formę tlenia lub żarzenia.
Główne zagrożenie środowiska powodowane gazem wysypiskowym związane jest z jego zdolnościami do tworzenia mieszanin wybuchowych z powietrzem i łatwości migracji ze składowiska do obszarów przyległych, właściwości wybuchowe gazu wysypiskowego są wynikiem obecności etanu, wodoru, tlenku węgla i siarkowodoru.
Wodór, powstający w początkowych fazach rozkładu materii organicznej jest gazem łatwopalnym. Z powietrzem tworzy mieszaniny wybuchowe przy wartości 4,1-75%. Na szczęście będąc gazem bardzo lekkim, rozchodzi pionowo i bardzo szybko. Zostało opisane wiele wypadków będących następstwem eksplozji metanu wskutek powstania krytycznego stężenia (5-15% obj.) w zamkniętej przestrzeni.
Gaz wysypiskowy jest mieszaniną metanu i innych gazów o różnych ladach i jego dokładne granice wybuchowości są specyficzne dla danego przypadku i zazwyczaj nieznane. Rozpatruje się na ogół jedynie zawartość metanu, którego granice wybuchowości tylko nieznacznie zależą od stężenia obojętnych składników takich jak dwutlenek węgla lub azot.
W normalnych warunkach stężenie metanu wewnątrz budynków nie przekracza 1,25% i nie osiąga 5% w granicach wysypiska. W masie odpadów metan wytwarza się zwykle w stężeniach znacznie wyżej granicy wybuchowości, lecz rozcieńczenie powietrzem powoduje powstanie stężeń wybuchowych.
Na szczęście, w większości przypadków do wybuchu nie dochodzi, wskutek braku aktywatora np. otwartego ognia. Problem zagrożenia metanem staje się poważny, gdy gaz nie może przedostać się w sposób naturalny do atmosfery, lub nie jest odzyskiwany. Gdy warstwa, na której usytuowane jest wysypisko, jest przepuszczalna lub gdy posiada pasma przepuszczalne, następuje pozioma migracja gazu.
Każda zamknięta przestrzeń, budowla lub pojazd, może działać jako pojemnik zbiorczy gazu. Wszędzie tam, gdzie budynek znajduje się na drodze migracji gazu metanowego, gaz przedostaje się do wietrzą, zbiera w zamkniętej przestrzeni i jeżeli powstaną warunki do zapłonu (np. zaiskrze­nie), wybucha lub zapala się. Podstawowymi drogami, którymi gaz może dostać się do budynku są pęknięcia i szczeliny w podłodze lub ścianach oraz rury i przewody. Najbardziej niebezpieczne są pomieszczenia małe o słabej wymianie powietrza.
Zabezpieczenie przed niebezpieczną wędrówką metanu poprzez grunty przyległe do wysypiska polega na budowie nieprzepuszczalnych zapór lub systemów wentylacyjnych. Stosowane są różne technologie, lecz w każdym przypadku warstwa podłogowa musi być wykonana starannie tak, aby uniknąć pękania lub skutków porowatości cementu. Mogą być stosowane nieprzepuszczalne membrany z tworzyw sztucznych (np. PFHD posiadające aprobatę techniczną upoważnionej jednostki badawczej) układane na lub pod podłogą. Podłogi mogą być instalowane na warstwie żwiru lub pokruszo­nych kamieni, tworzącej warstwę wentylacyjną. Wewnątrz pomieszczeń powinny być zainstalowane czujniki metanu.
Zagrożenia dla ludzi.
Wydzielanie się gazu wysypiskowego powoduje powstawanie narastają­cego zagrożenia dla ludzi:
Uciążliwy zapach.
Najczęściej występujące skargi ludności na uciążliwość wysypiska dotyczą wydzielania się nieprzyjemnych zapachów, powodujących powstawanie u ludzi stresów psychicznych i fizjologicznych. Główne składniki gazu, metan i dwutlenek węgla są bezwonne.
Za występowanie odoru wysypiskowego odpowiedzialne są składniki śladowe, których łączna zawartość w gazie wysypiskowym nie przekracza 1%. Substancje te są najczęściej toksyczne. W praktyce, okazuje się jednak, że zapachy wysypiskowe powodują raczej pogorszenie jakości środowiska niż zagrożenie toksykologiczne, które występuje rzadko.
Na rozprzestrzenianie się zapachów z wysypiska wpływ wywierają następujące czynniki:
Szybkość wydzielania się gazu, a tym samym i rozprzestrzeniania się zapachów, zależy od wielu czynników do których należą m.in.: zawartość wody, gęstość odpadów, głębokość wysypiska. Wpływ tych czynników należy od ich powiązania z warunkami meteorologicznymi: wilgotnością powietrza, temperaturą, występowaniem wiatrów roznoszących zapachy. Szybki spadek ciśnienia atmosferycznego powoduje wzmożony wypływ gazu, który wymaga większego rozcieńczenia niż w warunkach normalnych.
W niektórych przypadkach stwierdzono występowanie zapachów w odległości do 8 km od wysypiska. Stosowanie prawidłowego systemu eksploatacji wysypiska sprowadza ten problem do minimum.
Powstawanie i rozprzestrzenianie się zapachów jest najbardziej dokuczliwe we wcześniejszych etapach rozkładu odpadów i związane jest głównie z fazą kwasową. Odnotowuje się jednak wiele przypadków skarg mieszkańców okolic zamkniętych wysypisk.
Występowanie zapachów związane jest bardziej z fazą rozkładu odpadów niż z ich rodzajem. Odpady przemysłowe niekoniecznie muszą wpływać na pogorszenie się zapachów. Mimo że siarkowodór uważany jest często za przyczynę nieprzyjemnego zapachu płynącego z wysypiska, to w rzeczywistości rzadko ma w nim główny udział. Zapach ten powodowany jest przede wszystkim przez merkaptany i lotne związki organiczne. Analiza danych z różnych wysypisk świadczy o obecności ponad 100 związków posiadających nieprzyjemny zapach. Przy czym dopuszczalne są 4 ekspozycje dziennie, z przerwą godzinną pomiędzy każdą.
Stosowanie wartości progowych poszczególnych składników gazu dla oceny toksyczności mieszanin gazowych, do których należy gaz wysypiskowy, nie zawsze jest właściwe, gdyż nie uwzględnia pojawienia się efektów synergicznych. Jednak doniesienia o ich pojawieniu są rzadkie. Przyjmuje się więc, że wartości progowe stężenia mieszaniny gazów jest równa sumie ilorazów stężeń poszczególnych składników przez ich wartości progowe. Niebezpieczne substancje zagrażające zdrowiu ludzkiemu zostały wykryte podczas wielu badań próbek gazu wysypiskowego, a kilka spośród najbardziej szkodliwych (benzen, siarkowodór, chlorek winylu) w stężeniach znacznie przekraczających wartości progowe. W takich przypadkach ze względu na możliwość narażenia ludzi, wymagane jest podjęcie odpowiednich działań w celu zmniejszenia ilości tych substancji i ich kontroli.
Dwutlenek węgla jest zaliczany do związków pośrednich pomiędzy toksycznymi i nietoksycznymi. Trujące działanie dwutlenku węgla nie jest spowodowane jego toksycznością, lecz wypieraniem tlenu z układu oddechowego. Wykazuje tendencje do gromadzenia się w przestrzeniach nisko położonych, gdyż jest cięższy od powietrza. Wypadki zatruć miały miejsce up. podczas wchodzenia ludzi do piwnic. Naturalne stężenia tego gazu wynoszą około 250-350 ppm. Mimo nietoksyczności posiada niską wartość progową wynoszącą tylko 0,5% obj. (5000 ppm), a próg ekspozycji krótkotrwałej wynosi zaledwie 1,5%. Przebywanie w miejscu, gdzie stężenie CO2 wynosi ponad 5% obj. stanowi poważne zagrożenie dla życia.
Objawy zatrucia dwutlenkiem węgla to mdłości i osłabienie. Przy zawartości 3% pojawiają się trudności w oddychaniu i bóle głowy. Przy zawartości 5 – 6% obj. objawy nasilają się i przy 10% pojawiają się zakłócenia wzroku i dreszcze. Warunki te organizm może znieść jedynie przez kilka minut, po czym może nastąpić śmierć.
Tlenek węgla jest silnie trujący. Związek ten wiąże hemoglobinę wypiera­jąc tlen, co powoduje niewydolność układu oddechowego. W środowisku zawierającym 5000 ppm tlenku węgla powoduje śmierć po paru minutach. Wartość progowa stężenia CO wynosi 50 ppm.
Toksyczność siarkowodoru jest zbliżona do cyjanowodoru. Atakuje układ nerwowy. Ma działanie narkotyczne oddziaływając przez skórę i rozpuszczając się w tłuszczach.
Wartość progowa stężenia H2S wynosi 10 ppm, a próg ekspozy­cji krótkotrwałej – 15 ppm.
Powyżej 50 ppm następuje porażenie powonienia; w granicach 20-150 występuje podrażnienie oczu i zakłócenia oddychania. Stężenia powyżej 400 ppm są niebezpieczne, gdyż zostaje zaatakowany układ nerwowy. Powyżej 700 ppm zachodzi poważne zagrożenie życia wskutek niewydolności układu oddechowego. Śmierć następuje natychmiast, gdy stężenie H2S przekracza 5000 ppm.
Znaczna część lotnych związków organicznych obecnych w gazie wysypiskowym jest trująca i posiada działanie kancerogenne. Należą do nich benzen, chlorek winylu i chloroform. Toksyczność niektórych węglowodorów jest wiązana z ich działaniem i drażniącym i narkotycznym. Efekt ten występuje wyłącznie w przypadku toluenu, ksylenu i propylobenzenu. Mimo że już rozcieńczenie powietrzem atmosferycznym w stosunku 1000-10000 razy większości przypadków doprowadza do obniżenia stężenia składników toksycznych do wielkości poniżej granicy bezpieczeństwa dla człowieka, to wskazane jest ograniczenie dostępu do miejsc, gdzie złożono świeże odpady, ludziom o stwierdzonych zaburzeniach nerwowych lub oddechowych. Wskazane jest również monitorowanie zamkniętych przestrzeni, gdzie współczynnik rozcieńczenia może nie być wystarczająco duży. Jest bardzo prawdopodobne, że ludzie przebywający na wysypisku podczas przebudowy zamkniętych starych wysypisk, mogą być narażeni na zatrucie. W tych przypadkach zabezpieczenie stanowi rozcieńczenie rzędu 104-106.
Zagrożenia dla wód.
Jednym z głównych problemów związanych ze składowaniem odpadów na wysypiskach jest możliwość zanieczyszczenia wód gruntowych. Stopień zanieczyszczenia wód gruntowych zależy przede wszystkim od ich odległości od składowanych odpadów oraz od charakteru i ilości zanieczyszczeń powstających na wysypisku. Możliwość degradacji wód przez wysypisko jest bezpośrednio związana z geologiczną i hydrologiczną charakterystyką terenu. Do czynników geologicznych należą, rodzaj gleby i podłoża skalnego oraz ich zdolność do zatrzymywania przemieszczania się gazu i odcieków. Czynniki hydrologiczne to położenie wód gruntowych, ich przepływ, ilość i intensywność opadów atmosferycznych oraz możliwość kontroli wód powierzchniowych i ich odprowadzenia.
Gazy powstające na wysypisku w różnym stopniu wpływają na jakość wód gruntowych. Dwutlenek węgla, z uwagi na swoją dobrą rozpuszczalność w wodzie, może być głównym czynnikiem zanieczyszczającym. Inne gazy powstające w wyniku rozkładu materii organicznej są relatywnie nierozpuszczalne w wodzie.
Dwutlenek węgla, w kontakcie z wodą, dysocjuje aż do osiągnięcia stanu równowagi. Jeżeli nie zachodzą reakcje wtórne, to pH spada do 4,3. Powstający kwaśny i nasycony znaczną ilością CO, (ponad 20 ppm) roztwór jest wysoce agresywny, przyśpiesza korozję żelaza i stali oraz powoduje rozpuszczanie ołowiu.
W przypadku, gdy woda z dużą ilością rozpuszczonego dwutlenku węgla napotyka materię nieorganiczną zawierającą węglan wapnia, CaCO3 zachodzi reakcja przekształcająca nierozpuszczalny węglan w rozpuszczalny wodorowęglan wapnia Ca(HCO3)2, który powoduje wzrost twardości wody. Ponadto rozpuszczalne sole uwięzione w strukturze krystalicznej węglanu wapnia mogą wejść w kontakt z wodą i rozpuścić się, powodując wzrost ilości substancji rozpuszczonych zwiększając jej twardość. Obecność wodorowęglanu w wodzie jest główną przyczyną alkaliczności. Wody wysokoalkaliczne są niesmaczne i budzą sprzeciw konsumentów, a ponadto szkodliwe dla wielu procesów przemysłowych szczególnie nie nadają się do stosowania w produkcji żywności i napojów.
Twardość wody spowodowana jest obecnością jonów metali dwuwartościowych takich jak Ca2+, Mg2+, Fe2+, Fe3+. Stężenie wolnego CO2 powoduje rozpuszczenie odpowiednich węglanów z gleb i skał. Wpływ dwutlenku węgla na wzrost twardości wody jest najbardziej istotnym efektem oddziaływania gazów powstających podczas rozkładu materii organicznej na wody gruntowe.
Zagrożenia dla atmosfery i zanieczyszczenia powietrza.
Wzmożenie efektu cieplarnianego.
Oddziaływanie gazu wysypiskowego na środowisko nie ogranicza się do skali mikro, lecz występuje również w skali makro w postaci zanieczyszczenia powietrza oraz wpływu na wzrost efektu cieplarnianego w wyniku wnikania wydzielanego gazu do warstwy ozonowej. Efekt cieplarniany polega na globalnym podwyższeniu się temperatury atmosfery ziemskiej wskutek wzrostu stężenia gazów takich jak: dwutlenek węgla, metan, tlenek azotu i chlorofluorowęglowce.
Gazy powodujące powstawanie efektu cieplarnianego charakteryzują się absorpcją podczerwieni w paśmie 7–14 m. Energia wypromieniowana przez Ziemię w przestrzeń kosmiczną jest absorbowana przez te gazy właśnie w tym paśmie, co powoduje jej zatrzymanie w atmosferze. Absorpcja promieniowania podczerwonego wywołuje ruchy rotacyjne i wibracyjne cząsteczek, co z kolei wytwarza ciepło. Ta energia cieplna przekazywana jest sąsiednim cząsteczkom, które nagrzewają się i emitują swoją energię na Ziemię. Długoterminowe konsekwencje tego nagrzewania się powodują zmiany klimatyczne, które mogą wywierać wpływ m.in. na produkcję żywności oraz wzrost poziomu wód w morzach i oceanach.
Udział różnych gazów w powstawaniu efektu cieplarnianego zależy od ich stężenia w atmosferze oraz siły promieniowania charakterystycznej dla danego związku. Siła promieniowania metanu jest dużo większa od dwutlenku węgla i rzeczywiście oddziaływanie metanu na wzrost efektu cieplarnianego jest aż 20-25 razy silniejsze niż dwutlenku węgla. Jest to spowodowane faktem, że cząsteczka metanu adsorbuje promienie podczerwone w paśmie, w którym występuje maksymalna emisja z Ziemi. Metan posiada 20% udziału w przyczynach globalnego wzrostu temperatu­ry na Ziemi w ciągu ostatniej dekady, mimo że jego udział w emisji gazów był trzykrotnie mniejszy niż dwutlenku węgla. Ocenia się, że 5-10% emisji metanu pochodzi z wysypisk.
Z innych związków wchodzących w skład gazu wysypiskowego, azot posiada 6%, a chlorofluorowęglowce 14% udziału w powstawaniu efektu cieplarnianego. Emisja metanu spowodowała przyrost średniej temperatury atmosfery w ciągu ostatnich lat o 0,23 °C. W ostatniej dekadzie następował wzrost stężenia metanu o ok. 1% obj. rocznie, tj. o 0.15 ppm, wywołując wzrost temperatury o 0,032-0,034"C
Przyczyną wzrostu stężenia dwutlenku węgla w atmosferze jest wyłącznie spalanie paliw kopalnianych i wycinanie lasów. Dwutlenek węgla emitowany z wysypisk nie powoduje przyrostu ilości tego gazu w atmosferze, gdyż po prostu wraca do atmosfery, z której był uprzednio pobierany przez żyjące jeszcze rośliny.
Metan wydziela się do atmosfery w wyniku procesów rozkładu lub spalania materii organicznej. Ocenia się, że w skali globu roczna emisja metanu ze wszystkich źródeł powstawania wynosi ok. 1210 mln ton, przy czym rozkład stałych odpadów organicznych wytwarzanych przez człowieka powoduje wydzielanie się do atmosfery 50 min ton, czyli ok. 4,1% całej emisji. Inne źródła emisji metanu to:
Szybko rosnąca liczba mieszkańców Ziemi i wzrost konsumpcji powodują stałe zwiększanie się udziału odpadów wśród źródeł emisji metanu. Wzrost zagospodarowania metanu z wysypisk staje się działaniem niezbędnym dla znaczącego ograniczenia efektu cieplarnianego. Spalanie metanu powoduje powstanie dwutlenku węgla, który wywołuje znacznie mniejszy efekt cieplarniany.
Metody przeciwdziałania niekontrolowanej migracji, wydobywania, oczyszczania i wykorzystania gazu wysypiskowego.
Kontrola.
Odpady powinny być składowane na wysypiskach w taki sposób, aby nie stwarzały ryzyka migracji gazu i zanieczyszczenia wód gruntowych odciekami. Oznacza to, że zarówno urządzanie jak i eksploatacja każdego wysypiska musi obejmować system przeciwdziałania niekontrolowanej migracji gazu i odcieków.
Niezbędne jest zbadanie warstwy gruntu pod wysypiskiem i wokół niego oraz potencjalnych możliwości emisji gazu przez powierzchnię wysypiska. System powinien obejmować również wysypiska zamknięte.
Do ochrony przed skutkami niekontrolowanej migracji gazu stosować można:
Jako bariery nieprzepuszczalne do zabezpieczania obrzeży wysypiska stosowane są omurowania cementowe, przekopy, które mogą być wypełnione gliną wysyconą wodą, lub z dodatkiem wypełniaczy (sole wapnia lub popioły lotne), wykładane materiałami nieprzepuszczalnymi takimi jak tworzywa sztuczne (np. polietylen wysokiej gęstości PEHD posia­dający aprobatę techniczną). Stosuje się również stalowe grodzie.
Bariery instalowane są na granicach wysypiska lub w najbliższych warstwach gruntu i mogą być zakładane przed rozpoczęciem eksploatacji.
Techniki biernego odgazowania polegają na budowie bruzd wypełnionych materiałami gruboziarnistymi w celu wytworzenia strefo relatywnie większej przepuszczalności gazu tak, aby były wybierane przez gaz jako najbardziej dogodne drogi migracji. Stosowanymi wypełnieniami są najczęściej żwir, kawałki rur lub opon. Bruzdy instaluje się zazwyczaj tuż przed granicami wysypiska. Stosowanie ich jest ograniczone do wysypisk płytkich.
Systemy mieszane są kombinacją wentylacji bruzdowej i tworzenia barier nieprzepuszczalnych. Umożliwiają najbardziej efektywną kontrolę gazu, lecz ich wadę stanowią wysokie koszty.
Bruzdy są zazwyczaj łączone w rzędy, a gaz jest zbierany w systemie kominów wentylacyjnych. W wersji udoskonalonej w bruzdach umieszcza się rury perforowane, które doprowadzają gaz do kominów wentylacyjnych lub pochodni.
Bardziej skomplikowanym, ale efektywniejszym jest system odgazowania aktywnego. Metoda polega na usuwaniu gazu z masy odpadów pod wpływem niewielkiej próżni wytwarzanej przez układ pomp. Każdy system odgazowania hieniego, w którym umieszczono rury w bruzdach, można łatwo przekształcić w system aktywny. Podstawowym problemem jest w tym przypadku możliwość stosowania jedynie niewielkich podciśnień tak, aby uniknąć wnikania powietrza do układu.
System aktywnego odgazowania stosuje się zazwyczaj na wysypiskach, gdzie gaz wydobywany jest ze znacznych głębokości i łatwo można uniknąć zapowietrzenia. W alternatywnej technice na obwodzie wysypiska umieszcza się pionowe 11117. W zależności od warunków i potrzeb rury mogą być wwiercane w granicach wysypiska lub terenie sąsiadującym. Umieszczenie systemu studni w granicach wysypiska pozwala na maksymalne usunięcie gazu i zabezpieczenie przed migracją. Studnie są zazwyczaj od dołu zamykane przez skały podłoża, lub lustro wody oddziaływające jako bariera migracyjna. Gaz może być wypuszczany bezpośrednio do atmosfery, lub zbierany i wykorzystywany energetycznie. Istnieją dwa systemy zasysania gazu:
W systemie wysokoprzepływowym wytwarzany jest duży strumień gazu zawierający znaczną ilość powietrza wciągniętego poprzez powierzchnie wysypiska. W efekcie, oprócz wytworzenia efektywnej bariery migracyjnej, system ten powoduje rozcieńczenie i oksydację palnych gazów z wysypiska.
System niskoprzepływowy wytwarza barierę ujemnych ciśnień między studniami w celu odcięcia dróg gazu. Szeregi wierconych studni gazowych stosuje się najczęściej na wysypiskach zamkniętych. Odległość pomiędzy studniami nie powinna przekraczać 50 m, a odległość od granicy wysypiska – 25 m.
Pewną poprawę efektywności systemu przynosi zastosowanie układu studni podwójnych, które są bardziej wydajne, ale i droższe. W praktyce jednak nie jest możliwe zapewnienie całkowitej kontroli.
Dalszą poprawę efektywności zabezpieczeń przynosi system wielozaporowy obejmujący zastosowanie barier geologicznych i hydrogeologicznych na terenie wysypiska, uszczelnienie dna, wieloelementowy system uszczel­nienia powierzchni również przez same odpady, monitorowanie w trakcie działania i kontrolę wysypiska po jego zamknięciu. System obejmuje fazę projektowania, budowy, eksploatację i zamknięcie wysypiska.
Do nowoczesnych metod zabezpieczania przed niekontrolowaną migracją gazu należy wytwarzanie zapory powietrznej poprzez wstrzykiwanie powietrza pod ciśnieniem w układ perforowanych rur. Powietrze przesuwa się w kierunku poziomym i pionowym poprzez szczeliny w glebie i zaprawie wypłukuje gaz, który znalazł się w niej wskutek migracji. Typowy system wstrzykiwania powietrza składa się ze studni umieszczonych na obwodzie wysypiska. Studnie te mają głębokość 8–46 m i oddalone są od siebie o ok. 30 m. W środku odwiertu o średnicy 15–60 cm umieszczone są rury PCV o średnicy 5–8 cm. Rury te są perforowane w 1/2 lub 1/3 dolnej części i otoczone żwirem. Część gonią odwiertu jest wypełniona materiałem nieprzepuszczalnym. W zależności od struktury gleby, głębokości studni i stopnia wysycenia gazem, stosowane nadciśnienia wynoszą od 0,075 do 2 atm.
Inną metodą kontroli powstawania metanu i stabilizacji wysypiska poprzez zatrzymanie powstawania metanu jest wstrzykiwanie pod ciśnieniem zawiesiny wapiennej i popiołów lotnych.
Metody poprawy jakości gazu wysypiskowego.
Gaz wysypiskowy można uważać za gaz naturalny, gdy stężenie dwutlenku węgla zostanie zmniejszone do poniżej l-3% objętościowo. Zawartość siarkowodoru powinna wynosić mniej niż 5 mg/m³.
Usuwanie kondensatów.
Gaz wsypiskowy jest prawie w 100% nasycony parą wodną. W procesach pozyskiwania i obróbki gazu wskutek zmiany temperatury para wodna skrapla się i rozpuszcza śladowe składniki organiczne i nieorganiczne. Ta skondensowana masa ma właściwości korozyjne, toksyczne i wybuchowe. Dlatego tak ważne jest jej usuwanie. Ponadto nagromadzenie kondensatów może spowodować całkowitą blokadę gazociągów i pomp. Po usunięciu kondensatów z gazu, należy masę tę składować w bezpieczny sposób, albo najlepiej, przetworzyć, aby zminimalizować jej potencjalne zagrożenie. Czasami na wysypisku praktykuje się rozdzielanie masy kondensatu na fazy. Faza wodna przesyłana jest do oczyszczalni ścieków, a wydzielona faza węglowodorowa przekazywana do recyklingu w zakładach naftowych lub spalana w pochodniach lub piecach.
Wykorzystanie.
Z punktu widzenia ochrony środowiska najistotniejszym zagadnieniem jest zapewnienie bezpiecznej eksploatacji i usunięcie zagrożeń stwarzanych przez gaz wysypiskowy w trakcie działania wysypiska oraz po jego zamknięciu. Nie można pominąć jednak potencjalnych ekonomicznych i energetycznych aspektów odzysku gazu. Metr sześcienny gazu wysypiskowego o składzie 60% metanu i 40% dwutlenku węgla może zastąpić ok. 0,5 l oleju napędo­wego.
Możliwe są następujące kierunki ostatecznego unieszkodliwiania lub wykorzystania gazu:
Jak wynika z powyższego zestawienia potencjalne kierunki zastosowania gazu wysypiskowego są w zasadzie takie same jak biogazu pochodzącego z innych źródeł. Jednak możliwości zastosowania poszczególnych opcji są różne w obu przypadkach. Odmienność gazu wysypiskowego przejawia się w dużych ilościach powstających w danym miejscu oraz w obecności znaczących ilości zanieczyszczeń, a szczególnie związków organicznych zawierających chlorowce. Ilości biogazu, które mogą być uzyskane z wysypiska są znacznie większe niż powstające na fermach czy w procesach przemysłowych, których jednym z efektów jest powstawanie metanu. W największych oczyszczalniach ścieków ilość powstającego metanu nie przekracza kilkuset metrów sześciennych na godzinę, gdy na niektórych wysypiskach w RFN powstaje w ciągu godziny kilka tysięcy, a nawet do 30 tysięcy metrów sześciennych gazu.
W konsekwencji nowoczesne technologie, takie jak uszlachetnianie gazu wysypiskowego do gazu ziemnego, wykorzystywanie w turbinach, czy produkcja chemikaliów są opracowywane lub wdrażane zarówno w Europie Zachodniej jak i w USA. Jednak oprócz możliwości technologicznych również powinny być brane pod uwagę różne aspekty ekonomiczne. Korzyści płynące z technologicznego wykorzystania gazu mogą być Bacznie obciążone kosztem jego uszlachetnienia.
Własności fizyczne, chemiczne i cieplne gazu wysypiskowego wymagają odpowiedniego przystosowania sprzętu stosowanego w jego przetwórstwie. Najważniejszym parametrem, którego znajomość jest konieczna, jest wartość opałowa gazu będąca funkcją zawartości metanu i innych substancji palnych, zależy również od ilości związków niepalnych, takich jak dwutlenek węgla i para wodna, obniżających jej wielkość. Gaz wysypiskowy wymaga czasami obróbki wstępnej dla zredukowania ilości substancji niepalnych, lub zastosowania paliw pomocniczych.
Optymalny stosunek stężeń powietrza i gazu, rozumiemy jako stosunek przy którym następuje całkowite spalenie paliwa wynosi 9,4% metanu w powietrzu. Dla gazu wysypiskowego ten stosunek zmienia się wraz z zawartością niepalnych składników. Na przebieg spalania gazu wpływają również takie parametry jak szybkość postępu płomienia oraz jego temperatura. Oba te czynniki również zależą od składu gazu.
Przy projektowaniu instalacji do spalania należy wziąć pod uwagę zawartość związków chloroorganicznych lub aromatycznych, czasami zawartość związków chlorowcowych jest tak niska, że nie powoduje korozji – poniżej 10 mg/m³ lecz znane są przypadki stężeń bardzo wysokich rzędu kilkuset mg/m³. Wysokie stężenie występuje wówczas, gdy a wysypisku składowane są również odpady przemysłowe, silne działanie korodujące wywierają również związki siarki.
Wiele problemów może stwarzać obecność w gazach odlotowych po paleniu gazu wysypiskowego, związków takich jak: dioksyny, furany, tlenki azotu, tlenek węgla oraz niespalone węglowodory. Szczególnie niebezpieczne są dioksyny i furany. Mogą powstawać w czasie wstępnego ogrzewania gazu. Stwierdzono, że w komorach grzewczych pojawia się biało-szara substancja, będąca mieszaniną pierwiastków takich, jak miedź, żelazo, antymon i cyna, powstająca z organicznych związków tych metali obecnych w spalanym gazie. Efektywne spalanie metanu, stanowiącego główny składnik gazu prowadzi do rozkładu wszystkich innych związków chemicznych Produktami spalania są: dwutlenek węgla, woda, śladowe ilości tlenków siarki, azotu i chlorowodór. Dla całkowitego spalenia składników śladowych wymagane są temperatury znacznie przekraczające 1000 °C.
Przykrywanie warstwy śmieci materiałem obojętnym na koniec każdego dnia pracy jest operacją powszechnie stosowaną na nowoczesnych wysypiskach. W miejscach, gdzie występuje duża częstotliwość dostaw odpadów, praktykuje się nakładanie warstwy obojętnej jeszcze częściej. Metoda ta pozwala na ograniczenie do minimum problemów związanych z robactwem i roznoszeniem odpadów przez wiatr oraz przyczynia się do zmniejszenia emisji zapachów. Mechanizm tego zjawiska został zbadany. Stwierdzono, że zachodzi adsorpcja substancji zapachowych przez cząstki materiału nakrywającego, który w związku z tym powinien być drobnoziarnisty dla zwiększenia powierzchni adsorpcyjnej.
Pomyślne rezultaty osiągnięto stosując tanie surowce takie jak trociny lub popioły lotne. Jednak ta metoda postępowania jest często sprzeczna z innym wymogami jak np. zmniejszeniem infiltracji wód opadowych w celu ograniczenia ilości odcieków wydzielanych z wysypiska.
Nadkład gliny zabezpiecza przed dostawaniem się wody, lecz jeżeli warstwa ta pęknie w wyniku wysuszenia lub osiadania, to gaz prawdopodobnie wydostanie się na zewnątrz przy nie zmniejszonej zawartości substancji śladowych. Ekstrakcja gazu wysypiskowego połączona ze spalaniem, lub lepiej wykorzystywaniem jako źródło energii, rozwiązuje problemy zapachowe.
Alternatywą tej metody jest zastosowanie zwartego pokrycia zainstalowanymi rurami wentylacyjnymi zaopatrzonymi w skrubery wypełnione węglem aktywnym. Niezbędna jest wówczas częsta wymiana adsorbentu, co powoduje, ze ekonomiczność tej metody jest w chwili obecnej wątpliwa. Zainstalowanie rur poziomych umożliwia odgazowanie większych obszarów i dla tej metody nie stanowi przeszkody wysoki poziom wód. Należy jednak zachować ostrożność, aby uniknąć znaczącego wnikania powietrza powodującego obniżenie stężenia metanu i gaśniecie pochodni. Należy również uwzględnić wpływ osiadania i przemieszczeń rur.
Do maskowania nieprzyjemnych zapachów stosowano również różne związki chemiczne, którymi spryskiwano odpady, lecz zdarzały się przypadki skarg, że zastosowane środki są bardziej uciążliwe niż pierwotne zapachy. Na niektórych wysypiskach odcieki są niezwłocznie oczyszczane, w celu zapobiegania wydzielaniu zapachów związanych z gromadzeniem się tych cieczy. Woń odcieków pochodzi od substancji innych niż obecne w gazie wysypiskowym. Przeważają tutaj kwasy karboksylowe np. masłowy, lecz w wielu przypadkach znaczącą rolę odgrywa siarkowodór. Jako wstępny etap oczyszczania stosowane jest często napowietrzanie dodatkiem fosforanów dla wzmocnienia aktywności biologicznej.
Stosując kombinacje utleniania mikrobiologicznego i chemicznego można osiągnąć znaczne zmniejszenie stężenia kwasów organicznych. Podczas oczyszczania przez napowietrzanie może jednak wystąpić pewna intensyfikacja zapachów wskutek odpędzania kwasów karboksylowych do atmosfery. Z tego powodu zaleca się stosowanie napowietrzania podpowierzchniowego. W przypadku, gdy występują znaczne ilości siarkowodoru, dobre efekty przynosi stosowanie dodatkowego oczyszczania przy zastosowaniu nadtlenku wodoru lub utlenianie tlenem zamiast powietrzem.
Działanie toksyczne.
Jakkolwiek zapachy wydzielające się z wysypiska powodują raczej pogorszenie się jakości środowiska niż zagrożenie toksykologiczne, to jednak należy zwrócić uwagę na kontrolę emisji gazu wysypiskowego, zwłaszcza wówczas, gdy może się przedostać do przestrzeni zamkniętych, o ograniczonych możliwościach wymiany powietrza.
Rodzaj składników śladowych w gazie wysypiskowym zależy od charakteru składowanych odpadów. Potencjalna toksyczność gazu spowodowana obecnością trujących związków jest wobec tego cechą związaną z danym miejscem. Szkodliwymi substancjami są najczęściej lotne związki organiczne, lecz należy pamiętać, ze dwutlenek węgla, tlenek węgla i siarkowodór mają również właściwości toksyczne.
Istnieją dwa sposoby oceny toksyczności gazów. Można posługiwać się tzw. wartością progową. Jest to stężenie, które bez wystąpienia szkodliwych skutków mogą wytrzymać prawie wszyscy ludzie pracujący w danych warunkach, codziennie przez 8 godzin.
Drugim współczynnikiem określającym działanie toksyczne danego związku jest próg ekspozycji krótkotrwałej określany jako maksymalne stężenie, na które pracownicy mogą być narażeni w sposób ciągły, przez okres do 15 minut, bez wystąpienia skutków szkodliwych dla zdrowia.
Dla zapewnienia całkowitego spalania gazu wysypiskowego temperatura powinna być o 150-250 °C wyższa od temperatury samozapłonu. Za minimalną uważa się zazwyczaj temperaturę 800 °C. Podwyższenie temperatury do 1000 – 1100 °C podnosi efektywność rozkładu węglowodo­rów śladowych. Czas przebywania w komorze spalania dla lotnych substancji organicznych niezbędny dla ich całkowitego rozkładu wynosi 0,25-2 s.
Spalanie w pochodniach.
Spalanie w pochodniach jest najbardziej popularnym sposobem zużywania gazu na wysypiskach. Umożliwia sterowanie jego wydobywaniem oraz zabezpiecza przed skutkami niekontrolowanego rozprzestrzeniania się i odprowadzania do atmosfery. Nawet jeżeli gaz jest wykorzystywany w urządzeniach produkujących energię, pochodnia jest wymagana dla zapewnienia bezpieczeństwa w przypadku wystąpienia usterek w głównym systemie wydobywczym gazu, lub jego nadmiaru.
Najczęściej stosowane są pochodnie piedestałowe z automatycznym zapłonem iskrowym. Pochodnie te można podzielić na dwie kategorie: z zamkniętym i otwartym płomieniem. Pochodnie z płomieniem otwartym od lat są powszechnie stosowane na wysypiskach. Spalanie gazu zachodzi na szczycie pochodni. W tym typie pochodni należy utrzymywać niezmienne warunki spalania bez względu na występujące nieraz ekstremalne warunki klimatyczne. Główną ich wadą są trudności z monitorowaniem emisji spalin.
W pochodniach o płomieniu zamkniętym spalanie zachodzi w komorze wyłożonej materiałem ogniotrwałym. Płomień nie jest widoczny na zewnątrz. Przepływ gazu i powietrza są regulowane.
Ważnym parametrem charakteryzującym pochodnie pod kątem ochrony środowiska jest efektywność rozkładu związków węglowodorowych oraz brak emisji pozostałości ze spalania oraz dioksyn.
Pochodnie mają najczęściej efektywność rozkładu ok. 98-99,5%. Efektywność rozkładu jest bezpośrednio związana ze stabilnością płomienia, która jest uzależniona od: składu gazu, warunków atmosferycznych, konstrukcji palnika, źródła zapłonu i in. Pochodnie łatwo utrzymują stałe spalanie jeżeli gaz zawiera 30-60% metanu. W pochodniach o płomieniu zamkniętym łatwiej jest zredukować emisję szkodliwych produktów spalania.
Bezpośrednie spalanie dla produkcji ciepła.
Bezpośrednie spalanie gazu jest najprostszą i najtańszą metodą jego wykorzystania. Gdy do spalania wykorzystywana jest mieszanina gazu wysypiskowego i ziemnego, to wystarcza niewielka modyfikacja palnika i jednocześnie znacznie zmniejszą się problemy z korozją. Gaz wysypiskowy najczęściej spalany jest w wielkich kotłach przemysłowych, w piecach do wypalania cegły lub wapna albo w piecach cementowych. Stosowany jest również do ogrzewania mieszkań lub szklarni, do osuszania szlamu ściekowego w oczyszczalniach ścieków, jako paliwo w zakładach metalurgicznych i in.
Podstawową przeszkodą w wykorzystaniu gazu wysypiskowego poprzez bezpośrednie spalanie jest to, że odbiorca musi znajdować się w pobliżu wysypiska, gdyż transport gazu wysypiskowego na duże odległości jest nieopłacalny.
Przystosowanie systemu do spalania gazu wysypiskowego polega głównie na zmianach w palniku. Modyfikacje muszą wyrównać niższą zawartość energii w gazie wysypiskowym i polegają najczęściej na zmianie dysz w palnikach i ograniczeniu poboru powietrza.
Gaz wysypiskowy jako paliwo do silników.
Gdy bezpośrednie spalanie gazu nie jest opłacalne, najlepszym pod względem ekonomicznym rozwiązaniem jest produkcja energii z lub bez odzysku ciepła.
Wytwarzanie energii elektrycznej odbywa się poprzez użycie gazu wysypiskowego jako paliwa do silników stacjonarnych. Najbardziej interesującym rozwiązaniem jest elektrociepłownia, gdzie następuje równoczesne wytwarzanie energii elektrycznej i ciepła. W Europie działa ponad 50 takich zakładów.
Silniki są dużymi urządzeniami o mocy od 400 kW do 2 MW, lub małymi jednostkami, które mogą być przewożone z jednego wysypiska na drugie. Najczęściej gaz wysypiskowy stosowany jest w silnikach spalinowych. Silniki te można podzielić na dwie grupy w zależności od systemu zapłonu: silniki o zapłonie iskrowym, jak np. silnik Otto oraz silniki o zapłonie samoczynnym (Diesla). Najczęściej stosuje się zmodyfikowane silniki o zapłonie iskrowym. Silniki Diesla wymagają modyfikacji w celu przystoso­wania do napędzania gazem wysypiskowym. Czasem stosuje się dodatkowo turbourządzenia do poprawy pracy silnika.
Konieczność dokonania modyfikacji silników wynika z własności gazu. Ze względu na swoją suchość gaz wysypiskowy nie ma właściwości smarnych, co wymusza wykonanie zaworów z materiałów bardziej odpornych na ścieranie. Obecność siarkowodoru wymusza częstsze wymiany elementów miedzianych. Zarówno w silnikach o zapłonie iskrowym jak i samoczynnym, należy zastosować mieszalnik umożliwiający odpowiednie wymieszanie powietrza z gazem i przekazanie mieszaniny do komory spalania. Ze względu na niską wartość energetyczną tej mieszanki, utrudniony jest bezpośredni zapłon iskrowy. Dlatego stosuje się wstępną komorę spalania, w której mieszanina zostaje wzbogacona. Z powodu zmieniającej się zawartości metanu wymagane jest stała samoczynna regulacja zapłonu. Zmiany w zawartości metanu można zminimalizować przez stały nadzór nad jakością gazu. Minimalny wymagany poziom metanu jest zwykle określany przez producenta silnika. Przykładowo w zmodyfikowanym silniku OTTO poziom ten wynosi 35%.
Konieczność ograniczania emisji tlenku azotu, wynikająca z wymogów ochrony środowiska powoduje, że mieszanka paliwowo-powietrzna jest nieraz zubożona, co podnosi zużycie paliwa. Pomocnym może okazać się katalizator. W niektórych krajach skład gazu wysypiskowego stosowanego jako paliwo określany jest normami prawnymi. Przykładowo w Niemczech maksymalna zawartość chloru nie może przekroczyć 50 mg/m³, a fluoru 10 mg/m³. Niestety, w większości krajów producent energii elektrycznej z gazu wysypiskowego musi ją sam zużytkować, ponieważ nie może jej sprzedać, a jeśli, to po zbyt niskich cenach. Innym ograniczeniem stosowania gazu wysypiskowego jest wrażliwość niektórych części silnika na działanie organicznych związków halogenowych.
Związki halogenowe obecne w gazie wysypiskowym rozkładają się na:
Rozkład ten powodowany jest wysoką temperaturą silnika. Większa część chlorowodoru uchodzi wraz z gazami spalinowymi. W-międzyczasie reszta MCI dostaje się do obudowy silnika, gdyż uszczelnienia pomiędzy tłokiem a cylindrem nie są wystarczająco dokładne. Chlorowodór atakuje części silnika bezpośrednio, lub poprzez zakwaszenie oleju smarującego Szczególnie narażone są części wykonane z miedzi. Przeciwdziałanie korozji może polegać na: dodawaniu do oleju środków zobojętniających chlorowo­dór, wykonaniu odpowiednich elementów z materiałów nierdzewnych lub obróbce wstępnej gazu eliminującej z niego organiczne związki chlorowe.
Gaz wysypiskowy jako paliwo do turbin.
Turbina gazowa pobiera duże ilości powietrza z atmosfery spręża je, spala paliwo po podgrzaniu powietrza, następnie rozpręża w celu uzyskania energii mechanicznej samej lub wraz z elektryczną. Dopóki zawartość metanu w gazie pozwala na utrzymanie wartości energetycznej w granicach 13000-18000 kJ/m³, można go stosować jako samodzielne paliwo do turbin. Jeżeli wartość cieplna jest mniejsza, to trzeba stosować paliwo uzupełniające. Proces zostaje zapoczątkowany przez gaz ziemny, lub paliwo ciekłe.
Zaletą turbiny gazowej jest to, że zajmuje ona mniej miejsca niż silnik Diesla, czy turbina parowa. Turbina gazowa może produkować 70-90 kW energii elektrycznej na 1 t masy urządzenia podczas gdy Diesle – 27 W/t, a turbina parowa – 10 kW/t. Dokładna filtracja oraz wydzielanie wody i oleju z gazu po każdym sprężeniu wystarcza dla oczyszczenia gazu zapewniającego działanie turbiny.
Gaz wysypiskowy jako paliwo dla pojazdów.
Gaz wysypiskowy można stosować jako paliwo pędne przy spełnieniu trzech warunków:
Najistotniejszym ograniczeniem jest spełnienie ostatniego warunku, gdyż w większości krajów pojazdy na gaz ziemny lub biogaz są rzadkością. Gaz wysypiskowy jest praktycznie stosowany tylko w pojazdach i maszynach pracujących na wysypisku lub w jego pobliżu. Nie rozwiązuje to problemu, gdyż produkcja gazu na wysypisku jest na ogół znacznie wyższa niż zapotrzebowanie pojazdów na to paliwo.
Dostarczanie gazu wysypiskowego do sieci gazowej.
Kiedy niemożliwe jest wykorzystanie uszlachetnionego gazu wysypiskowego na miejscu, można go dostarczyć do gazociągu. Wymagany jest jednak wysoki stopień oczyszczenia – niemal do czystego metanu. Dodawane są, dla zwiększenia bezpieczeństwa, substancje zapachowe, czasami wymagane jest dodanie propanu. Główną barierą dla tej metody wykorzystania gazu są odległość od gazociągu do wysypiska i znaczne koszty, nawet jeżeli sprzedaje się odzyskany dwutlenek węgla.
W USA i Europie Zachodniej instalacje takie ograniczone są do największych wysypisk.
Gaz wysypiskowy jako surowiec do produkcji chemikaliów.
Technicznie jest możliwe stosowanie gazu wysypiskowego jako substytut w procesach petrochemicznych. Metan może służyć do otrzymania całe gamy różnych związków organicznych. Opłacalność tych działań nie została jeszcze potwierdzona. Najbardziej realna wydaje się być produkcja metanolu.
Oszacowanie potencjalnych zasobów gazu wysypiskowego wymaga znajomości:
Ilość odpadów powstających w danym miejscu można wyliczyć mnożąc liczbę mieszkańców przez masę odpadów wytwarzanych przez jednego mieszkańca. W ten sposób, otrzymuje się ilość odpadów domowych przyjmowaną do dalszych obliczeń w przypadku, gdy ilość odpadów handlowych i przemysłowych jest nieznaczna. Gdy wielkości te są znane, to w obliczeniach uwzględnia się sumę odpadów domowych, handlowych przemysłowych, czyli masę stałych odpadów miejskich. Następnie należy uwzględnić zawartość wilgoci w odpadach. Gdy jest nieznana, to przyjmuje się przybliżoną wielkość 35%. Kolejnym krokiem jest określenie zawartości składników obojętnych i nie fermentujących.
Papier, tektury i odpady włókiennicze zalicza się do surowców do biodegradacji, tworzywa sztuczne – nie. W przypadku, gdy skład odpadów me jest znany, przyjmuje się 75% zawartości materii biodegradującej w suchej masie.
Wydajność biogazu jest cechą indywidualną danego wysypiska, gdyż mikrosystem bakterii metanogennych zależny jest od wielu różnorodnych czynników środowiskowych. Teoretycznie efektem rozkładu biologicznego 1 tony odpadów jest powstanie ok. 400 m³ biogazu zawierającego 55% metanu o wartości opałowej 19 750 kJ/m³. W praktyce warunki panujące na wysypisku odbiegają znacznie od stanu idealnego, co powoduje, że jedynie 25 – 50% materii organicznej znajdującej się w odpadach ulega rozkładowi biologicznemu. Maksymalne możliwości eksploatacyjne gazu wysypiskowego wynoszą ok. 70% wytworzonej ilości, a w przypadku mniej sprawnych instalacji do odzysku jedynie 25%. Przyjmuje się więc do wyliczeń możliwość odzysku gazu z wysypiska wielkości 100m², biogazu zawierającego 55% metanu z 1 tony odpadów.
Na poszczególnych wysypiskach ilości odzyskiwanego gazu wahają się od 50 do 200 m³ z 1 tony odpadów. Szybkość tworzenia się biogazu zależy głównie od upływu czasu oraz od warunków geologicznych. Warunki atmosferyczne wywierają mniejszy wpływ, gdyż zamknięte wysypiska zachowują się jak bioreaktory z termoregulacją. Rozkład materii organicznej na wysypisku zachodzi przez okres 20 lat. Można więc przyjąć średnią roczną wydajność biogazu 5 m³ z 1 tony odpadów. W praktyce odnotowano wartości pomiędzy 2 a 20 m³.
Oszacowanie potencjalnych ilości biogazu na danym wysypisku wymaga uwzględnienia masy składowanych odpadów, ich wieku oraz przewidywań na przyszłość. Dla wysypiska pracującego w stałych warunkach potencjał odzysku gazu można prosto wyszacować na podstawie masy odpadów składowanych w ciągu roku.
Światowy potencjał energetyczny biogazu z wysypisk można obliczyć przyjmując, że każdy z 5 mld ludzi wytwarza dziennie l kg odpadów domowych o wilgotności 35% i zawartości składników organicznych 75% w stosunku do suchej masy. Z kilograma odpadów może powstać teoretycznie 0,4 m³ biogazu zawierającego 55% metanu. Z założeń tych wynika, że globalny potencjał energetyczny biogazu z odpadów domowych wynosi 730 mld m³ rocznie, co stanowi równoważność 345 min ton paliwa umownego, lub 14,4 TJ energii. Podobne wyliczenia dla państw UE dają roczny potencjał 47 mld m³ biogazu z odpadów domowych – ilość równoważną 22 min ton paliwa umownego. Uwzględniając fakt, że odpady domowe stanową ok. 50% śmieci miejskich, łączny potencjał energetyczny gazu wysypiskowego z odpadów municypalnych jest dwa razy wyższy, czyli wynosi ok. 94 mld m³.
Stosując tę metodę dla Polski otrzymujemy teoretyczny potencjał energetyczny biogazu ze śmieci miejskich w wysokości 11 mld m³ co stanowi równoważność ok. 5,2 min ton paliwa umownego w skali roku.

</doc>
<doc id="901483" url="https://pl.wikipedia.org/wiki?curid=901483" title="Kamień wapienny">
Kamień wapienny



</doc>
<doc id="901485" url="https://pl.wikipedia.org/wiki?curid=901485" title="Pawilon Secesji w Wiedniu">
Pawilon Secesji w Wiedniu

Pawilon Secesji (niem. "Wiener Secessionsgebäude") – pawilon wystawowy stowarzyszenia Secesja Wiedeńska w Wiedniu.
Budynek został wybudowany z inicjatywy grupy młodych wiedeńskich artystów, którzy powołali w 1897 stowarzyszenie Secesja Wiedeńska, które sfinansowało jego budowę, a miasto Wiedeń użyczyło na ten cel bezpłatnie działkę budowlaną przy Karlsplatz. Został wzniesiony w latach 1898-1899 przez Josepha Marię Olbricha przy współpracy Gustava Klimta i skupionej przy nim grupy artystów. Stał się szybko jednym z symboli nowego nurtu w sztuce – secesji i wzorem jej architektury.
Budynek o geometrycznie prostej bryle stoi na betonowych filarach, których podstawy znajdują się osiem metrów pod ziemią w miejscu gdzie płynie podziemna rzeka Wien. Ta prostota w połączeniu z bielą fasad robi wrażenie pewnej elegancji. Ten geometryzm wiedeńskiej secesji jest również widoczny w detalach architektonicznych wykonach często z połączeń kamienia, szkła i metalu. Kopuła nawiązująca do znajdującej się po drugiej stronie placu Karlskirche nie jest jednak sklepieniem, lecz ażurową sferą utkaną z wyciętych z metalu liści wawrzynu (wykonanych z pozłacanego brązu). Pod kopułą znajduje się napis wykonany złotymi literami: "Der Zeit ihre Kunst, der Kunst ihre Freiheit" stanowiący motto secesji. Po lewej stronie drzwi wejściowych znajduje się drugie motto: "Ver Sacrum" (Święta Wiosna), które miało wyrażać nadzieję na nowy rozkwit artystyczny i było tytułem magazynu artystycznego stowarzyszenia. Brązowe drzwi wejściowe zostały wykonane przez Georga Klimta (brata Gustava) według projektu Olbrichta. Dwie mozaikowe misy obok schodów prowadzących do portalu wejściowego są autorstwa Roberta Oerleya. Sześć sów na dwóch fasadach bocznych zaprojektował Koloman Moser. Gorgony nad drzwiami frontowymi wykonano według projektu Othmara Schimkowitza. Po prawej stronie budynku znajduje się brązowa statua Marka Antoniusza autorstwa Arthura Strassera, która została pierwotnie stworzona na Międzynarodowe Targi Paryskie w 1900 roku.
Po drugiej wojnie światowej przeprowadzono dwa generalne remonty budowli (1985-1986 oraz 2016-2018) pod kierownictwem Adolfa Krischanitza. Fryz namalowany przez Gustava Klimta (Fryz Beethovena -"„Tęsknota za szczęściem”" na podstawie interpretacji IX Symfonii Richarda Wagnera przez Ludwiga van Beethovena) na wystawę czasową w 1902 poświęconą Beethovenowi został w wyniku tych przebudów umieszczony na stałe w klimatyzowanej piwnicy która stanowi nową salę ekspozycyjną. 

</doc>
<doc id="901486" url="https://pl.wikipedia.org/wiki?curid=901486" title="UD Canarias">
UD Canarias

Unión Deportiva Canarias – wenezuelski klub piłkarski z siedzibą w mieście Caracas.
Historia.
Klub po raz pierwszy pojawił się w pierwszej lidze wenezuelskiej w 1963 roku zajmując ostatnie 6 miejsce (na szczęście w tym sezonie nie było spadków z ligi). W 1968 roku Canarias niespodziewanie zdobył mistrzostwo Wenezueli i jak dotąd jest to zdecydowanie największe osiągnięcie tego klubu w historii. W sezonie 1974 klub występował jako Tiquire-Canarias i spadł z ligi, by powrócić pod pierwotną nazwą w 1977 roku. Kolejna fuzja przed sezonem w roku 1978 oznaczała zmianę nazwy na Miranda-Canarias. Jak się potem okazało, sezon z roku 1978 okazał się ostatnim sezonem klubu Canarias w pierwszej lidze wenezuelskiej.

</doc>
<doc id="901488" url="https://pl.wikipedia.org/wiki?curid=901488" title="Bioreaktor">
Bioreaktor

Bioreaktor, fermentator, fermentor – urządzenie umożliwiające prowadzenie procesów mikrobiologicznych, enzymatycznych, jak również hodowle komórek organizmów wielokomórkowych, skonstruowane w sposób umożliwiający, poprzez pomiar i regulację parametrów, kontrolę procesu produkcyjnego i jego optymalny przebieg, w warunkach maksymalnego ograniczenia lub całkowitego wyeliminowania możliwości zakażeń. 

</doc>
<doc id="901489" url="https://pl.wikipedia.org/wiki?curid=901489" title="Unión Deportivo Canarias">
Unión Deportivo Canarias



</doc>
<doc id="901492" url="https://pl.wikipedia.org/wiki?curid=901492" title="Stefan Chmielecki">
Stefan Chmielecki

Stefan Chmielecki herbu Bończa (ur. ok. 1580, zm. 20 lutego 1630) – wojewoda kijowski od 1629, strażnik wielki koronny, starosta owrucki i taborowski. Jego żoną była Teofila Chmielecka.
Wziął udział w wojnie polsko-rosyjskiej 1609-1618. W 1612 przystąpił do zawiązanej w okupowanej przez polskie wojska Moskwie konfederacji Cieklińskiego, powołanej w celu wymuszenia zapłaty zaległych żołdów.
Po zakończeniu wojny przeszedł na służbę u Ostrogskich. W 1616 wspierał pretendenta do tronu siedmiogrodzkiego przeciwko Gáborowi Bethlenowi.
W 1620 wziął udział w wyprawie cecorskiej hetmana Żółkiewskiego. 19 września brał udział w bitwie z wojskami Skinder Baszy pod Cecorą. Podczas nocnej paniki w obozie armii koronnej z 20 na 21 września wycofał się wraz ze swoim oddziałem za Prut i powrócił do kraju.
W 1621 wstąpił na służbę Tomasza Zamoyskiego, zostając dowódcą jego oddziałów, strzegących pogranicza z Turcją. W czasie bitwy pod Martynowem z Tatarami w 1624, dowodził lekką jazdą na prawym skrzydle polskim. Jego udany manewr, odcinający wojskom tatarskim drogę odwrotu, niemało przyczynił się do polskiego zwycięstwa.
W dowód uznania król Polski Zygmunt III Waza mianował go chorążym bracławskim, a hetman polny koronny Stanisław Koniecpolski uczynił go regimentarzem wojsk ukrainnych.
9 października 1626 na czele nielicznych chorągwi kwarcianych i 6000 kozaków zaporoskich hetmana Michała Doroszenki, zniósł kosz tatarski w bitwie pod Białą Cerkwią. Do niewoli dostało się wówczas 1200 Tatarów w tym ok. 40 murzów.
9 października 1629, posiłkowany przez kozaków hetmana Hryćka Czarnego rozbił czambuł tatarski Kantymira Murzy nad Gniłą Lipą, biorąc 2000 jeńców.
Był jednym z najzdolniejszych dowódców wojskowych Rzeczypospolitej Obojga Narodów. Wielbiony przez współczesnych, był bohaterem wielu pieśni sławiących jego czyny militarne. Jako jeden z nielicznych dowódców w ówczesnej Europie potrafił skutecznie niszczyć zagony tatarskie. Fabian Birkowski poświęcił mu dzieło "Stefan Chmielecki albo nagrobek". Szymon Starowolski w swym dziele "Sarmatiae Bellatores" tak o nim pisał:

</doc>
<doc id="901494" url="https://pl.wikipedia.org/wiki?curid=901494" title="Prócz Ciebie nic">
Prócz Ciebie nic



</doc>
<doc id="901495" url="https://pl.wikipedia.org/wiki?curid=901495" title="Mastocytoza">
Mastocytoza

Mastocytoza – choroba spowodowana patologiczną proliferacją komórek tucznych. Rozróżnia się mastocytozę skórną, kiedy mastocyty gromadzą się tylko w skórze, oraz mastocytozę układową, łączącą się z rozrostem komórek tucznych w jednym lub kilku organach, np. w szpiku.
Diagnostyka.
Procedury diagnostyczne:
Określenie antygenów CD2 i CD25 w komórkach szpiku.
Linki zewnętrzne.
informacje o chorobie ze strony UM w Gdańsku

</doc>
<doc id="901497" url="https://pl.wikipedia.org/wiki?curid=901497" title="Józef Lex">
Józef Lex

Józef Lex herbu Prawomyśl, (ur. 21 marca 1791 W Warszawie, zm. 14 października 1866 tamże) – polski wojskowy czasów napoleońskich i Królestwa Kongresowego, malarz, wolnomularz.
Był synem Józefa i Krystyny z Gerlitzów. W latach 1804 do 1809 uczęszczał do Liceum Warszawskiego, po czym udał się na wojaże zagraniczne. Po powrocie do Polski w 1811 wstąpił do Szkoły Elementarnej Artylerii i Inżynierii (saperskiej), którą ukończył rok później i został wysłany w stopniu podporucznika na front rosyjski w czasie kampanii rosyjskiej Napoleona; wziął udział w bitwie nad Berezyną, kierując budową mostów. Wyróżnił się i został ranny w bitwie pod Lipskiem, otrzymał wówczas ordery Virtuti Militari i Legii Honorowej. W roku 1815 wstąpił do armii Królestwa Kongresowego i służył tam jako adiutant generała Malletskiego. W roku 1818 postąpił na kapitana.
Sumienny wojskowy, Lex posiadał również zdolności malarskie: współpracował z gronem artystów, którzy w warszawskiej siedzibie hrabiego Aleksandra Chodkiewicza eksperymentowali z techniką litografii na prasach sprowadzonych przez hrabiego. W roku 1819 Lex otrzymał kierownictwo wojskowego zakładu litograficznego i wykonał akwarele mundurowe na zamówienie Rocznika Wojskowego, za które otrzymał złoty pierścień od car Mikołaja I. Brał udział jako major w powstaniu listopadowym, wykonując m.in. plany bitew. Po powstaniu wziął abszyt i przeszedł do pracy cywilnej, pracując m.in. w Heroldii Królestwa Polskiego. Na emeryturę przeszedł w roku 1848 i został wówczas uszlachcony z herbem Prawomyśl. Żonaty z Teresą Chmielewską (zm. 19 marca 1867 w Warszawie). Był członkiem loży wolnomularskiej Bracia Polacy Zjednoczeni w 1820 roku. Pochowany na Starych Powązkach w Warszawie (kwatera 4-1-10/11).

</doc>
<doc id="901499" url="https://pl.wikipedia.org/wiki?curid=901499" title="Joseph Maria Olbrich">
Joseph Maria Olbrich

Joseph Maria Olbrich (ur. 22 grudnia 1867 w Opawie, zm. 8 sierpnia 1908 w Düsseldorfie) – austriacki architekt tworzący w stylu secesji.
Życiorys.
Był uczniem Ottona Wagnera. Współzałożyciel w 1897 stowarzyszenia Secesja Wiedeńska, dla którego zaprojektował Budynek Secesji złożony z kilku wielkich prostopadłościennych bloków bez okien (1898-1899). W jego zwieńczeniu znajdowała się ażurowa, wykonana z pozłacanego żelaza kopuła przypominająca kształtem olbrzymie kuliste, ostrzyżone drzewo laurowe. Budowlę cechował rytm wielkich brył o prostych, geometrycznych formach. Twórczość Olbricha cechowało zamiłowanie do pudełkowych form oraz ornamentyki geometrycznej z wykorzystaniem kół i kwadratów. Łączył architekturę z malarstwem i rzeźbą, zgodnie z obowiązującą w secesji zasadą łączenia w jednolite dzieło różnych gałęzi sztuki. Na przełomie 1902/1903 wziął udział w wielkiej wystawie sztuki secesyjnej w Moskwie, gdzie zaprezentował pokój stołowy z wyposażeniem dębowym.
Jest autorem budynków na pierwszą wystawę kolonii artystycznej Darmstädter Künstlerkolonie, zorganizowanej w 1901 w Darmstadt:

</doc>
<doc id="901504" url="https://pl.wikipedia.org/wiki?curid=901504" title="Arkabuzer">
Arkabuzer



</doc>
<doc id="901508" url="https://pl.wikipedia.org/wiki?curid=901508" title="Eugeniusz Kłoczowski">
Eugeniusz Kłoczowski

Eugeniusz Józef Dominik Kłoczowski h. Rawicz (ur. 4 sierpnia 1897 w Bogdanach, powiecie przasnyskim, zm. 22 czerwca 1985 w Poznaniu) – ziemianin, inżynier rolnik, publicysta.
Życiorys.
Syn Piotra Józefa i Kazimiery z Rykowskich, właścicieli majątku Bogdany. Ukończył szkołę polską w Mławie, gdzie należał do konspiracyjnego kółka młodzieży (matura 1914). Studia wyższe odbywał w Warszawie (1916–1921), ukończył je z dyplomem inżynierskim w SGGW (1925). W 1918 jako ochotnik odbył kampanię lwowską. Walczył również w wojnie 1920 jako oficer prowiantowy 21 pułku ułanów. Od wiosny 1921 zajął się majątkiem rodzinnym, prowadził prace nad uszlachetnianiem ziemniaka i jęczmienia, działał w związkach i towarzystwach rolniczych. Współpracował z ks. Władysławem Korniłowiczem, który często odwiedzał dwór w Bogdanach. W latach 30. był prezesem (po S. Żórawskim) Akcji Katolickiej w dekanacie przasnyskim, otrzymał order papieski "Pro Ecclesia et Pontifice". Pisał artykuły i broszury na tematy aktualne, był współpracownikiem wydawanego w Płocku "Hasła Katolickiego" oraz "Gazety Rolniczej" (w latach 1936–1939 był zastępcą red. naczelnego "Gazety").
W końcu stycznia 1940 Kłoczowscy zostali usunięci z domu i majątku przez Niemców. Jesienią tegoż roku wyjechał z rodziną do GG, osiadł w Zielonce pod Warszawą. Był zaprzysiężonym członkiem konspiracji przy Delegaturze Rządu na Kraj.
Od 1945 kierował gospodarstwem w rejonie Tarczyna. W latach 1946–1949 pracował w Zarządzie Państwowych Nieruchomości Ziemskich w Poznaniu, następnie w Wydziale Rolnym Centralnego Zarządu PNZ. Po likwidacji PNZ pracował w Centralnym Zarządzie PGR, później w Okręgowym Zarządzie PGR Poznań-Zachód i Zjednoczeniu PGR Ostrów Wielkopolski z siedzibą w Poznaniu. W 1956 przeszedł do pracy w Rolniczym Zakładzie Doświadczalnym w Swadzimiu pod Poznaniem, związanym z Akademią Rolniczą. W 1963 obronił w Poznaniu pracę doktorską pt. "Znaczenie pism „Ziemianin” i „Poradnik Gospodarski” dla postępu rolnictwa w Wielkopolsce w latach 1889–1914". W 1969 przeszedł na emeryturę, w dalszym ciągu współpracując z uczelnią. Wiele publikował w "Przeglądzie Rolniczym", "Plonie", "Nowym Rolnictwie", "Gazecie Cukrowniczej", "Gromadzie", "Zielonym Sztandarze", "Poradniku Gospodarskim".
W 1924 poślubił Irenę Cichowską z majątku Czarzaste. Miał trzech synów: Jerzego Kazimierza, Zbigniewa Stanisława i Jana Andrzeja.
Pochowany na cmentarzu Powązkowskim w Warszawie (kwatera R-4-13).
W 2006 w Ciechanowie pod red. Artura K.F. Wołosza wydane zostały jego obszerne wspomnienia spisane w latach 1968–1971.

</doc>
<doc id="901521" url="https://pl.wikipedia.org/wiki?curid=901521" title="Sławomir Kamiński">
Sławomir Kamiński

Sławomir Jan Kamiński (ur. w 1963 w Poznaniu) – polski organista i pedagog. 
Życiorys.
Studiował w Akademii Muzycznej im. Ignacego Jana Paderewskiego w Poznaniu w klasie organów Romualda Sroczyńskiego (dyplom z wyróżnieniem w 1987). Laureat II Ogólnopolskiego Konkursu Organowego im. J.S. Bacha w Gdańsku w 1985.
Jest profesorem w Akademii Muzycznej im. Ignacego Jana Paderewskiego w Poznaniu. Prowadzi tam klasę organów oraz wykłada bas cyfrowany, zespoły kameralne i improwizację organową. Wykłada także na uczelniach zagranicznych w ramach programu Erasmus (Lubeka, Wilno), prowadzi zajęcia w ramach Internationaler Niederlausitzer Orgelakademie (Niemcy).
W 2021 odznaczony Krzyżem Zasługi.
Działalność artystyczna.
Współpracuje z orkiestrą Filharmonii Poznańskiej, Poznańskim Chórem Chłopięcym „Polskie Słowiki” oraz z chórem "Poznańskie Słowiki" założonym przez Stefana Stuligrosza. Jako solista i kameralista koncertował w kraju i za granicą (m.in. Niemcy, Holandia, Francja, Belgia, Wielka Brytania, Czechy, Ukraina). 
Uczestniczył w wielu festiwalach muzycznych, takich jak: Międzynarodowy Festiwal Muzyczny w Nantes, „Festiwal Majowy” w Glasgow, Dni Kultury Polskiej w Bretanii, Orgelkonzerte in Gedächtnis Kirche, Berlin, St. Christopher Music Festival Vilnius - międzynarodowe festiwale organowe w Oliwie, Fromborku, Kamieniu Pomorskim, Leżajsku, Koszalinie. Od 1996 jest dyrektorem artystycznym Międzynarodowego Festiwalu Muzyki Organowej i Kameralnej w Wolsztynie. Bierze także udział w pracach jury krajowych i międzynarodowych konkursów organowych (Poznań, Rumia, Opava, Wilno).
Nagrał 6 CD z solową muzyką organową oraz 6 CD w charakterze kameralisty. W 2018 nominowany do Nagroda Muzyczna „Fryderyk” w kategoriach Muzyka Poważna Album Roku Muzyka Chóralna, Oratoryjna i Operowa oraz Muzyka Poważna Najwybitniejsze Nagranie Muzyki Polskiej.

</doc>
<doc id="901522" url="https://pl.wikipedia.org/wiki?curid=901522" title="Maciej Gładysz">
Maciej Gładysz

Maciej Gładysz (ur. 27 kwietnia 1969 w Garwolinie) – polski gitarzysta rockowy, najbardziej znany z występów w zespołach Human, Edyty Bartosiewicz oraz Wilki.
Życiorys.
Od 12 roku życia uczył się samodzielnie gry na gitarze. Pierwszą gitarę dostał od ojca. Była to „zwykła pudłówka”. Także ojciec uczył go pierwszych podstawowych chwytów, gdyż sam był gitarzystą. Drugą gitarą była gitara Defil Kosmos.
Swój pierwszy zespół, Black Power, założył z perkusistą Krzysztofem Patockim. Wtedy to właśnie dostał kopię Stratocastera firmy Winner. Kolejną jego gitarą była gitara Kramer. Podczas koncertu z grupą Syndia w Tadżykistanie, została ona sprzedana za 700 dolarów (czyli dwa razy więcej niż w ogóle była warta). Następną gitarą był Ibanez RG 570 model Paula Gilberta. To na tej gitarze Gładysz zrobił największe postępy i nagrał płytę z Syndią.
W 1991/92 był gitarzystą w obiecującym wtedy zespole Tamerlane, wraz z którym nagrał płytę 14th Century Soul. Z tej płyty pochodzi jego pierwszy instrumentalny utwór „Betwixt”. Menedżerem zespołu był Marek Śledziewski (student łódzkiej PWSTiF), a członkami zespołu byli: Maciej Gładysz (gitary), Bogdan Wawrzynowicz (gitara basowa), Radosław Maciński (perkusja), Steven Elery (saksofon). W tym składzie zespół nagrał płytę. Grupa, choć krótko była obecna na polskiej scenie muzycznej, znalazła swoje miejsce w historii rodzimej muzyki rozrywkowej. Na Festiwalu Piosenki Krajów Nadbałtyckich w Karshamm w 1992 zespół otrzymał nagrodę od dyrekcji festiwalu.
W 1993 z inicjatywy Kostka Joriadisa powstał rockowy zespół Human, w którego składzie znalazł się Gładysz. Z tą kapelą Gładysz nagrał jeden album "Earth" wydany w 1993. Zespół stał się popularny za sprawą przeboju "Polski" oraz wydanego na singlu w 1994 utworu "Słońce moje". Grupa z dużym powodzeniem koncertowała m.in. na Rock FAMA w Świnoujściu, oraz Festiwalu w Jarocinie. Zespół w 1994 się rozpadł.
Gładysz nawiązał współpracę z Edytą Bartosiewicz.
W 2001 wykonał muzykę do "Komedii omyłek". W 2003 wraz z Sebastianem Piekarkiem dołączył do rockowego zespołu Ira, z którym nagrał płytę "Ogień" wydaną w 2004, oraz koncertową "Live 15-lecie". W 2005 po odejściu z zespołu grał w zespole Sebastiana Piekarka o nazwie Seba, z którym nagrał płytę „Human” z 2007.
W latach 2001-2011 był członkiem zespołu Urszuli. W 2010 ukazała się płyta wokalistki "Dziś już wiem", której producentem był Gładysz.
W kolejnych latach Gładysz zaczął występować w zespole Edyty Bartosiewicz, został także członkiem zespołu Wilki.

</doc>
<doc id="901535" url="https://pl.wikipedia.org/wiki?curid=901535" title="Estonia w Konkursie Piosenki Eurowizji">
Estonia w Konkursie Piosenki Eurowizji

Estonia uczestniczy w Konkursie Piosenki Eurowizji od 1994. Od czasu debiutu do konkursu w 2007 wydarzeniem w kraju zajmował się estoński nadawca publiczny Eesti Televisioon (ETV). Od 2007, po powstaniu nadawcy publicznego konkursem zajmuje się Eesti Rahvusringhääling (ERR).
Estonia wygrała konkurs w 2001, dzięki czemu 48. Konkurs Piosenki Eurowizji odbył się w Tallinnie.
Telewizja estońska nie została dopuszczona do udziału w 40. Konkursie Piosenki Eurowizji w 1995 z powodu słabego wyniku podczas konkursu w 1994. Powróciła do stawki konkursowej w 1996 i od tamtej pory rokrocznie wystawia reprezentanta na konkurs.
Historia Estonii w Konkursie Piosenki Eurowizji.
Lata 90..
W 1993 nadawca publiczny Eesti Rahvusringhääling (ERR) zadebiutował w konkursie, wysyłając reprezentanta na 38. Konkurs Piosenki Eurowizji. Przedstawicielką Estonii została Janika Sillamaa. 20 lutego wykonała osiem propozycji konkursowych w programie "Eurolaul", a największą liczbę 193 punktów od jurorów otrzymał utwór „Muretut meelt ja südametuld”. W związku z dużą liczbą krajów chętnych do udziału w konkursie, co było spowodowane rozpadem bloku wschodniego oraz rozdzieleniem się Jugosławii na mniejsze państwa, Europejska Unia Nadawców (EBU), główny organizator Eurowizji,
przed koncertem finałowym wprowadził rundę kwalifikacyjną "Kvalifikacija za Millstreet", w którym uczestniczyły kraje nigdy wcześniej nie biorące udziału w konkursie (w tym Estonia). Finał eliminacji odbył się 3 kwietnia 1993 w Lublanie, a Janika Sillamaa zajęła piąte miejsce, tym samym nie zdobywając awansu do finału Eurowizji 1993.
W 1994 stacja ERR wzięła udział w 39. Konkursie Piosenki Eurowizji, a reprezentanta wyłoniła poprzez program "Eurolaul 1994", który poprowadzili Reet Oja i Guido Kangur. W koncercie finałowym eliminacji wystąpili: Evelin Samuel (z dwiema solowymi piosenkami), Ivo Linna, Airi Allvee, Hedvig Hanson i Pearu Paulus, Kadi-Signe Selde, Pearu Paulus, Henri Laks, Silvi Vrait oraz Evelin Samuel, Anneli Tõevere i Tõnis Kiis. 26 lutego finał selekcji wygrała Silvi Vrait z utworem „Nagu merelaine”, otrzymawszy największą liczbę 158 punktów w głosowaniu jurorów. 30 kwietnia wystąpiła w finale Eurowizji 1994 organizowanym w Dublinie. Zajęła przedodstatnie, 24. miejsce, zdobywszy 2 punkty z Grecji. Z powodu słabego wyniku reprezentantki, Estonia nie została dopuszczona do udziału w 40. Konkursie Piosenki Eurowizji rozgrywanym w 1995.
W 1996 stacja powróciła na konkurs, po czym zadeklarowała chęć wysłania reprezentanta na konkurs w Oslo. Przedstawiciel Estonii został wybrany poprzez eliminacje "Eurolaul 1996", których finał odbył się 27 stycznia w klubie nocnym „Decolte” w Tallinnie. Do finału selekcji zostali zakwalifikowani (solowo i/lub zespołowo): Evelin Samuel, Toomas Rull, Kadri Hunt, Üllar Meriste, Hedvig Hanson, Pearu Paulus, Urmas Podnek, Karl Madis, Maarja-Liis Ilus, Ivo Linna, Kadi-Signe Selde, Reet Kromel, Arne Lauri, Kirile Loo, Sirje Medell i Tõnis Mägi. Kilku wykonawców nie dotarło na koncert finałowy, a zamiast występu na żywo telewizja pokazała widzom oficjalne teledyski do piosenek, ale z wyłączeniem wideoklipu do utworu Kirile Loo „Maatütre tants”, którą zaprezentowano jedynie w wersji dźwiękowej. W lokalnych mediach spekulowano, że nieobecność piosenkarki spowodowana była jej problemami zdrowotnymi. O wynikach zdecydowała komisja jurorska, która największą liczbę 62 punktów przyznała dwóm propozycjom: „Me rõõm ei kao” Kadri Hunt oraz „Kaelakee hääl” duetu Maarja-Liis Ilus i Ivo Linna. Pierwsze miejsce zajął duet, bowiem zdobyli więcej maksymalnych not jurorskich (10 punktów). 18 maja w Oslo wystąpili w finale Eurowizji 1996. Zajęli piąte miejsce, zdobywszy 94 punkty, w tym maksymalne noty 12 punktów od jurorów z Finlandii, Szwecji i Islandii.
W 1997 stacja ERT wzięła udział w 42. Konkursie Piosenki Eurowizji, a reprezentanta ponownie wybrała poprzez program eliminacyjny "Eurolaul". Finał selekcji został rozegrany 15 lutego w stołecznej hali Linnahall, koncert poprowadzili Marko Reikop i Anu Välba. W gronie finalistów znaleźli się (solowo i/lub zespołowo): Maarja-Liis Ilus, Hanna-Liina Vosa, Pearu Paulus, Tanya, Code One, Hanna Pruuli Hanna-Liina Vōsa, Anne Värvimann i Kate. Koncert wygrała Maarja-Liis Ilus z piosenką „Keelatud maa”, zdobywszy 72 punktów od jurorów. W koncercie wystąpiła również z piosenką „Aeg”, wykonaną wraz z Hanną-Liiną Vosą i Anne Värvimann. 3 maja wystąpiła w finale Konkursu Piosenki Eurowizji w Dublinie. Zajęła ósme miejsce, zdobywszy 82 punkty od jurorów, w tym maksymalną notę od jurorów z Włoch.
W 1998 telewizja ERR uczestniczyła w 43. Konkursie Piosenki Eurowizji. Podobnie jak w poprzednich latach, reprezentanta wybrano poprzez finał programu "Eurolaul", który odbył się 24 stycznia w studiu ERT. Koncert poprowadzili Anu Välba i Marko Reikop. Do finału zakwalifikowali się soliści: Koit Toome, Kate, Evelin Samuel, Rumal Noorkuu, Tõnis Mägi, Siiri Sisask i Janika Sillamaa, a także duety: Kaire Vilgats i Lauri Liiv, Mona i Karl Madis oraz Evelin Samuel i Ivo Linna. Zwycięzcą programu został Koit Toome z piosenką „Mere lapsed”, za którą otrzymał 97 punktów od jurorów. 9 maja wystąpił w finale Konkursu Piosenki Eurowizji organizowanym w Birmingham. Zajął 12. miejsce, zdobywszy łączne 36 punktów, w tym maksymalną notę od Finlandii.
W 1999 stacja ERR wzięła udział w finale 44. Konkursu Piosenki Eurowizji. Reprezentant kraju został wybrany za pomocą konkursu "Eurolaul 1999", którego finał odbył się 30 stycznia w studiu ERR. Prowadzącymi koncert byli Romi Erlach i Marko Reikop. Do rywalizacji przystąpiło dziewięciu kandydatów: Erik Meremaa, Kate, Hedvig Hanson, Lauri Liiv, Maiken, Quick Start, kwartet Joel De Luna, Mati Kõrts, Jassi Zahharov i Mait Trink, a także duety: Gerli Padar i Why Not, Hanna Pruuli i Jakko Maltis oraz Evelin Samuel i Camille. Decyzją dziesięcioosobowej komisji jurorskiej, w finale zwyciężyli Evelin Samuel i Camille z piosenką „Diamond of Night”, za którą otrzymali łącznie 80 punktów. 29 maja wystąpili w finale Konkursu Piosenki Eurowizji organizowanego w Jerozolimie. Wystąpili jako ostatni, 23. w kolejności i zajęli szóste miejsce, zdobywszy 90 punktów.
Lata 2000..
W 2000 stacja ERR wystąpiła w 45. Konkursie Piosenki Eurowizji, a przedstawiciel telewizji został wybrany przez jurorów w finale selekcji "Eurolaul 2000". Do konkursu zostało dopuszczonych dziesięciu kandydatów: Maian Kärmas (z dwiema piosenkami), White Satin, Eda-Ines Etti (z dwiema piosenkami), Sarah i Lea, Hedvig Hanson i Mac McFall, Siiri Sisask, Kate i Evelin Samuel. Największe poparcie dziesięcioosobowej komisji jurorskiej zdobyła piosenka Eda-Ines Etti „Once in a Lifetime”, za który otrzymała 98 punktów. 13 maja wystąpiła w finale Eurowizji 2000. Zajęła czwarte miejsce z dorobkiem 98 punktów.
Stacja ERR potwierdziła udział w 46. Konkursie Piosenki Eurowizji, po czym ogłosiła wybór reprezentanta poprzez program "Eurolaul 2001". Finał selekcji odbył się 3 lutego, poprowadzili go Marko Reikop i Ilomai „Elektra” Küttim. W finale wystąpiło ośmiu uczestników: Liisi Koikson, Soul Control, Iris, Maian Kärmas, Hillar Vimberg, Kadi Toom, Yvetta Raid, kolektyw Dave Benton, Tanel Padar i 2XL. Decyzją jurorów, reprezentanta Estonii na Eurowizji 2001 zostali Dave Benton, Tanel Padar i 2XL z utworem „Everybody”, za który otrzymali 77 punktów. 12 maja wystąpili w finale Konkursu Piosenki Eurowizji organizowanego w Kopenhadze. Zajęli w nim pierwsze miejsce, zdobywszy największą liczbę 198 punktów, w tym maksymalne noty (12 punktów) z dziewięciu państw (Grecji, Łotwy, Litwy, Malty, Polski, Słowenii, Holandii, Turcji i Wielkiej Brytanii).
Dzięki zwycięstwu reprezentantów stacji ERR w 2001, 47. Konkurs Piosenki Eurowizji odbył się w Estonii. 17 lipca potwierdzono, że finał konkursu zostanie przygotowany w tallińskiej Saku Suurhall. Kierownikiem wykonawczym widowiska został Juhan Paadam, wybrany z ramienia ETV, a producentem – Peeter Rebane. W przygotowaniach pomagał szwedzki nadawca Sveriges Television, organizator konkursu w 2000. 7 stycznia 2002 ogłoszono, że konkurs poprowadzą mezzosopranistka Annela Peebo i aktor Mark Matvere. Reprezentant kraju-gospodarza został wyłoniony na etapie krajowych eliminacji "Eurolaul 2002", którego finał odbył się 26 stycznia w Linnahall w Tallinnie. Koncert finałowy poprowadzili Marko Reikop i Karmel Eikner. Do rywalizacji stanęło 10 kandydatów, w tym soliści (Jaanika, Maarja Kivi, Gerli Padar, Riistop, Maarja Tõkke, Sahlene, Julia Hillens) oraz zespoły (Lea Liitmaa i Jaagup Kreem, Nightlight Duo i Cowboys oraz trio Ivetta Kadakas, Ivo Linna i Veikko Lattu). Decyzją ośmioosobowej, międzynarodowej komisji jurorskiej, program wygrała Sahlene z piosenką „Runaway”, za którą otrzymała 85 punktów. 25 maja wystąpiła jako ósma w kolejności w finale Eurowizji 2002. Zajęła trzecie miejsce, zdobywszy 111 punktów, w tym maksymalne noty z Łotwy i Szwecji. Pomimo początkowych problemów z budżetem, konkurs przyniósł stacji ERR zysk w wysokości prawie 6 mln estońskich koron. W styczniu 2003 Estońska Rada Handlu nagrodziła stację tytułem "Przyjaciela eksportu Estonii 2002", tłumacząc decyzję faktem, że „Konkurs Piosenki Eurowizji pomógł zaprezentować światu państwo w najlepszy możliwy sposób”.
W 2003 stacja ERR wzięła udział w 48. Konkursie Piosenki Eurowizji. Reprezentantem kraju został zwycięzca selekcji "Eurolaul 2003", których finał odbył się 8 lutego. Koncert finałowy poprowadzili Marko Reikop i Romi Erlach. W finale selekcji wystąpili: Family, Nightlight Duo, Kadi Toom (z dwiema piosenkami), Koit Toome, Slobodan River, Maiken, Vanilla Ninja, Claire’s Birthday i Viies Element. Największą liczbę 65 punktów od ośmioosobowej, międzynarodowej komisji jurorskiej zdobył zespół Claire’s Birthday (w składzie: Susan Lilleväli, Kaire Vilgats, Maiken, Diana Varik i Asja Kristofor) za piosenkę „Eighties Coming Back”. Przed występem w Konkursie Piosenki Eurowizji reprezentanci zmienili nazwę zespołu na Ruffus. 24 maja wystąpili w finale Eurowizji 2003 w Rydze. Zajęli 21. miejsce po zdobyciu 14 punktów.
W 2004 stacja ERR wzięła udział w 49. Konkursie Piosenki Eurowizji organizowanym w Stambule. Reprezentant kraju został wybrany za pośrednictwem eliminacji "Eurolaul 2004", których finał rozegrano 7 lutego. Program prowadzili Marko Reikop i Karmel Eikner. Do selekcji zostali dopuszczeni: Slobodan River, Ewert Sundja, Charlene, Airi Ojamets, Maarja, Neiokõsõ, Kerli i Charizma, a także duety Hatuna i Sofia Rubina oraz Zone i Cardinals. W przeciwieństwie do poprzednich, w 2004 po raz pierwszy o wynikach zdecydowali telewidzowie w głosowaniu SMS-owym i telefonicznym. Największą liczbę 8 696 głosów otrzymał zespół Neiokõsõ za piosenkę „Tii”, pierwszy utwór w historii Konkursu Piosenki Eurowizji wykonany w języku võro. W związku ze zwiększającą się liczbą krajów chętnych do udziału w Konkursie Piosenki Eurowizji, w 2004 EBU zdecydowała się na organizację koncertu półfinałowego. Z występu w półfinale zwolnione były kraje tzw. „Wielkiej Czwórki” (tj. Niemcy, Wielka Brytania, Francja i Hiszpania) oraz państwa, których reprezentanci rok wcześniej znaleźli się w pierwszej „dziesiątce” finału. Zespół Neiokõsõ musiał wystąpić w półfinale konkursu, zajął w nim 11. miejsce po zdobyciu 57 punktów, nie zdobywając awansu do finału, do którego kwalifikowało się dziesięciu najwyżej ocenionych uczestników.
W drugiej połowie 2004 telewizja ERR potwierdziła chęć wysłania reprezentanta na jubileuszowy, 50. Konkurs Piosenki Eurowizji, który odbył się w kijowskim Pałacu Sportu. W tym czasie rozpoczęła przyjmowanie zgłoszeń do krajowych eliminacji "Eurolaul 2005", do których dopuszczeni mogli być jedynie obywatele Estonii. Proces przyjmowania propozycji zakończyła 6 grudnia 2004, do siedziby nadawcy napłynęły łącznie 92 propozycje, z czego pięć zostało zdyskwalifikowanych z powodu nieposiadania estońskiego obywatelstwa. Finał selekcji odbył się 5 lutego w studiu ERR. Dziesięcioosobowa komisja jurorska wyłoniła 10 finalistów. 9 stycznia 2005 ogłoszono, że do konkursu zostali dopuszczeni: Sobe, Airi Ojamets, Deva Deva Dance i Cardinals, Glow (z dwiema piosenkami), Julia Boman, Bard Eirik Hallesby Norheim, Rebecca, Suntribe i Laura, która wygrała radiowe preeliminacje do konkursu. Kilka dni po podaniu listy finalistów ogłoszono, że z eliminacji został zdyskwalifikowany utwór Barda Eirika Hallesby’ego Norheima „Set Me as a Seal”, ponieważ został współtworzony przez obcokrajowca; na miejsce piosenki trafił utwór Rebekki Konts „Have You Ever”. Na trzy dni przed rozegraniem finału z konkursu odsunięto utwór Julii Boman „Nevermore Island”, który – jak się okazało – został zaprezentowany komercyjnie ponad rok wcześniej, czym naruszał zasady konkursu. Przed finałem krajowych eliminacji stacja ERR wyemitowała kilka programów poświęconych uczestnikom selekcji. W finale selekcji zwyciężył girls band Suntribe z utworem „Let’s Get Loud”, za który zdobyły 10 583 głosów od telewidzów. W maju rozpoczęły próby kamerowe do występu. 19 maja wystąpiły w półfinale Eurowizji 2004 i zajęły 20. miejsce z 31 punktami na koncie, nie przechodząc do finału.
W 2006 stacja ERR wysłała reprezentanta na 51. Konkurs Piosenki Eurowizji organizowany w Atenach. Przedstawciela kraju ponownie wyłoniono poprzez program "Eurolaul", do którego zostali przywróceni jurorzy. Finał selekcji odbył się 4 lutego, poprowadzili go Marko Reikop i Gerli Padar. Do konkursu przystąpiło dziesięciu wykonawców: Carola, Sofia Rubina, Ines, Aphro Tito, Sandra, Glow, Marilin Kongo, Meribel Müürsepp oraz Noorkuu i S’Poom i Reverend B i Crux. Decyzją jurorów, eliminacje wygrała Sandra Oxenryd z piosenką „Through My Window”, za którą zdobyła otrzymała 90 punktów. 20 maja wystąpiła w finale Eurowizji 2006. Zajęła 18. miejsce, zdobywszy 28 punktów, i nie zakwalifikowała się do finału.
W 2007 stacja ERR potwierdziła chęć występu w 52. Konkursie Piosenki Eurowizji organizowanym w Helsinkach. Podobnie jak w poprzednich latach, reprezentant kraju został wybrany w trakcie programu "Eurolaul". Organizatorzy wprowadzili zmianę w zasadach selekcji: o wynikach znów zdecydowali telewidzowie, którzy w pierwszej rundzie głosowania wytypowali finałową „trójkę”, by potem spośród nich wybrać zwycięzcę konkursu. Finał selekcji odbył się 3 lutego w studiu ERR. W finale wystąpiło 10 kandydatów: Deva Deva Dance, Koit Toome, Laura, Gerli Padar, Vanilla Ninja, Linda, Soul Militia, Ines, a także Hele Kõre i Kristjan Kasearu oraz Kristjan Kasearu i Paradise Crew. Do finałowej „trójki” zakwalifikowali się: Laura, Hele Kõre i Kristjan Kasearu oraz Gerli Padar, która następnie została ogłoszona laureatką konkursu, dzięki zdobyciu 55 416 głosów. 10 maja wystąpiła w półfinale Eurowizji 2007. Zajęła 22. miejsce z 33 punktami, przez co nie zakwalifikowała się do finału.
W 2008 telewizja ERR wysłała reprezentanta na 53. Konkurs Piosenki Eurowizji, który odbył się w Belgradzie. Reprezentant kraju został wyłoniony podczas finału krajowych eliminacji, które odbyły się 2 lutego w studiu ERR. W finale eliminacji wystąpili: Kreisiraadio, SKA Faktor, Rolf Junior, Taavi Peterson, Birgit Õigemeel, Supernova i Iiris Vesik, a także Kristjan Kasearu i Paradise Crew, Luisa Värk i Traffic oraz Luisa Värk i Margus Vaher. Podobnie jak rok wcześniej, o wynikach zdecydowali telewidzowie w dwuetapowym głosowaniu. Do finałowej „trójki” dostali się: Birgit Õigemeel, Iiris Vesik i zespół Kreisiraadio, który następnie zwyciężył w drugiej rundzie, zdobywszy 52 518 głosów widzów za piosenkę „Leto svet”. Piosenka została napisana w języku serbsko-chorwackim, w refrenie zawierała też niemieckie i fińskie zwroty. W 2008 EBU po raz pierwszy zorganizowała dwa koncerty półfinałowe Eurowizji. Reprezentanci Estonii wystąpili w pierwszym półfinale, który odbył się 20 maja. Zajęli przedostatnie, 18. miejsce z dorobkiem 8 punktów, nie zdobywając awansu do finału.
W 2009 stacja ERR wystawiła reprezentanta na 54. Konkurs Piosenki Eurowizji organizowany w Moskwie. W przeciwieństwie do poprzednich lat, zorganizowała eliminacje pod nazwą "Eesti Laul", których finał zorganizowano 7 lutego. O wynikach programu decydowali wspólnie jurorzy i widzowie – w pierwszej rundzie głosowania jury i widzowie oddawali głosy w stosunku 50:50, po czym wyłaniano dwóch uczestników, spośród których telewidzowie wybierali zwycięzcę. W finale selekcji wystąpiło 10 kandydatów: Lowry, Janne Saar, StereoChemistry, Urban Symphony, Rolf Junior i Traffic, a także Chalice i Maagiline Kuues, Köök i Kaire Vilgats oraz Ithaka Maria i Laura. Do drugiego etapu awansowały zespoły Traffic i Urban Symphony, który następnie wygrał przewagą 82% głosów do 18% głosów telewidzów, zostając reprezentantem Estonii w Konkursie Piosenki Eurowizji 2009. 14 maja wystąpili w drugim półfinale konkursu Eurowizji 2009 i z trzeciego miejsca awansowali do sobotniego finału, zapewniając Estonii pierwszy awans do finału od 2003. 16 maja wystąpili w finale i zajęli szóste miejsce z 129 punktami na koncie, w tym z maksymalną notą z Finlandii i Słowacji.
Lata 2010–2019.
W 2010 stacja ERR znalazła się na liście uczestników 55. Konkursu Piosenki Eurowizji organizowanego w Oslo. Reprezentant Estonii został wybrany poprzez format "Eesti Laul 2010", którego finał odbył się 12 marca w Nokia Concert Hall w Tallinnie. Analogicznie do poprzedniego roku, o wynikach programu zdecydowali jurorzy i telewidzowie. W finale selekcji wzięło udział 10 uczestników: 3 Pead, Mimicry, Tiiu Kiik, Violina (feat. Rolf Junior), Disko 4000, Iiris Vesik, Lenna Kuurmaa i Groundhog Day, a także Malcolm Lincoln i Manpower 4 oraz Marten Kuningas i Mahavok. Po pierwszej rundzie głosowania do finałowej „dwójki” zakwalifikowali się Lenna Kuurmaa oraz Malcolm Lincoln i Manpower 4, którzy następnie zostali ogłoszeni zwycięzcami, uzyskawszy 54% poparcie widzów za piosenkę „Siren”. 25 maja wystąpili w pierwszym półfinale Eurowizji 2010. Nie zakwalifikowali się do finału, zajmując 14. miejsce po zdobyciu 39 punktów, w tym maksymalne noty z Finlandii i Łotwy.
W 2011 stacja ERR uczestniczyła w 56. Konkursie Piosenki Eurowizji w Düsseldorfie. Reprezentant kraju został wybrany za pomocą formatu "Eesti Laul 2011", które po raz pierwszy podzielono na dwie rundy półfinałowe (12 i 19 lutego) i finał (26 lutego). Wszystkie koncerty prowadzili Piret Järvis i Lenna Kuurmaa, do których w finale jeszcze dołączył Ott Sepp. Telewizja dopuściła do konkursu 20 uczestników, którzy zostali wyłonieni spośród 140 propozycji. W gronie półfinalistów znaleźli się: Marilyn Jurman, Elmayonesa, Victoria, Noorkuu, Jana Kask, Kait Tamra, Ans. Andur, Meister i Mari, Getter Jaani, Outloudz (pierwszy półfinał), Sõpruse Puiestee i Merili Varik, Shirubi Ikazuchi, Sofia Rubina, Mimicry, Orelipoiss, Tiiu Kiik, MID, Ithaka Maria i Rolf Roosalu (drugi półfinał). Do finału awans zdobywało po pięciu półfinalistów z największym poparciem telewidzów i jurorów. Do finału zakwalifikowali się: Ithaka Maria, Rolf Roosalu, Orelipoiss, Getter Jaani, Jana Kask, MID, Outloudz, Mimicry, Noorkuu i Victoria. Po pierwszej turze głosowania jurorów i widzów (w stosunku głosów 50:50) do ścisłego finału przeszli Outloudz i Getter Jaani, która następnie wygrała głosowanie widzów (62% do 38%) z utworem „Rockefeller Street”. W maju rozpoczęła próby kamerowe w ESPRIT arena w Düsseldorfie. Przed konkursem była uznawana za jedną z faworytek do wygranej według członków Stowarzyszenia Miłośników Eurowizji (OGAE). 12 maja wystąpiła jako 15. w kolejności w drugim półfinale konkursu i z dziewiątego miejsca zakwalifikowała się do finału, rozgrywanego 14 maja. Zajęła w nim przedostatnie, 24. miejsce z 44 punktami na koncie.
W 2012 stacja ERR wysłała reprezentanta na 57. Konkurs Piosenki Eurowizji organizowany w Baku. Podobnie jak w poprzednich latach, na konkurs pojechał zwycięzca krajowych eliminacji "Eesti Laul", które ponownie zostały podzielone na trzy koncerty: dwa półfinały (18 i 25 lutego) i wielki finał (3 marca w Nokia Concert Hall). Półfinały prowadził Piret Järvis, a w finale dołączyli do niego Tiit Sukk i Taavi Teplenkov. Do konkursu zakwalifikowało się 20 kandydatów: Janne Saar, Erasmus Rotterdamist, Mia (feat I.M.T.B), Milky Whip, Pop Maniacs, Ott Lepland, August Hunt, Soundclear, Liis Lemsalu, Loss Paranoias, Traffic, Lenna, Malcolm Lincoln, Tenfold Rabbit, Birgit Õigemeel i Violina, Soul Militia, Mimicry, Orelipoiss, Teele Viira i Cat Eye. Do finału zakwalifikowali się: Loss Paranoias, Teele Viira, Liis Lemsalu, August Hunt, Lenna, Pop Maniacs, Traffic, Ott Lepland, Tenfold Rabbit oraz Birgit Õigemeel i Violina. Po głosowaniu jurorów i telewidzów, do drugiej rundy głosowania przeszli Ott Lepland i Lenna. Zwycięzcą selekcji został Lepland, który za piosenkę „Kuula” otrzymał 31 269 głosów. 24 maja wystąpił w drugim półfinale Eurowizji i z czwartego miejsca awansował do sobotniego finału. Zajął szóste miejsce z dorobkiem 120 punktów.
W 2013 stacja ERR wystawiła reprezentanta na 58. Konkurs Piosenki Eurowizji organizowany w Malmö. Ponownie zorganizowała krajowe eliminacje "Eesti Laul", które podzielono na dwa półfinały (16 i 23 lutego) i finał (2 marca). Do stawki konkursowej zakwalifikowano 20 uczestników, zostali nimi: Armastus, Marilyn Jurman, Winny Puhh, Sarah, kolektyw Teele, Tuuli, Ula i DrumAttack, Rosanna Lints, Grete Paia, Elina Born, Kõrsikud, Anisa, Liisi Koikson i Söörömöö, Birgit Õigemeel, Tenfold Rabbit, Liis Lemsalu, Marie Vaigla, Rasmus Rändvee i Facelift Deer, Rolf Roosalu, Flank i Neogeeni Põhja-Tallinn. Do finału awansowało po pięciu uczestników z każdego koncertu półfinałowego, tj.: Rolf Roosalu, Liisi Koikson i Söörömöö, Rasmus Rändvee i Facelift Deer, Elina Born, Põhja-Tallinn, Kõrsikud, Birgit Õigemeel, Teele, Tuuli, Ula i DrumAttack oraz Winny Puhh i Grete Paia. Po pierwszej rundzie głosowania jurorów i telewidzów do drugiego etapu przeszli Grete Paia i Birgit Õigemeel, która zwyciężyła w finale, zdobywszy 30 333 pkt za utwór „Et uus saaks alguse”. 14 maja wystąpiła w pierwszym półfinale Eurowizji 2013 jako druga w kolejności i z dziesiątego miejsca awansowała do finału. Zajęła w nim 20. miejsce z 19 punktami na koncie.
W lipcu 2013 stacja ERR potwierdziła udział w 59. Konkursie Piosenki Eurowizji organizowanym w Kopenhadze. Po raz kolejny wyłoniła reprezentanta poprzez format "Eesti Laul", który ponownie podzielono na dwa półfinały (14 i 21 lutego) i finał (28 lutego). Koncerty prowadził Henrik Kalmet, któremu w półfinałach partnerowała Helen Sürje, a w finale – Marko Reikop. W stawce konkursowej znaleźli się: Tanja, The Titles, Wilhelm, State of Zoe, NimmerSchmidt, Vöörad, Super Hot Cosmos Blues Band, August Hunt, Kõrsikud, Lenna, Norman Salumäe, Lauri Pihlap, Nion, Maltised, Sofia Rubina, MiaMee, Traffic, Maiken, Sandra Nurmsalu i Brigita Murutar. Głosami jurorów i telewidzów, do finału selekcji weszli: Brigita Murutar, Traffic, Norman Salumäe, Wilhelm, Lenna, Super Hot Cosmos Blues Band, Maiken, Kõrsikud, Tanja i Sandra Nurmsalu. W pierwszej rundzie głosowania największe poparcie jury i widzów zdobyli Super Hot Cosmos Blues Band i Tanja. Piosenkarka wygrała finał, zdobywając 53% poparcie widzów za piosenkę „Amazing”. Finałowy występ Tanji porównywany był przez media do zwycięskiego występu Loreen z finału 57. Konkursu Piosenki Eurowizji. W prezentacjach doszukiwano się podobieństwa w brzmieniach muzyki dance, a także choreografii. Tanja stwierdziła, że cieszą ją porównania do dobrych utworów i artystów, jednak nie zamierza zmieniać swojego stylu tylko ze względu na pojawianie się porównań. Pod koniec kwietnia rozpoczęła próby kamerowe do występu w pierwszym półfinale Eurowizji 2014. 6 maja wystąpiła jako trzecia w kolejności w pierwszym półfinale konkursu i zajęła 12. miejsce z 36 punktami na koncie, przez co nie awansowała do finału. Podczas występów towarzyszył jej tancerz Argo Liik.
Pod koniec maja 2014 stacja ERR potwierdziła udział w 60. Konkursie Piosenki Eurowizji organizowanym w Wiedniu. Reprezentant Estonii został wyłoniony poprzez krajowe eliminacje "Eesti Laul 2015", które zostały podzielone na dwa półfinały (7 i 14 lutego) i finał (21 lutego). Koncerty półfinałowe prowadzili Helen Sürje i Indrek Vaheoja. Do półfinałów zakwalifikowało się 20 wykonawców: Karl-Erik Taukar, Miina, The Blurry Lane, Liis Lemsalu i Egert Milder, Airi Vipulkumar Kansar, Maia Vahtramäe, Robin Juhkental i The Big Bangers, Elephants From Neptune, Elisa Kolk, Bluestocking (pierwszy półfinał), Wilhelm, Kruuv, Demie (feat. Janice), Nimmerschmidt, Elina Born i Stig Rästa, Daniel Levi, Triin Niitoja i John4, Kali Briis Band, Luisa Värk i Mari (drugi półfinał). Do finału weszło 10 zawodników, po pięciu z każdego półfinału: Luisa Värk, Maia Vahtramäe, Elina Born i Stig Rästa, Kali Briis Band, Robin Juhkental i The Big Bangers, Daniel Levi, Elisa Kolk, The Blurry Lane, Elephants From Neptune oraz Triin Niitoja i John4. Po pierwszej rundzie głosowania jurorów i widzów (w stosunku głosów 50:50) wyłoniono trzech uczestników, którzy przeszli do decydującego etapu głosowania; zostali nimi Elisa Kolk, Daniel Levi oraz Elina Born i Stig Rästa, którzy następnie za utwór „Goodbye to Yesterday” zdobyli największą liczbę 71 429 głosów. Przed konkursem byli jednymi z głównych faworytów do wygrania Eurowizji 2015, zajęli np. trzecie miejsce w międzynarodowym głosowaniu OGAE. 19 maja wystąpili w pierwszym półfinale konkursu i z trzeciego miejsca awansowali do finału. 23 maja wystąpili w nim jako czwarci w kolejności i zajęli siódme miejsce po zdobyciu 107 punktów.
Pod koniec maja 2015 telewizja ERR wyraziła chęć udziału w 61. Konkursie Piosenki Eurowizji organizowanym w Sztokholmie. Reprezentantem kraju został zwycięzca eliminacji "Eesti Laul 2016", które podzielono na dwa półfinały (13 i 20 lutego) i finał (27 lutego). Koncert półfinałowe przygotowano w tallińskim Estonia Theater, a finał rozegrano w Saku Suurhall, poprowadzili go Ott Sepp i Märt Avandi. Telewizja wyłoniła 20 półfinalistów selekcji, którymi zostali: The Jingles, Würffel, Mick Pedaja, Indrek Ventmann, Cartoon (feat. Kristel Aaslaid), Kéa, Kati Laev i Noorkuu, Zebra Island, Laura, Windy Beach, Go Away Bird, Jüri Pootsmann, Meisterjaan, I Wear* Experiment, Púr Múdd, Grete Paia, Põhja-Tallinn i Jaagup Kreem, Anett Kulbin, Gertu Pabbo i La La Ladies. Do finału przeszli: Laura, Go Away Bird, Mick Pedaja, Grete Paia, Kéa, Jüri Pootsmann, Kati Laev i Noorkuu, Cartoon (feat. Kristel Aaslaid), Meisterjaan i I Wear* Experiment. Podobnie jak rok wcześniej, w pierwszej rundzie głosowania jurorzy i telewidzowie wytypowali trzech uczestników, którzy zawalczyli o wygraną w decydującym etapie głosowania widzów. Pierwsze miejsce zajął Jüri Pootsmann z piosenką „Play”, za który otrzymał 32 394 głosów, pokonując Laurę i zespół Cartoon (feat. Kristel Aaslaid). 10 maja wystąpił w pierwszym półfinale Eurowizji 2016. Zajął ostatnie, 18. miejsce z 24 punktami. Uzyskał najsłabszy wynik w historii udziału Estonii w Konkursie Piosenki Eurowizji.
Tuż po finale konkursu w 2016 stacja ERR potwierdziła udział w 62. Konkursie Piosenki Eurowizji. Reprezentant kraju został wyłoniony poprzez selekcje "Eesti Laul 2017", które podzielone zostały na dwa półfinały (11 i 18 lutego) i finał (25 lutego). Na liście 20 półfinalistów krajowych eliminacji znaleźli się: Elina Born, Carl-Philip, Laura Prits, Leemet Onno, Ivo Linna, Lenna Kuurmaa, Karl-Kristjan i Whogaux (feat. Maian), Janno Reim i Kosmos, Ariadne, Uku Suviste, Koit Toome i Laura, Kerli, Daniel Levi, Liis Lemsalu, Close To Infinity (feat. Ian Karell), Antsud, Almost Natural, Rasmus Rändvee, Alvistar Funk Association i Angeelia. Do finału dostało się po pięciu półfinalistów, z czego czterech przechodziło dalej po pierwszej rundzie głosowania telewidzów i jurorów, a piąty finalista wyłaniany był podczas dodatkowej rundy głosowania telewidzów. W finale wystąpili: Liis Lemsalu, Koit Toome i Laura, Karl-Kristjan i Whogaux (feat. Maian), Lenna Kuurmaa, Daniel Levi, Elina Born, Ivo Linna, Rasmus Rändvee, Ariadne i Kerli. Po pierwszej rundzie głosowania telewidzów i jurorów do ostatecznego etapu przeszli: Rasmus Rändveem Kerli oraz Koit Toome i Laura. Decyzją widzów pierwsze miejsce zajął duet Koit Toome i Laura, zdobywając łącznie 44 818 głosów za piosenkę „Verona”. 11 maja wystąpili jako 17. w kolejności w drugim półfinale Eurowizji 2017. Choć byli jednymi z głównych faworytów fanów do wygrania konkursu, nie zakwalifikowali się do finału, zajmując 14. miejsce z 85 punktami na koncie, w tym 69 pkt. od telewidzów (6. miejsce) i 16 pkt. od jurorów (17. miejsce).
W maju 2017 estońska telewizja potwierdziła chęć udziału w 63. Konkursie Piosenki Eurowizji, organizowanym w Lizbonie, a także ogłosiła, że wybierze reprezentanta poprzez eliminacje "Eesti Laul 2018". Selekcje zostały podzielone na dwa półfinały (10 i 17 lutego) i finał (3 marca). Półfinalistów wyłoniono spośród 258 zgłoszeń. Listę uczestników selekcji ujawniono 10 listopada w trakcie programu "Ringvaade". W gronie 20 półfinalistów znaleźli się: Stig Rästa, Metsakutsu, Elina Neczajewa, Aden Ray, Frankie Animal, Nika, Iiris i Agoh, Etnopatsy, Vajé, Miljardid, Tiiu x Okym x Semy, Desiree, Rolf Roosalu, Eliis Pärna i Gerli Padar, Girls In Pearls, Marju Lanik, Indrek Ventmann, Sibyl Vane, Evestus oraz Karl Kristjan i Karl Killing (feat. Wateva). Z każdego półfinału do finału awansowało po pięciu wykonawców. Głosami telewidzów i komisji jurorskiej (w składzie: Lenna Kuurmaa, Eeva Talsi, Hanna Parman, Mariliis Mõttus, Kristjan Hirmo, Tomi Rahula, Jaanus Nõgisto, Dave Benton, Rainer Ild, Aleksandr Žemžurov i Erik Morna) do finału zakwalifikowali się: Vajé, Iiris i Agoh, Sibyl Vane, Stig Rästa i Elina Neczajewa (pierwszy półfinał) oraz Frankie Animal, Eliis Pärna i Gerli Padar, Evestus, Karl Kristjan i Karl Killing (feat. Wateva) oraz Nika (drugi półfinał). W finale największe poparcie telewidzów i jurorów (Valter Soosalu, Maiken, Grits Majors, Nicola Caligiore, Laura Prits, Sten Teppan, Joana Levieva-Sawyer, Helena Sildna, Ole Tøpholm, Marina Kesler i Ivar Mus) zdobyła Elina Netšajeva z włoskojęzycznym utworem „La forza”, dzięki czemu została ogłoszona reprezentantką Estonii w konkursie. Przed rozegraniem konkursu była jedną z głównych faworytek do wygrania Eurowizji 2018. 8 maja wystąpiła jako dziewiąta w kolejności w pierwszym półfinale konkursu i z piątego miejsca awansowała do finału. W finale wystąpiła jako szósta w kolejności i zajęła 8. miejsce z 245 punktami na koncie, w tym 102 pkt. od telewidzów (9. miejsce) i 143 pkt. od jurorów (6. miejsce).
We wrześniu stacja ERR potwierdziła udział w 64. Konkursie Piosenki Eurowizji. Ponownie zorganizowała krajowe eliminacje "Eesti Laul", które podzieliła na trzy koncerty: dwa półfinały (31 stycznia i 2 lutego) i wielki finał (16 lutego). Do konkursu dopuszczeni zostali: kolektyw „The Swingers, Tanja i Birgit”, Marko Kaar, xtra basic i Emily J, Johanna Eendra, Stefan, Sandra Nurmsalu, Jennifer Cohen, Sofia Rubina (feat. Janika Tenn), Öed, Victor Crone, Ranele, Inger (pierwszy półfinał), Synne Valtri, Iseloomad, Lumevärv (ft. INGA), Sissi, Cätlin Mägi i Jaan Pehk, Kadiah, Kaia Tamm, Kerli Kivilaan, Grete Paia, Lacy Jay, Around The Sun i Uku Suviste (drugi półfinał). Organizatorzy odświeżyli zasady konkursu, dopuszczając do finału po sześciu wykonawców z każdego półfinału; najpierw jurorzy i widzowie wybierani czterech finalistów, a następnie spośród pozostałych zawodników widzowie wyłaniali kolejnych dwóch finalistów. W finale wystąpili: Sissi, Lumevärv (ft. INGA), Victor Crone, Kerli Kivilaan, xtra basic &amp; Emily J, Kadiah, Synne Valtri, Stefan, „The Swingers, Tanja i Birgit”, Uku Suviste, Inger i Sandra Nurmsalu. Analogicznie do poprzednich lat, najpierw komisje wybrały najlepszą „trójkę”, która zmierzyła się w kolejnej rundzie głosowania widzów. Decyzją publiczności, finał krajowych eliminacji wygrał Victor Crone z piosenką „Storm”, pokonując w głosowaniu Uka Suviste’ego i Stefana. 14 maja wystąpił jako 14. w kolejności w pierwszym półfinale Eurowizji 2019 i z czwartego miejsca zakwalifikował się do sobotniego finału, rozgrywanego 18 maja. Wystąpił w nim jako 18. w kolejności i zajął 20. miejsce, zdobywszy 76 punktów w tym 48 pkt. od telewidzów (16. miejsce) i 28 pkt. od jurorów (20. miejsce).
Od 2020.
Stacja ERR potwierdziła udział w 65. Konkursie Piosenki Eurowizji. Ponownie zorganizowane zostały krajowe eliminacje "Eesti Laul", które byłypodzielone na trzy koncerty: dwa półfinały (13 stycznia i 15 stycznia) i wielki finał (29 lutego). Do konkursu dopuszczeni zostali: Anett &amp; Fredi, Egert Milder, German &amp; Violina, Inga, Inger, Jaagup Tuisk, Janet, Jennifer Cohen, Kruuv, Laura Põldvere, Little Mess, Mariliis Jõgeva, Merilin Mälk, Rasmus Rändvee, Renate, Revals, Shira, Stefan,
Synne Valtri feat. Väliharf, Traffic, Uku Suviste, Uudo Sepp, Viinerid i Ziggy Wild. Z każdego półfinału awansowało po sześciu wykonawców; najpierw jurorzy i widzowie wybierali czterech finalistów, a następnie spośród pozostałych zawodników widzowie wyłaniali kolejnych dwóch finalistów. W finale wystąpili: Inger, Rasmus Rändvee, Stefan, Synne Valtri feat. Väliharf, Uudo Sepp, Uku Suviste, Shira, Anett &amp; Fredi, Jaagup Tuisk, Traffic, Egert Milder i Laura. Najpierw komisje wybrały najlepszą „trójkę”, która zmierzyła się w kolejnej rundzie głosowania widzów. Decyzją publiczności, finał krajowych eliminacji wygrał Uku Suviste z piosenką „What Love Is”, pokonując w głosowaniu Anett &amp; Fredi i Jaagup Tuisk. Dzięki czemu został reprezentantem Estonii. 18 marca organizator konkursu poinformował o odwołaniu wydarzenia z powodu pandemii COVID-19.
Stacja ERR potwierdziła udział w 65. Konkursie Piosenki Eurowizji. Ponownie zorganizowane zostały krajowe eliminacje "Eesti Laul", które byłypodzielone na trzy koncerty: dwa półfinały (18 lutego i 20 lutego) i wielki finał (6 marca), na liście znaleźli się: Alabama Watchdog, Andrei Zevakin &amp; Pluuto, Egert Milder, Gram-Of-Fun, Hans Nayna, Helen, Heleza (Ivo Linna, Robert Linna, Supernova), Jüri Pootsmann, Kadri Voorand, Karl Killing, Kéa, Kristin Kalnapenk, Koit Toome, Nika Marula, Rahel, Redel, Sissi, Suured tüdrukud, Tanja, Tuuli Rand, Uku Haasma, Uku Suviste i Wiiralt. Z każdego półfinału awansowało po sześciu wykonawców; najpierw jurorzy i widzowie wybierali czterech finalistów, a następnie spośród pozostałych zawodników widzowie wyłaniali kolejnych dwóch finalistów. W finale wystąpili: Egert Milder, Suured tüdrukud, Hans Nayna (Ivo Linna, Robert Linna, Supernova), Karl Killing, Uku Suviste, Sissi, Jüri Pootsmann, Redel, Koit Toome, Andrei Zevakin i Pluuto i Kadri Voorand. Najpierw komisje wybrały najlepszą „trójkę”, która zmierzyła się w kolejnej rundzie głosowania widzów. Decyzją publiczności, finał krajowych eliminacji wygrał ponownie Uku Suviste tym razem z piosenką „The Lucky One”, pokonując w głosowaniu Sissi i Jüri Pootsmann. Dzięki czemu ponownie został reprezentantem Estonii. 20 maja reprezentant wystąpił w drugim półfinale konkursu i zajął 13. miejsce z 58 punktami na koncie, nie kwalifikując się do finału.
W 2022 estońska telewizja wyłoniła swojego reprezentanta na 66. Konkurs Piosenki Eurowizji za pośrednictwem programu "Eesti Laul". Do konkursu zostało zakwalifikowanych 40 ćwierćfinalistów, ostatecznie do odcinka finałowego awansowali: Elina Neczajewa, Andrei Zevakin i Grete Paia, Jaagup Tuisk, Elysa, Ott Lepland, Stig Rästa, Minimal Wind i Elisabeth Tiffany, Stefan, Anna Sahlene i Black Velvet. W pierwszym etapie głosowania jurorów do superfinału dostali się Elysa, Minimal Wind i Elisabeth Tiffany oraz Stefan, który w drugiej rundzie otrzymał największą liczbę głosów od widzów, zostając reprezentantem kraju z utworem „Hope” na Eurowizji 2022 organizowanej w Turynie. 12 maja wystąpi w drugim półfinale konkursu. 12 maja wystąpił jako dwunasty w kolejności w drugim półfinale konkursu i z piątego miejsca zakwalifikował się do finału, który został rozegrany 14 maja. Wystąpił w nim z dwudziestym-piątym numerem startowym i zajął 13. miejsce po zdobyciu 141 punktów w tym 98 punktów od telewidzów (10. miejsce) i 43 pkt od jurorów (15. miejsce).
Uczestnictwo.
Estonia uczestniczy w Konkursie Piosenki Eurowizji od 1994. Poniższa tabela uwzględnia nazwiska estońskich reprezentantów, tytuły konkursowych piosenek oraz wyniki krajowych delegatów w poszczególnych latach.
Legenda:
Historia głosowania w finale (1994-2022).
Poniższe tabele pokazują, którym krajom Estonia przyznaje w finale najwięcej punktów oraz od których państw estońscy reprezentanci otrzymują najwyższe noty.
Kraje, którym Estonia "przyznała" najwięcej punktów:
Kraje, od których Estonia "otrzymała" najwięcej punktów:
Legenda:
Konkursy Piosenki Eurowizji zorganizowane w Estonii.
Estonia była gospodarzem Konkursu Piosenki Eurowizji w 2002, który odbył się w Saku Suurhall w Tallinnie.
Komentatorzy i osoby podające głosy.
Spis poniżej przedstawia wszystkich estońskich komentatorów konkursu oraz krajowych sekretarzy podających punkty w finale.

</doc>
<doc id="901538" url="https://pl.wikipedia.org/wiki?curid=901538" title="Oscylator (automat komórkowy)">
Oscylator (automat komórkowy)

Oscylator – wzór w automacie komórkowym, który wraca do swojego pierwotnego stanu po skończonej liczbie kroków. Ewolucja tego typu powtarza się w nieskończoność. Warunkiem jest identyczna orientacja i pozycja struktury na planszy po wykonaniu danej liczby kroków - statki nie są więc, w dosłownym znaczeniu tego słowa, oscylatorami. Wracają one do swojego pierwotnego stanu, ale jednocześnie wiąże się to z ich przesunięciem. 
Najmniejsza liczba kroków, po której układ powraca do pierwotnego stanu to "okres" oscylatora. Oscylator o okresie 1 to "struktura stabilna", ponieważ nigdy się nie zmienia.
Przykłady.
W grze w życie Johna Conwaya, okresy oscylatorów najczęściej przyjmują wartości 2, 3, 4, 6 lub 8, choć znaleziono i takie, których okres wynosi prawie 150 000.
Większość liczb naturalnych może być długościami okresu oscylatora. Wyjątkami są jednak liczby 19, 23, 31, 37, 38, 41, 43 oraz 53. Nie wiadomo, czy oscylatory dla takich długości okresów istnieją, ale jest bardzo prawdopodobne, że tak jest. Warto dodać, że dla okresów 34 i 51 jedyne znane oscylatory składają się z niezależnie działających struktur o okresie 2 i 17. Przykładowo oscylator o okresie 51 tworzy się z oscylatorów długości 2 i 17 w takiej odległości, by na siebie nie wpływały. Dla cyklu długości 14 istnieje natomiast tylko jeden oscylator (Fontanna). 
Charakterystyczną cechą oscylatorów o dłuższych okresach jest podobieństwo tych o cyklu jednakowej długości (np. oscylatory długości 32 przypominają zegary z obracającą się wskazówką).

</doc>
<doc id="901542" url="https://pl.wikipedia.org/wiki?curid=901542" title="Oscylatory">
Oscylatory



</doc>
<doc id="901555" url="https://pl.wikipedia.org/wiki?curid=901555" title="Linth">
Linth

Linth – rzeka w Szwajcarii przepływająca przez kantony Glarus, Sankt Gallen i Schwyz.
Od swych źródeł w pobliżu przełęczy Klausenpass do ujścia do Jeziora Zuryskiego rzeka przebywa 50 km, mijając po drodze takie miasta jak Glarus, Netstal i Näfels. Powierzchnia dorzecza wynosi 1061 km², a średnia prędkość przepływu wody – 55,1 m³/s.

</doc>
<doc id="901558" url="https://pl.wikipedia.org/wiki?curid=901558" title="Ceskoslovensky Vlcak">
Ceskoslovensky Vlcak



</doc>
<doc id="901561" url="https://pl.wikipedia.org/wiki?curid=901561" title="Działa (automaty komórkowe)">
Działa (automaty komórkowe)

W dziedzinie automatów komórkowych działo (gun) jest strukturą, która co pewien określony czas "wystrzeliwuje" pojedynczy statek, który następnie odłącza się i "żyje" samodzielnie.
Pierwszy gun został stworzony przez Billa Gospera z Uniwersytetu Berkeley. Była to niejako odpowiedź na sformułowany przez Johna Conwaya problem dotyczący istnienia takich struktur gry w życie, których populacja mogłaby rosnąć w nieskończoność.
Przykłady.
W Grze w życie odkryto stosunkowo dużo struktur o takim zachowaniu. Najbardziej znany jest wspomniany Gosper Glider Gun, który co 30 kroków emituje glidera (szybowca).
Gosper Glider Gun

</doc>
<doc id="901569" url="https://pl.wikipedia.org/wiki?curid=901569" title="Zespół nieszczelnego jelita">
Zespół nieszczelnego jelita

Zespół nieszczelnego jelita, zespół cieknącego jelita, zespół przesiąkliwego jelita (ang. "leaky gut syndrome") – rzekomy zespół objawów ogólnoustrojowych, wywołany przez m.in., krążące w krwiobiegu produkty przemiany materii oraz toksyny dostające się do krwiobiegu w nienaturalny sposób poprzez nieszczelne jelita. Zespół ma być spowodowany zwiększeniem przepuszczalności jelit dla toksyn oraz niestrawionnych lub strawionych w mniejszym stopniu składników pożywienia.
Skutki dla organizmu.
Zgodnie z hipotezą przez uszkodzoną błonę śluzową jelit do krwiobiegu przedostają się glikoproteidy (połączenie białka z cukrami) oraz antygeny. W odpowiedzi organizm uruchamia, skierowaną przeciwko nim reakcję alergiczną. Niekompletnie strawione cząsteczki białek (peptydy) przedostają się do krwiobiegu. Peptydy te mając strukturę opiatów, wywołują podobne reakcje organizmu jak przy zatruciu morfiną. W 2008 przeprowadzono badanie, w którym stwierdzono, że dzieci z autyzmem nie mają więcej peptydów w moczu niż zdrowe dzieci, co podaje w wątpliwość proponowany mechanizm teorii nieszczelnego jelita i autyzmu. W ten sposób organizm pozbawiony zostaje pierwszej istotnej bariery immunologicznej – jelito/krew. Następna ulega uszkodzeniu ze względu na zbyt dużą ilość patogenów we krwi. Jest to bariera krew-mózg. W ten sposób toksyny przedostają się do układu nerwowego.

</doc>
<doc id="901570" url="https://pl.wikipedia.org/wiki?curid=901570" title="Waza z Bronocic">
Waza z Bronocic

Waza z Bronocic – ceramiczna waza z rysunkiem interpretowanym jako najstarszy znany dowód używania pojazdu kołowego. Jej wiek szacuje się za pomocą datowania radiowęglowego na 3635–3370 p.n.e. i zaliczana jest do kultury pucharów lejkowatych. Obecnie przechowywana w Muzeum Archeologicznym w Krakowie (zwiedzającym udostępniona jest jedynie kopia).
Odkrycie.
Naczynie odkryto w 1976 podczas wykopalisk archeologicznych prowadzonych na terenie dużej neolitycznej osady w Bronocicach nad Nidzicą w województwie świętokrzyskim, około 50 km na północny wschód od Krakowa. W latach 1974–1980 prace prowadził tam prof. Janusz Kruk z krakowskiego oddziału Instytutu Archeologii i Etnologii Polskiej Akademii Nauk i Sarunas Milisauskas ze State University of New York w Buffalo.
Dekoracja.
Ornament przedstawia symbolicznie najważniejsze elementy prehistorycznego środowiska przetworzonego przez człowieka. Najistotniejszą częścią dekoracji jest 5 szczątkowych wizerunków przypominających wóz. Przedstawiają one czterokołowy pojazd z dyszlem dla zwierząt pociągowych. Linie łączące koła prawdopodobnie reprezentują osie. Koło pośrodku być może symbolizuje pojemnik na zbiory.
Inne rysunki przedstawiają drzewo, rzekę oraz schemat, który może symbolizować pole z krzyżującymi się drogami/rowami lub plan wioski.
Wizerunek na wazie jest najstarszym znanym wyobrażeniem pojazdu kołowego na świecie. Dowodzi, że pojazdy kołowe były znane w Europie Środkowej już w IV tysiącleciu p.n.e. Ciągnęły je prawdopodobnie (szczątki tych zwierząt znaleziono razem z wazą). Rogi zwierząt z Bronocic miały otarcia sugerujące, że były obwiązane sznurem tworzącym prawdopodobnie coś w rodzaju jarzma przyrożnego.

</doc>
<doc id="901572" url="https://pl.wikipedia.org/wiki?curid=901572" title="Zagrywka">
Zagrywka



</doc>
<doc id="901575" url="https://pl.wikipedia.org/wiki?curid=901575" title="Werner Lorant">
Werner Lorant

Werner Lorant (ur. 21 listopada 1948 w Welver) - piłkarz, trener piłkarski.
Życiorys.
Jest postrzegany jako jeden z najostrzejszych i najbardziej wymagających trenerów w Niemczech.
Zawsze wymaga od swoich podopiecznych 100 procentowego zaangażowania i wkładu w grę drużyny. Już jako piłkarz był na boisku bardziej „pracusiem” niż porywającym technikiem, co preferuje u swoich zawodników do dziś. Jego żywiołowy, porywczy i kontrowersyjny charakter objawia się często w czasie meczów, a także w licznych komentarzach dotyczących zawodników i sędziów, przez co dosyć często otrzymuje od DFB kary za swe zachowanie.
Kariera piłkarska.
W 33 meczach 2 ligi niemieckiej strzelił 8 goli.
W 325 meczach w I lidze niemieckiej strzelił 46 goli.
W barwach Eintrachtu Frankfurt zdobył Puchar UEFA w roku 1980 oraz Puchar Niemiec w 1981 roku.

</doc>
<doc id="901576" url="https://pl.wikipedia.org/wiki?curid=901576" title="Mista Pita">
Mista Pita

Mista Pita, właściwie Piotr Zabrodzki (ur. 1982 w Warszawie) – polski wokalista, kompozytor, multiinstrumentalista i producent muzyczny. Zabrodzki współpracował z takimi grupami muzycznymi jak Cinq G czy Banda Tre. Brał udział w nagraniu płyt "Polski ogień" oraz "Rodeo Europe", zawierającej nagrania wykonawców z gatunku dancehall. Wraz z Janem Pęczakiem założył jazzową grupę muzyczną Blast Muzungu. Brał udział w projekcie Dariusza Malejonka „Rymy częstochowskie” – skomponował i wykonał „Emblema 47” Zbigniewa Morsztyna. 
Muzyk współpracował ponadto z takimi wykonawcami jak: Easy Band All Stars, Tatsuya Yoshida, Duże Pe, Baaba, Junior Stress, Zdzisław Piernik, Pinnawela czy Natu.

</doc>
<doc id="901582" url="https://pl.wikipedia.org/wiki?curid=901582" title="Jan Zwartkruis">
Jan Zwartkruis

Jan Zwartkruis, właśc. Johannes Hermanus Hendrikus Zwartkruis (ur. 18 lutego 1926 w Elst, zm. 7 marca 2013 w Soesterberg) – holenderski trener piłkarski. 
Dwukrotnie był selekcjonerem reprezentacji Holandii i prowadził ją w 28 meczach. Stanowisko to objął po raz pierwszy w 1976 roku po George'u Knoblu, który zrezygnował po Mistrzostwach Europy w Jugosławii. Zwartkruis poprowadził zespół w eliminacjach do Mistrzostw Świata w Argentynie, jednak już przed samymi mistrzostwami został zastąpiony przez Ernsta Happela, gdyż uważano, że Zwartkruis nie ma wystarczającego doświadczenia, by poprowadzić drużynę na wielkim turnieju, a on sam został asystentem austriackiego szkoleniowca. Po zdobyciu wicemistrzostwa świata przez Holandię, Zwartkruis powrócił na stanowisko i awansował z drużyną do Mistrzostw Europy we Włoszech. Tam jednak Holandia spisała się słabo i odpadła w 1. rundzie. Nad Janem wisiała groźba dymisji, a ostatecznie został on zwolniony w 1981 roku po nieudanym turnieju w Urugwaju, w którym Holandia znów zakończyła udział w 1. rundzie.

</doc>
<doc id="901594" url="https://pl.wikipedia.org/wiki?curid=901594" title="Kryszna (bóg)">
Kryszna (bóg)



</doc>
<doc id="901598" url="https://pl.wikipedia.org/wiki?curid=901598" title="Kirtan">
Kirtan



</doc>
<doc id="901602" url="https://pl.wikipedia.org/wiki?curid=901602" title="Gauda Wajśniawa">
Gauda Wajśniawa



</doc>
<doc id="901604" url="https://pl.wikipedia.org/wiki?curid=901604" title="Anna Mae Aquash">
Anna Mae Aquash

Anna Mae Aquash (Anna Mae Pictou Aquash, Anna Mae Pictou; tradycyjne indiańskie imię "Naguset Eask"; ur. 27 marca 1945 koło Shubenacadie w Kanadzie, zm. w połowie grudnia 1975 w rezerwacie Pine Ridge w USA) – działaczka w obronie praw Indian Ameryki Północnej, pochodząca z plemienia Mi’kmaq (Mikmaków) z prowincji Nowa Szkocja w Kanadzie, jedna z najbardziej aktywnych i znanych Indianek – członkiń Ruchu Indian Amerykańskich z początku lat 70. XX w. Zaginiona w połowie grudnia 1975 r., odnaleziona martwa w rezerwacie Pine Ridge w Dakocie Południowej w lutym 1976 r. Uważana jest często – mimo niewyjaśnionych w pełni do dziś okoliczności śmierci – za jedną z najbardziej symbolicznych i tragicznych ofiar współczesnego ruchu na rzecz praw Indian Ameryki Północnej.
Życiorys.
Wychowana wśród Mikmaków z Nowej Szkocji na wschodzie Kanady, jako nastolatka wyjechała do USA w poszukiwaniu pracy. Nieudany związek małżeński pozostawił jej dwie córki. Pod koniec lat 60., w Bar Harbor, w stanie Maine, zaangażowała się w społeczny program nauczania młodych Indian własnej historii („TRIBES Project”). Krótko potem przeniosła się do Bostonu, gdzie jesienią 1970 roku związała się z członkami Ruchu Indian Amerykańskich, okupującymi akurat w tamtejszym porcie replikę statku "Mayflower" w proteście przeciwko obchodom Święta Dziękczynienia. Uczestniczyła m.in. w organizowaniu Boston Indian Council (dziś Centrum Indian Ameryki Pn. w Bostonie) oraz w głośnej okupacji waszyngtońskiego Biura do spraw Indian w listopadzie 1972 roku. W tym okresie poznała swojego drugiego męża, także kanadyjskiego Indianina. Nogeeshik Aquash towarzyszył jej zimą 1973 roku w podróży do Dakoty Pd., gdzie oboje dołączyli do uczestników indiańskiej okupacji Wounded Knee i gdzie lakocki szaman Wallace Black Elk udzielił im tradycyjnego ślubu.
Po zakończeniu okupacji Wounded Knee w maju 1973 r. współpracowała blisko z jednym z jej liderów, ukrywającym się przed FBI ówczesnym dyrektorem AIM Denisem Banksem. Zajmowała się m.in. zbieraniem w Kalifornii funduszy na potrzeby działalności Ruchu, w tym na pokrycie wysokich kosztów sądowych licznych procesów jego liderów. Pomagała też mieszkańcom lakockiego rezerwatu Pine Ridge, zwłaszcza kobietom, starcom i dyskryminowanym w rezerwacie tradycjonalistom. Dużo podróżowała po Stanach Zjednoczonych, odwiedzała też córki w Kanadzie. Z powodu osobistej niezależności oraz aktywnego i pełnego stresów trybu życia rozstała się wówczas z drugim mężem. Oskarżana przez część współtowarzyszy o współpracę z FBI, latem 1975 roku, podczas konwencji AIM w Farmington, na polecenie liderów Ruchu została przesłuchana przez trzech działaczy AIM z Północnego Zachodu – Leonarda Peltiera, Dino Butlera i Roberta Robideau. Jak wspominał później ten ostatni: „nasza trójka odeszła usatysfakcjonowana, że nie jest agentką. Potem została członkinią naszej grupy”.
Zagadka śmierci.
24 lutego 1976 roku przy lokalnej drodze w rezerwacie Pine Ridge znaleziono ciało młodej Indianki. Podczas pierwszej autopsji stwierdzono, że „nie żyje od około 10 dni”, błędnie określono przyczynę śmierci („zmarła na skutek zamarznięcia”) i nie ustalono jej tożsamości (chociaż zwłoki widzieli także znający wcześniej Annę Mae Aquash agenci FBI). Obcięte dłonie kobiety przesłano do centrali FBI w Waszyngtonie w celu identyfikacji odcisków palców. Gdy okazało się, że zmarłą jest poszukiwana (także przez policję) działaczka AIM, 10 marca 1976 roku, osiem dni po anonimowym pogrzebie, dokonano ekshumacji ciała na dwa niezależnie złożone wnioski – rodziny i przyjaciół z AIM oraz FBI. Następnego dnia niezależny patolog z Minneapolis, Gary Patterson, stwierdził podczas drugiej autopsji, że przyczyną zgonu był śmiertelny postrzał w tył głowy, oddany z bliska.
Prowadzone przez FBI śledztwo w sprawie okoliczności jej śmierci przez wiele lat nie przyniosło jednoznacznych rezultatów. Wśród rozpatrywanych wariantów brano pod uwagę jej likwidację – jako niewygodnego świadka, lub nawet zdrajcy współpracującego z FBI – przez odczuwających zagrożenie z jej strony innych działaczy AIM lub przypadkowe morderstwo (być może w następstwie gwałtu). Jednak najczęściej powtarzaną przez lata hipotezą było zastrzelenie aktywnej i niepokornej działaczki AIM przez któregoś z agentów FBI lub współpracujących z nimi indiańskich bojówkarzy z rezerwatu Pine Ridge (wariant taki najlepiej tłumaczyłby początkowe „zamieszanie” z ciałem i późniejszy brak zadowalających efektów śledztwa).
Procesy i pogłoski.
20 marca 2003 roku o zamordowanie Anny Mae Aquash oskarżono dwóch Indian, byłych członków AIM: bezdomnego Lakotę Arlo Looking Cloud z Denver (który złożył obszerne zeznania z elementami samooskarżenia) i Johna Grahama (znanego też jako John Boy Patton) z Whitehorse w Kanadzie.
8 lutego 2004 roku Arlo Looking Cloud stanął przed sądem federalnym, pięć dni później został uznany winnym morderstwa, a 23 kwietnia skazany na dożywotnie więzienie. Przy braku innych materialnych dowodów, sąd przyjął za wiarygodne jego nagrane na wideo (a złożone pod wpływem alkoholu) zeznania, z których wynika, iż był na miejscu zbrodni (choć – jak twierdzi – nie wiedział, że Anna Mae ma zostać zabita). Nagrania dokonali 27 marca 2003 roku dwaj zajmujący się sprawą od lat funkcjonariusze: detektyw Abe Alonzo z policji w Denver i agent federalnego Biura do spraw Indian Robert Ecoffey. Looking Cloud, który do czasu procesu utrzymywał, że morderczy strzał oddał Graham, odwołał następnie swoje zeznania i złożył apelację od wyroku skazującego.
Istotne dla wyjaśnienia okoliczności śmierci Anny Mae zeznania złożyła podczas procesu m.in. Kamook Nichols Banks, w latach 70. żona Dennisa Banksa, a ostatnio życiowa partnerka Roberta Ecoffeya. Z jej zeznań – obciążających ówczesnych przywódców AIM (w tym Dennisa Banksa i Leonarda Peltiera) oraz ich prawników – wynika, iż od lat ukrywają oni pewną wiedzę na temat przyczyn i okoliczności zamordowania Anny Mae, a możliwe iż sami byli jej zleceniodawcami. Wszyscy oskarżeni przez Nichols Banks zaprzeczają jej rewelacjom, interpretując je jako element rządowego spisku mającego na celu zdyskredytowanie liderów AIM oraz wskazując na możliwość, że jej zeznania zostały sfabrykowane z pobudek osobistych, z przyczyn materialnych lub na skutek zastraszenia. Sprawa ta pozostaje w sferze zainteresowań amerykańskiego wymiaru sprawiedliwości, jest też tematem gorących dyskusji społeczności indiańskiej w USA.
Mieszkający w Vancouver w Kanadzie John Graham zaprzeczał jakiemukolwiek udziałowi w zbrodni, jednak latem 2006 roku kanadyjski minister sprawiedliwości wszczął procedurę jego ekstradycji do USA. Przebywający w areszcie domowym Graham odwołał się od tej decyzji twierdząc, iż rządowi agenci grozili mu uwikłaniem w sprawę, jeśli nie będzie z nimi współpracował, oskarżając ówczesnych przywódców AIM. Utrzymywał też, że po przywiezieniu Anny Mae z Denver zostawił ją w „bezpiecznym domu” w rezerwacie Pine Ridge. 6 grudnia 2007 Sąd Najwyższy Kanady odrzucił apelację Grahama i został on wydany władzom USA.
Początek jego procesu wyznaczono początkowo na luty 2010, a po rozstrzygnięciu szeregu zawiłości prawnych (związanych m.in. z tym, że zarówno oskarżony, jak i ofiara to Indianie kanadyjscy, a nie amerykańscy) do rozprawy doszło ostatecznie w grudniu 2010 nie przed sądem federalnym, lecz przed sądem stanowym Dakoty Pd. Po trwającym zaledwie 8 dni procesie (podczas którego obrońca Grahama postanowił nie powoływać żadnych świadków) 12 grudnia 2010 ława przysięgłych uznała Johna Grahama za winnego zabójstwa Anny Mae Aquash, oddalając zarazem zarzut morderstwa z premedytacją. Za zabójstwo w Dakocie Pd. grozi bezwarunkowa kara dożywotniego więzienia.
Kwestia winy lub niewinności Grahama podzieliła dawnych przywódców AIM. Niektórzy – jak John Trudell i Russell Means – uważają, iż mógł pociągnąć za spust „na zlecenie”, inni podejrzewają, iż Graham jest raczej wygodnym dla władz kozłem ofiarnym. Uwięziony od ponad 30 lat przyjaciel Anny Mae Leonard Peltier (sam przedstawiony w niekorzystnym świetle w zeznaniach Nichols Banks) odcina się od jakichkolwiek związków z Komitetem Obrony Johna Grahama. O winie Grahama przekonana jest też jedna z córek zamordowanej działaczki, Denise Maloney Pictou (działaczka kobiecej grupy Indigenous Women for Justice). Na podstawie prywatnego śledztwa rodzinnego za śmierć matki wini ona ówczesnych liderów i adwokatów AIM, których zdaniem Anna Mae miała „wiedzieć za dużo” i którzy – nawet jeśli sami nie wydali na nią wyroku – to nie uczynili nic, by obronić ją przed tragicznymi skutkami fałszywych pomówień.
Pośmiertne losy.
22 marca 2004 rodzina Anny Mae Aquash dokonała ekshumacji jej szczątków z cmentarza w rezerwacie Pine Ridge i pochowała je w rodzinnym rezerwacie w Nowej Szkocji, w Kanadzie. Jak oświadczyły córki Anny, ekshumacji dokonano m.in. po to, by Vernon i Clyde Bellecourt, Bill Means (także oskarżony przed sądem o współudział w zbrodni) oraz inni liderzy AIM (zaprzeczający swej winie w całej sprawie) nie mogli nadal wykorzystywać grobu ich matki do wystąpień fałszujących ujawnianą powoli prawdę o jej tragicznym i wciąż nie do końca poznanym losie.
Krótka, lecz dramatyczna biografia Anny Mae Aquash pozostaje jednym z najlepszych przykładów aktywnego zaangażowania młodego pokolenia północnoamerykańskich Indian z drugiej połowy XX w. w walkę na rzecz swoich praw oraz ich skomplikowanych losów – tak za życia, jak i po śmierci.

</doc>
<doc id="901605" url="https://pl.wikipedia.org/wiki?curid=901605" title="Krzywa IS">
Krzywa IS

Krzywa IS – zbiór różnych kombinacji dochodu i stopy procentowej, przy których rynek dóbr i usług znajduje się w równowadze.
Krzywa IS jest instrumentem analizy wpływu stopy procentowej na popyt globalny i na poziom dochodu zapewniający równowagę na rynku towarowym. Położenie krzywej IS wyznacza kąt nachylenia, który zależy od wrażliwości inwestycji na zmianę stopy % oraz mnożnika. Kiedy wrażliwość jest duża to krzywa IS, będzie przebiegać bardziej płasko, jeśli jest nieznaczna to ta krzywa przebiega bardziej stromo. Im większy mnożnik, tym krzywa jest bardziej płaska. To, czy krzywa IS przesunie się w górę lub w dół, uzależnione to jest od decyzji uczestników rynku.

</doc>
<doc id="901612" url="https://pl.wikipedia.org/wiki?curid=901612" title="Christian Bauer">
Christian Bauer

Christian Bauer (ur. 11 stycznia 1977 w Forbach) – francuski szachista, arcymistrz od 1997 roku.
Kariera szachowa.
Od połowy lat 90. należy do czołówki francuskich szachistów. W roku 1996 zdobył w Auxerre tytuł mistrza kraju, natomiast w latach 1997 i 1999 dwukrotnie w finałowych turniejach wywalczył medale brązowe. Pomiędzy 1999 a 2006 rokiem trzykrotnie uczestniczył w szachowych olimpiadach oraz czterokrotnie w drużynowych mistrzostwach Europy, na których zdobył wraz z drużyną 2 medale (2001 - srebrny, 2005 - brązowy). W 1999 roku wziął udział w rozegranych systemem pucharowym w Las Vegas mistrzostwach świata, pokonując w I rundzie Rustama Kasimdżanowa. W II rundzie mistrzostw przegrał z Péterem Lékó i odpadł z dalszej rywalizacji.
W 2000 r. podzielił I m. (wspólnie z Murtasem Każgalejewem) w Cannes, natomiast w 2001 zwyciężył w otwartym turnieju w Paryżu. W kolejnych latach odniósł wiele sukcesów w międzynarodowych turniejach, zwyciężając bądź dzieląc I miejsce m.in. w Biel/Bienne (2002, 2004, 2010), Cannes (2003, 2008), Montpellier (2003, 2004), Metz (2004), Calvii (2005), Nancy (2005), Bad Zwesten (2006), Genewie (2006, 2007) oraz Vandœuvre-lès-Nancy (2008, 2011).
W 2015 r. zdobył tytuł indywidualnego mistrza Francji w szachach szybkich.
Najwyższy ranking w dotychczasowej karierze osiągnął 1 sierpnia 2012 r., z wynikiem 2682 punktów zajmował wówczas 69. miejsce na światowej liście FIDE, jednocześnie zajmując 4. miejsce wśród francuskich szachistów.
Bauer znany jest z oryginalnego podejścia do debiutów szachowych, stosując czarnymi bierkami rzadko spotykane na arcymistrzowskim poziomie systemy: obronę skandynawską, obronę Alechina oraz otwarcie Owena, na temat którego w 2005 r. napisał książkę.

</doc>
<doc id="901625" url="https://pl.wikipedia.org/wiki?curid=901625" title="Komunikacja Miejska Kołobrzeg">
Komunikacja Miejska Kołobrzeg

Komunikacja Miejska w Kołobrzegu Sp. z o.o. – powstała w wyniku przekształcenia z dniem 1 października 1993 r. Przedsiębiorstwa Komunikacji Miejskiej w spółkę prawa handlowego, na podstawie Uchwały Rady Miasta w Kołobrzegu z dnia 28 grudnia 1992 roku. Właścicielem wszystkich udziałów jest Gmina Miejska Kołobrzeg.
Spółka świadczy usługi przewozowe w ramach lokalnego transportu zbiorowego oraz regularne i nieregularne usługi przewozowe na terenie miasta i przyległych terenach podmiejskich.
Historia.
5 lipca 1926 roku uruchomiono w Kołobrzegu komunikację autobusową. W połowie 1940 roku sieć obejmowała 4 linie podmiejskie i 2 miejskie, obsługiwane przez 8 autobusów i 1 przyczepę. Po 1945 komunikacja została reaktywowana prawdopodobnie na przełomie lat 50 i 60 XX wieku. W roku 1973 autobusy miejskie kursowały na trzech liniach wybiegających z dworca kolejowego do Rościęcina (linia 1), Podczela (linia 2) i Radzikowa (linia 3). W 1980 funkcjonowało 7 linii, na których eksploatowano najpierw autobusy marki San, a następnie Jelcz PR110. Obecna linia 8, kursująca przez dzielnicę uzdrowiskową, nosiła wówczas numer 5 i funkcjonowała tylko w sezonie letnim. Po roku 1990 nastąpiła likwidacja linii 9 do Budzistowa oraz 2 do Podczela, którą zastąpiono linią 5.
11 czerwca 2010 r. w kompleksie Milenium odbyły się uroczystości 50-lecia kołobrzeskiej Komunikacji Miejskiej. W roku 2013 Komunikacja Miejska w Kołobrzegu Sp. z o.o przystąpiła do wdrożenia "Systemu Informacji Pasażerskiej", przez wyposażenie autobusów w nadajniki GPS dzięki czemu system, na podstawie danych o faktycznej lokalizacji autobusu, jest w stanie obliczyć rzeczywisty czas przyjazdu na przystanek danej linii. Informacje o czasie przyjazdu, jak i nr linii są wyświetlane na ekranach LED, które zostały wyposażone niektóre przystanki.
Strefy Płatnego Parkowania.
Z dniem 1 maja 2009 r. Strefy Płatnego Parkowania na terenie Gminy Miasto Kołobrzeg przekazane zostały w administrowanie do Komunikacji Miejskiej w Kołobrzegu Sp. z o.o.

</doc>
<doc id="901631" url="https://pl.wikipedia.org/wiki?curid=901631" title="Dietrich von Hildebrand">
Dietrich von Hildebrand

Dietrich von Hildebrand (ur. 12 października 1889 we Florencji, zm. 26 stycznia 1977 w New Rochelle, Nowy Jork) – niemiecki filozof i teolog katolicki zwany przez papieża Piusa XII „XX-wiecznym Doktorem Kościoła”, przez Josepha Ratzingera „jedną z najwybitniejszych postaci naszych czasów”, a wicekanclerza III Rzeszy Franza von Papena „wrogiem numer jeden narodowego socjalizmu”.
Życiorys.
Urodził się i dorastał we Florencji w zeświecczonej rodzinie protestanckiej wraz ze starszym rodzeństwem, pięcioma siostrami, Evą, Elizabeth, Irene, Sylvie i Bertel oraz przyrodnim bratem z pierwszego małżeństwa matki, Alfredem Hildebrand-Koppel. Jego dziadek, Bruno Hildebrand, był profesorem ekonomii w Marburgu i jako pierwszy obnażył błąd istoty teorii ekonomicznych Karola Marksa. Bruno za swoje przekonania został oskarżony o zdradę stanu oraz skazany na karę śmierci, której uniknął, zbiegając do Szwajcarii. Ojciec Dietricha Adolf von Hildebrand był rzeźbiarzem, który w roku 1904 otrzymał tytuł szlachecki, a w roku 1917 tytuł Ekscelencji. Zarówno on, jak i żona Irene (choć była wielką admiratorką etyki Kanta) i ich córki nie przejawiali żadnych poważnych zainteresowań wiarą. Wartości estetyczne uważali za najważniejsze. Oficjalnie byli protestantami, ale nigdy nie uczestniczyli w nabożeństwach ani nie rozważali żadnych spraw religijnych. Dietricha martwił relatywizm etyczny, skłonność do panteizmu oraz moralna nieświadomość ojca. Adolf do końca życia był osobą, która nie odnalazła pełni wiary, ale z wielkim szacunkiem podchodził do życia. Zdecydowanie odrzucał stosowanie sztucznej kontroli urodzeń, ponieważ uważał, że „ingerowanie w tajemnice natury byłoby czymś wstrętnym”.
Dom rodzinny rozwinął w Dietrichu umiłowanie do literatury i muzyki. Był zauroczony sonatami Beethovena i Mozarta wykonywanymi przez siostry i muzyką kameralną, którą jego ojciec grywał z przyjaciółmi. Razem z matką Irene czytał dzieła Homera, Platona, Goethego i Schillera. W szkole był uczniem zdolnym i nad wiek rozwiniętym, lecz zawsze ważniejsze od nauki było dla niego życie osobiste i religijne.
Sam Dietrich od wczesnego dzieciństwa był osobą wierzącą. W wieku lat pięciu powiedział swojej sceptycznej siostrze: „Ja tobie przysięgam, że Chrystus jest Bogiem”. Nie znosił ludzi, którzy lekceważyli religię lub się z niej naśmiewali. Później stwierdził, że ów brak szacunku sprawia, że „umysł staje się ślepy, serce ociężałe, a stan ten dusi w zarodku jakąkolwiek odpowiedź na wartość”. Mając sześć lat, Dietrich został ochrzczony przez protestanckiego pastora.
W roku 1912 w protestanckim zborze poślubił Margarete Gretchen Denck, z którą miał syna Franza i obronił pracę doktorską o temacie "Natura działania moralnego", na której okładce Edmund Husserl napisał „wspaniała praca”.
Nawrócił się wraz z żoną na katolicyzm w 1914 roku i od tego czasu aż do śmierci codziennie przyjmował Komunię Świętą. Początkowa reakcja jego otoczenia na zmianę wiary była bardzo negatywna. Rodzice i dwaj szwagrowie odmówili wszelkiego kontaktu z nim, a Husserl stwierdził, że „filozofia straciła wielki talent: Dietrich von Hildebrand został rzymskim katolikiem” i po nawróceniu Dietricha prawie w ogóle się z nim nie kontaktował. Z czasem otoczenie Dietricha zmieniło swój stosunek do katolicyzmu. Aż na początku lat dwudziestych wszystkie dzieci Adolfa von Hildebranda, trzech jego zięciów i jego synowa wstąpili do Kościoła. Ogółem za życia Dietricha ponad stu jego przyjaciół i znajomych zostało katolikami.
Na przekonania Dietricha znacznie wpłynął Max Scheler. Katolickie poglądy Schelera przekonały Dietricha, że Kościół otrzymał i zachował pełnię Prawdy objawionej. Scheler zmodyfikował również poglądy polityczne Hildebranda. Początkowo Dietrich pod wpływem swojego prywatnego nauczyciela Aloisa Fischera, który żył w biedzie, solidaryzował się z socjalizmem. Lecz Scheler uświadomił swojemu uczniowi niebezpieczeństwo ziemskiego mesjanizmu i możliwość potrzebnej przemiany tylko przez uświęcenie każdej indywidualnej osoby, która może nastąpić dzięki łasce udzielanej za pośrednictwem Kościoła.
Na początku I wojny światowej pracował w jednostce Czerwonego Krzyża jako asystent lekarza, a pod koniec w roku 1918 gdy nie zezwolono na przedłużenie pełnienia tej funkcji ku swojej rozpaczy został zaciągnięty do armii. Otrzymał pozwolenie na przerwanie swojego pobytu w armii, gdy otrzymał list informujący o przyjęciu jego pracy habilitacyjnej i że musi pojechać do Monachium, aby zdać egzamin. Obronił pracę habilitacyjną o temacie "Moralność i poznanie wartości etycznych" i po wygłoszeniu wykładu o istocie kary, po którym gratulowano mu, że „miał odwagę wspomnieć imię Boże”, oficjalnie dołączył do kadry uniwersyteckiej w Monachium.
Po I wojnie światowej był zaniepokojony rewolucją listopadową, w wyniku której abdykował Wilhelm II Hohenzollern. Hildebrand utrzymywał bliskie relacje z rodziną cesarską. Był gorliwym monarchistą i zwolennikiem cesarza Karola, którego uważał za świętego.
W roku 1919 Hildebrand złożył wizytę rezydującemu w Zizers Polakowi, generałowi jezuitów, ojcu Włodzimierzowi Ledóchowskiemu. Dietrich stwierdził, że „jest to wyjątkowy człowiek o ponadprzeciętnej inteligencji i potężnej osobowości, który promieniował głębokim życiem duchowym”. Po tym spotkaniu udał się do Saint Moritz, gdzie zachorował na grypę hiszpankę, przez którą był bliski śmierci.
Radykalnie występował przeciw nazizmowi i komunizmowi. Postrzegał oba te systemy jako „bliźniaczych braci w niegodziwości” przejawiających ten sam materializm, to samo ubóstwienie państwa, ten sam totalitaryzm i ten sam ateizm. Twierdził, że jakakolwiek próba stworzenia wspólnoty kosztem pojedynczej osoby byłaby całkowicie błędna i wynikałaby z niezrozumienia natury wspólnoty. Wskazywał na grozę antypersonalizmu i na niezgodność tych ideologii z katolicyzmem, jednocześnie potępiając liberalny indywidualizm. Na antynazistowskie poglądy Dietricha wpłynął profesor, który początkowo kierował jego pracą habilitacyjną Friedrich Wilhelm Foerster. Ten otwierał oczy na niebezpieczeństwa pruskiego militaryzmu i groźbę, jaką kult bezwzględnej siły stanowi dla kręgosłupa moralnego Niemiec. Dietrich znajdował się na czarnej liście nazistów. Donosił na niego bezpośrednio Hitlerowi Franz von Papen.
Uważał, że hierarchowie Kościoła zbyt łagodnie potępiają narodowy socjalizm. Domagał się, aby biskupi w Niemczech bez jakichkolwiek kompromisów sprzeciwili się temu systemowi słowami non possumus, potępili wszystkie zbrodnie i przywrócili anatemę nałożoną na nazizm.
Gdy Hitler doszedł do władzy w 1933 roku, Dietrich wraz z żoną i synem uciekli do Wiednia. Tam, przy wsparciu kanclerza Engelberta Dollfussa założył i redagował antynazistowski tygodnik "Der Christliche Ständestaat", za co został zaocznie skazany na śmierć przez nazistów. Otrzymywał liczne anonimowe listy, które były obelżywe i zawierały pogróżki. Sugerowano w nich nawet, że powinien być powieszony „na swoich własnych jelitach”. Nazistowska propaganda przypisała mu określenie „Żyd Hildebrand”. W roku 1935 został profesorem Uniwersytetu Wiedeńskiego. Podczas jego pierwszego wykładu miała miejsce gwałtowna demonstracja przeciwko jego osobie zorganizowana przez kadrę profesorską nawołującą, aby studenci przyszli z pałkami i pobili niechcianego Hildebranda. Podczas ponad trzydziestu miesięcy pracy Dietricha na uczelni pronazistowscy profesorowie mieli zwyczaj ostentacyjnie odwracać się i odmawiać podania mu ręki.
Gdy Hitler zajął Austrię w 1938 r., Hildebrand ponownie został zmuszony do ucieczki. Spędził jedenaście miesięcy w Szwajcarii, niedaleko Fryburga, do której mógł się udać dzięki dziedzicznemu obywatelstwu uzyskanemu przez dziadka. Potem przeniósł się do Fiac we Francji, niedaleko Tuluzy, gdzie wykładał na Katolickim Uniwersytecie w Tuluzie. Gdy naziści najechali Francję w 1940 roku, zaczął się ukrywać, póki po wielu trudach i bohaterskiej pomocy Francuzów, m.in. Edmonda Micheleta, udało mu się zbiec wraz z żoną, synem i synową do Portugalii. Stamtąd udali się statkiem do Brazylii, a potem w 1940 do Nowego Jorku, gdzie Hildebrand podjął pracę wykładowcy filozofii na prywatnym jezuickim Uniwersytecie Fordham w Rose Hill, Bronx.
Dietrich von Hildebrand był pierwszym katolickim myślicielem, który publicznie bronił encykliki Pawła VI Humanae vitae przed bardzo nieprzychylną prasą.
Hildebrand przeszedł na emeryturę w 1960 i resztę życia spędził na pracy naukowej. Jest autorem kilkudziesięciu książek, napisanych zarówno po angielsku, jak i po niemiecku. Sprzeciwiał się otwarcie wielu sposobom implementacji postanowień II Soboru Watykańskiego, zwłaszcza w kwestii nowego rytu mszy. Z tego powodu promował wartość tradycyjnej mszy świętej i uczestnctwo w niej. Był jednym z założycieli towarzystwa tradycjonalistów katolickich Una Voce America. Zmarł po długiej walce z chorobą. Po śmierci pierwszej żony Margarete Denck (umarła w 1957) od 1959 był żonaty z Alice von Hildebrand (ur. 1923, zm. 2022), która, podobnie jak on, była filozofem i teologiem.

</doc>
<doc id="901636" url="https://pl.wikipedia.org/wiki?curid=901636" title="Iłówiec">
Iłówiec



</doc>
<doc id="901637" url="https://pl.wikipedia.org/wiki?curid=901637" title="Potok Będkówka">
Potok Będkówka



</doc>
<doc id="901642" url="https://pl.wikipedia.org/wiki?curid=901642" title="Zbigniew Bieliński (piłkarz)">
Zbigniew Bieliński (piłkarz)

Zbigniew Bieliński (ur. 17 listopada 1947, zm. 20 czerwca 2007) – piłkarz Arki Gdynia. 
Życiorys.
W jej barwach rozegrał 397 spotkań (15 sezonów), z czego 190 w I lidze, strzelił 10 bramek. Był obrońcą i wieloletnim kapitanem klubu. W 1973 w meczu z Zawiszą Bydgoszcz (2:1) zaliczył epizod w roli bramkarza, nie wpuszczając żadnej bramki. W 1979 zdobył z drużyną Puchar Polski, grał w polskiej kadrze juniorów.
Po zakończeniu kariery sprawował funkcję asystenta w Arce oraz trenera Nauty Gdynia. Pochowany na Cmentarzu Witomińskim w Gdyni (kwatera 22-2-1f).

</doc>
<doc id="901644" url="https://pl.wikipedia.org/wiki?curid=901644" title="Biały Potok (dopływ Łomnicy)">
Biały Potok (dopływ Łomnicy)

Biały Potok – potok górski znajdujący się w Sudetach Zachodnich, w Karkonoszach, w woj. dolnośląskim.
Przebieg i opis.
Górski potok o długości około 0,6 km, należący do zlewiska Morza Bałtyckiego, lewy dopływ Łomnicy, położony w całości na terenie Karkonoskiego Parku Narodowego. Źródła potoku położone są na wysokości około 1225 m n.p.m., na zachodnim zboczu Kotła Wielkiego Stawu. Potok w górnym biegu przepływa przez Wielki Staw. Po wypłynięciu z niego potok płynie rozległym, łagodnie opadającym zboczem, porośniętym w górnej części kosodrzewiną, a niżej lasem regla górnego ku wschodowi, w kierunku Łomnicy, do której wpada na wysokości ok. 1085 m n.p.m. Zasadniczy kierunek biegu potoku jest północno-wschodni. Jest to potok górski odprowadzający wody z Wielkiego Stawu. Potok jest dziki, nieregulowany, o wartkim prądzie w okresach wzmożonych opadów i wiosennych roztopów.
Szlaki turystyczne.
W dolnym biegu, tuż powyżej ujścia potok przecina szlak turystyczny:

</doc>
<doc id="901645" url="https://pl.wikipedia.org/wiki?curid=901645" title="Marcin Bracichowicz">
Marcin Bracichowicz

Marcin Bracichowicz (ur. 7 stycznia 1972 w Kielcach) – polski gitarzysta rockowy, od 2003 do września 2015 roku członek rockowej grupy Ira. Znany także z występów w rockowym kieleckim zespole Kramer. Od grudnia 2015r. gitarzysta w zespole Sen. Obecnie mieszka w Krakowie.
W 1991 roku w rodzinnych Kielcach założył wraz z Piotrem Wrzosowskim, Andrzejem Rajskim, Mariuszem Matyskiem oraz Rafałem Nowakiem rockowy zespół Kramer. W zespole śpiewała, oprócz Marcina także Monika Bożyk. Zespół początkowo intensywnie koncertował, często grając jako support grupy Ira. W 1992 roku grupa wydała swój jedyny krążek zatytułowany "Tylko ty", który ukazał się nakładem firmy Top Music. Menadżerem zespołu był gitarzysta Iry Kuba Płucisz. Grupa rozpadła się w 1993 roku.
W 1998 roku jako muzyk sesyjny wystąpił w roli gitarzysty na solowej płycie Gadowskiego zatytułowanej "Artur Gadowski".
16 kwietnia 2003 roku dołączył do zespołu Ira. Wystąpił razem z nim m.in. na debiutanckiej płycie Eweliny Flinty, gdzie zagrał w utworze "Nadzieja". We wrześniu 2015 roku opuścił zespół z niewiadomych przyczyn. Jego miejsce zajął Sebastian Piekarek. Od listopada 2015 roku występuje w zespole Sen.
Jest bratem Tomasza Bracichowicza, niegdyś klawiszowca zespołu Ira, obecnie występującego w zespole Mafia. Jest współkompozytorem utworów z płyty "".

</doc>
<doc id="901652" url="https://pl.wikipedia.org/wiki?curid=901652" title="Kalb ar-Riszat">
Kalb ar-Riszat

Kalb ar-Riszat (ar. قلب الريشات, fr. "Guelb er Richât") – okrągła, przypominająca krater struktura geologiczna na Saharze, ok. 25 km na północny wschód od miasta Wadan w Mauretanii.
Struktura mierzy prawie 50 km średnicy i jest doskonale widoczna z kosmosu. Jej pochodzenie długo było tematem debat. Pierwotnie uważano ją za krater uderzeniowy, później za niedoszły wulkan. Ostatecznie geolodzy opisali jej genezę jako poddany erozji szczyt okrągłej kopuły płaszcza ziemskiego – formacji utworzonej z cylindrycznie ułożonych warstw skał różnego typu, wybrzuszonej, a następnie poddanej długotrwałej erozji.
Ze względu na charakterystyczny kształt formacja bywa nazywana "Okiem Afryki" lub "Okiem Sahary".

</doc>
<doc id="901655" url="https://pl.wikipedia.org/wiki?curid=901655" title="Guelb er Richat">
Guelb er Richat



</doc>
<doc id="901659" url="https://pl.wikipedia.org/wiki?curid=901659" title="Ustawnik pozycyjny">
Ustawnik pozycyjny

Ustawnik pozycyjny (pozycjoner) – urządzenie sterujące stosowane w siłowniku (pneumatycznym, elektrycznym, hydraulicznym).&lt;br&gt;
Rola ustawnika pozycyjnego.
Ustawnik pozycyjny zapewnia położenie tłoka zadane odpowiednim sygnałem sterującym (np. prądowym 4-20 mA).
Ustawniki stosowane są najczęściej na siłownikach pneumatycznych.
Ze względu na duże opory w dławnicy zaworu, bezwładność poruszających się elementów siłownika oraz prędkość dopływu powietrza sterującego i zasilającego, nie daje się wysterować precyzyjnie sygnałem pneumatycznym. Stosując ustawnik pozycyjny można znacznie zmniejszyć histerezę, a z tym wiąże się zwiększenie precyzji regulacji procesu.
Zawór z ustawnikiem pozycyjnym, wewnątrz regulatora PID jest klasycznym przykładem regulacji kaskadowej.
Zasada działania ustawnika pozycyjnego.
Zasadę działania omówiono na podstawie ustawnika pneumatycznego:
Podczas podania sygnału sterującego mieszek oddziałuje na układ dysza-przysłona, podając odpowiednią ilość powietrza na siłownik. Sygnałem zwrotnym jest położenie zaworu. Położenie zaworu poprzez dźwignię zamyka układ dysza-przysłona, wypracowując położenie równowagi układu. Istotą działania tego urządzenia jest tak naprawdę regulacja zadanego położenia siłownika.
Rodzaje sygnałów sterujących.
Ustawniki pozycyjne są zwykle sterowane sygnałem:
Diagnostyka zaworów.
Pojęciem związanym z elektropneumatycznym ustawnikiem pozycyjnym jest diagnostyka zaworów regulacyjnych. Diagnostykę w ustawniku pozycyjnym po raz pierwszy w roku 1994 zaproponowała amerykańska firma Fisher Controls. Diagnostyka polega na dokonywaniu przy pomocy ustawnika pozycyjnego kilku testów badających stan techniczny zaworu regulacyjnego. Diagnostyka taka możliwa jest przy zastosowaniu tzw. ustawników inteligentnych pracujących w oparciu o protokół HART®, Foundation Fieldbus® lub Profibus®.
Uruchamiając odpowiednie oprogramowanie na komputerze lub w rozproszonym systemie sterowania (DCS-ie) możemy wykonać dynamiczny i statyczny test zaworu, a na ich podstawie ocenić takie parametry jak:

</doc>
<doc id="901661" url="https://pl.wikipedia.org/wiki?curid=901661" title="Maria Stuart (księżna Oranii)">
Maria Stuart (księżna Oranii)

Maria Henrietta Stuart (ur. 4 listopada 1631, zm. 24 grudnia 1660) – "Princess Royal", Księżna Oranii-Nassau. 
Była najstarszą córką Karola I Stuarta – króla Anglii, i jego żony – Henrietty Marii Burbon, księżniczki Francuskiej. Urodziła się w St. James’s Palace, w Londynie. W 1642 jej ojciec nadał jej tytuł "Princess Royal" i tym samym ustanowił tradycję, że najstarsza córka króla angielskiego zawsze nosi ten tytuł. Stało się tak, ponieważ matka Marii, córka króla Henryka IV, chciała by jej najstarsza córka nosiła tytuł taki, jaki nosiłaby we Francji (Madame Royale). 
Księżna Oranii.
Maria została żoną Wilhelma Orańskiego, księcia Oranii-Nassau (1626–1650). W 1647, po śmierci jej teścia Fryderyka Henryka, jej mąż został stadhouderem Niderlandów. Trzy lata później zmarł jednak na ospę, a tydzień po jego śmierci urodził się ich jedyny syn – Wilhelm III (1650–1702), późniejszy król Anglii, Irlandii i Szkocji. 
Maria jako wdowa musiała podzielić się opieką nad synkiem z jego babcią – Amalią Solms-Braunfels (wdową po księciu Fryderyku Henryku) i z Fryderykiem Wilhelmem (elektorem Brandenburgii). Wśród samym Holendrów Maria była niepopularna, ponieważ sympatyzowała zawsze ze swoją rodziną – Stuartami, później zaś, kiedy z Anglii wygnani zostali jej dwaj bracia: król Karol II i książę Yorku, Jakub, wręcz zabroniono jej kontaktowania się z nimi. 
W latach 1654-1657 Maria mieszkała właściwie poza Niderlandami. W 1657 została regentką Oranii w imieniu swojego syna, ale trudności związane z jej pozycją spowodowały, że musiała ona błagać o pomoc króla Francji, Ludwika XIV. Ten wykorzystał to i sam zawładnął całą Oranią.
Restauracja Karola II w Anglii znacznie podniosła pozycję księżnej-wdowy i jej syna w całych Niderlandach. We wrześniu 1660 Maria wróciła do Anglii, aby odwiedzić obu braci, i zmarła podczas tej wizyty na ospę w Whitehall Palace w Londynie. Została pochowana w Westminster Abbey.

</doc>
<doc id="901668" url="https://pl.wikipedia.org/wiki?curid=901668" title="Lutosławski Piano Duo">
Lutosławski Piano Duo

Lutosławski Piano Duo – polski duet fortepianowy założony w 1999 w składzie Emilia Sitarz i Bartłomiej Wąsik.
Nagrody i wyróżnienia.
Źródło

</doc>
<doc id="901672" url="https://pl.wikipedia.org/wiki?curid=901672" title="Drużyna Poznańska">
Drużyna Poznańska

Drużyna Poznańska – przystanek osobowy w Drużynie, w województwie wielkopolskim, w Polsce.
W roku 2017 stacja obsługiwała 150–199 pasażerów na dobę.
Na przystanku kończy się czerwony szlak pieszy z Żabna.

</doc>
<doc id="901674" url="https://pl.wikipedia.org/wiki?curid=901674" title="Wilburgstetten">
Wilburgstetten

Wilburgstetten – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, siedziba wspólnoty administracyjnej Wilburgstetten. Leży około 33 km na południowy zachód od Ansbachu, nad rzeką Wörnitz, przy drodze B25 i linii kolejowej (Feuchtwangen - Nördlingen.

</doc>
<doc id="901676" url="https://pl.wikipedia.org/wiki?curid=901676" title="Ariadna (cesarzowa)">
Ariadna (cesarzowa)

Ariadna (ur. przed 457 rokiem; zm. 515) – była córką Aelii Weryny i cesarza wschodniorzymskiego Leona I. 
Życiorys.
W roku 466 wyszła za mąż za Tarasicodissę, księcia Izaurów, który jako cesarz przybrał imię Zenon. Miała z nim syna - Leona II oraz córkę Helenę. Podczas panowania swego męża, Zenona Izauryjczyka, Ariadna była postacią o znacznych wpływach politycznych. Gdy 10 kwietnia 491 roku umarł Zenon, władzę po nim objęła tymczasowo Ariadna. Senatorzy i ważni dostojnicy zdecydowali, że ma wskazać nowego władcę. Wybrała wysokiego urzędnika dworskiego Flawiusza Anastazjusza, którego koronowano 11 kwietnia 491 roku. 20 maja 491 roku Ariadna wzięła z nim ślub i zachowała wszystkie swoje dotychczasowe przywileje i wpływy.

</doc>
<doc id="901680" url="https://pl.wikipedia.org/wiki?curid=901680" title="Mönchsroth">
Mönchsroth

Mönchsroth – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Ansbach, wchodzi w skład wspólnoty administracyjnej Wilburgstetten. Leży około 35 km na południowy zachód od Ansbachu, nad rzeką Wörnitz, przy granicy z Badenią-Wirtembergią.
Dzielnice.
W skład gminy wchodzą następujące dzielnice: 
Polityka.
Struktura rady gminy:

</doc>
<doc id="901682" url="https://pl.wikipedia.org/wiki?curid=901682" title="Kuwejckie Siły Powietrzne">
Kuwejckie Siły Powietrzne

Kuwejckie Siły Powietrzne (al-Quwwat al-Jawwiya al-Kuwaitiya) – dowództwo sił powietrznych znajduje się na terenie bazy lotniczej Al Mubarak Air Base, położonej na terenie portu lotniczego Kuwejt, reszta sił powietrznych stacjonuje w bazach lotniczych Ali as-Salim oraz Ahmed Al Jaber Air Base.
Historia.
19 czerwca 1961 roku Kuwejt stał się niepodległym państwem i od razu rozpoczęto formowanie własnych sił zbrojnych w tym sił powietrznych. Organizacja lotnictwa wojskowego spoczęła w głównej mierze na barkach byłego protektora Wielkiej Brytanii. Arabscy piloci szkoleni byli na jej terenie, a dostarczony do Kuwejtu sprzęt również pochodził ze Zjednoczonego Królestwa. Dzięki takiej polityce w drugiej połowie lat 60. XX wieku Kuwejt miał na swoim wyposażeniu nowoczesne jak na tamte czasy samoloty English Electric Lightning – 12 samolotów myśliwskich w wersji T.53K i 2 szkolno-bojowe T.55K (wycofane w 1977 roku), Hawker Hunter w wersji szturmowej FGA.57 i szkolno-treningowej T.67 oraz 12 samolotów BAC 167 Strikemaster w wersji Mk 83. W 1976 roku Kuwejckie Siły Powietrzne dokonały dużego zakupu sprzętu w Stanach Zjednoczonych, gdzie nabyły 36 samolotów szturmowych Douglas A-4 Skyhawk, oznaczonych później jako A-4KU i 6 szkolnych wersji TA-4KU. We Francji dokonano zakupu 18 myśliwców Dassault Mirage F1 w wersji F1CK. Dużą wagę przykładano (i przykłada się nadal) do szkolenia pilotów. Kuwejt wysyłał swoich pilotów na szkolenie do Wielkiej Brytanii, Stanów Zjednoczonych, Francji, Arabii Saudyjskiej, a także szkolił ich na własnym terenie przy użyciu zakupionych w latach 1980. samolotów Hawk 64 i Tucano 52. Te ostatnie dostarczono dopiero po zakończeniu wojny z Irakiem.
I wojna w Zatoce Perskiej.
2 sierpnia 1990 roku Irak zaatakował Kuwejt, rozpoczynając I wojnę w Zatoce Perskiej. Władze Kuwejtu schroniły się na terytorium Arabii Saudyjskiej, tam również schroniła się część sił powietrznych, która zdołała uciec po irackim ataku. W przeddzień ataku Kuwejckie Siły Powietrzne miały na swoim wyposażeniu:
Po dwóch dniach od ataku cały Kuwejt został zajęty przez wojska irackie. Do Arabii Saudyjskiej ewakuowano:
Z ocalonych samolotów i śmigłowców utworzono Siły Powietrzne Wolnego Kuwejtu (Free Kuwait Air Force), które od 17 stycznia 1991 roku brały aktywny udział w wojnie o wyzwolenie własnego kraju. Do swoich kolegów z kraju dołączyli piloci, którzy wrócili ze Stanów Zjednoczonych, gdzie brali udział w szkoleniu na samolotach McDonnell Douglas F/A-18 Hornet. Piloci sił powietrznych podczas walk brali udział w ponad 1000 misjach bojowych, podczas których stracono tylko jeden samolot A-4KU – utracony 17 stycznia 1991 roku.
Stan obecny.
Po wojnie w Zatoce Perskiej Kuwejckie Siły Powietrzne pozbyły się wszystkich samolotów Mirage F1 (zastępując je F/A-18) oraz wszystkich pozostałych A-4, które zostały sprzedane do Brazylii. 
W 2015 roku stan posiadania przedstawiał się następująco:
21 października 2015 roku premierzy Kuwejtu i Francji podpisali umowę na sprzedaż 24 egzemplarzy średnich śmigłowców transportowych H225M Caracal. Umowa o wartości 1 mld EUR zawiera też pakiet logistyczny i uzbrojenie, w tym kierowane pociski rakietowe powietrze-ziemia i powietrze-woda. Ponadto Kuwejt zagwarantował sobie możliwość dokupienia 6 maszyn.
9 sierpnia zawarto międzyrządową umowę z Francją o zakupie dodatkowych 6 śmigłowców H225M Caracal. 6 sztuk ma zostać przeznaczonych dla Gwardii Narodowej i 24 dla Sił Powietrznych. 18 egzemplarzy ma zostań doposażonych dla ratownictwa bojowego CSAR, a kontrakt obejmuje pakiety uzbrojenia, szkolenia i wsparcie eksploatacji przez 2 lata. 
Zakończone zostały w 2016 roku, wielomiesięczne negocjacje o finansowych warunkach w przetargu o samoloty Eurofighter Typhoon. 5 kwietnia podpisano umowę na kwotę 7,957 mld euro obejmującą dostarczenie 28 samolotów. Mają to być 22 sztuki jednomiejscowe i 6 szkolnych o wariancie Tranche 3. Na wyposażeniu ma się znaleźć radar AESA Captor-E, celownik Sniper ATP i system samoobrony roDASS Praetorian. Dodatkowym uzbrojeniem mają być rakiety powietrze-powietrze MBSA Meteor i IRST-T, Brimstone II i bomby GBU-12. Po zapewnieniu szkolenia personelu i infrastruktury dostawy mają trwać od końca 2019 do 2022 roku.

</doc>
<doc id="901686" url="https://pl.wikipedia.org/wiki?curid=901686" title="Etiopskie Siły Powietrzne">
Etiopskie Siły Powietrzne

Etiopskie siły powietrzne – jedne z najliczniejszych sił powietrznych w Afryce. Głównymi dostawcami samolotów był ZSRR oraz Kuba. 
W 1966 roku otrzymano 10 sztuk F-5A i 2 F-5B, a w latach 1973-1974 przyleciały 3 nowe F-5A oraz 2 F-5B, oraz ze składu USAF 6 F-5A i jeden F-5B z Iranu. W trakcie szkolenia utracono po jednym F-5A i F-5B. W trakcie wojny z Somalią, sprawnych było od 13 do 18 F-5, które wykorzystano do nalotów naziemnych. 17 lipca 1977 stracono pierwszy F-5A przez pocisk ziemia-powietrze, a później drugi przez obronę przeciwlotniczą ZSU-23-4. 
Na wyposażeniu są głównie samoloty MiG-21 PF "Fishbed-D" oraz MiG-23BN "Flogger-F" i MiG-17F. Drugim dostawcą sprzętu była Chińska Republika Ludowa, która dostarczała samoloty Shenyang F-6 oraz MiG-19 „Farmer”. Zadania transportowe wykonują samoloty typu An-12 "Club". Flota śmigłowców to samoloty typu Mi-6 "Hook", Aérospatiale Alouette III SA 316B i Chetak oraz Aérospatiale SA 330 Puma, który służy przewożeniu osobistości. W skład sił powietrznych wchodzą także 2 samoloty typu Lockheed C-130 Hercules, które pełnią funkcję samolotów desantowych.

</doc>
<doc id="901687" url="https://pl.wikipedia.org/wiki?curid=901687" title="Prawo Duvergera">
Prawo Duvergera

Prawo Duvergera − reguła sformułowana w latach 50. XX wieku przez Maurice'a Duvergera mówiąca, że wybory większością względną prowadzą do systemu dwupartyjnego z wymieniającymi się wielkimi i niezależnymi partiami.
W 1986 r. Duverger sprowadził wyniki swych badań do „roboczych hipotez”, podkreślił, że nie należy ich rozumieć jako praw deterministycznych, bowiem dany system wyborczy niekoniecznie musi zawsze prowadzić do określonego systemu partyjnego, na którego kształt wpływa więcej czynników.

</doc>
<doc id="901702" url="https://pl.wikipedia.org/wiki?curid=901702" title="Kolonowskie (przystanek kolejowy)">
Kolonowskie (przystanek kolejowy)

Kolonowskie – przystanek kolejowy w Kolonowskiem, w województwie opolskim, w Polsce.
W roku 2017 przystanek obsługiwał 150–199 pasażerów na dobę.

</doc>
<doc id="901710" url="https://pl.wikipedia.org/wiki?curid=901710" title="Srebrny Potok (dopływ Podgórnej)">
Srebrny Potok (dopływ Podgórnej)

Srebrny Potok (niem. ) – potok górski, prawy dopływ Podgórnej o długości około 2,3 km.
Potok płynie w Sudetach Zachodnich, w Karkonoszach, w woj. dolnośląskim. Jego źródła położone są na wysokości około 1330 m n.p.m., w środkowej części południowego zbocza Kotła Smogorni. Potok w całym swoim biegu płynie łagodnie opadającą V-kształtną doliną, porośniętą lasem regla górnego, w kierunku Podgórnej, do której wpada na wysokości ok. 920 m n.p.m. Zasadniczy kierunek biegu potoku jest północno-zachodni. Jest to potok o kamienistym korycie z progami, dziki, nieuregulowany, o wartkim prądzie, w okresach wzmożonych opadów i wiosennych roztopów. Powyżej ujścia do Podgórnej, w korycie potoku występuje grupa wodospadów nazwanych Srebrne Kaskady.
W górnym biegu płynie przez obszar Karkonoskiego Parku Narodowego. Również w górnym biegu, poniżej Kotła Smogorni przecina go zielony szlak turystyczny z Karpacza na Przełęcz Karkonoską.

</doc>
<doc id="901714" url="https://pl.wikipedia.org/wiki?curid=901714" title="Sudańskie Siły Powietrzne">
Sudańskie Siły Powietrzne

W skład Sudańskich Sił Zbrojnych wchodzą Siły Powietrzne (. Głównymi dostarczycielami sprzętu są Chińska Republika Ludowa, Rosja oraz Stany Zjednoczone.

</doc>
<doc id="901715" url="https://pl.wikipedia.org/wiki?curid=901715" title="Benjamin Lense">
Benjamin Lense

Benjamin Lense (ur. 30 listopada 1978 w Lich) - niemiecki piłkarz, występujący na pozycji obrońcy.
Życiorys.
Swoją karierę zaczynał w niewielkim klubie, VfR Lich. Stamtąd przeszedł do SV 1927 Harbach, a od 1999 roku został piłkarzem Eintrachtu Frankfurt. Po sezonie gry we Frankfurcie Lense przeniósł się do Dynama Drezno. Kolejnym jego klubem był SV Darmstadt 98 występujący w Regionallidze Süd. Po tylko jednym sezonie rosłym obrońcą zainteresowały się lepsze kluby. Z Regionaligi trafił do Bundesligi, a jego nowym klubem została Arminia Bielefeld.
W pierwszym sezonie gry, Lense rozegrał 14 spotkań i strzelił jedną bramkę. Był to gol dający prowadzenie Arminii w wyjazdowym meczu z VfL Bochum. Bramka padła już w 3 minucie spotkania, a piłkarze z Bielefeldu wygrali 3:0. Niestety musieli się pożegnać z najwyższą klasą rozgrywkową, bowiem Lense i spółka zajęli miejsce spadkowe. Sezon 2003/2004 w 2. Bundeslidze był bardzo udany. Arminia nie miała większych problemów by z powrotem powrócić do pierwszej ligi.
To był ostatni sezon Benjamina w klubie z Bielefeldu. Od sezonu 2005/2006 reprezentował barwy 1. FC Nürnberg, jednak rozegrał tam tylko 11 spotkań i z niego zrezygnowano, ale piłkarz nie opuścił Bundesligi. Został piłkarzem beniaminka sezonu 2006/2007, VfL Bochum. Latem 2007 odszedł do Hansy Rostock, z którą w 2008 roku spadł z ligi. W 2009 roku został piłkarzem TuS Koblenz, a w 2010 roku wrócił do Arminii.

</doc>
<doc id="901721" url="https://pl.wikipedia.org/wiki?curid=901721" title="Wilhelm IV Orański">
Wilhelm IV Orański

Wilhelm IV Orański (ur. 1 września 1711, Leeuwarden - zm. 22 października 1751, Haga) – pierwszy dziedziczny stadhouder Republiki Zjednoczonych Prowincji.
Urodził się w Leeuwarden, w Niderlandach, jako syn Jana Wilhelma Friso – księcia Oranii-Nassau (głowy fryzyjskiej linii rodziny Oranje-Nassau) i jego żony – Marii Ludwiki z Hesji-Kassel. Urodził się jako pogrobowiec – sześć tygodni po śmierci swojego ojca. Po swoim ojcu odziedziczył urząd stadhoudera Fryzji i również stadhoudera Groningen (pod regencją swojej matki do 1731), a w 1722 został wybrany też na stadhoudera Geldrii.
Małżeństwo.
25 marca 1734 poślubił Annę Hanowerską, "Princess Royal", najstarszą córkę Jerzego II Hanowerskiego, króla Anglii, i jego żony Karoliny z Ansbachu. Wilhelm i Anna mieli 5 dzieci:
Kariera.
W 1733 Wilhelm został kawalerem Orderu Podwiązki. W 1739 odziedziczył ziemie formalnie należące do linii Nassau-Dillenburg, a w 1743 odziedziczył również ziemie formalnie należące do linii Nassau-Siegen.
W kwietniu 1747, armia francuska weszła do Flandrii. W celu stłumienia konfliktów wewnętrznych wśród różnych frakcji Wilhelma mianowano na dziedzicznego powszechnego stadhoudera we wszystkich siedmiu Zjednoczonych Prowincjach. Wilhelm razem z rodziną przeniósł się wtedy z Leeuwarden do Hagi. Mimo że dotychczas Wilhelm miał małe doświadczenie w sprawach państwowych, od razu zyskał popularność wśród Holendrów. Przerwał on nakładanie podatków pośrednich, przez które niezależni przedsiębiorcy mieli okazję do nadużyć i zarabiania nielegalnie dużych kwot dla siebie. Był jednak również generalnym dyrektorem holenderskiej "Vereenigde Oostindische Compagnie" i przez to wspierał najbogatszych, a to pogłębiło jeszcze bardziej różnice między bogatymi i biednymi.
Wilhelm sprawował urząd generalnego stadhoudera całych Niderlandów aż do swojej śmierci (1751), w Hadze.

</doc>
<doc id="901724" url="https://pl.wikipedia.org/wiki?curid=901724" title="Dariusz Grudzień">
Dariusz Grudzień

Dariusz Grudzień (ur. 7 lipca 1965 w Starachowicach) – polski gitarzysta basowy, grający rocka. kompozytor, producent muzyczny, organizator koncertów i festiwali, współzałożyciel grupy Azyl P.
Głównie znany jest z występów w hardrockowym zespole z Szydłowca, Azyl P. Po rozpadzie zespołu w 1986 roku, został muzykiem, radomskiej grupy Ira. Nagrał z nią jedną płytę "Ira" wydaną w grudniu 1989 roku. Na początku roku 1990 opuścił zespół.
Azyl P. dwukrotnie próbował swego powrotu na scenę, w 1996 roku Andrzej Siewierski i Dariusz Grudzień pod szyldem Azyl P. zarejestrowali demo z niewydanym nigdy do tej pory materiałem. Wśród utworów zamieszczonych na kasecie MC znalazła się m.in. ballada „Jest jeszcze na Ciebie czas”, w 2005 roku do sieci wyciekły nowe nagrania grupy– „Buty czerwone” i „Pod wiatr”.
W lipcu 2006 Dariusz Grudzień założył zespół o nazwie Full Blackstone. W 2008 roku zorganizował koncert pamięci tragicznie zmarłego przyjaciela Andrzeja Siewierskiego „Jest jeszcze na Ciebie czas”, w drugiej edycji w 2010 roku przekształcony już w Festiwal „Rock na Zamku” im. Andrzeja Siewierskiego. Po latach przerwy jako autor, dyrektor artystyczny i reżyser koncertów zainicjował i zorganizował kolejne – w 2015, 2016, 2018, 2019, i w 2022 roku. Z reaktywowanym Azylem P. występowały gwiazdy rocka, m.in. Muniek Staszczyk (T.Love), Marek Piekarczyk (TSA), Krzysztof Jaryczewski (Oddział Zamknięty), potem dołączyli zdolni muzycy młodego pokolenia – Maciej Silski, Ania Brachaczek, Ania Rusowicz i meksykański laureat programu "The Voice of Poland" – Juan Carlos Cano. A w 2022 roku Tomasz Organek i Kasia Kowalska .

</doc>
<doc id="901727" url="https://pl.wikipedia.org/wiki?curid=901727" title="Réseau Art Nouveau Network">
Réseau Art Nouveau Network

Réseau Art Nouveau Network – związek miast secesyjnych założony w 1999 roku z inicjatywy Helsinek, Barcelony, Glasgow, Budapesztu i Brukseli - miast mogących się poszczycić dużym bogactwem sztuki secesyjnej.
Sieć postawiła sobie za cel badanie, ochronę i upowszechnianie zasobów związanych z secesją. W roku 2006 do sieci przystąpiła Łódź i była jedynym polskim miastem należącym do związku.
Linki zewnętrzne.
https://artnouveau-net.eu/

</doc>
<doc id="901730" url="https://pl.wikipedia.org/wiki?curid=901730" title="Służba cywilna">
Służba cywilna

Służba cywilna – wyodrębniony zespół profesjonalnych urzędników zatrudnionych w organach administracji publicznej, mających gwarancje stałości stosunku pracy, niezależnie od wyniku wyborów.
Służba cywilna w Polsce.
Według Konstytucji RP służba cywilna działa w celu zapewnienia zawodowego, rzetelnego, bezstronnego i politycznie neutralnego wykonywania zadań państwa w urzędach administracji rządowej. Zwierzchnikiem korpusu służby cywilnej jest Prezes Rady Ministrów. Podstawą prawną działania służby cywilnej w Polsce jest ustawa o służbie cywilnej z 2008.
W skład korpusu służby cywilnej wchodzą urzędnicy szczebla centralnego, jak również przedstawiciele rządowej administracji terenowej – niezespolonej i zespolonej.
Korpus służby cywilnej tworzą pracownicy zatrudnieni na stanowiskach urzędniczych w:
Korpus służby cywilnej tworzą także powiatowi i graniczni lekarze weterynarii oraz ich zastępcy. W skład służby cywilnej nie wchodzą pracownicy samorządu terytorialnego.
Korpus służby cywilnej dzieli się na pracowników (osoby zatrudnione na umowie o pracę) i urzędników (mianowanych przez Szefa Służby Cywilnej). Pojęcie członka korpusu służby cywilnej oznacza pracowników, urzędników oraz osoby zatrudnione na wyższych stanowiskach w służbie cywilnej.
Członek korpusu służby cywilnej nie może kierować się interesem jednostkowym lub grupowym. Nie wolno mu publicznie manifestować poglądów politycznych, uczestniczyć w strajku lub akcji protestacyjnej zakłócającej normalne funkcjonowanie urzędu. Ponadto nie może on łączyć zatrudnienia z mandatem radnego. Urzędnik mianowany nie może tworzyć ani uczestniczyć w partiach politycznych. Członek korpusu zajmujący wyższe stanowisko nie może pełnić funkcji w związkach zawodowych.
W styczniu 2016 weszła w życie nowelizacja ustawy o służbie cywilnej, m.in. znosząca konkursy na wyższe stanowiska (jest ich ok. 1600) na rzecz powoływania na te stanowiska.

</doc>
<doc id="901734" url="https://pl.wikipedia.org/wiki?curid=901734" title="Odprawa posłów greckich">
Odprawa posłów greckich

Odprawa posłów greckich – renesansowa tragedia autorstwa Jana Kochanowskiego, wystawiona po raz pierwszy 12 stycznia 1578 w Jazdowie pod Warszawą. Przedstawienie, które miało na celu uświetnienie uroczystości weselnych podkanclerzego koronnego Jana Zamoyskiego oraz Krystyny Radziwiłłówny, odbyło się w obecności polskiej pary królewskiej Stefana Batorego i Anny Jagiellonki. Utwór wydano drukiem w Warszawie w tym samym roku.
Budowa.
„Odprawa...” jest pierwszym polskim nowożytnym dramatem będącym próbą realizacji założeń odwołujących się do antycznych tradycji tragediopisarskich, zarówno greckich, jak i rzymskich, które autor uzgadniał z renesansową wiedzą na temat gatunku oraz dążeniem do stworzenia jego narodowego ekwiwalentu. Dramat ma budowę niezwykle regularną, choć wyróżnia się miniaturową objętością. Jan Kochanowski korzysta zarówno z charakterystycznej dla tragedii antycznych budowy (podział na pro­lo­gos, parodos, pięć epejsodionów i trzy pieśni chóru) jak i stosuje się do zasady trzech jedności.
Utwór ma charakter skierowanego do widza moralnego pouczenia o wadze postaw etycznych wobec spraw państwowych. Tłem tych moralnych rozważań jest wątek mityczny w postaci opisu greckiego poselstwa wysłanego do Troi w przeddzień wojny trojańskiej.
Czas powstania.
Pomimo tego, że dokładny czas powstania utworu pozostaje nieznany, z listów Kochanowskiego do Jana Zamoyskiego wynika, że dramat był gotowy już pod koniec grudnia 1577 (list datowany na 22 grudnia 1577 umieszczany jest najczęściej w przedmowie dramatu). Ponieważ jednak pierwszy wydawca „Odprawy...” twierdził, że tragedię napisano nawet kilkanaście lat wcześniej (w połowie lat 60. XVI wieku), przyjmuje się, że powstała ona najprawdopodobniej pomiędzy ukończeniem przez Kochanowskiego „Satyra” (1564) a końcem roku 1577.
Okoliczności powstania.
O wczesnym zainteresowaniu Kochanowskiego dramatem antycznym świadczą już jego łacińskie „Elegie” ("Elegiarum"). Opis dziejów Hippolitosa w elegii II księgii I, zdradza dobrą znajomość dramatu "Phaedra" Seneki, z kolei w księdze II, elegii I pojawia się postać Alkestis z tragedii Eurypidesa pod tym samym tytułem. Późniejsze, częściowe tłumaczenie tego utworu na język polski („Alcestis męża od śmierci zastąpiła”) mogło być wprawką poprzedzającą właściwą pracę dramatopisarską.
Kochanowski znał również dobrze historię trojańską. W 1563 drukarnia Macieja Wierzbięty wydała przetłumaczoną na język polski, a znaną wcześniej w przekładzie łacińskim, "Historyję barzo piękną i ucieszną... o zburzeniu a zniszczeniu onego sławnego a znamienitego miasta i państwa Trojańskiego". Była to średniowieczna kompilacja późnogreckich prac autorstwa Daresa Frygijczyka i Diktysa Kreteńczyka. Pojawienie się tego popularnego utworu uczcił Kochanowski fraszką "Na Historyją trojańską", a w jakiś czas później sam przełożył księgę III "Iliady", nadając jej tytuł "Monachomachia Parysowa z Menelausem".
Warto także pamiętać, że Kochanowski, będąc przede wszystkim twórcą poezji, dramatopisarstwem zajął się za namową wielkiego miłośnika antyku Jana Zamoyskiego.
Treść utworu.
Motywem przewodnim „Odprawy...” jest, znany z "Iliady" Homera, grecki mit o wojnie trojańskiej. Co ważne, Kochanowski posłużył się epizodem wcześniej literacko rzadko wykorzystywanym, dramat opisuje bowiem greckie poselstwo przybyłe do Troi z żądaniem zwrotu porwanej przez Parysa żony Menelaosa – Heleny.
Utwór rozpoczyna prolog, w postaci monologu Antenora, polityka trojańskiego i wzoru cnót obywatelskich. Pozwala on widzowi na zapoznanie się z wydarzeniami poprzedzającymi akcję dramatu i jest jednocześnie zapowiedzią dalszej fabuły.
W epizodzie I następuje spotkanie Parysa z Antenorem. Epizod II to rozmowa Heleny z opiekunką Panią Starą. Epizod III (najdłuższy, wzorowany na przebiegu staropolskich posiedzeń sejmowych) jest opisem trojańskiej narady. Epizod IV pozwala zapoznać się z reakcją posłów na informację o odrzuceniu greckiego żądania (w nim to Ulisses wypowiada słynne słowa „O nierządne królestwo i zginienia bliskie!”). Epizod V jest rozmową Priama z Antenorem i próbą ustalenia działań wyprzedzających nieuchronny atak. Ich rozmowę przerywa widzenie Kasandry, która przepowiada zniszczenie miasta. Z kolei krótki epilog to meldunek rotmistrza o lądowaniu Greków. Epizody II, III i V poprzedzone są śpiewem chóru.
Ponieważ los Troi decyduje się w starciu dwóch skrajnie odmiennych postaw obywatelskich, demagogicznej, nastawionej na zaspokojenie własnych potrzeb (Parys) oraz rozważnej, mającej na uwadze przede wszystkim dobro państwa (Antenor), cała społeczność trojańska uznawana jest za głównego bohatera tragicznego. Z kolei zawierający wzmiankę o uwięzieniu Heleny prolog, a także będące obrazem przyszłych wydarzeń, „widzenie” Kasandry sprawiają, że pomimo ograniczeń formalnych, tłem utworu staje się cała rozległa historia trojańska.
„Odprawa posłów greckich” a poetyka renesansowa.
Tym co różniło ludzi renesansu od przedstawicieli wieków wcześniejszych był ich szczególny (kreatywny) zachwyt nad pozostałościami kultury antycznej. Był to zarazem jeden z tych powodów, dla których twórcy tego okresu większość swoich wysiłków koncentrowali na tworzeniu dzieł świetnością dorównujących utworom klasycznym. Ponieważ w ich przekonaniu najwybitniejszym osiągnięciem starożytnej dramaturgii była tragedia, działalność dramatopisarska w tym czasie rozgrywała się na dwóch płaszczyznach. Po pierwsze tłumaczono utwory greckie i rzymskie (w szczególności tragedie Eurypidesa i Seneki), a także podejmowano próby tworzenia dramatów współczesnych, w oparciu o dawniej sprawdzone wzorce (głównie te wyłożone w "Poetyce" Arystotelesa).
„Odprawa posłów greckich” była pierwszą polską tragedią renesansową, odwołującą się w swej kompozycji do tradycji antycznej. Utwór ujęty został w formę dramatu greckiego, charakterystycznego przede wszystkim dla twórczości Eurypidesa. Oznacza to, że przebieg akcji wyznaczają nie akty, lecz przedzielone przez partie chóru epizody. Całość spięta jest klamrą prologu i kończącego dramat epilogu. Ze względu na zwięzłość „Odprawa...” zaliczana jest do gatunku tzw. tragedii prostej ().
Sama fabuła zachowuje zasadę trzech jedności, a także zawiera wymagane cztery części akcji ("protasis", czyli zawiązanie się konfliktu, "epitasis" rozwój akcji, "catastasis" kulminację oraz "catastrophe" nagły zwrot przynoszący tragiczne zakończenie). Ograniczenia w liczbie mogących przebywać na scenie aktorów sprawiają, że najważniejsza część fabuły, czyli przebieg narady trojańskiej, komunikowana jest widzom poprzez relację posła. Dla rzymskiej twórczości Seneki charakterystyczny jest z kolei użyty przez Kochanowskiego rodzaj stychomytii, czyli „...formy dialogu rozdzielonego, na krótkie jednowersowe repliki” (Wiktor Weintraub), a także wprowadzenie do dramatu "Nutrix", mamki i powiernicy głównej bohaterki.
Prapremiera.
„Odprawa...” została napisana jako sztuka sceniczna, a jej prapremiera odbyła się w Jazdowie pod Warszawą podczas uroczystości weselnych Jana Zamoyskiego i jego drugiej żony Krystyny Radziwiłłówny. Spektakl wystawiono w bardzo ważnych dla spraw państwa okolicznościach, w kilka miesięcy po premierze, na początku roku 1578 miał się bowiem zebrać sejm, na którym planowano uchwalenie podatków na wojnę moskiewską. Z tego też powodu Zamoyski zadbał, aby na zamku w Jazdowie pojawiła się jak największa liczba znamienitych gości. Sam podtytuł informuje, że wśród widzów obecna była para królewska.
Wbrew dawniejszym przypuszczeniom motywowana politycznie ingerencja Zamoyskiego w treść utworu wydaje się dzisiaj niemożliwa. Trudno zgodzić się sugestią, że Kochanowski był po prostu tubą propagandową polityki podkanclerzego, tym bardziej że prezentowane w „Odprawie...” poglądy zgadzają się z jego własnymi.
Z zapisków historycznych królewskiego sekretarza Reinholda Heidensteina oraz pamiętników Zbigniewa Ossolińskiego wynika, że w rolę aktorów wcielili się przedstawiciele młodej arystokracji. Nie ma również wątpliwości, że nad premierą czuwał królewski lekarz Wojciech Oczko. Przedstawienie mogło się odbyć na scenie imitującej wygląd starożytnego teatru (typ palladiański), a aktorzy występowali w strojach z epoki. Po zakończeniu spektaklu śpiewak królewski, najprawdopodobniej Krzysztof Klabon, przy akompaniamencie lutni odśpiewał pieśń Kochanowskiego "Orfeusz sarmacki".
Pierwodruk.
Pierwszy druk dramatu wykonany został na zlecenie Jana Zamoyskiego jeszcze w roku premiery. Zadania podjęła się mobilna filia krakowskiej drukarni Mikołaja Szarffenbergera, która zjechała na czas sejmu do Warszawy. Wykonanie, którym kierował Walenty Łapka (Łapczyński po uszlachceniu), było w miarę staranne, jednak brak korekty ze strony autora spowodował, że do pierwszego wydania zakradło się kilka błędów.
Nakład, ze względu na ograniczone możliwości mobilnej drukarni, był niewielki, a utwór wraz z "Orfeuszem sarmackim" został włączony do zbiorowego, krakowskiego wydania pism poety, zatytułowanego "Jan Kochanowski" (1585/6). Do naszych czasów zachowały się zaledwie trzy egzemplarze pierwszego wydania, przechowywane obecnie w bibliotekach Muzeum Czartoryskich w Krakowie, Ossolineum oraz Bibliotece Narodowej.
Krytyka i znaczenie.
Niestety nie wiadomo, jak pierwsza publiczność zareagowała na tę dosyć trudną sztukę. Wiadomo za to, że pomimo kolejnych wydań (11 tylko do roku 1639) utwór trafił ponownie na deski sceniczne dopiero w roku 1884. Ta jedna z przodujących tragedii europejskiego renesansu okazała się zbyt wymagająca dla publiczności działających głównie przy kolegiach jezuickich teatrów szkolnych I Rzeczypospolitej. Pomimo utrzymania przez Zamoyskiego szerokiego mecenatu (np. wspieranie dramatopisarskich prób Szymona Szymonowica) nikt nie podjął się także trudu kontynuacji zapoczątkowanego przez Kochanowskiego dramatopisarstwa zgodnego z założeniami poetyki renesansowej.
Teatr epoki poszedł bowiem w odrobinę innym kierunku. Jego szczytowe osiągnięcia w postaci twórczości Williama Szekspira, czy Lope de Vegi swoje źródło miały w twórczości rodzimej, wywodzącej się z tradycji średniowiecznej i według Juliana Krzyżanowskiego jedynie „ogrzanej słońcem Renesansu”.
Doczekała się za to „Odprawa...” już w czasach najnowszych pogłębionej analizy, a niezwykle bogaty stan badań obejmuje prace literaturoznawców nie tylko polskich, ale również zagranicznych. Ci drudzy, głównie z krajów zachodnich, skrytykowali przede wszystkim statyczność utworu. Kolejną wadą jest unikanie przez Kochanowskiego wyzwań, jakie według nich niosłoby podjęcie przez autora wątków autentycznie dramatycznych (np. konflikt na linii Parys i Helena a zbiorowość trojańska). Badacze zarówno polscy, jak i zagraniczni, zgodni są jednak, że ewentualne mankamenty utworu Kochanowskiego wynikają głównie ze skąpej tradycji polskiego renesansowego dramatopisarstwa i z faktu, że domeną autora była przede wszystkim liryka. Wszyscy zarazem podkreślają, że „Odprawa posłów greckich” była owocem nie tylko wielkiego talentu, ale przede wszystkim głębokiej kultury i erudycji autora.
Badacze polscy podkreślają również istotne znaczenie dramatu dla kultury polskiego odrodzenia, a także kultury polskiej wieków późniejszych. Historyk literatury Janusz Pelc uważał na przykład, że podwarszawska prapremiera „Odprawy...” „rozpoczęła właściwie dzieje wielkiego polskiego teatru zmierzającego do kształtowania właściwych postaw obywatelskich”. Wymowę polityczną utworu podkreśla Jadwiga Rytel, zaznaczając, że szczególnie druga pieśń chóru („Wy, którzy pospolitą rzeczą władacie”) adresowana jest do „...zwierzchników państwa na których spoczywa odpowiedzialność za jego losy...”. Julian Krzyżanowski z kolei uważał, że pomimo braku namacalnych dowodów utwór Kochanowskiego musiał wywrzeć znaczące wrażenie na środowisku, do którego był adresowany, a przemawiałby za tym fakt, iż w otoczeniu Zamoyskiego pojawili się wkrótce kolejni dramatopisarze, tacy jak Szymonowic, Zawicki i Ciekliński.

</doc>
<doc id="901735" url="https://pl.wikipedia.org/wiki?curid=901735" title="Zbigniew Klapa">
Zbigniew Klapa

Zbigniew Klapa (ur. 16 lipca 1952 w Grodzisku Wielkopolskim) – polski chodziarz długodystansowy. 
Życiorys.
Pięciokrotny zwycięzca maratonu Paryż-Colmar (ok. 520 km) w 1990, 1991, 1992, 1995 oraz 1999 roku.
Właśnie w roku 1999 uzyskał najlepszy rezultat, pokonując dystans 521 km w czasie 58 godzin i 53 minut. Dało to średnią prędkość marszu 8848 m/h. Wynik ten do dnia dzisiejszego nie został pobity. 
Jest również posiadaczem najlepszego wyniku na świecie w chodzie na dystansie 200 km. W dniach 23 i 24 października 1983 roku w belgijskiej miejscowości Chapelle uzyskał wynik 19 godzin 55 minut i 7 sekund. Jak dotąd żadnemu innemu człowiekowi nie udało się pokonać tego dystansu w czasie poniżej 20 godzin. 
Przez wiele lat był pracownikiem administracyjnym w Nadleśnictwie Grodzisk.
Ma dwie córki: Monikę i Katarzynę.

</doc>
<doc id="901746" url="https://pl.wikipedia.org/wiki?curid=901746" title="Tomasz Bracichowicz">
Tomasz Bracichowicz

Tomasz Bracichowicz (ur. 8 września 1967 w Kielcach) – polski muzyk rockowy. Gra na instrumentach klawiszowych i gitarze. Jest także kompozytorem, oraz producentem muzycznym programów telewizyjnych ("Duże dzieci", "Mój pierwszy raz", "Podróże z żartem", "Przebojowe Polki, Sabat Czarownic, Kabaretowe wakacje z duchami, Kabaretożercy, Hit dekady, Daniec z gwiazdami"). Członek Akademii Fonograficznej ZPAV. Członek zwyczajny Stowarzyszenia Autorów ZAIKS.
Życiorys.
Jest absolwentem Wydziału Historii Akademii Świętokrzyskiej. W latach 1988–1989 występował w rockowym zespole IRA, z którym nagrał płytę "IRA", wydaną w grudniu 1989 roku. Wystąpił gościnnie na płycie "1993 rok", grając w utworze „Wiara” na fortepianie oraz na jubileuszowym koncercie z okazji 15-lecia istnienia zespołu, który się odbył 25 września 2003 roku w radomskim amfiteatrze.
Od 1992 roku jest członkiem i współzałożycielem zespołu Mafia z którą nagrał płyty: "Mafia" 1993, "Gabinety" 1995, "FM" 1997, "Mafia 99" 1999, "Vendetta" 2005, "Ten świat nie jest zły" 2014. W latach 2009–2013 był producentem i kierownikiem zespołu Izabeli Trojanowskiej.

</doc>
<doc id="901749" url="https://pl.wikipedia.org/wiki?curid=901749" title="Froogle">
Froogle



</doc>
<doc id="901750" url="https://pl.wikipedia.org/wiki?curid=901750" title="Kielno">
Kielno



</doc>
<doc id="901758" url="https://pl.wikipedia.org/wiki?curid=901758" title="Wig Wam">
Wig Wam

Wig Wam – norweski zespół muzyczny założony w 2001 roku, reprezentant Norwegii w 50. Konkursie Piosenki Eurowizji w 2005 roku.
Historia zespołu.
Zespół został założony w 2001 roku w Halden, w skład grupy weszli: Åge Sten „Glam” Nilsen, Trond „Teeny” Holter, Bernt „Flash” Jansen i Øystein „Sporty” Andersen. W marcu 2004 roku wydali swój debiutancki album studyjny pt. "667 ... The Neighbour of the Beast", na którym znalazł się m.in. cover przeboju „I Turn to You” z repertuaru Mel C. w aranżacji zespołu, a także utwór „Crazy Things”, z którym grupa zajęła trzecie miejsce w finale krajowych eliminacji eurowizyjnych "Melodi Grand Prix 2004".
Na początku stycznia 2005 roku ukazała się reedycja debiutanckiej płyty zespołu pt. "Hard To Be A Rock’n’Roller…in Kiev" promowana m.in. przez singiel „In My Dreams”. Muzycy zakwalifikowali się z utworem do stawki konkursowej programu "Melodi Grand Prix 2005" i ostatecznie zajęli pierwsze miejsce w finale, dzięki czemu zostali wybrani na reprezentantów Norwegii w 50. Konkursie Piosenki Eurowizji w Kijowie. W maju zajęli dziewiąte miejsce w finale Eurowizji 2005.
W listopadzie 2005 roku premierę miał ich pierwszy album koncertowy pt. "Rock ’N’ Roll Revolution 2005" (CD+DVD) zawierający zapis dźwiękowy występów muzyków na koncercie w Momarkedet, a także zapis filmowy najważniejszych wydarzeń z ich dotychczasowej kariery oraz teledyski do ich singli. W marcu 2006 roku ukazała się ich druga płyta studyjna zatytułowana "Wig Wamania", która kilka miesięcy później została wydana także na rynku japońskim z trzema nowymi utworami. Pod koniec lipca 2007 roku ukazała się kolejna płyta koncertowa zespołu zatytułowana "Love in Tokyo!" zawierająca zapis dźwiękowy występów muzyków na koncercie zorganizowanym 26 lutego w Shibuya O-East w Tokio. Pod koniec stycznia 2010 roku premierę miała trzecia płyta studyjna zespołu zatytułowana "Non Stop Rock’n Roll". W czerwcu tego samego roku grupa wystąpiła jako support przed koncertem zespołu Kiss w Valhall w Oslo. W maju 2012 roku ukazał się czwarty album zespołu pt. "Wall Street". W marcu 2014 roku członkowie zespołu ogłosili zakończenie współpracy, by ponownie połączyć siły w 2019.
W 2022 roku James Gunn wybrał ich piosenkę "Do Ya Wanna Taste It" do ścieżki dźwiękowej serialu "Peacemaker".

</doc>
<doc id="901771" url="https://pl.wikipedia.org/wiki?curid=901771" title="Kielno (województwo zachodniopomorskie)">
Kielno (województwo zachodniopomorskie)

Kielno – osada leśna w Polsce położona w województwie zachodniopomorskim, w powiecie stargardzkim, w gminie Dobrzany.
W latach 1975–1998 miejscowość administracyjnie należała do województwa szczecińskiego.

</doc>
<doc id="901779" url="https://pl.wikipedia.org/wiki?curid=901779" title="Uniwersytet w Berkeley">
Uniwersytet w Berkeley



</doc>
<doc id="901788" url="https://pl.wikipedia.org/wiki?curid=901788" title="Anna Hanowerska (księżna Oranii)">
Anna Hanowerska (księżna Oranii)

Anna Hanowerska (2 listopada 1709, 12 stycznia 1759) – księżniczka królewska, księżna Oranii-Nassau.
Życiorys.
Była drugim dzieckiem i najstarszą córką Jerzego II Hanowerskiego, króla Anglii, i jego żony – Karoliny z Ansbachu. Urodziła się w elektorskim pałacu w Herrenhausen, w Hanowerze – pięć lat, przed tym, gdy jej dziadek (Jerzy Ludwik, elektor Hanoweru) został królem Anglii jako "Jerzy I". Anna została księżną Brunszwiku i Lüneburga. Jej dziadek został królem Anglii w 1714, a w 1727 tron odziedziczył ojciec Anny.
30 sierpnia 1727 Jerzy II nadał Annie jako swojej najstarszej córce, tytuł "Princess Royal". W 1642 ówczesny król Karol I Stuart nadał ten tytuł swojej najstarszej córce – Marii Stuart, późniejszej księżnej Oranii (matce Wilhelma III Orańskiego). Potem tytułu przestano używać aż do panowania Jerzego II.
Małżeństwo.
25 marca 1734 Anna poślubiła Wilhelma IV Orańskiego, księcia Oranii, pierwszego dziedzicznego stadhoudera Niderlandów. Anna zrzekła się wszelkich tytułów angielskich, w zamian zaczęła używać tytułów swojego męża. Anna i Wilhelm IV mieli 5 dzieci:
Regentka Fryzji.
Jej mąż zmarł w 1751, Anna została regentką w imieniu 3-letniego syna – Wilhelma V. Początkowo była dobrą przywódczynią, potrafiła bowiem szybko podejmować decyzje. Potem stała się despotyczna i nieprzewidywalna. Regentką pozostała aż do swojej śmierci w 1759 w Hadze, w Niderlandach. Następną regentką została jej teściowa – Maria Ludwika z Hesji-Kassel, a po śmierci Marii Ludwiki – siostra Wilhelma V – Karolina. W 1766 Wilhelm V skończył 18 lat i urząd regentki stał się niepotrzebny.

</doc>
<doc id="901791" url="https://pl.wikipedia.org/wiki?curid=901791" title="Sandra Beltran">
Sandra Beltran

Sandra Beltran, a właściwie Sandra Liliana Beltran Ojeda (ur. 5 czerwca 1975 roku w Bucaramanga, Kolumbia) – kolumbijska aktorka.
Sandra Beltran znana jest głównie z telenoweli kolumbijskiej "Kobieta w lustrze", w której zagrała Antonię Mutti siostrę Marcosa Mutti.

</doc>
<doc id="901792" url="https://pl.wikipedia.org/wiki?curid=901792" title="Zone Fantasy">
Zone Fantasy

Zone Fantasy – kanał filmowy należący do brytyjskiej spółki Chello Zone, pokazujący wyłącznie filmowe gatunki: horror, science fiction, fantasy. Program nadaje przez 24 godziny na dobę. Zone Fantasy jest obecny we Włoszech.

</doc>
<doc id="901794" url="https://pl.wikipedia.org/wiki?curid=901794" title="Jan Ciecierski (aktor)">
Jan Ciecierski (aktor)

Jan Ciecierski (ur. 8 marca 1899 w Warszawie, zm. 20 lutego 1987 tamże) – polski aktor teatralny i filmowy.
Życiorys.
Studia aktorskie ukończył w Oddziale Dramatycznym przy Konserwatorium Muzycznym w Warszawie w 1927 r. W teatrze debiutował 7 września 1926 r., w filmie w 1938. W czasie wojny uczestnik konspiracyjnego życia kulturalnego. W latach 1959–1981 grywał w Teatrze Telewizji. Związany z Polskim Radiem, popularność zdobył jako Józef Matysiak w popularnej powieści radiowej "Matysiakowie".
Autor wspomnień "Mistrzowie i koledzy" (1979) i "Zwyczajne życie aktora" (1989).
Był członkiem Kapituły Zasłużonych ZASP-u.
Odznaczony m.in. Krzyżem Kawalerskim Orderu Odrodzenia Polski (1955). Został pochowany na cmentarzu Powązkowskim w Warszawie (kwatera 264-4-24).

</doc>
<doc id="901796" url="https://pl.wikipedia.org/wiki?curid=901796" title="Roku-shaku-bo">
Roku-shaku-bo



</doc>
<doc id="901797" url="https://pl.wikipedia.org/wiki?curid=901797" title="Roku shaku bo">
Roku shaku bo



</doc>
<doc id="901799" url="https://pl.wikipedia.org/wiki?curid=901799" title="Karol Woyda">
Karol Woyda



</doc>
<doc id="901800" url="https://pl.wikipedia.org/wiki?curid=901800" title="Halina Golanko">
Halina Golanko

Halina Golanko (ur. 29 stycznia 1948 w Zabrzu) – polska aktorka i modelka.
Życiorys.
Po zakończeniu nauki w liceum została modelką, a następnie aktorką. W okresie późniejszym zajmowała się również współpracą montażową. W 1973 otrzymała nagrodę aktorską na festiwalu: I Międzynarodowe Spotkania Filmowe „Młodzież na ekranie” w Koszalinie za film "Uciec jak najbliżej" (1971).
Była żoną polskiego reżysera Andrzeja Kotkowskiego, z którym ma dwoje dzieci.

</doc>
<doc id="901801" url="https://pl.wikipedia.org/wiki?curid=901801" title="Danger Danger">
Danger Danger

Danger Danger – amerykańska grupa muzyczna założona w 1987 roku.
Historia.
Zespół został utworzony w 1987 roku w Queens przez basistę Bruno Ravela i perkusistę Steve’a Westa. Pierwszym wokalistą grupy był Mike Pont, gitarzystą Al Pitrelli, a klawiszowcem Kasey Smith. Ten pierwszy został po krótkim czasie zastąpiony byłym perkusistą Prophet – Tedem Poleyem, z kolei drugi niewiele później zasilił zespół Alice'a Coopera. Następca Pitrellego, Tony „Bruno” Rey, również nie zagrzał na długo miejsca w Danger Danger i na jego miejsce zatrudniono Andy’ego Timmonsa.
W takim składzie nagrany został debiutancki album "Danger Danger", który podbił radio i MTV singlowymi hitami "Naughty Naughty" i "Bang Bang". Tymczasem zespół zaczął koncertować, występując przed takimi gwiazdami jak Kiss czy Extreme. W roku 1991 grupa wydała kolejną płytę, "Screw It!", cieszącą się nie mniejszą popularnością niż poprzednia. W 1992 z zespołu odszedł Kasey Smith, a jakiś czas później (już po nagraniu kolejnego albumu) niespodziewanie z grupy wyrzucono Poleya.
Partie wokalne na płycie "Cockroach" zostały nagrane przez jego następcę, Paula Laine'a, jednak wytwórnia nie zgodziła się na jej wydanie. Ravel i West postanowili więc utworzyć własną wytwórnię, Low Dice Records. Niezadowolony z takiego obrotu spraw Timmons, opuścił grupę na rzecz kariery solowej. Wydany w 1995 roku album "Dawn" prezentował mroczniejsze i bardziej introspektywne brzmienie od poprzednich płyt. Na promujących go koncertach na gitarze elektrycznej grał Ravel, a na stanowisko basisty zatrudniono tymczasowo Scotta Browna.
W 1998 roku grupa powróciła do melodyjnego rocka za sprawą dobrze przyjętego krążka "Four The Hard Way", a dobrą passę kontynuowała wydanym dwa lata później "The Return Of The Great Gildersleeves". W końcu w roku 2001 Low Dice wspólnie z Sony Music wydało dwupłytowy album "Cockroach", na który złożyły się utwory nagrane z Poleyem oraz te same nagrane z Laine’em.
W 2004 roku Ted Poley powrócił do zespołu. Jeszcze przed odejściem Paula Laine'a zarejestrowano z nim album koncertowy "Live And Nude", który wydano w roku 2005.
We wrześniu 2009 nakładem wytwórni Frontiers Records ukazał się najnowszy album zespołu "Revolve".

</doc>
<doc id="901808" url="https://pl.wikipedia.org/wiki?curid=901808" title="LXVII Korpus Rezerwowy (III Rzesza)">
LXVII Korpus Rezerwowy (III Rzesza)

LXVII Korpus Rezerwowy (niem. "LXVII. Reserve-Korps") – jeden z niemieckich korpusów rezerwowych z czasów II wojny światowej. 
Utworzony został we wrześniu 1942 roku w II Okręgu Wojskowym, jako organ dowodzenia wojskami niemieckimi na zachodzie. Początkowo dozorował teren Belgii i Holandii, następnie przejął ochronę wybrzeża od południowej Holandii do zachodniej Normandii. Sztab stacjonował w Brukseli, korpus podlegał Grupie Armii D. W styczniu 1944 roku przekształcony w LXVII Korpus Armijny. W jego skład wchodziły: 467 Dowództwo Artylerii i 467 Batalion Łączności.

</doc>
<doc id="901810" url="https://pl.wikipedia.org/wiki?curid=901810" title="Tadeusz Teodorczyk">
Tadeusz Teodorczyk

Tadeusz Teodorczyk (ur. 12 września 1924 w Zgierzu, zm. 4 kwietnia 1996) – polski aktor.
Życiorys.
W 1952 r. ukończył studia w PWST w Łodzi. Odznaczony Złotym Krzyżem Zasługi w 1986. Grób aktora znajduje się na Cmentarzu Komunalnym w Zgierzu przy ul. Konstantynowskiej (kwatera IX, Rząd 1A, Grób 20).
Kariera teatralna.
Występował:

</doc>
<doc id="901816" url="https://pl.wikipedia.org/wiki?curid=901816" title="Andrzej Błasik">
Andrzej Błasik

Andrzej Eugeniusz Błasik (ur. 11 października 1962 w Poddębicach, zm. 10 kwietnia 2010 w Smoleńsku) – polski pilot wojskowy, generał broni Wojska Polskiego (2007), w 2007 komendant Wyższej Oficerskiej Szkoły Sił Powietrznych, w latach 2007–2010 dowódca Sił Powietrznych; pośmiertnie awansowany do stopnia generała (2010).
Życiorys.
Andrzej Błasik urodził się jako syn Eugeniusza i Marianny, z domu Darulewska. Jego matka była nauczycielką w szkole podstawowej w Wartkowicach. Miał troje starszego rodzeństwa: siostry Jolantę (ur. 1957) i Ewę (ur. 1960) i brata Piotra (ur. 1959).
Wykształcenie.
Uczęszczał do szkoły podstawowej w Wartkowicach. W latach 1977–1981 kształcił się w Liceum Lotniczym przy Wyższej Oficerskiej Szkole Lotniczej w Dęblinie. W 1981 wstąpił do Wyższej Szkoły Oficerskiej Sił Powietrznych ("Szkoła Orląt"), po ukończeniu której w 1985 uzyskał tytuł pilota inżyniera, otrzymał promocję oficerską i stopień wojskowy podporucznika w grupie pilotów korpusu osobowego lotnictwa.
W okresie od 1993 do 1995 studiował w Akademii Obrony Narodowej w Warszawie, po ukończeniu której uzyskał dyplom i tytuł oficera dyplomowanego. Był również absolwentem kursu Holenderskiej Akademii Obrony w Hadze (1998) oraz Szkoły Wojennej Sił Powietrznych Stanów Zjednoczonych w Montgomery (2005).
Służba wojskowa.
Na pierwsze stanowisko służbowe – pilota – został skierowany do 8. Pułku Lotnictwa Myśliwsko-Bombowego w Mirosławcu. W 1987 przeniesiono go do 40. Pułku Lotnictwa Myśliwsko-Bombowego w Świdwinie, gdzie był starszym pilotem, dowódcą klucza, oficerem nawigatorem eskadry, zastępcą dowódcy eskadry i dowódcą eskadry. Od 1995 służył w Szefostwie Wojsk Lotniczych Dowództwa Wojsk Lotniczych i Obrony Powietrznej w Warszawie. Pełnił kolejno obowiązki starszego inspektora Oddziału Nawigacji, starszego inspektora Oddziału Szkolenia oraz starszego specjalisty Oddziału Operacyjnego.
W 2001 objął funkcję szefa szkolenia 2 Brygady Lotnictwa Taktycznego w Poznaniu, a w 2002 został dowódcą tamtejszej 31 Bazy Lotniczej. Dowodzona przez niego jednostka wojskowa otrzymała w 2003 Znak Honorowy Sił Zbrojnych Rzeczypospolitej Polskiej za zabezpieczenie międzynarodowych manewrów pk. „NATO Air Meet 2003”. Od 2004 był szefem Oddziału Zastosowania Bojowego w Dowództwie Sił Powietrznych, natomiast w latach 2005–2007 dowodził 2 Brygadą Lotnictwa Taktycznego w Poznaniu.
15 sierpnia 2005 prezydent RP Aleksander Kwaśniewski awansował go na stopień generała brygady. W 2007 gen. Błasik został komendantem-rektorem Wyższej Szkoły Oficerskiej Sił Powietrznych w Dęblinie. 19 kwietnia 2007 prezydent RP Lech Kaczyński awansował go na stopień generała dywizji i mianował dowódcą Sił Powietrznych, a 15 sierpnia 2007 awansował go na stopień generała broni.
Był pilotem klasy mistrzowskiej, posiadał ogólny nalot 1592 godzin, w tym 482 godzin na samolocie Su-22. Miał uprawnienia instruktorskie do szkolenia we wszystkich warunkach atmosferycznych na samolotach Su-22 i PZL TS-11 Iskra. Wykonywał także loty na samolotach Zlin-42M, PZL-101, Lim-2, Lim-5, Lim-6M i Jak-40. Posiadał tytuł honorowy „Zasłużony pilot wojskowy”.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Do ostatniej chwili przebywał obok pilotów w kokpicie i zachęcał ich do lądowania. 15 kwietnia 2010 Bronisław Komorowski, wykonujący obowiązki Prezydenta RP, postanowieniem Nr 112-8-2010 mianował go pośmiertne generałem. 28 kwietnia został pochowany w Kwaterze Smoleńskiej na Cmentarzu Wojskowym na Powązkach w Warszawie (był to pierwotnie ostatni pogrzeb ofiary z 10 kwietnia 2010); w uroczystościach pogrzebowych uczestniczyli urzędnicy państwowi i przedstawiciele wszystkich rodzajów wojsk, w tym także m.in. dowódca Sił Powietrznych Stanów Zjednoczonych w Europie gen. Roger A. Brady.
Wdowa po gen. Andrzeju Błasiku oraz jej dorosłe dzieci otrzymały po 250 tysięcy złotych (łącznie 1,5 mln złotych) – tytułem zadośćuczynienia za krzywdę powstałą „wskutek traumatycznych przeżyć związanych z pochówkiem”, na podstawie zawartej z MON w tej sprawie ugody z rodziną generała Błasika.
Życie prywatne.
Miał żonę, Ewę Błasik (ur. 1963), magister administracji, oraz dwoje dzieci, córkę Joannę i syna Michała. Poprzez żonę był spowinowacony z prof. Bogdanem Chazanem. Interesował się sportem, turystyką, wędkarstwem i fotografią.
Upamiętnienie.
1 czerwca 2010 przed Salą Tradycji Dowództwa Sił Powietrznych RP w Warszawie odsłonięto tablicę upamiętniającą gen. Andrzeja Błasika, a także członków załogi Tu-154M nr 101 z 10 kwietnia 2010.
8 września 2010 na terenie amerykańskiej Bazy Lotniczej Ramstein gen. Roger A. Brady i Ewa Błasik odsłonili pomnik (w postaci drzewka dębu) i tablicę pamiątkową poświęcone gen. Andrzejowi Błasikowi. 28 września 2010 Andrzej Błasik został wyróżniony pośmiertnie tytułem honorowego obywatela Dęblina, a 10 listopada 2010 tytuł "Zasłużony dla Powiatu Poddębickiego".
Rodzina Andrzeja Błasika przekazała na Jasną Górę jego czapkę oraz jedno z odznaczeń.
10 maja 2011 w Galerii Podlaskiej w Białej Podlaskiej otwarto wystawę upamiętniającą gen. Andrzeja Błasika oraz stewardesę Barbarę Maciejczyk.
1 września 2011 na terenie Zespołu Szkół w Wartkowicach odsłonięto pomnik poświęcony lotnikom ziemi wartkowickiej, złożony z samolotu TS-11 Iskra (nr 1232) oraz tablicy pamiątkowej, na której umieszczono sześć nazwisk, w tym gen. Andrzeja Błasika, absolwenta szkoły.
11 marca 2012 roku w katedrze polowej Wojska Polskiego w Warszawie i na Cmentarzu Wojskowym na Powązkach odbyły się uroczystości upamiętniające gen. Andrzeja Błasika, zorganizowane przez Społeczny Komitet w Hołdzie gen. Andrzejowi Błasikowi
10 października 2012 roku na ścianie budynku Wydziału Lotnictwa Wyższej Szkoły Oficerskiej Sił Powietrznych w Dęblinie została odsłonięta tablica pamiątkowa, zamieszczona z inicjatywy społeczności uczelni, za zgodą jej senatu.
15 grudnia 2012 odsłonięto tablicę upamiętniającą Andrzeja Błasika na lotnisku Port Lotniczy Łódź im. Władysława Reymonta, gdzie w przeszłości generał przechodził podstawowy kurs latania.
8 maja 2014 rondo w Gostkowie Starym nazwano imieniem generała Andrzeja Błasika.
15 sierpnia 2014 popiersie Andrzeja Błasika zostało odsłonięte w Panteonie Bohaterów Sanktuarium Narodowego na Cmentarzu Poległych w Bitwie Warszawskiej w Ossowie.
Tablica ku czci Andrzeja Błasika została ustanowiona w sanktuarium w Leśnej Podlaskiej.
9 maja 2015 roku w kaplicy Pamięci Narodu na Jasnej Górze, odbył się drugi pochówek, z odnalezionymi we wrześniu 2010 szczątkami, przez uczestników motocyklowego Rajdu Katyńskiego.
Generałowie Andrzej Błasik, Andrzej Karweta i Bronisław Kwiatkowski zostali upamiętnieni w filmie dokumentalnym autorstwa Anity Gargas pt. "W imię honoru" z 2016, w których wystąpiły ich małżonki.
27 sierpnia 2016 na terenie 31. Bazy Lotniczej w Krzesinach (Poznań) odsłonięto pierwszy w Polsce pomnik generała. Prezydent Andrzej Duda odsłonił także tablicę pamiątkową poświęconą pamięci Marii i Lecha Kaczyńskich oraz generała broni pilota Stanisława Targosza. W uroczystościach wziął też udział minister Antoni Macierewicz.

</doc>
<doc id="901821" url="https://pl.wikipedia.org/wiki?curid=901821" title="Jan Tesarz">
Jan Tesarz

Jan Tesarz (ur. 4 sierpnia 1935 w Czechowicach, zm. 3 stycznia 2020 w Toruniu) – polski aktor filmowy, teatralny i telewizyjny.
Zadebiutował w teatrze w 1957 po skończeniu Studium Dramatycznego. Grał role w teatrach, teatrze telewizji i w filmie.

</doc>
<doc id="901829" url="https://pl.wikipedia.org/wiki?curid=901829" title="Grupa Armii D">
Grupa Armii D

Grupa Armii D (Naczelne Dowództwo Zachód, niem. "Heeresgruppe D") – jedna z niemieckich grup armii.
Formowanie i walki.
Utworzona w październiku 1940 roku we Francji z części dowództwa Grupy Armii C. Od kwietnia 1941 roku zwana też Naczelnym Dowództwem Zachód, od września 1944 roku występuje tylko pod tą nazwą. W kwietniu 1945 roku była też naczelnym organem dowodzącym wojskami niemieckimi na południowym teatrze działań.
Struktura organizacyjna.
Jednostka organiczna

</doc>
<doc id="901834" url="https://pl.wikipedia.org/wiki?curid=901834" title="Liceum Ogólnokształcące im. Marszałka J. Piłsudskiego w Słupcy">
Liceum Ogólnokształcące im. Marszałka J. Piłsudskiego w Słupcy

Liceum Ogólnokształcące im. Marszałka J. Piłsudskiego w Słupcy – publiczna szkoła średnia, mająca siedzibę w Słupcy. Istnieje od 1925 roku. Przez cały czas swojego działania funkcjonuje w budynku przy pl. Szkolnym, wzniesionym staraniem księdza Franciszka Szczygłowskiego. Początkowo jako seminarium nauczycielskie, przeniesione decyzją ówczesnych władz oświatowych z Liskowa.
W szkole powstała i funkcjonowała Polska Partia Wolności, antykomunistyczna organizacja konspiracyjna.
Aktualnie organem prowadzącym szkołę jest powiat słupecki. Dyrektorem szkoły jest Tadeusz Raczkowski.

</doc>
<doc id="901835" url="https://pl.wikipedia.org/wiki?curid=901835" title="Naczelne Dowództwo Zachód">
Naczelne Dowództwo Zachód



</doc>
