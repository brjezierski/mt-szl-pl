<doc id="904431" url="https://pl.wikipedia.org/wiki?curid=904431" title="SS Île de France">
SS Île de France

Île de France – francuski liniowiec pasażerski zbudowany w 1927 w stoczni "Chantiers de Penhoët" w Saint-Nazaire we Francji do obsługi północnoatlantyckiej linii Hawr – Nowy Jork o pojemności 43153 BRT dla armatora Compagnie Générale Transatlantique. Wystrój wewnętrzny statku był utrzymany w propagowanym wówczas stylu "Art déco", zaś zewnętrzny nawiązywał do konserwatywnych pierwowzorów liniowców sprzed I wojny światowej. Jako pierwszy transatlantyk został wyposażony w stałą kaplicę. Na początku lat 30. zostaje zamontowana katapulta startowa wykorzystywana do startu szybkiego wodnosamolotu pocztowego.
Załoga statku po upadku Francji nie poparła Rządu Vichy i przekazała statek w Singapurze (statek był w drodze do Indochin po francuskie wojska kolonialne) do dyspozycji brytyjskiego Ministerstwa Żeglugi, które wykorzystywało go podczas wojny w roli transportowca wojskowego (statek przetransportował w sumie ponad 300 tysięcy żołnierzy).
Po wojnie statek otrzymał nowe apartamenty, salę widowiskową (400 miejsc) i basen, również wygląd zewnętrzny statku uległ zdecydowanym zmianom (zamiast trzech kominów postawiono dwa nieco niższe). Do renowacji i modernizacji wnętrz wykorzystano akcesoria i elementy wystroju zdemontowane z SS Normandie przed przystosowaniem w/w do roli transportowca wojskowego. Po przebudowie pojemność statku wzrosła do 44356 BRT. W roku 1956 Ile de France brał udział w akcji ratowniczej przyjmując na pokład 750 rozbitków (z 1706 pasażerów i członków załogi) tonącego włoskiego liniowca SS Andrea Doria. W roku 1959 "Ile de France" został sprzedany na złom do Japonii. Swoją ostatnią podróż (w kwietniu 1959 roku do Osaki) odbył pod nowym imieniem "Furanzu Maru". Krótko przed złomowaniem w 1960 roku został jeszcze wykorzystany jako kulisy filmowe podczas sesji zdjęciowych do filmu "The Last Voyage".

</doc>
<doc id="904433" url="https://pl.wikipedia.org/wiki?curid=904433" title="Thad Jones">
Thad Jones

Thaddeus Joseph Jones znany jako "Thad Jones" (ur. 28 marca 1923 w Pontiac, zm. 21 sierpnia 1986 w Kopenhadze) – amerykański trębacz jazzowy, kompozytor i kierownik orkiestry.
Wychował się w muzykalnej rodzinie. Jego bracia byli bardzo znanymi muzykami jazzowymi: starszy Hank pianistą, a młodszy Elvin perkusistą. Thad był muzykiem-samoukiem. Występował zawodowo już w wieku 16 lat. W czasie II wojny światowej był członkiem orkiestr Armii Stanów Zjednoczonych (w latach 1943-1946).
Po wojnie kontynuował muzyczną karierę. Występował w zespole saksofonisty Billy'ego Mitchella na początku lat 50., potem u Charlesa Mingusa, a w latach 1954-1963 w big bandzie Counta Basiego, gdzie był także kompozytorem i aranżerem. Następnie prowadził kwintet wspólnie z Pepperem Adamsem.
W 1965 założył big band "The Jazz Orchestra", który prowadził razem z perkusistą Melem Lewisem i który był znany jako "Thad Jones/Mel Lewis Orchestra". Zespół ten zdobył nagrodę Grammy w 1979 w kategorii Best Large Jazz Ensemble Album za album "Live in Munich". 
W 1978 Jones niespodziewanie przeniósł się do Kopenhagi, gdzie utworzył nowy zespół "Eclipse". Komponował też i nagrywał dla big bandu Radia Duńskiego. W 1985 powrócił do Stanów Zjednoczonych, by objąć prowadzenie "Count Basie Orchestra", jednak w lutym 1986 zrezygnował z powodu choroby i wrócił do Danii. Zmarł w Kopenhadze. Jest pochowany na cmentarzu Vestre Kirkegard w tym mieście.

</doc>
<doc id="904437" url="https://pl.wikipedia.org/wiki?curid=904437" title="Future Trunks">
Future Trunks



</doc>
<doc id="904440" url="https://pl.wikipedia.org/wiki?curid=904440" title="Khalid Sinouh">
Khalid Sinouh

Khalid Sinouh (ur. 2 maja 1975 w Amsterdamie) – piłkarz marokański grający na pozycji bramkarza. Posiada także obywatelstwo holenderskie.
Kariera klubowa.
Rodzice Sinouha pochodzą z Maroka, ale potem wyemigrowali do holenderskiego Amsterdamu i tam też urodził się Khalid. Pierwsze kroki stawiał w małych klubach amsterdamskich takich jak Animo, Zeeburgia, Dinamo oraz DWS. Dopiero potem trafił do HFC Haarlem, grającego wówczas w Eerstedivisie. W jego barwach zadebiutował 27 sierpnia 1994 w przegranym 1:3 wyjazdowym meczu z RBC Roosendaal. W klubie z Haarlemu spędził 3 średnio udane sezony i w 1997 roku został piłkarzem SC Heerenveen, w którym przez półtora roku tylko raz pojawił się na boisku.
W styczniu Sinouh został bramkarzem RKC Waalwijk. Przez pierwsze 2 sezony siedzial jednak na ławce nie rozgrywając żadnego meczu, gdyż pierwszym bramkarzem był wówczas Rob van Dijk. Dopiero w sezonie 2000/2001 zagrał trzykrotnie, a w kolejnych dwóch już na przemian bronił z van Dijkiem. Latem 2003 van Dijk odszedł do PSV i Sinouh dostał szansę gry w pierwszym składzie. W sezonie 2003/2004 rozegrał 33 mecze, a w kolejnym 34 i zaczęto go uważać za jednego z solidniejszych bramkarzy ligi.
Latem 2005 Sinouh postanowił nie przedłużać kontraktu z RKC i wyjechać zagranicę. Odrzucił oferty NEC Nijmegen oraz NAC Breda, ale poza Holandią nie znalazł klubu i przez pół roku był bezrobotny. Dopiero na początku 2006 roku trafił na Cypr do Omonii Nikozja. W jednym z meczów puścił tam jednak głupią bramkę i do końca sezonu usiadł na ławce rezerwowych, a po sezonie klub zrezygnował z jego usług. Latem 2006 Sinouh wrócił do Holandii i podpisał kontrakt z AZ Alkmaar. Nie grał w pierwszych 6 meczach, ale potem kontuzji doznał pierwszy bramkarz zespołu, Joey Didulica i Sinouh wskoczył na jego miejsce. Grał zarówno w lidze jak i Pucharze UEFA, w którym dotarł z AZ do ćwierćfinału.
W sezonie 2007/08 reprezentował barwy tureckiej Kasımpaşy S.K. W zimie 2009 roku trafił do Hamburgeru SV, jednak w niemieckim klubie nie zagrał ani jednego spotkania w 1. zespole. Latem 2009 roku przeszedł do Utrechtu. Z kolei w 2011 roku został zawodnikiem PSV Eindhoven. W sezonie 2012/2013 był zawodnikiem NEC Nijmegen, a latem 2013 przeszedł do Sparty Rotterdam.
Kariera reprezentacyjna.
W reprezentacji Maroka Sinouh zadebiutował 17 listopada 2004 w wygranym 4:0 meczu z Burkina Faso. Obecnie jest jednym z czterech bramkarzy reprezentacji obok Abdellilaha Baguia, Tarika El Jarmouniego oraz Nadira Lamyaghriego.

</doc>
<doc id="904442" url="https://pl.wikipedia.org/wiki?curid=904442" title="Koncert fortepianowy Griega">
Koncert fortepianowy Griega

Koncert fortepianowy a-moll op. 16 – koncert fortepianowy w tonacji a-moll skomponowany w 1868 przez Edvarda Griega. Prawykonanie utworu odbyło się 3 kwietnia 1869 w Kopenhadze. "Koncert fortepianowy" należy do najbardziej znanych dzieł tego kompozytora i nawiązuje do muzyki Roberta Schumanna. Józef Michał Chomiński zaliczył kompozycję Griega do wielu „koncertów konwencjonalnych” epoki romantyzmu, tzn. takich, które „nie wnoszą (...) nic nowego do rozwoju tej [koncertowej] formy”.
Budowa.
Utwór składa się z 3 części:
Historia.
Jedno z wykonań wywołało w Lipsku kontrowersje. Twórcy zarzucano m.in. wzorowanie się na "Koncercie fortepianowym a-moll op. 54" Schumanna oraz nawiązywanie do Fryderyka Chopina i Ferenca Liszta. Alfred Einstein określił wręcz utwór Griega jako „odpowiednik koncertu Schumanna”. Wg Macieja Negrey'ego prawdziwym powodem krytyki był brak „"solidnej, niemieckiej roboty", takiej, jakiej uczono w tutejszym konserwatorium”, którego autor był absolwentem. "Koncert" był pierwszym koncertem fortepianowym, który doczekał się nagrania. Rejestracji 6-minutowego fragmentu dokonał w lipcu 1909 Wilhelm Backhaus.

</doc>
<doc id="904443" url="https://pl.wikipedia.org/wiki?curid=904443" title="Augustów (powiat opoczyński)">
Augustów (powiat opoczyński)

Augustów – wieś w Polsce położona w województwie łódzkim, w powiecie opoczyńskim, w gminie Drzewica.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Łukasza Ewangelisty w Drzewicy.

</doc>
<doc id="904445" url="https://pl.wikipedia.org/wiki?curid=904445" title="Elementy symetrii kryształów">
Elementy symetrii kryształów

Elementy symetrii kryształów – prawidłowe powtarzanie się w przestrzeni jednakowych pod względem geometrycznym i fizycznym części kryształów: np. ścian, krawędzi, naroży określane jest mianem symetrii kryształów.
Symetria przejawia się w postaciach, strukturze i właściwościach fizycznych kryształów.
Symetrię określa się za pomocą tzw. makroskopowych elementów symetrii, czyli dających się zaobserwować na wielościennej postaci kryształu.

</doc>
<doc id="904446" url="https://pl.wikipedia.org/wiki?curid=904446" title="Zegrzynek">
Zegrzynek

Zegrzynek – kolonia letniskowa, położona nad Jeziorem Zegrzyńskim w Polsce, w województwie mazowieckim, w powiecie legionowskim, w gminie Serock.
W latach 1975–1998 miejscowość administracyjnie należała do województwa warszawskiego.
Zegrzynek praktycznie stapia się z podwarszawskim Jadwisinem.
Historia.
Zegrzynek jest dawną osadą fabryczną; resztki dworu i młyna z 1838, położonego nad Narwią przy ujściu wąwozu Szaniawskiego, od drugiej połowy XIX wieku były w posiadaniu Zygmunta Szaniawskiego, a następnie jego syna Jerzego Szaniawskiego, dramaturga. W leżącym w dół rzeki Zegrzu istniał wówczas most drewniany, przez który można było przejść na drugą stronę Narwi, w kierunku Jabłonny i dalej do Warszawy, 
W XIX wieku, w Zegrzynku, powstał zakład przemysłowo-zbożowy. Nad samym brzegiem Narwi stanął czteropiętrowy, murowany młyn, wzdłuż brzegu budynki administracji, nowoczesne magazyny i domki robotnicze. W 1880, w Zegrzynku osiadła Wanda i Zygmunt Szaniawscy. Zygmunt Szaniawski był fachowcem z zakresu przetwórstwa zboża. Pełnił rolę kierownika młyna i zarządcy folwarku. Powierzone dobra doprowadził do rozwoju. Młyn dawał zatrudnienie kilkudziesięciu osobom. Nowoczesne magazyny były wypełnione towarem, a w pobliskich domkach nad Narwią zamieszkiwały rodziny robotników. Czas dobrobytu zakończył pożar. W 1902 ogień zniszczył młyn. Zakład przemysłowo-zbożowy zbankrutował. Robotnicy wyjechali. Okoliczna ludność została bez zajęcia.
Przed całkowitym upadkiem Zegrzynek uratowali Szaniawscy, którzy na nowo rozpoczęli działalność gospodarczą. Domki opuszczone przez robotników postanowili zamienić na kwatery letniskowe. Już w następnym roku "Kurier Warszawski", w 1903 publikował ogłoszenia zachęcające do przyjazdu "do nowo otwartego pensjonatu oferującego wygody". Renoma kurortu prowadzonego przez Szaniawskich spowodowała, że przez wiele lat, od połowy czerwca do końca września, Zegrzynek tętnił urlopowym życiem warszawiaków. Korzystne warunki do wypoczynku zapewniały bliskość rzeki Narwi oraz mikroklimat okolicznych terenów leśnych i rezerwatu. Małżeństwo zmieniło pogorzelisko w świetnie utrzymaną miejscowość wypoczynkową z zapleczem usługowym.
Po utworzeniu Zalewu Zegrzyńskiego powstał tu dom wycieczkowy PTTK oraz stanica wodna, w latach 70. XX wieku istniała przystań statków spacerowych Białej Floty. Dwór Szaniawskich spłonął w 1977 w tajemniczych okolicznościach, prawdopodobnie został podpalony przez dwóch młodych, pijanych mężczyzn, którzy wdarli się do budynku.
Obecnie (od 2012) mieści się tu klub żeglarski Mila Akademii Kusznierewicza.

</doc>
<doc id="904476" url="https://pl.wikipedia.org/wiki?curid=904476" title="Abraham Harold Maslow">
Abraham Harold Maslow



</doc>
<doc id="904479" url="https://pl.wikipedia.org/wiki?curid=904479" title="Aurthohin">
Aurthohin

Aurthohin – zespół heavymetalowy uformowany w Bangladeszu w miejscowości Dhaka, w 1999 roku. 

</doc>
<doc id="904480" url="https://pl.wikipedia.org/wiki?curid=904480" title="Brankard">
Brankard

Brankard (z fr. "brancard", dosłownie: nosze) – wagon służbowy przystosowany do przewozu personelu kolejowego (kierownika pociągu, drużyny manewrowej i bagażowych) w pociągu towarowym. Służył do użytku wewnętrznego, przeważnie na liniach lokalnych (drugorzędnych). Przyczepiany był na końcu pociągów towarowych. W brankardzie podróżowali m.in. pracownicy kolei niezbędni do obsługi ruchu towarowego, w sytuacji, gdy na mniejszych stacjach mogło nie być personelu do tego celu. Czasem adaptowane były z wagonów bagażowych lub towarowych. W pierwszych latach po wojnie, w brakach taboru zastępowany bywał budką dobudowaną na tendrze. Wraz z rozwojem techniki kolejowej w II połowie XX wieku potrzeba stosowania brankardów zanikła.
Brankardy niemieckiej budowy sprzed II wojny światowej (klasyfikowane w Niemczech jako „wagon towarzyszący” – "Begleitwagen", symbol Pwg), używane również w Polsce, wywodziły się konstrukcją z wagonów bagażowych lub towarowych i miały na jednym końcu podwyższoną część z przedziałami kierownika pociągu i bagażowego, a w pozostałej części przedział bagażowy. W skład wyposażenia wchodził na ogół piecyk do ogrzewania. Najliczniejsze były wagony pruskiego typu Pwg Pr 14, budowane w latach 1913–1929 (koleje DRG otrzymały ich 7200 sztuk).
W USA wagony tego rodzaju określane są jako "caboose" i wyróżniają się specyficzną budową, najczęściej z kopułą obserwacyjną pośrodku na dachu, umożliwiającą kontrolę stanu pociągu. Od lat 20. XX wieku stosowano też typ z oknami w wykuszach po bokach. Malowane na ogół w jaskrawe kolory, stały się typowym i przepisowym elementem amerykańskich pociągów towarowych od połowy XIX wieku aż do lat 80. XX wieku. W połowie lat 20. XX wieku towarzystwa kolejowe w USA eksploatowały ok. 34 tys. wagonów tego rodzaju.
W Wielkiej Brytanii wagony tego typu określane są jako "brake van" – wagon hamulcowy.

</doc>
<doc id="904483" url="https://pl.wikipedia.org/wiki?curid=904483" title="Złoty Puchar CONCACAF 2000">
Złoty Puchar CONCACAF 2000

Piąta edycja międzynarodowych rozgrywek w piłce nożnej Złoty Puchar CONCACAF rozegrana w 2000 roku w USA.
W turnieju wzięło udział 12 drużyn podzielonych na 4 grupy. Oprócz krajów ze strefy CONCACAF w turnieju wzięły udział Kolumbia, Peru i Korea Południowa.
O tym, że w grupie D drugie miejsce zajęła Kanada, a trzecie Korea Płd., zadecydował rzut monetą, ponieważ obie drużyny miały tyle samo punktów oraz strzelonych i straconych bramek, a bezpośrednie spotkanie między tymi drużynami zakończyło się remisem.
Ćwierćfinały.
Mecz został przerwany w 89 minucie po wtargnięciu kibiców na płytę boiska.
Mecz o 3. miejsce.
Mecz o 3. miejsce nie został rozegrany.

</doc>
<doc id="904486" url="https://pl.wikipedia.org/wiki?curid=904486" title="Stadion Miejski we Wrocławiu">
Stadion Miejski we Wrocławiu

Stadion Miejski we Wrocławiu, znany również jako Stadion Wrocław oraz ze względów marketingowych jako Tarczyński Arena – stadion piłkarski we Wrocławiu, stanowiący własność miasta Wrocław. Jego głównym użytkownikiem jest klub piłkarski Śląsk Wrocław. Stadion był jedną z aren Euro 2012 – rozegrane na nim zostały trzy mecze fazy grupowej (w tym jeden Reprezentacji Polski – 16 czerwca). Stadion spełnia wymogi najwyższej czwartej kategorii UEFA.
Koszt realizacji stadionu zamknął się kwotą 947 mln zł.
Nazwa.
Pierwotnie, w oficjalnych dokumentach nazywany "Stadionem Miejskim". W okresie od 19 maja 2017 do 24 listopada 2021 obiekt nazywał się "Stadion Wrocław." 25 listopada 2021 podpisana została sześcioletnia umowa sponsoringu tytularnego z przedsiębiorstwem Tarczyński, w wyniku której stadion zmienił nazwę na "Tarczyński Arena".
Architektura.
Projekt stadionu został wybrany w konkursie zorganizowanym przez Urząd Miejski Wrocławia w październiku 2007. Sąd konkursowy, w którym zasiadali architekci z Polski i zagranicy oraz urzędnicy miejscy spośród kilkunastu zgłoszonych prac wybrał koncepcję opracowaną przez J.S.K. Architekci Sp. z o.o. Stadion zajmuje 11 ha na 21 hektarowej działce na wrocławskich Pilczycach oraz Maślicach.
Charakterystycznym elementem konstrukcji stadionu jest jego elewacja zbudowana z półprzezroczystej siatki wykonanej z włókna szklanego pokrytego teflonem. Technologia konstrukcji elewacji uległa zmianie od czasu wyboru projektu. Początkowo zaprojektowana elewacja zewnętrzna miała być w dużym stopniu uwypuklona tworząc cztery wypukłe spirale wokół bryły stadionu tak, aby jej kształt przypominał "chiński lampion". Konstrukcja stadionu składa się z 4 budynków, które są połączone dwiema promenadami (na poziomie pierwszym i czwartym). Trybuny są jednopoziomowe, 56 rzędowe. Dla zwiększenia naturalnego oświetlenia dach stadionu został częściowo przeszklony – po stronie południowej na większej powierzchni niż po stronie północnej. Na dachu znajduje się system odprowadzający wodę do zlokalizowanych na poziomie gruntu zbiorników. Woda ta wykorzystywana jest do podlewania murawy i obsługi wszystkich sanitariatów na terenie obiektu. 
Wokół stadionu została zbudowana szeroka platforma (esplanada) o powierzchni 52 753 m², która prowadzi z południa od strony ul. Lotniczej i z północy od ul. Królewieckiej. Pod platformą znajdują się miejsca parkingowe oraz pomieszczenia techniczne. Platforma wzbija się z poziomu terenu na poziom pierwszej promenady stadionu, czyli na 5,44 m. Tam znajdują się wejścia na poszczególne sektory. Od poziomu terenu do górnej krawędzi dachu, stadion ma wysokość 39,33 m. Przy stadionie znajduje się 4-poziomowy parking dla aut osobowych.
Stadion wyposażony jest w dwa telebimy, każdy o wymiarach 12,8 × 7,68 m (98,304 m² powierzchni).
Łączna moc głośników wynosi 372 tys. watów.
Pojemność.
Wszystkie miejsca są siedzące, numerowane i zadaszone. Pojemność stadionu wynosi 45 105 wliczając w to miejsca dla niepełnosprawnych (102 i kolejne 102 dla osób im towarzyszących) i miejsca VIP (2130).
Wielofunkcyjne i przeszklone loże i incentive boksy, są dostępne na wschodniej i zachodniej trybunie stadionu. Każde z nich ma wyjście na taras o szerokości ok. 2,5 m z widokiem na murawę. W zależności od rodzaju, mieszczą 13 lub 26 osób, ale można je łączyć. Do każdej loży i incentive boksu są przypisane również miejsca VIP na trybunie, w bezpośrednim sąsiedztwie tarasu.
W barach stadionowych znajdują się specjalne, niższe blaty, aby osoby na wózkach nie miały kłopotów ze zjedzeniem posiłku.
Jest także 50 stanowisk dla osób, które mają problemy ze wzrokiem. Dla osób niedosłyszących są również słuchawki do odbioru profesjonalnego komentarza.
Sektor dla kibiców gości znajduje się w południowo-wschodnim narożniku, oznaczony jako X ma pojemność 3439 miejsc.
Stadion spełnia wszelkie wymogi obiektu najwyższej, czyli czwartej kategorii UEFA.
Dostawcą wszystkich siedzisk jest polska marka Forum Seating należąca do krośnieńskiej Grupy Nowy Styl.
Sam stadion udostępniony jest do zwiedzania.
Infrastruktura dodatkowa.
Na stadionie i esplanadzie zlokalizowano także sale konferencyjne i bankietowe, biura, siłownię, zadaszony tor gokartowy, tor wrotkarsko-deskorolkowy, stanowisko do skoków dream jump oraz slackline, a zimą lodowisko.
Położenie.
Stadion znajduje się we Wrocławiu, na terenie administracyjnie należącym do osiedla Pilczyce, między ul. Lotniczą, Królewiecką i aleją Śląską. W pobliżu wschodniej strony stadionu przepływa rzeka Ślęza, bezpośrednio za którą położony jest Park Pilczycki. Przy zachodniej stronie przebiega aleja Śląska i A8 – Autostradowa Obwodnica Wrocławia (AOW), za którą znajduje się Kąpielisko Glinianki, przy stronie południowej droga krajowa nr 94, natomiast 1700 m na północ od stadionu przepływa rzeka Odra.
Odległości w linii prostej:
Komunikacja.
Do stadionu dojechać można komunikacją miejską – tramwajem 31 oraz autobusami: 101, 102, 103, 104 i nocnym 245 do północnej strony, oraz tramwajami 3, 10, 20, 33 oraz autobusami 128 i nocnymi 243, 253 do strony południowej. Przy południowej stronie stadionu wybudowano węzeł komunikacyjny, w którym znajduje się nowa stacja kolejowa Wrocław Stadion. Dwutorowa linia kolejowa przebiega na poziomie zero, zaś na poziomie pierwszym poprowadzona jest linia tramwajowa, która łączy Leśnicę z centrum miasta. Węzeł jest również dostępny dla ruchu kołowego. Znajduje się tu parking dla samochodów, przystanek dla miejskich autobusów, ścieżki rowerowe oraz parking dla rowerzystów. Obok znajduje się węzeł autostradowy "Wrocław Stadion" łączący autostradę A8 z drogą krajową 94 i parkingami przy stadionie. 
Mecze reprezentacji Polski.
Najwięcej goli dla reprezentacji Polski strzelił na stadionie Kamil Grosicki (3).

</doc>
<doc id="904487" url="https://pl.wikipedia.org/wiki?curid=904487" title="Stadion na Maślicach">
Stadion na Maślicach



</doc>
<doc id="904494" url="https://pl.wikipedia.org/wiki?curid=904494" title="InterRail">
InterRail



</doc>
<doc id="904508" url="https://pl.wikipedia.org/wiki?curid=904508" title="Simon van Slingelandt">
Simon van Slingelandt

Simon van Slingelandt (ur. 14 stycznia 1664 w Dordrechcie, zm. 1 grudnia 1736 w Hadze) – holenderski polityk, obywatel Dordrechtu, wielki pensjonariusz Holandii ("Raadpensionaris van Holland") od 17 lipca 1727 do 1 grudnia 1736. Jako wielki pensjonariusz prowincji Holandii, dającej 2/3 wszystkich dochodów podatkowych Republiki był w centrum władzy.
Młodość i początki kariery politycznej.
Rodzina Slingelandtów miała bardzo długie tradycje patrycjuszowskie i urzędnicze. Przykładowo Jan de Slingelandt został w 1385 roku rajcą w Dordrechcie. W 1631 roku do miejskiej kaplicy Św. Andrzeja wstawiono grobowiec Barthouta van Slingelandta. Govert Barthoutszoon van Slingelandt w latach 1731-1776 kilkakrotnie funkcję burmistrza Dordrechtu. Wywodził się on z bocznej, z punktu widzenia naszego bohatera, linii rodziny.
W roku 1653 wielki pensjonariusz Holandii Johan de Witt mianował ojca Simona, a swego bliskiego przyjaciela Goverta van Slingerlandta pensjonariuszem Dordrechtu. W roku 1664 Govert został członkiem rady stanu i był nim do śmierci w 1690 roku, wtedy miejsce w radzie przejął Simon. Matką Simona van Slingelandta była Arnoudina van Beaumont (1635-1702) pochodząca z elity Dordrechtu. Jej ród, podobnie jak Slingelandtowie, a może nawet bardziej, cenił dobre wykształcenie. Ojciec Armoudiny był sekretarzem Stanów Holandii i Zachodniej Fryzji. Jej dziadkiem był znany w swym czasie poeta Simon van Beaumont, najprawdopodobniej to właśnie po nim otrzymał swe imię pierwszy syn Arnoudiny i Goverta. Ponieważ Simon van Slingelandt urodził się w Dordrechcie, musiało to się stać nieco przed wyjazdem Goverta do Hagi (14 stycznia 1664 roku), ponieważ zapewne odczekał nieco czasu, aż żona odpocznie po wyczerpującym i dość niebezpiecznym w tych czasach porodzie. Kolejne dzieci Slingelandtów; Govert Johan (1665-1703) i Elisabeth (1671-1695) przyszły na świat już w Hadze.
Członek rady stanu Unii.
Szwagier Slingelandta, ożeniony z jego młodszą siostrą Elisabeth, François Fagel (1659-1746) pełnił od 1690 roku funkcję greffier-a Stanów Generalnych, które to stanowisko objął po śmierci swego ojca Henrika Fagela. Trudno stwierdzić ile znaczyło to dla kariery i wpływów Slingelandta, ale zapewne sporo. Mało wiadomo na temat wcześniejszego okresu pełnienia przez Slingelandta wspomnianych funkcji. Wiadomo, że chwalono go powszechnie za petycje Rady Stanu do Stanów Generalnych, ale nie wiadomo jaki procent z nich ułożył sam Slingelandt. Do kompetencji rady stanu należała również opieka nad skarbowością Republiki i nadzór nad siłami milicji, a więc był on odtąd stale zaangażowany w prace związaną z obronnością kraju, jako że w całej Europie słowo milicja oznaczało wówczas nie siły, ale przede wszystkim armię zastępczą. Zgodził się, by Jan Wilhelm Friso (stadhouder w prowincjach Fryzja i Groningen) został kapitanem -generalnym ("Captain-General") tj. naczelnym dowódcą wojsk, lecz zablokował uzyskanie przezeń stanowiska stadhoudera wszystkich prowincji.
W 1715 roku, ujawniła się daleko idąca różnica zdań między Heinsiusem a Slingelandtem, co do koncepcji polityki zagranicznej po zakończeniu wojny o sukcesję hiszpańską. Heinsius skłaniał się ku przyjaźni z Francją i jej regentem Filipem II Orleańskim. Slingelandt był daleko mniej podejrzliwy wobec zamiarów brytyjskich i zachęcał do wstąpienia w sojusz obronny z Wiedniem i Londynem w swym tekście: "Consideratien over de defensive alianten, welke jeegenwordig aangeboden worden aan den Staat in conjunctie met Groot Britannien". Slingelandt obawiał się tego wplątania Republiki w sprawy włoskie, jeśliby przyjęła ona na siebie zobowiązania sojusznicze wobec cesarza.
Na sesję Stanów Generalnych przygotował (28 listopada 1716 roku do 14 września 1717. serię pism dotyczących propozycji politycznej centralizacji Republiki. Van Slingelandt miał zdecydowanie republikańskie poglądy i starał się utrzymać Dynastię Orańską z dala od politycznych decyzji. Simon van Slingelandt był sekretarzem rady stanu ("Secretaris van de Raad van State", 1690-1725), a następnie generalnym skarbnikiem unii ("Thesaurier-Generaal van de Unie", 1725-1727). Ponieważ był znany z reformatorskich zapędów; zwłaszcza zaś chęci ograniczenia władzy Orańczyków musiał przed przyjęciem na te urzędy przysiąc, że nie będzie zmieniał panującego ustroju. Slingelandt był mocno oburzony, lecz przystał na to. Mimo to odnotował wiele sukcesów, zwłaszcza w polityce zagranicznej. Udało mu się nadać swemu państwu (po raz ostatni w dziejach) wielkie znaczenie na arenie międzynarodowej. Pod względem ideologicznym Slingelandt był typowym holenderskim republikaninem, ale i w pewnym sensie konserwatystą, ponieważ jako przedstawiciel klasy rządzącej nie starał się zmienić ustroju państwa, lecz wzmocnić efektywność pracy administracji poprzez centralizację i utworzenie ministerstw z prawdziwego zdarzenia o szerokich kompetencjach, których decyzje byłyby słuchane na równi przez patrycjuszowskich urzędników wszystkich siedmiu prowincji tworzących Republikę.
Generalny skarbnik.
W latach 1725-1727 Slingelandt był generalnym skarbnikiem Republiki. Slingelandt miał wątpliwości związane ze swoim zaawansowanym wiekiem (miał już 61 lat) i kiepskim zdrowiem. Jednak gdy 27 października tego roku zmarł Jacob Hop, Slingelandt został nowym "thesaurier-generaal van der Unie". Jako skarbnik, zachował wpływ na sprawy zagraniczne. Pod jego wpływem 9 sierpnia 1726 roku Republika Zjednoczonych Prowincji wstąpiła do sojuszu hanowerskiego, pod przewodnictwem Londynu i Wersalu, wymierzonemu przeciw osi: Wiedeń-Madryt. Slingelandt bardzo aktywnie zaangażował się w politykę pomagając Brytyjczykom przekonać Hiszpanów by porzucili sojusz z cesarzem, a więc pomagał w robieniu czegoś podobnego, co dwa lata wcześniej Hiszpanie próbowali wobec Francuzów i „poczwórnego sojuszu”. W tym okresie Brytyjczycy zdecydowanie postrzegali Slingelandta jako swojego człowieka w Hadze.
Wielki pensjonariusz Holandii.
17 lipca 1727 roku Slingelandt został wielkim pensjonariuszem Holandii i Zachodniej Fryzji, a więc de facto, ministrem spraw zagranicznym całej Republiki z ograniczonymi kompetencjami, co jednak uważał za krok do tyłu w swojej karierze, ponieważ został najwyższym urzędnikiem najsilniejszej prowincji, podczas gdy jego marzeniem i zamiarem było zawsze naprawienie ustroju całej Republiki na poziomie centralnym. Całe życie służył centrali i postrzegał sprawy Republiki przede wszystkim jako politycznej całości, co z pewnością często natrafiało na niezrozumienie w prowincji Holandii.
Gdy w 1727 doszło do podziału Europy na dwa bloki polityczno-wojskowe, Slingelandt nie podzielał brytyjskiego entuzjazmu dla tworzenia kolejnych bloków nacisku polityczno-dyplomatycznego. Jego pomysły, zawarte w nieco późniejszych: Pensées impartiales et pacifiques („Myślach bezstronnych i pokojowych”) i przedstawione na kongresie w Soissons (1728-1729) zawierały postulat, by mocarstwa europejskie uznały cesarską sankcję pragmatyczną dla zachowania równowagi w Europie. W 1732 roku uczynią to Wielka Brytania i Republika Zjednoczonych Prowincji. Slingelandt starał się usilnie pogodzić Wielką Brytanię z Austrią by odtworzyć koalicję z czasów wojny przeciwko Ludwikowi XIV.
Jako zdecydowany zwolennik współpracy i sojuszu z Wielką Brytanią, który obawiał się, że bez brytyjskiej pomocy Republika Zjednoczonych Prowincji upadnie, był pośrednikiem w sporze Brytyjczyków z Austrią w roku 1731, co zakończyło się traktatem w Wiedniu, i w sporze austriacko – francuskim w roku 1736. Jednak unikał zbyt daleko idącej zależności od Londynu, co nie zawsze znajdowało zrozumienie po drugiej stronie kanału. Pod jego wpływem Republika ogłosiła neutralność w wojnie o sukcesję austriacką (1733-1738), co związało ręce Brytyjczykom, zamierzającym włączyć się w konflikt.
Znaczenie.
Lata 1736-1795 to lata politycznego rozkładu Republiki, przed którym Slingelandt ostrzegał. Do jego dzieł, a bardziej jeszcze do jego haseł odwoływali się oranżyści wzmocnieni traktatem z Prusami (1732) i mariażem brytyjskim (1734), w których to posunięciach, Slingelandt, choć anty-oranżysta, nie przeszkadzał.
Jako drudzy dziełami i propozycjami Slingelandta zainteresowali się holenderscy patrioci, zarówno zwolennicy arystokracji, jak i demokraci. Pisma Slingelandta o potrzebie i planach reformy państwa, które zostały wydane w wiele lat po jego śmierci w latach 1784-1785. Uważano wówczas, że właśnie jego dzieła mogą posłużyć za drogowskaz, przy zmianie administracyjnego kształtu Republiki. Dopiero w XIX wieku, w zmienionych znacznie warunkach politycznych zrealizowano niektóre z centralizacyjnych pomysłów Slingelandta. Johan Rudolph Thorbecke (1798-1872), uważany przez wielu za najważniejszego holenderskiego polityka XIX wieku, liberał i główny autor nowej konstytucji (1848) ograniczającej władzę monarchy (od kongresu wiedeńskiego ten republikański par excellence naród znajduje się pod władzą monarchii) uznawał Slingelandta za rodzaj swojego mistrza i wzór. Zdaniem jednego z największych ekspertów od historii Republiki Zjednoczonych Prowincji, A.T. van Deursena postać Slingelandta i jego działalność polityczna i urzędnicza to klucz do poznania całościowego obrazu praktyki polityczno-administracyjnej dawnej Republiki Niderlandzkiej.

</doc>
<doc id="904516" url="https://pl.wikipedia.org/wiki?curid=904516" title="Kaiser Franz Joseph I">
Kaiser Franz Joseph I

Kaiser Franz Joseph I – kołowy parowiec austriacki, nazwany tak na cześć cesarza Austrii, Franciszka Józefa I.
Parowiec ten został użyty 22 kwietnia 1854, podczas podróży przyszłej małżonki cesarza, Elżbiety Bawarskiej po Dunaju. Elżbieta wraz z towarzyszącą świtą wsiadła na statek w Linzu, a dalsza trasa wodna biegła przez Melk, zamek Dürstein, miejscowości okręgu Wachau-Stein, Krems an der Donau, Tulln an der Donau oraz Klosterneuburg, gdzie nastąpił postój. Następnie parowiec uroczyście wpłynął do Nussdorfu, wówczas samodzielnej gminy, obecnie dzielnicy Wiednia, gdzie przyszła cesarzowa zeszła na ląd. Cała trasa rzeką została odświętnie przystrojona, młodą księżniczkę witały tłumy ludzi, a w stolicy huk armat i bicie dzwonów we wszystkich kościołach. W Nussdorfie Elżbietę osobiście przywitał cesarz. Ruch na Dunaju został wstrzymany.
Statek był jednym z najwspanialszych, jakie wówczas pływały po Dunaju. Silniki posiadały moc 140 KM; wyprodukowano je w Londynie. Wyposażenie było bardzo bogate - kajutę Elżbiety obito purpurowym aksamitem, na pokładzie znajdowała się ogród różany z altaną, gdzie młoda księżniczka mogła odpoczywać. Burty statku przystrojone były girlandami oraz flagami bawarskimi i żółto-czarnymi Habsburgów.

</doc>
<doc id="904523" url="https://pl.wikipedia.org/wiki?curid=904523" title="Narząd świetlny">
Narząd świetlny

Narząd świetlny, fotofor – emitujący światło narząd występujący w skórze niektórych gatunków ryb, spotykane również u głowonogów. Fotofory różnych gatunków mają różny stopień skomplikowania budowy – od stosunkowo prostych do złożonych na wzór budowy oka. 
Wgłębienie w skórze – zwykle w kształcie kulistego tworu zbudowanego ze świecących komórek gruczołowych (fotocyty) – jest wyścielone ciemno pigmentowaną błoną pokrytą warstwą odblaskową (tzw. reflektor), zapobiegającą przenikaniu światła w głąb ciała. 
Zewnętrzna łuska pokrywająca fotofor jest przekształcona w soczewkę. Połączona z nią przesłona umożliwia regulację natężenia i kierunku emitowanego światła.
Fotofory występują u niektórych ryb głębinowych. Pełnią różne funkcje, przy czym nie wszystkie zostały poznane. Ryby z rodziny świetlikowatych mają fotofory położone w różnych częściach powierzchni ciała, ich układ zależny jest od gatunku, a budowa fotoforów samców jest inna niż fotoforów samic. Prawdopodobnie narządy świetlne mają znaczenie w okresie godowym tych ryb.
U matronicowatych pierwsze promienie płetwy grzbietowej przekształciły się w rodzaj "antenki" (tzw. illicium) zakończonej narządem świetlnym, służącym jako wabik dla potencjalnej ofiary. Działanie wabika jest podobne do zarzucania wędki z przynętą. 
Narządy świetlne niektórych ryb są połączone z wyspecjalizowanymi gruczołami (np. wydzielającymi śluz), skupiającymi lub odbijającymi światło łuskami. 
U niektórych gatunków funkcje narządów świetlnych pełnią gruczoły wypełnione bakteriami luminescencyjnymi "Photobacterium luciferum", "Vibrio phosphoreum (Photobacterium phosphoreum)", "Vibrio fischeri" i "Vibrio harveyi".

</doc>
<doc id="904524" url="https://pl.wikipedia.org/wiki?curid=904524" title="Island Records">
Island Records

Island Records – wytwórnia płytowa założona w 1958 roku na Jamajce przez Brytyjczyków: producenta muzycznego, Chrisa Blackwella oraz inżyniera dźwięku, Graeme’a Goodalla. W 1959 roku wydał pod jej szyldem album Lance’a Haywarda "Lance Haywood At The Half Moon Hotel, Montego Bay", którego był również producentem.
W 1962 roku Blackwell przeniósł wytwórnię do Wielkiej Brytanii. Przez wiele lat była to wytwórnia brytyjska do czasu wykupienia jej przez amerykańską Universal Music Group.
Dla Island Records albumy wydali m.in.: Amy Winehouse, Bob Marley, Grace Jones, Justin Bieber, Shawn Mendes, Jennifer Lopez, Sugababes, Bon Jovi, Scarlxrd, Fall Out Boy, The Killers, Lionel Richie, U2, Sum 41, Tokio Hotel czy Florence and the Machine.

</doc>
<doc id="904527" url="https://pl.wikipedia.org/wiki?curid=904527" title="Fotofor">
Fotofor



</doc>
<doc id="904529" url="https://pl.wikipedia.org/wiki?curid=904529" title="Anthonie van der Heim">
Anthonie van der Heim

Anthonie van der Heim (ur. 28 listopada 1693 w Hadze, zm. 17 lipca 1746 w Hertogenbosch) – polityk holenderski z XVIII wieku. Wielki pensjonariusz Holandii od 4 kwietnia 1737 do 17 lipca 1745. Wcześniej jego protektorem był Anthonie Heinsius, jeden z poprzednich wielkich pensjonariuszy.
Życiorys.
W latach 1709–1711 studiował prawo na uniwersytecie w Lejdzie. W latach 1727–1737 był skarbnikiem generalnym ("Thesaurier-generaal") Republiki. W grudniu porozumiał się z politykami: Johanem Hendrikiem van Wassenaer-Obdamem (przywódcą stanu rycerskiego prowincji Holandii), Lieve'em Geelvinckiem (burmistrzem Amsterdamu) i François Teresteijnem van Halewijnem (burmistrzem Dordrechtu), dzięki czemu został wybrany wielkim pensjonariuszem Holandii po śmierci Slingelandta.
Uchodził za bardzo niezdecydowanego wielkiego pensjonariusza i w ogóle polityka, co doprowadziło do napięć międzynarodowych. W czasie sprawowania najwyższego stanowiska w prowincji Holandii, jego zdrowie bardzo się pogorszyło, i tak w 1746 musiał pojechać do sanatorium. Podczas jego nieobecności jego funkcję pełnił tymczasowo Willem Buys. Van der Heim zmarł na zawał serca 17 lipca 1746.
Jego żoną była Catharina van der Waeyen. Z tego małżeństwa pochodziły dwie córki:

</doc>
<doc id="904532" url="https://pl.wikipedia.org/wiki?curid=904532" title="The Island Def Jam Music Group">
The Island Def Jam Music Group

The Island Def Jam Music Group (IDJMG) – wytwórnia płytowa utworzona w 1999 roku w wyniku połączenia dwóch wytwórni należących do Universal Music Group: Island Records oraz Def Jam Recordings. W 2011 roku, po wyłączeniu z Universal Music Group – oficyna Motown Records weszła w skład IDJMG. W 2014 wytwórnia zakończyła działalność, a jej katalog uległ reorganizacji, Island Records, Def Jam Recordings i Motown Records kontynuują działalność jako niezależne podmioty.
Dla Island Def Jam Music Group płyty wydawali m.in. tacy wykonawcy jak: Justin Bieber, Bon Jovi, Kanye West, Nas, LL Cool J, The Killers, Fall Out Boy, The Roots, Melissa Etheridge, Hoobastank, Mariah Carey, Lionel Richie, Rihanna, Babyface, Hikaru Utada oraz Saliva. Katy Perry oraz Lady Gaga należały do tej wytwórni, lecz ich albumy zostały odrzucone.

</doc>
<doc id="904535" url="https://pl.wikipedia.org/wiki?curid=904535" title="Island Def Jam">
Island Def Jam



</doc>
<doc id="904536" url="https://pl.wikipedia.org/wiki?curid=904536" title="Węgliska (Chmielno)">
Węgliska (Chmielno)

Węgliska (dodatkowa nazwa w j. kaszub. Wãglëska; dawniej: "Węglewoiska") – część wsi Chmielno w Polsce, położona w województwie pomorskim, w powiecie kartuskim, w gminie Chmielno, na terenie Kaszubskiego Parku Krajobrazowego. Wchodzi w skład sołectwa Chmielno.
W latach 1975–1998 Węgliska administracyjnie należały do województwa gdańskiego.

</doc>
<doc id="904551" url="https://pl.wikipedia.org/wiki?curid=904551" title="Def Jam Recordings">
Def Jam Recordings

Def Jam Recordings – amerykańska wytwórnia płytowa będąca własnością Universal Music Group. Wydaje płyty muzyczne z różnego gatunku. W latach 1999–2014 stanowiła część Island Def Jam Music Group.
W Def Jam płyty wydają między innymi: Big Boi, Big K.R.I.T., DJ Khaled, Fabolous, Diffi, Frank Ocean, Kanye West, LL Cool J, Ludacris, Method Man, Mya Shante, Ne-Yo, Rick Ross, Redman, Rihanna, Rusina, Sentino, The Roots, The-Dream, Young Jeezy, Justin Bieber czy Ghostface Killah.

</doc>
<doc id="904552" url="https://pl.wikipedia.org/wiki?curid=904552" title="Def Jam">
Def Jam



</doc>
<doc id="904562" url="https://pl.wikipedia.org/wiki?curid=904562" title="W moich oczach">
W moich oczach

W Moich Oczach – polska niezależna wytwórnia muzyczna działająca w Katowicach od września 1996. Zajmuje się wydawaniem muzyki alternatywnej, głównie z gatunku reggae. Jej nazwa pochodzi od fanzinu, który wcześniej tworzył założyciel wytwórni Sławomir Pakos.

</doc>
<doc id="904564" url="https://pl.wikipedia.org/wiki?curid=904564" title="Plastic">
Plastic

Plastic – polski zespół muzyczny wykonujący muzykę elektroniczną, założony w 2003 roku przez duet: Agnieszkę Burcan (kompozytorka, autorka tekstów, wokal, klawisze, producent muzyczny) i Pawła Radziszewskiego (gitara, bas, producent muzyczny).
Historia.
2003–2005: Początki.
Zespół Plastic powstał w 2003 roku z inicjatywy Agnieszki Burcan, absolwentki Wydziału Jazzu i Muzyki Rozrywkowej w sekcji kompozycji i aranżacji oraz wokalu Akademii Muzycznej w Katowicach, oraz gitarzysty i basisty – Pawła Radziszewskiego. W swej muzyce grupa łączy ze sobą elementy muzyki elektronicznej, house’u, electro-popu, funku, drum’n’bassu i chilloutu.
Pierwsze kroki: w 2003 roku na kompilacji Klubowe Granie znalazł się utwór „Plastic Sound”, a w 2004 roku utwór „Nice Girl” znalazł się na składance POZYTYWNE WIBRACJE VOL. 6.
2006: "Plastic",.
Debiutancki album studyjny zespołu – "Plastic", ukazał się 9 czerwca 2006 roku. W tym samym roku Plastic otrzymał nominacje do Nagród Muzycznych Fryderyk w dwóch kategoriach: "Album Roku – Muzyka Klubowa" i "Nowa Twarz Fonografii". Pierwszymi singlami z albumu Plastic były utwory „Oo lala”, „Nice girl” i „Superstar”, wydane przez Pomaton EMI w 2006. Oprócz wersji radiowej utworu, na płytowej wersji ostatniego singla znajdują się również jego remiksy autorstwa Happy Hour People i Bee Hunter oraz teledysk w reżyserii Kobasa Laksy. Klip otrzymał nominacje do nagród Yach Film Festival 2007 w trzech kategoriach: "Najlepszy reżyser", "Plastyczna aranżacja przestrzeni" (Olga Lustych, Dorota Kudła) oraz "Inna energia". Podczas uroczystej gali wręczenia nagród Kobas Laksa otrzymał nagrodę specjalną od organizatorów – Drewnianego Yacha.
Piosenka dla Europy 2008.
Rok później duet zgłosił się do udziału w krajowych eliminacjach do Konkursu Piosenki Eurowizji – "Piosenka dla Europy 2007" z utworem „Wake Up with Your Music”, który znalazł się na piętnastym miejscu listy sporządzonej przez Komisję Artystyczną Telewizji Polskiej, tym samym trafił na piąte miejsce listy rezerwowej.
W 2008 roku zespół ponownie zgłosił swoją propozycję – „Do Something” – do udziału w selekcjach eurowizyjnych – "Piosenka dla Europy 2008", trafiając na pierwsze miejsce na liście rezerwowej. Po dyskwalifikacji propozycji „Kieubasa” Krzysztofa Zalewskiego, duet zakwalifikował się do finału eliminacji, w którym zajął ostatecznie piąte miejsce. W październiku tego samego roku Plastic wygrał międzynarodowy konkurs Pepsi Vena Music Festiwal, pokonując ponad 700 zespołów z całego świata, a w listopadzie został supportem koncertu Róisín Murphy na Arenie Ursynów w Warszawie.
2009-2012: "P.O.P.".
19 października 2009 roku ukazał się drugi album studyjny zespołu – "P.O.P. (Popular Ordinary Problems)". Na płycie gościnnie wystąpili Eddie Stevens (Moloko, Róisín Murphy, Zero 7, Freak Power, Sia) oraz Tomson &amp; Wozz (Afromental). Tego samego dnia zrealizowano zdjęcia do singla promującego wydawnictwo – „Lazy Day”. Reżyserem klipu nakręconego w Hali Hollywood został Kuba Łubniewski, który otrzymał nominację do nagrody Yach Film Festival 2010 w kategorii "Innowacyjność w wideoklipie".
Od 2013: "Living in the iWorld".
W 2013 roku premierę miał trzeci album studyjny Plastic – "Living in the iWorld", który promują single „Long Way Home”, „Tak cię kocham” oraz „I Want U”, wydany w 2014 roku w formie minialbumu zawierającego zestaw remiksów dziewięciu młodych zespołów i didżejów niezależnej sceny polskiej i zagranicznej: Xxanaxx, Rubber Dots, The Dumplings, The And, Mathplanete, No Drama, Bee Hunter, oraz 2 szwedzkich artystów: Moist i PaleSkinnySwede.
Teledysk Plastic „I Want U” nawiązuje estetyką do klasycznych animacji z drugiej połowy XX wieku – takich jak „Yellow Submarine” The Beatles, czy „The Wall” Pink Floyd. Reżyserem pomysłodawcą i wykonawcą klipu jest Dawid Krępski. Stworzył barwną podróż przez wyobraźnię i podświadomość nasyconą symbolami popkultury. Teledysk zrealizowano klasyczną, pracochłonną techniką animacji rysowanej. Członkowie zespołu Plastic pojawiają się w klipie dzięki metodzie @rotoscopingu – czyli ręcznego rysowania na bazie nagranego filmu video. Na potrzeby teledysku powstało ponad 1500 rysowanych ręcznie klatek, które następnie zostały zeskanowane i kolorowane komputerowo.
W tym samym roku duet wydał swoją wersję utworu „Miracle”, będącą oficjalnym polskim remiksem singla brytyjskiego zespołu Hurts.
2019.
Singiel "U Gonna Love It" zapowiada czwarty album Plastic. Utwór jest połączeniem tanecznej muzyki elektronicznej z akustycznym wstępem inspirowanym muzyką klasyczną epoki baroku. W U Gonna Love It Plastic wykorzystuje część swojej kolekcji instrumentów klawiszowych: Roland Juno 106, Moog Prodigy, Arp Oddysey, Korg MS20, Oberheim OB-8, Roland Vocoder Plus VP-330, Crumar Performer, Solina String Synthesizer.
Autorem teledysku do U Gonna Love It jest Dawid Krępski, który jest także twórcą innego klipu Plastic – "I Want U". Teledysk inspirowany jest Internetem, wakacjami oraz nurtem Vaporware. Klip znalazł się na 15 miejscu w zestawieniu The Best Music Videos of 2019 amerykańskiego portalu rozrywkowego 
Singiel „Out Of Control” manifestujący wolę walki o własną przestrzeń od pierwszych taktów określa charakterystyczne niegrzeczne brzmienie basu (Rickenbacker) i saksofonu barytonowego. Inspirowany nocnym spacerami po metropoliach ze słuchawkami w uszach teledysk do „Out Of Control” stworzył także Dawid Krępski. Plastic z Dawidem od lat tworzą udaną kooperację. Światła, neony, odbicia stają się wizualną reprezentacją muzyki.
Singiel pojawił się z towarzyszeniem klubowej trasy koncertowej „OUT OF CONTROL TOUR”.
2020.
Piosenka „Dream Dancing” duetu Plastic znalazła się na ścieżce dźwiękowej filmu Jana Komasy pt. "Sala samobójców. Hejter".
Plastic podczas pandemii Covid 19 :
PlastiCochella to sentymentalny projekt koncertowy online z cyklu Plastic’owe Festiwale. Duet Plastic nie poddając się marazmowi wirusa postanowił zagrać na legendarnym festiwalu Coachella, dostosowując możliwość koncertowania do stanu epidemii Covid-19. Marzenie występu na kalifornijskim festiwalu spełnił poprzez swoje social media – na facebookowym i instagramowym profilu zespołu. Koncert online odbywał się w dwa kwietniowe weekendy (12 i 19.04.2020), gdy powinien odbywać się jeden z najważniejszych festiwali muzycznych na świecie – Coachella (odwołany z powodu pandemii). Cykl to sposób na poradzenie sobie z zastaną pandemiczną rzeczywistością. Kolejne wydarzenie z cyklu to „Plastic Pomarańcz Festival” odbyło się 07.06.2020. Plastic wspominał na nim swój występ na Orange Warsaw Festival w 2009 roku.
2021.
Kolejny album Plastic “SPACE” 2021 - zabiera słuchaczy w eklektyczny świat elektroniki i alternatywnego popu.
Na czwartym autorskim albumie Plastic powraca do swoich korzeni - muzyki która podbijała klubowe parkiety.
Album zapowiadały single do których teledyski stworzył Dawid Krępski:
„U Gonna Love It” (klip zwycięzca PL Music Video Awards 2019 w kategorii Muzyka Elektroniczna, teledysk znalazł się też na 15 miejscu w zestawieniu The Best Music Videos 2019 amerykańskiego portalu rozrywkowego Thrillist),
„Out Of Control”, któremu towarzyszyła trasa koncertowa pod tym samym tytułem (teledysk do ”Out Of Control” znalał się w półfinale International Songwriting Competition).
„Waiting For A Plane” singiel z udziałem niezwykłych gości: laureatów Grammy - Randiego Breckera i Włodka Pawlika oraz Krzysztofa Antkowiaka (utwór znalazł się w półfinale International Songwriting Competition),
„Gonna Get U” (wydany w formie EP z 6 remiksami),
„Dream Dancing”, (utwór który kinomanii mogli usłyszeć w filmie Jana Komasy – „Sala samobójców. Hejter”) 
Piosence towarzyszył taneczny klip autorstwa Dawida Krępskiego ukazujący wyludnione ulice Los Angeles podczas pandemii Covid 19.
2022 “Tears On My Party Night” singiel ukazał się z wersją w Dolby Atmos i teledyskiem, którego twórcą jest Dawid Krępski.
2023 “Do Something” - Pierwsze wydanie archiwalnego utworu, wykonanego w polskich preselekcjach Eurowizji 2008 ukazało się dokładnie w 15 rocznicę tego wydarzenia. Utwór towarzyszył wiosennej ramówce stacji TVN.
Koncerty i festiwale.
Plastic wystąpił na wielu prestiżowych festiwalach: Open’er Festival, Coke Live Music Festival, Nokia Trends Lab, Free Form Festival, finał Keep The Moment, Pepsi Vena Music Festival, Orange Warsaw Festival, Levi’s Music Tour, Most Die Brücke, Canadian Music Week.
Grali przed Roisin Murphy, MGMT, Calvinem Harrisem i Sofi Tukker.
Remixy.
Plastic remiksuje też utwory innych artystów. Ich dzieła to m.in. oficjalne polskie remiksy hitów „Pumped Up Kicks” amerykańskiej grupy Foster the People i “Miracle” brytyjskiego duetu Hurts i remiks „Miłość! Uwaga! Ratunku! Pomocy!” zespołu Hey.
Dyskografia.
Single.
Single

</doc>
<doc id="904569" url="https://pl.wikipedia.org/wiki?curid=904569" title="Areał">
Areał



</doc>
<doc id="904570" url="https://pl.wikipedia.org/wiki?curid=904570" title="Lista odcinków serialu Skazany na śmierć">
Lista odcinków serialu Skazany na śmierć

Lista odcinków serialu "Skazany na śmierć":
Sezon 1 (2005-2006).
Nadawanie sezonu 1. w Stanach rozpoczęło się 28 sierpnia 2005 roku, natomiast zakończono 15 maja 2006. W Polsce serial był emitowany od 28 stycznia do 4 czerwca 2007 roku. Sezon zawiera 22 odcinki, każdy po około 43 minuty.
Sezon 2 (2006-2007).
Sezon 2. w Stanach rozpoczął się 21 sierpnia 2006 roku, a zakończył 2 kwietnia 2007. W Polsce nadawany był po dwa odcinki, począwszy od 9 września do 25 listopada 2007. Sezon zawiera 22 odcinki, każdy po około 43 minuty.
Sezon 3 (2007-2008).
Sezon 3. w Stanach zaczęto nadawać 17 września 2007 roku. W Polsce data premiery to 7 września 2008. Z powodu strajku scenarzystów kręcenie trzeciego sezonu zostało zawieszone i zobaczyliśmy w nim tylko 13 odcinków. Czas trwania każdego z epizodów to około 43 minuty.
Sezon 4 (2008-2009).
Sezon 4. w Stanach rozpoczął się 1 września 2008 roku, a zakończył 24 maja 2009. W Polsce premiera odbyła się 6 września 2009 a ostatni odcinek ma zostać wyemitowany 23 maja 2010 Sezon zawiera 22 odcinki + 2 specjalne, każdy po około 43 minuty.
Po odcinku 4x16 stacja FOX wprowadziła zimową przerwę dla serialu Prison Break. Kolejne odcinki Prison Break zaczęły być emitowane od 17 kwietnia 2009. Tego dnia zostały wyemitowane dwa epizody: powtórka 4x16 i odcinek premierowy 4x17. Twórcy potwierdzili pogłoski jakoby sezon 4 byłby ostatnim sezonem oraz że, oprócz zaplanowanych 22 epizodów, zostaną nakręcone dodatkowo dwa, które przybiorą formę pełnometrażowego filmu o tytule: "". Końcowe odcinki serialu 4x23 i 4x24 wyemitowała izraelska stacja Yes Stars Action, która zakupiła prawa do ich emisji. Producent – amerykańska stacja Fox – nie zdecydowała się na emisję tych odcinków na swojej antenie.
Odcinki specjalne.
Oprócz odcinków fabularnych wyemitowano też szereg odcinków specjalnych, zawierających szczegóły produkcji serialu, wywiady z aktorami, itp. Odcinki nie były emitowane w Polsce.
Proof of Innocence.
Proof of Innocence – (ang. "Dowód niewinności") to seria dwuminutowych filmów powiązanych z fabułą serialu (spinoff) przeznaczonych do odtwarzania na telefonach komórkowych (nazywanych "mobisodes" od połączenia angielskich słów "mobile" (mobilny) oraz "episode" (epizod)). W serii tej nie występuje żaden z aktorów znanych z głównych sezonów. Seria ta służy reklamie Toyoty Yaris, ponieważ Toyota jest jej głównym sponsorem. Seria została dołączona również do amerykańskiego wydania DVD pierwszego sezonu serialu i rozpoczyna się krótkim wprowadzeniem Roberta Kneppera (T-Bag).

</doc>
<doc id="904580" url="https://pl.wikipedia.org/wiki?curid=904580" title="Crusoe">
Crusoe

Crusoe – rodzina procesorów zgodnych z x86 zaprojektowana przez korporację Transmeta.
Nazwa została zaczerpnięta z książki Robinson Crusoe.

</doc>
<doc id="904582" url="https://pl.wikipedia.org/wiki?curid=904582" title="Dzień Zwycięstwa">
Dzień Zwycięstwa

Narodowy Dzień Zwycięstwa jest świętem państwowym obchodzonym w Polsce 8 maja. W Polsce był on wcześniej obchodzony 9 maja od 1945 do 2015 jako Narodowe Święto Zwycięstwa i Wolności – święto państwowe obchodzone 9 maja w byłym bloku wschodnim oraz 8 maja m.in. w Czechach, Francji i Polsce upamiętniające zakończenie II wojny światowej w Europie.
Historia.
Obchodzone dawniej w ZSRR i krajach bloku socjalistycznego, obecnie w niektórych państwach obszaru postradzieckiego. Jedno z głównych świąt państwowych w Federacji Rosyjskiej i Republice Białorusi.
8 maja w Polsce.
8 maja 1945 odbyło się posiedzenie Rady Ministrów z udziałem prezydenta Krajowej Rady Narodowej. Oprócz daty 9 maja proponowano ustanowienie święta na dzień 8 maja (propozycja marszałka Michała Roli-Żymierskiego) oraz 10 maja (propozycja rządu). Ostatecznie w Polsce Narodowe Święto Zwycięstwa i Wolności zostało ustanowione dekretem z 8 maja 1945 zatwierdzonym przez Krajową Radę Narodową, której przewodził Bolesław Bierut. Art. 1 tegoż dekretu głosił:
W Polsce Ludowej święto obchodzone było uroczyście w latach 1946–1989, a w okresie 1945–1950 był to dzień wolny od pracy. Został zniesiony z wykazu dni wolnych ustawą z 15 stycznia 1951. Przywrócono ponownie dzień wolny od pracy w latach 1982-1989. Główne obchody przeprowadzano na Placu Zwycięstwa lub Placu Defilad w Warszawie.
Po 1990 r. nie organizowano oficjalnych uroczystości, jednak w wielu miastach jednostki wojskowe wspólnie z samorządami organizowały własne obchody święta. Oprócz tego nieregularnie żołnierze polscy brali udział w paradzie w Moskwie.
Pomimo zmian ustrojowych w Polsce, obchodzone 9 maja Narodowe Święto Zwycięstwa i Wolności pozostało oficjalnym świętem państwowym. W 2014 r. zwrócił na to uwagę dyrektor Biura Edukacji Publicznej IPN Andrzej Zawistowski. W końcu marca 2015 r. z powodu nadchodzącej 70. rocznicy zakończenia II wojny światowej w Europie, Prezes IPN Łukasz Kamiński skierował na ręce Marszałka Sejmu RP pismo z prośbą o zniesienie Narodowego Święta Zwycięstwa i Wolności obchodzonego 9 maja. 24 kwietnia 2015 Sejm RP przyjął ustawę o Narodowym Dniu Zwycięstwa obchodzonym 8 maja, jednocześnie znosząc Narodowe Święto Zwycięstwa i Wolności obchodzone 9 maja. Początkowo planowano dla święta 8 maja nazwę "Narodowe Święto Zwycięstwa" albo nawet całkowite zniesienie tego święta, tj. bez ustanawiania innego święta związanego z zakończeniem II wojny światowej. Później planowano, by nazwa święta 8 maja brzmiała "Dzień Zwycięstwa", tj. bez przymiotnika "narodowy".
9 maja w Rosji.
W okresie istnienia Związku Radzieckiego, Dzień Zwycięstwa (9 maja) był obchodzony we wszystkich krajach bloku wschodniego.
W 1985 roku w defiladzie w Moskwie maszerowali weterani Wojska Polskiego 1 Polskiej Dywizji Piechoty im. Tadeusza Kościuszki. Polacy maszerowali za radzieckimi weteranami uczestnikami parady zwycięstwa w Moskwie w 1945 roku. Oprócz Polaków zagranicznymi uczestnikami parady byli weterani z Czechosłowacji, którzy maszerowali za Polakami.
W latach 90. XX wieku obchody Dnia Zwycięstwa były znacznie skromniejsze. Zmieniło się to, gdy Władimir Putin doszedł do władzy. Obchody 60. rocznicy w 2005 stały się największym świętem narodowym i ludowym.
W obchodach 65. rocznicy w 2010 roku wzięły udział wojska z następujących krajów (wg kolejności marszu): Azerbejdżan, Armenia, Białoruś, Kazachstan, Kirgistan, Mołdawia, Tadżykistan, Ukraina, Polska, Zjednoczone Królestwo, Stany Zjednoczone, Francja, Turkmenistan. Zaproszenia do udziału nie przyjął Uzbekistan. Nie zaproszono Gruzji, uzasadniając to wystąpieniem Gruzji ze Wspólnoty Niepodległych Państw. Polacy maszerowali zaraz za krajami byłego Związku Radzieckiego, a przed aliantami zachodnimi. Spiker zaznaczył udział Polaków w walkach o Berlin oraz udział w defiladzie zwycięstwa w Moskwie w 1945 roku.
Obchody 70. rocznicy w 2015 były okazją do budowania dumy narodowej w obliczu problemów gospodarczych i geopolitycznych. W paradzie w Moskwie wzięło udział 16 000 rosyjskich żołnierzy, 1300 żołnierzy z 10 krajów, około 200 pojazdów opancerzonych, 150 samolotów i śmigłowców. W defiladzie wzięły udział wojska z państw (wg kolejności marszu): Azerbejdżan, Armenia, Białoruś, Kazachstan, Kirgistan, Tadżykistan, Indie, Mongolia, Serbia, Chiny. Pomimo zaproszenia w paradzie nie wzięła udziału Polska. Na paradzie zaprezentowano publicznie najnowsze konstrukcje rosyjskiego przemysłu wojskowego takie jak czołg T-14 Armata.
Obchody 75. rocznicy w 2020 były ograniczone lub opóźnione z powodu epidemii koronawirusa. 9 maja 2020 parada składała się wyłącznie z części powietrznej, a zasadniczą Paradę Zwycięstwa zorganizowano z opóźnieniem, 24 czerwca 2020 – w 75. rocznicę pierwszej Parady Zwycięstwa. W Paradzie wzięło udział ponad 15 000 żołnierzy, z czego przemaszerowało ponad 13 000 żołnierzy, przejechało 234 pojazdów, przeleciało 80 śmigłowców i samolotów. Wzięły udział wojska z następujących krajów (wg kolejności marszu): Azerbejdżan, Armenia, Białoruś, Indie, Kazachstan, Kirgistan, Chiny, Mołdawia, Mongolia, Serbia, Tadżykistan, Turkmenistan i Uzbekistan.
9 maja na Ukrainie.
Od 2015 zamiast Dnia Zwycięstwa na Ukrainie jest ustanowiony Dzień Zwycięstwa nad Nazizmem w II Wojnie Światowej.
Czas Pamięci i Jedności.
22 listopada 2004 Zgromadzenie Ogólne ONZ ustanowiło dni 8 i 9 maja "czasem pamięci i jedności ofiar II Wojny Światowej"

</doc>
<doc id="904592" url="https://pl.wikipedia.org/wiki?curid=904592" title="Vergobretus">
Vergobretus

Vergobretus – najwyższy urzędnik w galijskim plemieniu Eduów, który posiadał uprawnienia równe królowi (mógł nawet decydować o życiu i śmierci swoich współplemieńców). Wybierano dwóch vergobreti na okres jednego roku. Eduowie 
stworzyli ten urząd wzorując się na urzędzie rzymskich konsulów.
Bibliografia.
Małecki Mirosław, "Galia i jej mieszkańcy w oczach Cezara", "Wiadomości Historyczne" 1984 z.2, s 99-108 &lt;br&gt; 
Caesar C. I., "De bello Gallico", I, 16

</doc>
<doc id="904593" url="https://pl.wikipedia.org/wiki?curid=904593" title="Karrot Kommando">
Karrot Kommando

Karrot Kommando – polska niezależna agencja wydawnicza utworzona w 2005 przez Piotra Maślankę. Zajmuje się wydawaniem płyt, organizacją koncertów i managementem zespołów z kręgu muzyki reggae i folk.

</doc>
<doc id="904597" url="https://pl.wikipedia.org/wiki?curid=904597" title="Krajnik (jezioro)">
Krajnik (jezioro)

Krajnik – jezioro w zachodniej Polsce w województwie lubuskim, najmniejsze, a zarazem najgłębsze (35 m) z grupy jezior lubniewickich. Akwen ma kształt owalny i regularny, brzegi wysokie, częściowo zalesione. Jezioro przylega od zachodu do Lubniewic, jego wody mieszczą się w III klasie czystości. Nad brzegiem znajduje się ośrodek wypoczynkowy z plażą i pomostem, w Lubiewicach pole namiotowe. Przez jezioro przepływa rzeczka Lubniewka (Lubna).

</doc>
<doc id="904601" url="https://pl.wikipedia.org/wiki?curid=904601" title="Jezioro Skąpe (powiat chojnicki)">
Jezioro Skąpe (powiat chojnicki)

 
Jezioro Skąpe (kaszb. "Jezoro Skapé") – długie przepływowe jezioro rynnowe w Polsce położone na Równinie Charzykowskiej w województwie pomorskim, w powiecie chojnickim, w gminie Brusy na obszarze Kaszub Południowych w kompleksie leśnym Borów Tucholskich. Z jeziora wypływa rzeka Parzenica. Charakteryzuje się wysokimi, piaszczystymi i całkowicie zalesionymi brzegami.
Powierzchnia zwierciadła wody według różnych źródeł wynosi od 123,5 ha przez 132,2 ha do 156,06 ha.
Zwierciadło wody położone jest na wysokości 139,0 m n.p.m. lub 140,1 m n.p.m. Średnia głębokość jeziora wynosi 7,1 m, natomiast głębokość maksymalna 20,1 m lub 20,5 m.
W oparciu o badania przeprowadzone w 1995 roku wody jeziora zaliczono do II klasy czystości.
Opis jeziora.
Jezioro nie posiada żadnej infrastruktury budowlanej wokół brzegów, ani drogi asfaltowej. Na południowym krańcu jeziora możliwe jest wodowanie łodzi za sprawą niskiego twardego łąkowego brzegu i dostępnej drogi gruntowej. Południowy kraniec jeziora to także niewielka budowla hydrotechniczna z jazem. Północny kraniec jeziora łączy się nie zarośniętą cieśniną z niewielkim płytkim zamulonym rozlewiskiem (jezioro Łazy, długość ok. 200 m), które poprzez naturalny ciek wodny bez odczuwalnego nurtu (długość ok. 200 m) łączy się z okrągłym jeziorem Blewiec o średnicy do 500 m.. Wspomniane przesmyki wodne są dostępne dla kajaków, kanadyjek i łodzi wiosłowych.

</doc>
<doc id="904603" url="https://pl.wikipedia.org/wiki?curid=904603" title="Nerw łokciowy">
Nerw łokciowy

Nerw łokciowy () – jeden z nerwów części podobojczykowej splotu ramiennego (C8-Th1).
Przebieg nerwu.
Nerw pochodzi ze splotu ramiennego z gałązek nerwów rdzeniowych C8-Th1. W dole pachowym biegnie po przyśrodkowej stronie tętnicy pachowej. Na ramieniu przebiega razem z tętnicą ramienną i stopniowo oddala się od niej ku tyłowi.
W okolicy stawu łokciowego przebiega w bruździe leżącej na powierzchni tylnej nadkłykcia przyśrodkowego kości ramiennej. Tutaj leży on bezpośrednio pod skórą i daje się łatwo wyczuć jako dość gruby powrózek. Przy urazie tej okolicy odczuwa się ból i mrowienie, przebiegające po stronie łokciowej przedramienia aż do palca małego.
Na przedramieniu nerw przebiega między głowami m. zginacza łokciowego nadgarstka i razem z tętnicą łokciową biegnie po jego powierzchni wewnętrznej do okolicy nadgarstka.
W dolnej czwartej części przedramienia nerw wychodzi spod mięśnia i układa się między ścięgnami: m. zginacza łokciowego nadgarstka i zginacza głębokiego palców. Po drodze oddaje gałąź grzbietową (r.dorsalis, n. ulnaris), która przebiega pod ścięgnem m. zginacza łokciowego nadgarstka i przechodzi na stronę grzbietową ręki. Biegnąc na troczku zginaczy nerw dzieli się na gałąź powierzchowną do skóry palców IV i V oraz gałąź głęboką do mięśni ręki.
Porażenie nerwu łokciowego.
Charakterystycznym zespołem objawów porażenia n. ulnaris jest tzw. ręka szponiasta. Do porażenia nerwu łokciowego dochodzi stosunkowo często, zwłaszcza w przypadku urazów dalszego końca kości ramiennej i okolicy stawu łokciowego. Oprócz całkowitego porażenia nerwu, może dochodzić do jego ucisku w przebiegu zespołu kanału Guyona oraz zespołu tunelu nerwu łokciowego.
Podczas porażenia nerwu upośledzeniu ulegają:
Dochodzi również do zaników mięśni ręki (m.in. wygładza się kłębik) oraz do zaburzeń wydzielania potu. Skóra staje się sucha i odbarwiona.

</doc>
<doc id="904606" url="https://pl.wikipedia.org/wiki?curid=904606" title="Jednorodność fizyczna kryształu">
Jednorodność fizyczna kryształu

Jednorodność fizyczna kryształu – polega na tym, że kryształ w każdym swoim miejscu wykazuje jednakowe własności fizyczne skalarne. &lt;Br&gt; Jest to jednak zależne od skali w jakiej przeprowadza się obserwację. Ciało jednorodne makroskopowo może okazać się niejednorodne mikroskopowo. 

</doc>
<doc id="904607" url="https://pl.wikipedia.org/wiki?curid=904607" title="Pierwsza wojna szwedzko-polska 1600-1611">
Pierwsza wojna szwedzko-polska 1600-1611



</doc>
<doc id="904608" url="https://pl.wikipedia.org/wiki?curid=904608" title="Graniastosłup prawidłowy">
Graniastosłup prawidłowy

Graniastosłup prawidłowy – graniastosłup prosty, którego podstawa jest wielokątem foremnym.
Graniastosłupem prawidłowym jest np. sześcian.
W graniastosłupie prawidłowym wszystkie krawędzie boczne mają identyczną długość, ściany boczne są przystającymi prostokątami.
Graniastosłup prawidłowy, którego podstawą jest n-kąt foremny, określa się jako "graniastosłup prawidłowy n-kątny", np. graniastosłup prawidłowy trójkątny, graniastosłup prawidłowy czworokątny itd.
Wzory.
Przyjęte oznaczenia:

</doc>
<doc id="904609" url="https://pl.wikipedia.org/wiki?curid=904609" title="Herb Księstwa Warszawskiego">
Herb Księstwa Warszawskiego

Herb Księstwa Warszawskiego przedstawia na tarczy dzielonej w słup w polu prawym herb Saksonii – naprzemianlegle dziesięć czarnych i żółtych pasów, na których w skos korona ruciana zielona. Jest to jednocześnie herb dynastii Wettynów, z której pochodził władca Księstwa Warszawskiego Fryderyk August I. W polu lewym, czerwonym znajduje się herb Polski, biały orzeł w zamkniętej koronie oraz z królewskimi insygniami – złotymi berłem i jabłkiem – w szponach. Całość wieńczyła zamknięta korona.
Wizerunek herbu zachował się do dnia dzisiejszego na murach twierdzy Modlin.

</doc>
<doc id="904613" url="https://pl.wikipedia.org/wiki?curid=904613" title="Jednorodność chemiczna kryształu">
Jednorodność chemiczna kryształu

Jednorodność chemiczna kryształu – polega na tym, że kryształ w każdym swoim miejscu wykazuje jednakowy skład chemiczny.
Wskutek różnych zakłóceń zachodzących podczas narastania kryształu jednorodność chemiczna nie zawsze bywa w pełni zachowana, np. z powodu budowy strefowej. 

</doc>
<doc id="904616" url="https://pl.wikipedia.org/wiki?curid=904616" title="Rekursja">
Rekursja



</doc>
<doc id="904618" url="https://pl.wikipedia.org/wiki?curid=904618" title="Rekurencja">
Rekurencja

Rekurencja, rekursja (z , przybiec z powrotem) – odwoływanie się funkcji lub definicji do samej siebie.
W logice wnioskowanie rekurencyjne opiera się na założeniu istnienia pewnego stanu początkowego oraz zdania (lub zdań) stanowiącego podstawę wnioskowania (przy czym, aby cały dowód był poprawny, zarówno reguła, jak i stan początkowy muszą być prawdziwe). Istotą rekurencji jest tożsamość dziedziny i przeciwdziedziny reguły wnioskowania, wskutek czego wynik wnioskowania może podlegać tej samej regule zastosowanej ponownie.
Rekurencja jest podstawową techniką wykorzystywaną w funkcyjnych językach programowania. Należy jednak zachować ostrożność przy używaniu rekurencji w rzeczywistych programach. Ryzyko istnieje szczególnie przy przetwarzaniu dużej ilości głęboko zagnieżdżonych danych. Rekurencja może spowodować błąd przepełnienia stosu, chyba że język stosuje optymalizacje rekurencji ogonowej lub gdy stosuje się trampolinę.
W językach, w których nie ma możliwości użycia rekurencji, a w których funkcje są typem pierwszoklasowym, istnieje możliwość dodania obsługi rekurencji poprzez kombinator Y. Przykładem może być rachunek lambda.
Przykładem rekurencji jest obraz jaki powstaje, gdy postawimy przed sobą dwa lustra, lub gdy skierujemy kamerę na ekran, który wyświetla obraz z kamery, lub używając niektórych aplikacji do wideokonferencji, gdy udostępnia się pulpit i patrzy na swój udostępniony ekran wewnątrz okna tej aplikacji. Przykładem rekurencji jest także rosyjska zabawka Matrioszka.
Społeczność hackerów stosuje często rekurencyjne nazwy dla wolnego oprogramowania. Niektóre strony w zabawny sposób pokazują czym jest rekurencja jak np. Google czy Słownik Hackerów (ang. Jargon File).
Przykłady.
Na prostym przykładzie:
Na przykładzie zastosowań matematycznych poniższa definicja ciągu Fibonacciego jest rekurencyjna:
lub inaczej:
gdyż definiuje funkcję odwołując się w definicji do niej samej.
Każda definicja rekurencyjna potrzebuje przynajmniej jednego przypadku bazowego (nierekurencyjnego); w tym przypadku są to wartości dla 0 i 1. W przeciwnym wypadku nigdy się nie zakończy.
Dla przykładu, obliczenie formula_6 wygląda następująco:
Innym przykładem jest wyliczanie największego wspólnego dzielnika za pomocą algorytmu Euklidesa:
lub inaczej:
Jeśli program nie jest w rzeczywistości rekurencyjny, to rekurencja może poważnie zwiększyć złożoność obliczeniową. Ponadto zawsze zwiększa ona zapotrzebowanie programu na pamięć operacyjną (chyba że zostanie użyta możliwa w pewnych przypadkach optymalizacja zwana rekurencją ogonową), gdyż wymaga zapamiętania m.in. adresów powrotu, pozwalających programowi „zorientować się”, do którego miejsca ma wrócić po zakończeniu jednego z wywołań rekurencyjnych. Inną częstą wadą rekurencji jest kompletnie niezależne rozwiązywanie podproblemów, tak, że czasem jeden problem jest rozwiązywany w kilku miejscach rozwinięcia rekurencji, np. w powyższym przykładzie obliczania formula_6 niepotrzebnie jest dwukrotnie obliczana wartość formula_17 (porównaj: programowanie dynamiczne). Takie problemy nie pojawiają się przy drugim z przykładów. Jednak, niezaprzeczalną zaletą rekurencji jest przejrzystość programów, które z niej korzystają.
Jedną z typowych sytuacji, w których stosuje się rekurencję, jest przeszukiwanie struktury danych w postaci nieregularnego drzewa, np. plików XML. Funkcja, która sprawdza czy w danym obiekcie XML istnieje element o określonej zawartości mogłaby wyglądać następująco (tutaj w PHP przy użyciu klasy SimpleXML):
 function find_text($text, $tree) {
 // sprawdź zawartość aktualnego elementu
 if ($text == (string)$tree) {
 return true;
 // sprawdź wszystkie jego dzieci
 foreach ($tree as $node) {
 // tutaj następuje wywołanie rekurencyjne
 if (find_text($text, $node)) {
 return true;
 // nic nie znaleziono
 return false;
 

</doc>
<doc id="904619" url="https://pl.wikipedia.org/wiki?curid=904619" title="Torrox Costa">
Torrox Costa

 
Torrox-Costa to miasto w prowincji Málaga w hiszpańskiej Andaluzji. Liczba mieszkańców wynosi ok. 13 tys., a powierzchnia wynosi ok. 60 km².

</doc>
<doc id="904624" url="https://pl.wikipedia.org/wiki?curid=904624" title="Europop (album)">
Europop (album)

Europop – pierwszy album zespołu Eiffel 65 z 1999 roku, wydany w gatunku tanecznego popu.
25 lutego 2000 album zdobył status podwójnej platynowej płyty na terenie Stanów Zjednoczonych. W Polsce uzyskał certyfikat złotej płyty.

</doc>
<doc id="904626" url="https://pl.wikipedia.org/wiki?curid=904626" title="Żółwie aż do końca">
Żółwie aż do końca

Żółwie aż do końca. () – ironiczne zdanie przywołujące pozycję kosmologiczną, która nie proponując ostatecznego fundamentu, skazana jest na nieskończoną regresję w wyjaśniania podstaw lub początku świata. Wyrażenie stało się idiomem szczególnie w anglojęzycznej wspólnocie naukowej, gdzie używane jest dla wskazania braku ostatecznego (lub akceptowalnego) uzasadnienia danej teorii.
Opis.
W książce Stephena Hawkinga z 1988 "Krótka historia czasu" () na początku pierwszego rozdziału jest opisana następująca anegdota, wymiana zdań pomiędzy naukowcem i starszą panią:

</doc>
<doc id="904627" url="https://pl.wikipedia.org/wiki?curid=904627" title="Eurydyka">
Eurydyka



</doc>
<doc id="904629" url="https://pl.wikipedia.org/wiki?curid=904629" title="Parzenica">
Parzenica

Parzenica – struga wypływająca z Jeziora Wielewskiego i uchodząca do rzeki Niechwaszcz w południowym regionie Kaszub zwanym Zaborami. Struga przepływa przez następujące jeziora: Głuchówko, Swatki, Blewiec, Łazy oraz Skąpe.
Parzenica stanowi szlak spływów kajakowych.

</doc>
<doc id="904631" url="https://pl.wikipedia.org/wiki?curid=904631" title="EWR">
EWR



</doc>
<doc id="904637" url="https://pl.wikipedia.org/wiki?curid=904637" title="Štefan Svitek">
Štefan Svitek

Štefan Svitek (ur. 23 stycznia 1960 w Podbrezovej, zm. 8 czerwca 1989 w Bratysławie) – słowacki morderca, recydywista, ostatni przestępca stracony w Czechosłowacji przed zniesieniem kary śmierci. 
Na karę śmierci skazany wyrokiem sądu w Bańskiej Bystrzycy za wyjątkowo bestialskie zabójstwo żony i dwójki dzieci, popełnione 30 października 1987 roku. Svitek był alkoholikiem, co było źródłem jego problemów. Często tracił z tego powodu pracę. Feralnego dnia pił alkohol od rana. Gdy wrócił późnym wieczorem do domu, był bardzo agresywny. Przerażona żona schowała się z dziećmi w pokoju. Gdy nie otwierała drzwi, Svitek zniszczył je siekierą. Później zabił całą trójkę tym narzędziem. Następnie zgwałcił martwą żonę, a jej zwłoki zbezcześcił, rozcinając je nożem i wyjmując organy wewnętrzne. Nad ranem poszedł do domu rodziców i przebywał tam do czasu zatrzymania. Sam powiadomił policję o zbrodni po dwóch dniach.

</doc>
<doc id="904641" url="https://pl.wikipedia.org/wiki?curid=904641" title="Wergina">
Wergina

Wergina (gr. Βεργίνα, mac., bułg. Кутлеш) – wieś i stanowisko archeologiczne w północno-wschodniej Grecji, na północ od Olimpu, w pobliżu miasta Weria.
W 1996 roku stanowisko archeologiczne zostało wpisane na listę światowego dziedzictwa UNESCO.
Leży w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Imatia. Jest historyczną siedzibą gminy Weria. W 2011 roku miejscowość liczyła 1242 mieszkańców.
Zachowały się tu ruiny starożytnego Ajgaj – najstarszej stolicy starożytnej Macedonii. Po przeniesieniu stolicy do Pelli, Ajgaj służyło jako nekropolia – grzebano tu królów Macedonii (spoczęło tu m.in. ciało Filipa II, który został zamordowany właśnie w Ajgaj). Do naszych czasów zachował się tu m.in. kompleks grobowców komorowych, nazwanych "Grobowcami Królewskimi", "Pałac Królewski" oraz tzw. "Grobowiec Macedoński", w istocie złożony z pięciu mniejszych grobowców. Na otaczającej stanowisko równinie odkryto też kurhany z epoki żelaza (X–VII wiek p.n.e.) oraz ruiny amfiteatru, w którym zginął Filip II. Wykopaliska z terenu Werginy zaliczają się do najbogatszych od czasu odkrycia Myken. Wciąż trwają prace wykopaliskowe, od połowy 2018 roku tereny archeologiczne pałacu są sporadycznie udostępniane do zwiedzania, z pełnym otwarciem przewidzianym na rok 2022. Po katastrofach geologicznych i pomimo wcześniejszych wielkich konstrukcji zabezpieczających, od I wieku n.e. miasto przestało być zamieszkiwane.
Grobowce Królewskie.
Kompleks obejmuje cztery grobowce, umiejscowione pod tzw. Wielkim Kurhanem o wysokości 13 m i średnicy 110 m: 
Pałac Królewski.
Położone około 1 km od Werginy, w rejonie wsi Palatitsa (nazwę tę można przetłumaczyć z greckiego, jako "Pałacówka"), ruiny pałacu pochodzą najprawdopodobniej z III wieku p.n.e. Była to letnia rezydencja macedońskiego króla Antygona II Gonatasa. W czasach swojej świetności pałac był dwupoziomowym budynkiem o powierzchni 9250 m2, wymiary głównych zabudowań to 104,5m x 88,5m. Do naszych czasów zachowały się głównie fundamenty oraz fragmenty kolumn i kapiteli w miejscu dawnych propylei oraz podłogi z mozaikami.

</doc>
<doc id="904645" url="https://pl.wikipedia.org/wiki?curid=904645" title="Ajgaj">
Ajgaj



</doc>
<doc id="904648" url="https://pl.wikipedia.org/wiki?curid=904648" title="Vergina">
Vergina



</doc>
<doc id="904650" url="https://pl.wikipedia.org/wiki?curid=904650" title="Werjina">
Werjina



</doc>
<doc id="904651" url="https://pl.wikipedia.org/wiki?curid=904651" title="Bolatice">
Bolatice

Bolatice () – wieś w Czechach w kraju morawsko-śląskim, w ziemi hulczyńskiej. Bolatice zamieszkuje ok. 4200 mieszkańców. Gmina katastralna "Bolatice" obejmuje również osadę i część gminy "Borová" ().
Nazwa miasta.
W miejscowej gwarze laskiej nazwa wymawiana jest jako "Bolaczyce", w średniowieczu zapisywana czasem ze zmianą a &gt; ě, np. Poleticze (1349, na zapis nazw w tym źródle duży wpływ miał język niemiecki), ale zmiana zanikła pod wpływem miejscowego narzecza. Nazwa patronimiczna wywodzona jest od imienia Bol'ata &lt; Bolęta, spokrewnionego z imionami typu Bolemyr, Bolesław itd.
Historia.
Miejscowość po raz pierwszy wzmiankowana w 1250 roku jako "Bolatiz" lub "Bolatitz", kiedy to należała do Margrabstwa Moraw, później do wydzielonego z niego w 1269 księstwa opawskiego, które to co najmniej od końca XV wieku uważano już za część Górnego Śląska. W 1682 w stronę Wiednia zmierzał tędy polski król Jan III Sobieski, co przyczyniło się do poświęcenia w 1703 miejscowego kościoła imieniem św. Stanisława ze Szczepanowa.
Po wojnach śląskich znalazła się w granicach Prus. Od 1784 państwo pruskie sprzedało majątek bolaticki braciom barono Eugenowi i Aloisemu Henn z Hennebergu. Dwa lata później założyli oni osadę "Henneberg", przyłączoną do Bolatic w 1893, od 1949 pod nazwą Borová. Od 1818 w nowym powiecie raciborskim. Wieś zamieszkała była przez czeskojęzycznych i katolickich Morawców i kilkuset osobową grupę polskojęzycznych Ślązaków (w 1890 z 2074 mieszkańców 1174 było czesko-, 254 polsko- a 46 niemieckojęzycznymi) i jako część tzw. kraiku hulczyńskiego w 1920 została przekazana Czechosłowacji.
Postaci.
W Bolaticach urodzili się niemiecki pisarz August Scholtis (1901-1969) i czeski aktor i lalkarz Pavel Návrat (1921-2010).
W latach 1910-1914 nauczycielem w szkole w Bolaticach był Karl Sczodrok (1890-1978, w czasach nazistowskich (1940) zmienił nazwisko na Schodrok) późniejszy wydawca pisma „Der Oberschlesier”.

</doc>
<doc id="904655" url="https://pl.wikipedia.org/wiki?curid=904655" title="Stefan Svitek">
Stefan Svitek



</doc>
<doc id="904664" url="https://pl.wikipedia.org/wiki?curid=904664" title="Aigai">
Aigai



</doc>
<doc id="904670" url="https://pl.wikipedia.org/wiki?curid=904670" title="FC Volendam">
FC Volendam

Football Club Volendam - holenderski klub piłkarski mający siedzibę w mieście Volendam, obecnie grający w Eredivisie.
FC Volendam został założony 1 czerwca 1920 roku przez lokalnych rybaków, pod nazwą Victoria. W 1923 roku klub został przemianowany na FC Volendam. Mieszczący się w katolickiej miejscowości FC Volendam niedługo potem został przyjęty do Katolickiego Związku Piłki Nożnej Holandii. W latach 1935 i 1938 wywalczył tytuł katolickiego mistrza Holandii. Podczas II wojny światowej FC Volendam został zmuszony przez nazistów do przyłączenia się do Królewskiego Holenderskiego Związku Piłki Nożnej. W 1955 roku zespół został przyjęty do profesjonalnej ligi. Niedługo potem do Volendam przylgnął pseudonim "Heen-en-weer club", czyli drużyny spadającej i awansującej. Drużyna grała w Eerstedivisie, a w 1959 roku awansowała do Eredivisie pierwszy raz w swojej historii. W 1960 roku spadł z ligi, a w 1961 roku awansował do niej. Następnie w 1964 roku znów został relegowany do drugiej ligi, a w 1967 roku do niej powrócił na 2 lata, po czym w 1969 roku znów spadł i awansował rok później. Z kolei w 1972 roku ponownie grał w drugiej lidze, a w 1977 roku miał miejsce kolejny awans. W 1979 roku kolejna degradacja, w 1983 roku promocja, w 1985 znów degradacja, w 1987 awans, w 1998 roku spadek, a w 2003 ponownie awans na rok i w 2004 roku spadek do drugiej ligi. W sezonie 2007/2008 po zwycięstwie w rozgrywkach Eerstedivisie FC Volendam awansował do Eredivisie.

</doc>
<doc id="904671" url="https://pl.wikipedia.org/wiki?curid=904671" title="Sztywny układ równań">
Sztywny układ równań

Sztywny układ równań różniczkowych zwyczajnych – liniowy układ równań różniczkowych zwyczajnych
gdzie formula_2 jest macierzą kwadratową stopnia formula_3 dla którego
Liczba formula_8 nazywana jest czasem "współczynnikiem sztywności" układu.
W zależności od wartości liczby formula_8 układ może być nazywany np. "bardzo sztywnym" dla formula_10 bądź "mało sztywnym" dla formula_11

</doc>
<doc id="904674" url="https://pl.wikipedia.org/wiki?curid=904674" title="Theo van Gogh (marszand)">
Theo van Gogh (marszand)

Theo van Gogh (ur. 1 maja 1857, Groot-Zundert, zm. 25 stycznia 1891, Utrecht) – młodszy brat malarza Vincenta van Gogha, którego wspierał przez cały okres twórczości zarówno finansowo, jak i duchowo. Theo był handlarzem dziełami sztuki, w tym również obrazami, które malował brat. Zmarł w pół roku po śmierci Vincenta i został pochowany obok brata.
Przyjaźń braci przedstawił Robert Altman w filmie "Vincent i Theo".
Prawnuk Theo van Gogha, nazywający się również Theo van Gogh, był reżyserem filmowym, znanym z kontrowersyjnej krytyki świata islamskiego. Został zamordowany w wieku 47 lat.
Życiorys.
W 1873 Theo van Gogh rozpoczął pracę jako marszand w brukselskiej galerii sztuki, należącej do jego wuja Hendricka van Gogha. Zawodem marszanda zainteresował się pod wpływem Vincenta, który w takim charakterze pracował w 1869 i zachęcał brata do zwiedzania muzeów i kolekcjonowania odbitek i reprodukcji obrazów współczesnych artystów.
Po pięciu miesiącach pracy u wuja Theo przeniósł się do Hagi, gdzie pracował jako marszand w oddziale Goupil &amp; Cie, znanej na arenie międzynarodowej firmy dealerskiej założonej w Paryżu, pośredniczącej w obrocie obrazami i grafiką, posiadającą wiele oddziałów w Europie i Stanach Zjednoczonych. Haga była w tym czasie ożywionym centrum artystycznym znanym jako szkoła haska. Goupil bardzo przyczyniła się do rozpropagowania osiągnięć szkoły. Theo zaprzyjaźnił się z wieloma jej członkami. 
W 1878 Theo został wysłany do Paryża na Wystawę Światową, po czym postanowił osiąść w tym mieście. Ok. 1880 został dyrektorem paryskiego oddziału Goupil &amp; Cie, położonego przy Boulevard Montmartre 19. W Paryżu pracował w latach 1880–1890. Vincent natomiast w 1876 zakończył pracę w Goupil &amp; Cie i postanowił zostać malarzem. W 1886 przyjechał do Paryża, gdzie przez dwa lata mieszkał razem z Theo. Działalność Theo z okresu 1880–1890 jest dobrze znana dzięki korespondencji, jaką utrzymywał z Vincentem oraz z innymi artystami. Theo, pomimo iż był związany umową z Goupil &amp; Cie, miał w pewnej mierze wolną rękę, co wykorzystywał do promowania innych artystów, m.in. przyjaciela Vincenta, Paula Gauguina. Jako marszand skupował, wystawiał i sprzedawał obrazy Claude’a Moneta. Przez jego ręce przeszło ok. 70 obrazów tego artysty. Theo wypracował własną technikę marketingową, polegającą na eksponowaniu prac jednego artysty, podchwyconą następnie przez innych marszandów. Umożliwiło im to odróżnienie się od wystaw organizowanych przez paryski salon, krytykowany powszechnie jako „wielki bazar”, na którym tysiące prac bezkrytycznie ustawiano w stosy. Theo utrzymywał także kontakty z Pissarro, którego obrazy trudniej było mu sprzedać, a także z Degas. Interesował się ponadto Sisleyem, Renoirem, Besnardem, Carrièrem i Raffaëllim. Próbował również sprzedawać obrazy brata, ale bez powodzenia. 
W Paryżu Theo poznał innego marszanda, Andriesa Bongera i jego siostrę Johannę, z którą 17 kwietnia 1889 ożenił się. Para miała jedno dziecko, które przyszło na świat 31 stycznia 1890 i które otrzymało imię Vincent Willem, na cześć starszego brata Theo. 
Gdy Vincent 29 lipca 1890 zmarł, Theo bardzo przeżył śmierć brata. Po pogrzebie powrócił do Auvers, by zająć się spuścizną po zmarłym. Podupadł na zdrowiu. Zachorował na nerki. Do tego doszły problemy psychiczne, w następstwie których musiał poddać się leczeniu w szpitalu psychiatrycznym. Wkrótce został zwolniony z pracy. Po wyjściu ze szpitala żona Johanna zabrała go do Holandii, do Utrechtu, gdzie ponownie znalazł się w szpitalu psychiatrycznym. Kilka tygodni później dostał rozległego udaru mózgu i zapadł w stan śpiączki, z której już się nie obudził. Zmarł 25 stycznia 1891, w pół roku po Vincencie. Został najpierw pochowany w Utrechcie, ale w 1914 przeniesiono jego szczątki do Auvers i złożono je w grobie na małym cmentarzu, obok brata Vincenta. Ich grób ozdobiły proste, identyczne w formie kamienie nagrobne.

</doc>
<doc id="904677" url="https://pl.wikipedia.org/wiki?curid=904677" title="Kras Stadion">
Kras Stadion

Kras Stadion – wielofunkcyjny stadion w mieście Volendam w Holandii. Najczęściej używany jest jako stadion piłkarski, a swoje mecze rozgrywa na nim drużyna FC Volendam. Stadion może pomieścić 8 500 widzów, a swoją nazwę zawdzięcza prezesowi klubu. Obiekt został wybudowany w 1975 roku.

</doc>
<doc id="904682" url="https://pl.wikipedia.org/wiki?curid=904682" title="Henryk Ładosz">
Henryk Ładosz

Henryk Ładosz (ur. 18 października 1902 we Wrotnowie, zm. 16 października 1979 w Warszawie) – polski aktor i recytator, specjalizujący się w bajkach dziecięcych.
W latach 1948–1952 wicedyrektor Szkoły Dramatycznej Teatru Lalek w Warszawie (nauczyciel m.in. Jana Kobuszewskiego). Przyjaciel K.I. Gałczyńskiego (uwieczniony w wielu jego utworach). Był radnym Stołecznej Rady Narodowej, a także kierownikiem Wydziału Kultury i Sztuki. Odznaczony Medalem za Warszawę 1939-1945 (1946). Pochowany na cmentarzu Powązki Wojskowe w Warszawie (kwatera B39-3-5).

</doc>
<doc id="904690" url="https://pl.wikipedia.org/wiki?curid=904690" title="USS Forrestal (CV-59)">
USS Forrestal (CV-59)

USS Forrestal (oznaczenie taktyczne CV-59, swego czasu także AVT-59 i CVA-59) – lotniskowiec United States Navy z okresu wojny wietnamskiej, pierwszy okręt typu "Forrestal".
Budowę USS "Forrestal" rozpoczęto 14 lipca 1952, a jego wodowanie nastąpiło 11 grudnia 1954. Do służby okręt wszedł 1 października 1955.
Służba.
Wczesna służba.
29 października 1963 roku w ramach prób zaopatrywania nowych lotniskowców, na okręcie lądował i startował z niego samolot transportowy KC-130F Hercules. Powtórnie próby prowadzono 21-22 listopada. Chociaż operacje przebiegały pomyślnie, zdecydowano, że pomysł lądowania tak ciężkich maszyn na pokładach lotniskowców jest zbyt ryzykowny i wymaga świetnie wyszkolonych pilotów (skrzydło mijało nadbudówkę w odległości 5 metrów), a nadto dezorganizuje pozostałe operacje lotnicze w tym czasie.
Służba w Wietnamie i pożar.
"Forrestal" w czerwcu 1967 został wysłany do Wietnamu. Miesiąc później, 29 lipca, na pokładzie wybuchł pożar, podczas którego doszło do eksplozji bomb lotniczych, co doprowadziło do śmierci 134 marynarzy i zranienia 161, a gdyby nie udało się opanować pożaru, to groziło to zatonięciem okrętu. 
O 10.50 czasu lokalnego podczas odłączania zasilania zewnętrznego od samolotu Phantom (przed jego przetoczeniem do katapulty startowej) przypadkowo została odpalona rakieta niekierowana Zuni. Pocisk przeleciał przez pokład i uderzył w samolot A-4 Skyhawk stojący naprzeciwko. Pocisk nie eksplodował (uzbrojenie następowało dopiero po kilkuset metrach lotu), ale rozbił podskrzydłowy zbiornik paliwa, które zapaliło się od iskier i płomienia wylotowego silnika rakietowego; ponadto od wstrząsu przy uderzeniu uległy odpadnięciu (z zamków podskrzydłowych) 2 bomby. Płonące paliwo objęło uderzony i sąsiedni samolot (pilotem którego był John McCain, który zdołał się ewakuować) oraz obie bomby na pokładzie. Pożar zostałby najprawdopodobniej szybko ugaszony przez strażaków, jednak po około 1 minucie eksplodowała 1 bomba na pokładzie otoczona płonącym paliwem, co doprowadziło do eksplozji kolejnych 8 (1 na pokładzie a 7 w sąsiednich samolotach). Eksplozja spowodowała powstanie otworu w pokładzie, przez który do wnętrza okrętu dostało się płonące paliwo. Pożar na pokładzie ugaszono o 12.15, a we wnętrzu o 13.42. Podczas gaszenia pożaru do wnętrza okrętu (na pokład hangarowy) została wlana taka ilość wody morskiej, że zagroziło to przechyłem okrętu i jego zatonięciem — zapobiegło temu szybkie kontrbalastowanie.
Późniejsze dochodzenie wykazało, że za eksplozję odpowiedzialny był materiał wybuchowy w bombach (pochodzących z czasów II wojny światowej), który był bardzo niestabilny w podwyższonej temperaturze. Wtedy na lotniskowcach stosowano już nowsze bomby wypełnione stabilniejszym materiałem wybuchowym (w warunkach, do jakich doszło podczas pożaru, eksplodowałyby najwcześniej po kilku minutach, co dałoby strażakom czas na ugaszenie pożaru, podczas gdy bomby z II wojny światowej mogły wytrzymać co najwyżej 1,5 minuty). Jednakże nowszych bomb zabrakło, więc zdecydowano się na tymczasowe korzystanie z zapasów starych. Ponadto stare bomby znacznie mniej pewnie tkwiły w zamkach w zaczepach samolotów, co spowodowało, że po uderzeniu rakiety odpadły.
W przypadku odpalenia rakiety Zuni z wyrzutni przyczyną były błędy konstrukcyjne i nieprzestrzeganie procedur. Podczas odłączania samolotu od zasilania zewnętrznego (potrzebne do montażu uzbrojenia) i uruchamiania silnika na katapulcie mogło dochodzić do powstawania przepięć w instalacji elektrycznej, które mogły spowodować odpalenie rakiety. Zabezpieczeniem był specjalny przerywacz w układzie elektrycznym, który rozłączał obwód i który miał być usuwany przez obsługę pokładową dopiero po włączeniu silnika samolotu stojącego na katapulcie startowej. Z powodu ryzyka, że obsługa może zapomnieć o usunięciu przerywacza (co uniemożliwiłoby korzystanie z wyrzutni) przywiązana do niego była szeroka taśma, która miała doprowadzić do tego, że przy starcie samolotu przerywacz byłby wyrwany przez pęd powietrza. Okazało się jednak, że przerywacze były wyrywane także przez stosunkowo słabe podmuchy wiatru. Dlatego też do czasu przekonstruowania przerywaczy nakazano, aby obsługa pokładowa podłączała wyrzutnię do instalacji elektrycznej samolotu, dopiero gdy zostanie on ustawiony na katapulcie zamiast jak dotychczas zaraz po zainstalowaniu wyrzutni. Instrukcja ta nie była jednak przestrzegana przez załogi lotniskowców (postępowano jak dotychczas), ponieważ z powodu wad wtyczek okazała się bardzo niepraktyczna w warunkach bojowych. Wtyczki w przewodach łączących (zwane żargonowo „świńskimi ogonkami”) były wykonane z nietrwałego tworzywa, co powodowało, że szybko się zużywały i mogły luźno tkwić w gniazdkach, co z kolei groziło ich rozłączeniem się podczas lotu (co także uniemożliwiłoby korzystanie z wyrzutni). Dotychczas podczas montażu wyrzutni obsługa pokładowa wetknąwszy wtyczki do gniazdek sprawdzała stan połączeń i w przypadku luzu wymieniała przewód lub przewody. W przypadku samolotu na katapulcie zarówno wymiana przewodu na miejscu, jak i ściągnięcie samolotu z katapulty w tym celu opóźniało start innych maszyn; alternatywne rozwiązanie polegające na starcie samolotu z kolei wiązałoby się albo z wykonywaniem misji bojowej bez części uzbrojenia, albo koniecznością wyłączenia samolotu z udziału w misji i oczekiwaniem w powietrzu na start innych maszyn, aby móc wylądować.
91 marynarzy zginęło na pokładzie hangarowym, co wynikło z ich niedostatecznego przeszkolenia w działaniach podczas pożaru (większość z nich by się uratowała).
Za wlanie dużej ilości wody morskiej do wnętrza okrętu i opóźnienie ugaszenia pożaru odpowiadało także niedostateczne wyszkolenie pożarowe załogi. Podczas eksplozji bomb zginęli lub zostali ranni prawie wszyscy strażacy, więc gaszeniem pożaru zajmowali się inni członkowie załogi. Przy gaszeniu płonącego paliwa część z nich stosowała strumienie wody morskiej zamiast piany gaśniczej i mgły wodnej oraz gaśnic, co prowadziło do rozbryzgiwania i rozlewania się płonącego paliwa, co powodowało rozszerzanie się pożaru, który niewyszkoleni marynarze próbowali gasić wlewając coraz więcej wody.
Tragedia na pokładzie „Forrestal” została dokładnie przeanalizowana przez marynarkę amerykańską, przez co wprowadzono wiele zmian zabezpieczających inne okręty przed podobną katastrofą:
Dalsza służba.
Od 1977 roku lotniskowiec bazował w Mayport na Florydzie. 15 stycznia 1978 podczas ćwiczeń doszło do wypadku, kiedy lądujący A-7E Corsair uderzył w drugi A-7E i samolot EA-6B Prowler. Na skutek wypadku i pożaru zginęło dwóch i rany odniosło 10 członków załogi. Od kwietnia do października 1978 roku „Forrestal” przebywał na Morzu Śródziemnym, w składzie 6. Floty, biorąc udział w licznych ćwiczeniach NATO, w tym także ćwiczeniach "Northern Wedding" na Morzu Północnym we wrześniu (m.in. z lotniskowcem HMS „Ark Royal”). W trakcie służby tam lotniskowiec borykał się z kilkoma drobnymi pożarami, a w wypadkach utracono cztery samoloty (2 A-7E, 1 F-4J i 1 KA-6D, zginął 1 lotnik). 21 września 1979 doszło do wypadku przy lądowaniu myśliwca F4-J (jeden ranny). W związku z napięciem na Bliskim Wschodzie, lotniskowiec ponownie przebywał na Morzu Śródziemnym od grudnia 1979 r. do kwietnia 1980 r. i od marca do września 1981 r. 18 sierpnia 1981 r. „Forrestal” wspólnie z lotniskowcem USS „Nimitz” ćwiczył u wybrzeży Libii. Siły amerykańskie były prowokowane przez samoloty libijskie, w efekcie doszło do zestrzelenia przez samoloty „Nimitza” dwóch libijskich Su-22. Od czerwca 1982 r. „Forrestal” ponownie operował na Morzu Śródziemnym, a 12 września przeszedł przez Kanał Sueski i działał następnie na Oceanie Indyjskim w składzie 7. Floty (zastępując USS „Ranger”) do listopada 1982 r., kiedy powrócił do bazy w Mayport. Od stycznia 1983 r. do maja 1985 r. okręt przechodził remont połączony z modernizacją w Filadelfii. M.in. zainstalowano trzy zestawy artyleryjskie Mk 15 Phalanx CIWS. Próby i szkolenie po remoncie trwało do września 1985 roku
Od czerwca do listopada 1986 lotniskowiec przebywał ponownie na Morzu Śródziemnym; utracono przy tym w wypadku myśliwiec F-14A (1 ofiara). W sierpniu-wrześniu 1987 brał udział w ćwiczeniach "Ocean Safari'87" na północnym Atlantyku i u wybrzeży Norwegii. W lutym 1988 lotniskowiec w ramach nagrody za wyniki w ćwiczeniach zawinął z wizytą ("liberty call") do Nowego Orleanu, będąc największym okrętem jaki do tamtej pory wszedł tak daleko w górę Missisipi. Od maja 1988 „Forrestal” operował na Oceanie Indyjskim i Morzu Arabskim, biorąc udział w operacji "Earnest Will" osłaniania zbiornikowców w rejonie Zatoki Perskiej. W sierpniu 1988 przeszedł na Morze Śródziemne, a następnie Morze Norweskie, dochodząc za koło podbiegunowe. 7 października 1988 okręt powrócił do USA, po 202 dniach poza bazą, w tym tylko 15 dniach pobytów w portach.
9 października 1989 na okręcie wybuchł pożar, który został opanowany (9 członków załogi odniosło rany). Na przełomie listopada i grudnia 1989 r. „Forrestal” ochraniał spotkanie prezydenta USA George'a Busha i Michaiła Gorbaczowa na Malcie. Przebywał następnie na Morzu Śródziemnym do kwietnia 1990 r. Od czerwca do grudnia 1991 r. został skierowany na Morze Śródziemne dla wzmocnienia sił przebywających tam po zakończeniu wojny w Zatoce Perskiej. Wypadkom w tym czasie uległy cztery samoloty (1 E2C, 1 A-6E, 1 S-3B, 1 F/A-18A, 1 zabity). W grudniu samoloty lotniskowca towarzyszyły przejściu przez Morze Śródziemne radzieckiego lotniskowca „Admirał Kuzniecow”.
4 lutego 1992 roku „Forrestal” został przeklasyfikowany na lotniskowiec szkolny, z nowym numerem burtowym AVT-59 i bazą w Pensacoli, zastępując lotniskowiec „Lexington”. Jako pierwszy okręt USA przyjął wówczas na pokład 300 marynarzy – kobiet. 14 września 1992 rozpoczęto jego adaptację do nowej roli w stoczni w Filadelfii, lecz na początku 1993 roku Marynarka zrezygnowała z posiadania lotniskowca szkolnego i 11 września 1993 roku „Forrestal” został wycofany ze służby i skreślony z listy floty.
Po wycofaniu ze służby, w ciągu kilkunastu następnych lat brak było decyzji o dalszych losach okrętu, który był kilkakrotnie przeholowany między Filadelfią a Newport. Rozważano zachowanie go jako muzeum, lecz nie doszło ostatecznie do tego. Okręt został ostatecznie sprzedany na złom w 2013 roku. 
Grupa powietrzna.
Typy statków powietrznych wchodzące w skład grupy powietrznej w wybranych latach:

</doc>
<doc id="904694" url="https://pl.wikipedia.org/wiki?curid=904694" title="Southam">
Southam

Southam to miasto leżące w południowo-zachodniej Anglii, w hrabstwie Warwickshire, w dystrykcie Stratford-on-Avon. W 2011 roku civil parish liczyła 6567 mieszkańców. Southam jest wspomniana w Domesday Book (1086) jako "Sucham".

</doc>
<doc id="904696" url="https://pl.wikipedia.org/wiki?curid=904696" title="Droga do Avonlea">
Droga do Avonlea

Droga do Avonlea ("Road to Avonlea", 1990–1996) – kanadyjski serial familijny, oparty na motywach powieści Lucy Maud Montgomery.
Powiązania.
Główną inspiracją dla jego twórców były książki "Historynka" i "Złocista droga", jednakże z upływem czasu zaczęto nawiązywać do innych utworów autorki (przede wszystkim do części składających się na cykl "Ania z Zielonego Wzgórza"). Na podstawie odcinków serialu powstał też cykl książkowy "Sara w Avonlea", częściowo wydany i w Polsce.
Opis.
Fabuła serialu skupia się na postaciach gromadki dorastających dzieci i ich rodzin, przedstawiając ich szkolne i domowe perypetie.
DVD.
W USA wszystkie sezony zostały wydane na płytach DVD. W Polsce wybrane odcinki były dodawane do pism kolorowych, a w grudniu 2009 r., odcinek pilotażowy ukazał się na samodzielnej płycie DVD.

</doc>
<doc id="904698" url="https://pl.wikipedia.org/wiki?curid=904698" title="Wojna polsko-szwedzka (1626–1629)">
Wojna polsko-szwedzka (1626–1629)

Wojna polsko-szwedzka (1626–1629) – ciąg starć polsko-szwedzkich w latach 1626–1629 o ujście Wisły, które przyniosły spustoszenie Pomorza i Kujaw. Wojna ta, będąca kontynuacją wojny polsko-szwedzkiej 1621–1626, zakończyła się 6-letnim rozejmem altmarskim, zawartym 26 września 1629 r.
Szwedzki atak na Pomorze.
Błyskawiczne sukcesy Gustawa Adolfa.
Po zwycięskiej kampanii w Inflantach i Kurlandii (wojna polsko-szwedzka w latach 1621–1626) Gustaw Adolf postanowił uderzyć na Pomorze, by zmusić Zygmunta III do zawarcia pokoju, w którym ten zrzekłby się ostatecznie swoich praw do korony szwedzkiej. W tym celu król Szwecji ruszył na czele potężnej floty złożonej ze 125 okrętów i statków transportowych, wiozącej 14 tys. żołnierzy i 6 lipca 1626 roku wraz z 7 tys. żołnierzy (w tym 1 tys. jazdy) wylądował w Piławie. Następnie maszerując w kierunku Gdańska w przeciągu zaledwie 20 dni zajął, przeważnie bez wystrzału, 16 miast, w tym Braniewo (wkrótce z Braniewa Szwedzi wywieźli za morze wielki i cenny księgozbiór jezuitów), Frombork, Elbląg (13 lipca), Ornetę (17 lipca) i Malbork (18 lipca – po zaledwie dwóch dniach oblężenia). Flota szwedzka zaczęła pobierać cło od statków handlowych wpływających do Gdańska. Wkrótce po tych sukcesach Szwedzi przeprawili się przez Wisłę i zajęli Tczew, Gniew i Starogard, a okręty szwedzkie wysadziły desant, który zajął Oliwę oraz Puck. Stacjonujące w puckim porcie polskie okręty zdołały ujść i schronić się w Gdańsku. Wkrótce wojska szwedzkie zajęły Ornetę i Dobre Miasto, a postępy ich powstrzymała dopiero zacięta obrona Pasłęka. Leżąca w widłach Wisły Elbląskiej i Leniwki twierdza Głowa zajęta została przez Szwedów 14 września.
Po bardzo udanym początkowym etapie swych działań Gustaw Adolf główną bazę swych wojsk założył na bogatych w żywność i paszę Żuławach (między Wisłą a Nogatem). Najważniejszym celem armii szwedzkiej stał się teraz Gdańsk, którego opanowanie zapewniłoby Szwecji wielkie dochody płynące z handlu gdańskiego (w latach 20. XVII wieku eksport Polski przez Gdańsk i Królewiec wynosił 5,5 mln talarów, a 80% tej sumy przypadało na Gdańsk). Osaczając Gdańsk Szwedzi umieścili dodatkowo swe siły pod Tczewem i Gniewem.
Gdańszczanie przygotowali się do walki starannie, powołując pod broń milicję i zaciągając za granicą 5 tys. żołnierzy. Miasto posiadało nowoczesne fortyfikacje bastionowe, a jedynym słabym punktem jego obrony była wschodnia część miasta, gdzie znajdował się jedynie kamienny wał przeciwpowodziowy. Przybór wody w Wiśle pozwolił Gdańszczanom na otwarcie śluz i zalanie Żuław, dzięki czemu Szwedzi przez kilka tygodni nie mieli dostępu do miasta. Ponadto wojska gdańskie z pomocą oddziałów koronnych zablokowały Szwedom wyjście z Tczewa i Gniewa oraz zabezpieczyły przeprawy przez Wisłę. Szwedzka ofensywa została na pewien czas zahamowana.
Sytuacja polityczna zaatakowanej Korony.
Rzeczpospolita nie była przygotowana na tak poważną wojnę. Sejm co prawda uchwalił duże podatki, jednak znaczna ich część poszła na spłatę zaległego żołdu i w tej sytuacji konieczna była nawet redukcja liczebna wojska. W sumie armia koronna w chwili szwedzkiego ataku na Pomorze liczyła 34,6 tys. żołnierzy (w tym 18,6 tys. wojsk zaciężnych, 10 tys. wojsk kwarcianych i 6 tys. Kozaków rejestrowych). Z powodu ciągłego zagrożenia tatarskiego (kilkakrotnie atakująca ziemie ukraińskie orda tatarska pobita została pod Białą Cerkwią) znaczna część tych sił stacjonowała na Ukrainie. Dlatego Szwedzi od początku mieli na Pomorzu znaczną przewagę liczebną.
Polska została zaskoczona nie tyle samym atakiem, co błyskawicznymi sukcesami wojsk szwedzkich. Obawiano się, że niepowodzenia mogą przyciągnąć żądnych rewanżu za interwencję Lisowczyków (Bitwa pod Humiennem w 1619 roku) Węgrów księcia siedmiogrodzkiego Gábora Bethlena, z niepokojem patrzono także na poczynania walczącego wtedy na Śląsku przywódcy niemieckich protestantów hrabiego Ernesta Mansfelda. Obawy wzbudzała również ewentualna postawa Rosji, Turcji i Tatarów. Jednocześnie wewnątrz kraju nie było spokoju, gdyż społeczeństwo szlacheckie było zdecydowanie przeciwne prohabsburskiej polityce Zygmunta III. Przywódcy opozycji – Krzysztof Radziwiłł, książęta Jerzy i Krzysztof Zbarascy, wojewoda kijowski Tomasz Zamoyski oraz wojewoda bełski Rafał Leszczyński nie tylko odmówili królowi pomocy finansowej, ale nawet dążyli do usunięcia go z polskiego tronu. W senacie doszło do sporu związanego ze sposobem dalszych działań. Uważano, że pod wodzą królewicza Władysława należy posłać silny oddział jazdy, który doraźnie powstrzymałby Szwedów, paraliżując ich działania i dając czas na gruntowne przygotowania. Król był jednak innego zdania, uważając, że po zebraniu dużej armii zdoła pokonać najeźdźców i odzyskać utracone pruskie twierdze. Podejrzewano króla, że ten boi się zbyt szybkiego zwycięstwa, które doprowadziłoby do zawarcia pokoju, odbierając sposobność do odzyskania szwedzkiej korony.
Kontrofensywa wojsk koronnych.
Gdy z biegiem czasu okazało się, że żaden z postronnych nieprzyjaciół nie zamierza na razie korzystać z polskich trudności, nastroje społeczne uległy znacznej poprawie, co ułatwiło organizowanie sił do walki z najeźdźcą. W sierpniu rozpoczęła się koncentracja wojsk w Toruniu, gdzie początkowo zebrało się 7 tys. żołnierzy z oddziałów nadwornych, pospolitego ruszenia z Prus Królewskich oraz prywatnych pocztów magnackich. Czekano na wojska kwarciane hetmana polnego Stanisława Koniecpolskiego, który osłaniał Ukrainę przed Tatarami. Na naradzie zaproponowano Zygmuntowi III atak na Warmię, jednak ten obawiał się, że Szwedzi pozamykają się w twierdzach, których z braku artylerii nie będzie można zdobywać. Uważał, że lepiej będzie ruszyć w kierunku Gniewu, co powinno skłonić Gustawa Adolfa do stoczenia bitwy w otwartym polu.
Armia królewska ruszyła ostatecznie na Grudziądz, gdzie połączyła się z siłami prowadzonymi przez wojewodę chełmińskiego Melchiora Weyhera. Połączone wojska koronne podjęły próbę odzyskania strat i w sile 12 tys. żołnierzy rozpoczęły we wrześniu oblężenie Gniewu, którego broniła słaba załoga szwedzka. Twierdza ta osłaniała ważną przeprawę na Wiśle. Jednocześnie pod Gdańsk i Puck posłano pułk lisowczyków dowodzony przez pułkownika Mikołaja Moczarskiego z zadaniem rozpoznania sił i zamiarów nieprzyjacielskich. Szykujący się do ataku na Gdańsk Gustaw Adolf po otrzymaniu posiłków zwiększył swą armię do 22 tys. żołnierzy. Dowiedziawszy się o nadejściu armii koronnej natychmiast ruszył w kierunku Gniewu z siłami liczącymi 1700 jazdy, 8150 piechoty i 74 działa. Do pierwszych starć doszło 22 września, ale dopiero 1 października stoczył nierozstrzygniętą bitwę z ponad 11-tysięczną armią Zygmunta III pod Gniewem.
Po bitwie król Polski ruszył do Czarlina (5 km na południowy zachód od Tczewa), gdzie okopał się. Zajęta teraz przez wojska polskie pozycja broniła Szwedom przejścia pod Rokitkami, gdzie prowadziła jedyna droga z Tczewa na Gdańsk. Przeprowadzenie nowych zaciągów zwiększyło liczbę muszkieterów i dragonów w armii polskiej, co znacząco zwiększyło jej siłę ognia. W tym czasie Gdańszczanie obsadzili wojskiem przeprawy na Wiśle i rozpoczęli od wschodu budowę brakujących fortyfikacji. Zatem po bitwie sytuacja strategiczna Szwedów pogorszyła się, gdyż wojska szwedzkie zablokowane zostały na Żuławach i w nadmorskiej strefie Prus Książęcych. Polacy natomiast mieli pełną swobodę manewru. Niezwykle trudna była sytuacja szwedzkiej załogi Pucka, która odcięta od reszty swych sił mogła liczyć jedynie na dowóz posiłków i zaopatrzenia po burzliwym Bałtyku. Praktycznie do kwietnia Szwedzi byli odcięci od kraju, gdyż wzburzony Bałtyk nie pozwalał na swobodny dowóz wojska, żywności, amunicji i sprzętu. Widząc, że w tym roku nie ma szans na zdobycie Gdańska, Gustaw Adolf zostawił dowództwo nad siłami szwedzkimi w Prusach kanclerzowi Axelowi Oxenstiernie, a sam udał się do Szwecji by organizować nową armię.
21 października przybył do obozu w Czarlinie hetman polny koronny Stanisław Koniecpolski wraz z częścią wojsk kwarcianych (główne siły tych wojsk nadciągnęły z Ukrainy 3 listopada) i objął naczelne dowództwo nad walczącymi ze Szwedami wojskami koronnymi. Siły, jakie przyprowadził do obozu hetman liczyły łącznie 4,2 tys. jazdy, 1 tys. dragonii i 1 tys. polskiej piechoty. Wojska te, zaprawione w trudnych walkach z Tatarami, Turkami i Kozakami znacznie podwyższyły przeciętny stan wyszkolenia armii. Po tym, jak oddziały litewskie i część oddziałów nadwornych odeszły do Inflant oraz po rozwiązaniu niektórych jednostek cudzoziemskich, którym zakończył się kontrakt, Koniecpolski miał pod swoimi rozkazami 11 tys. żołnierzy, w tym 6 tys. jazdy. Ponadto Gdańsk miał 5 tys. żołnierzy zaciężnych, które jednak głównie zajmowały się obroną miasta i okolic. Stojący naprzeciw wojsk polskich Oxenstierna dysponował siłami liczącymi 21 tys. żołnierzy, z których 7 tys.-8 tys. to były garnizony zdobytych miast i twierdz.
Inflanty.
Gdy w połowie czerwca wygasł rozejm szwedzko-litewski na nowo wybuchły walki w Inflantach, gdzie nad wojskami radziwiłłowskimi dowództwo objął wojewoda smoleński Aleksander Korwin Gosiewski. Wykorzystał on osłabienie wojsk szwedzkich, z których większość walczyła w Prusach i na Pomorzu i odniósł nad szwedzkimi oddziałami liczne zwycięstwa w polu. Zamierzał nawet stoczyć walkę z głównymi siłami Szwedów, stojącymi w Mitawie, jednak dowodzący nimi generał Jakub de la Gardie nie zamierzał ryzykować bitwy. Litwinom udało się jedynie w okolicach Mitawy wciągnąć znaczny oddział szwedzki w pułapkę, który rozbili zadając mu straty wielkości 130 żołnierzy. Gosiewskiemu udało się ponadto odzyskać kilka niewielkich zamków w Inflantach.
W związku z litewskimi sukcesami Szwedzi jesienią wzmocnili swoje siły na terenie Inflant i przystąpili do kontrofensywy. Pod Zelborkiem Jakub de la Gardie omal nie pobił 30 września wojsk litewskich, którymi dowodził Gosiewski. Tylko osobista interwencja wojewody uratowała Litwinów przed porażką. Wkrótce potem pułkownik Samuel Pac zaatakował pod Kiesią oddziały szwedzkie pułkownika Gustafa Horna, ale został odparty. Wrześniowe niepowodzenia i ciągłe kłopoty z wypłatą zaległego żołdu sprawiły, że Litwini zaczęli myśleć o kolejnym rozejmie. Gdy toczyły się już rozmowy wojska szwedzkie 3 grudnia pobiły pod Kiesią dywizję Gosiewskiego, dzięki czemu odzyskały utracone wcześniej zamki. Litwini zgodzili się teraz na rozejm zawarty 19 stycznia 1627 roku w Baldemojzie, który obowiązywać miał do 11 czerwca 1627 roku.
Działania w Prusach na przełomie 1626/1627.
Koniecpolski, jak tylko przejął dowództwo, natychmiast postanowił wykorzystać wartość bojową i ruchliwość polskiej jazdy i zastosował taktykę, którą poznał walcząc z Tatarami. Szybkie zagony rzucone na szwedzkie linie komunikacyjne i bazy zaopatrzeniowe całkowicie zaskoczyły mało ruchliwe, bo złożone głównie z piechoty, wojska szwedzkie. Pierwsze zagony, które wysłano jeszcze podczas marszu do Czarlina, odebrały Szwedom liczne miejscowości oraz przerwały komunikację między Żuławami, Piławą oraz Braniewem. Komunikacja między szwedzkimi garnizonami była odtąd bardzo utrudniona. Zagony kawaleryjskie wywarły duży efekt psychologiczny na nieprzyjacielu, który miał wrażenie, że przeciwnik jest znacznie liczniejszy niż to było w rzeczywistości. Oxenstierna, będąc przekonanym, że ma do czynienia z co najmniej 20-tysięczną armią polską słał do Gustawa Adolfa alarmujące listy. Śmiała taktyka sprawiła, że zdezorientowani Szwedzi całkowicie oddali inicjatywę i pozamykali się w twierdzach. Korzystając z okresu spokoju Koniecpolski udał się na sejm do Torunia zdając dowództwo w ręce pułkownika Mikołaja Potockiego.
Obrady trwające od 10 listopada do 29 listopada zakończyły się uchwaleniem w Koronie i na Litwie łącznych podatków w wysokości 2.2 milionów złotych. Przyszłość miała wkrótce pokazać, jak bardzo posłowie nie docienili kosztów prowadzenia wojny na Pomorzu. Sytuacja materialna wojsk koronnych zimą 1626/1627 uległa pogorszeniu.
Dla odwrócenia uwagi Szwedów od własnych działań na Pomorzu, hetman wysłał grupę Potockiego do Warmii. Tam Potocki zdobył Ornetę. W połowie grudnia próbowano zdobyć Puck szturmem, jednak bez powodzenia, zatem Koniecpolski ograniczył się do blokady tego ważnego miasta. W końcu stycznia 1627 kanclerz Oxenstierna opracował plan dwustronnego ataku na wojska koronne – od wschodu i od zachodu. Pułkownicy Johann Streiff i Maksymilian Teuffel mieli dokonać zaciągów na terenie Meklemburgii, a następnie przedostać się do Pucka lub ruszyć drogą Człuchów – Chojnice – Starogard by uderzyć na obóz polski pod Czarlinem. W tym samym czasie Oxenstierna miał przeprawić swe siły przez Wisłę i uderzyć na Polaków od wschodu. Po zniszczeniu polskich sił pod Tczewem i przybyciu Gustawa Adolfa ze świeżymi oddziałami Szwedzi mieli rozpocząć oblężenie Gdańska.
Obie armie w czasie zimy 1626/27 bardzo ucierpiały z powodu chorób, zimna i głodu. Szwedzka piechota utraciła 35% żołnierzy, rajtaria – 27%, a zaciężni Niemcy i Szkoci – 20%. Niewiele mniejsze straty poniosły wojska koronne. Na Żuławach wybuchł nawet bunt chłopski przeciwko oddziałom koronnym stale grabiącym tamtejsze gospodarstwa. Ostatecznie wiosną 1627 roku Szwedzi mieli 15 tys. – 17 tys. żołnierzy, podczas gdy Rzeczpospolita – 8–9 tys. żołnierzy koronnych oraz 4–5 tys. wojsk zaciężnych Gdańszczan.
Niepowodzenia Szwedów w 1627 roku.
Zwycięstwo pod Hamersztynem.
Z nadejściem wiosny ruszyły się lody na Wiśle, dzięki czemu spławiono dla polskiego wojska duże transporty z prowiantem. Polepszenie sytuacji żywnościowej umożliwiło Koniecpolskiemu podjęcie energiczniejszych działań. Dzięki współdziałaniu z polską flotą wojenną wojska koronne zdobyły od dawna blokowany Puck 2 kwietnia 1627 roku.
Dwa tygodnie później maszerująca z Meklemburgii grupa szwedzkich wojsk zaciężnych prowadzona przez pułkowników Streiffa i Teufla została otoczona pod Czarnem i zmuszona do kapitulacji, którą podpisano 18 kwietnia. Przy tej okazji siły polskie wzrosły o ponad tysiąc żołnierzy, gdyż na polską służbę przeszło 800 piechoty i 500 rajtarii. Odniesiony sukces miał duże znaczenie polityczne, gdyż pod jego wrażeniem elektor brandenburski stanął teraz po stronie Polski, a Litwa wznowiła operacje wojskowe na terenie Inflant.
Po kapitulacji pod Czarnem wojska koronne ruszyły na Człuchów i Chojnice, by bronić linii Wisły przed siłami Oxenstierny. W tym momencie cały obszar leżący na zachód od Wisły był już całkowicie wolny od wojsk szwedzkich. Gdy Gustaw Adolf wylądował 18 maja w Piławie z nowymi oddziałami, zdał sobie sprawę, że nie może liczyć na szybkie zwycięstwo nad Rzecząpospolitą.
Sytuacja armii koronnej po sukcesie pod Czarnem niewiele się jednak poprawiła, gdyż trudno było utrzymać Koniecpolskiemu dyscyplinę wśród nieopłaconych wojsk. By możliwie szybko zwiększyć swe siły o nowe oddziały zawodowych żołnierzy Zygmunt III uzyskał pozwolenie od cesarza Ferdynanda II na zaciągi w krajach podległych Habsburgom. Cesarz chętnie się na to zgodził, gdyż wolał, by Szwedzi jak najdłużej wojowali w Polsce i nie mieszali się do trwającej na terenie Niemiec wojny (wojna trzydziestoletnia).
Problemy gospodarcze i operacje na morzu.
Sytuacja finansowa państwa coraz bardziej się pogarszała. Główną przyczyną było miejsce prowadzenia działań wojennych, które miało szczególne znaczenie dla polskiego handlu zagranicznego. Obroty Gdańska spadły radykalnie – doszło nawet do takiej sytuacji, że wiosną 1627 roku szkuty ze zbożem utknęły pod Grudziądzem z obawy przed wpadnięciem w szwedzkie ręce. Zahamowanie handlu gdańskiego było ciosem nie tylko dla miasta, ale dla całego państwa, którego znaczna część handlu zagranicznego przechodziła przez to potężne miasto. Wstrzymanie handlu gdańskiego miało swoje poważne konsekwencje dla całej Europy, gdyż spowodowało znaczący wzrost cen żywności i towarów leśnych w Anglii, Francji, Holandii i innych krajach zachodnioeuropejskich. Odtąd kraje te zainteresowane były przywróceniem pokoju nad Bałtykiem.
Wiosenne działania niewielkiej floty polskiej charakteryzował stosunkowo duży rozmach. Polskie okręty nie tylko pomogły przy odzyskaniu Pucka, ale także porywały szwedzkie statki handlowe oraz próbowały zablokować port w znajdującej się w szwedzkich rękach Rydze. Gdy jednak 17 maja pojawiła się koło polskich wybrzeży potężna szwedzka eskadra, a następnego dnia druga jeszcze silniejsza, polskie okręty na powrót musiały schronić się w Gdańsku. Koło Łeby doszło nawet do starcia, w którym trzy polskie okręty wojenne i uzbrojona szkuta uderzyły na szwedzkie okręty i po zaciętym boju przebiły się do Gdańska, dając dowód wysokiego poziomu wyszkolenia polskich marynarzy.
Przybycie Gustawa Adolfa z posiłkami.
Obie potężne eskadry szwedzkie, które przepłoszyły polską flotę, przywiozły do Prus Gustawa Adolfa wraz ze świeżymi oddziałami. Po wylądowaniu nowych wojsk w Piławie siły szwedzkie w Prusach wzrosły do 20 tys. żołnierzy, z czego 8,5 tys. stanowiło garnizony zdobytych twierdz. W tym momencie Koniecpolski miał nieco ponad 14 tys. żołnierzy, a Gdańsk – 4 tys. żołnierzy, czyli razem niewiele mniej niż najeźdźcy, jednak armia szwedzka dysponowała ogromną, bo aż 10-krotną, przewagą jeśli chodzi o liczbę dział polowych.
Gustaw Adolf doskonale orientował się w trudnej sytuacji wojsk polskich związanej z niewypłaconym żołdem, co powodowało rozluźnienie dyscypliny. Postanowił to wykorzystać, przeprawić się przez Wisłę i zaatakować Gdańsk. W tym celu nocą z 22 na 23 maja wojska szwedzkie przystąpiły do przeprawy przez Wisłę pod leżącym naprzeciw Gdańska Kiezmarkiem. Na przeciwnym brzegu znajdował się oddział wojsk gdańskich wspartych przysłaną przez Koniecpolskiego piechotą niemiecką. Gdy w ciemnościach nocnych łodzie szwedzkie zaczęły wpadać na siebie, zaalarmowane wojska gdańskie i piechota Koniecpolskiego otworzyły ogień. Gdy Gustaw Adolf podpłynął łodzią do swych żołnierzy, by przywrócić porządek, przypadkowy pocisk trafił króla w biodro, a drugi zranił towarzyszącego królowi hrabiego Thurna. W tej sytuacji Szwedzi zawrócili i zrezygnowali z przeprawy (podczas tej nocnej akcji jedna ze szwedzkich łodzi wraz z całą załogą dostała się w polskie ręce). Próba przerwania polskiej obrony zakończyła się całkowitym niepowodzeniem.
Próba przełamania polskiej obrony pod Tczewem.
W czerwcu król Szwecji skoncentrował pod Tczewem silną armię. By odciągnąć jego siły Koniecpolski posłał Potockiego w kierunku Braniewa, co zagroziło Szwedom odcięciem od Piławy. W takiej sytuacji Gustaw Adolf ruszył na Potockiego i wyparł jego wojska. Zanim armia Gustawa Adolfa wróciła pod Tczew Koniecpolski zmusił 12 lipca garnizon szwedzki w Gniewie do kapitulacji. Gdy kolejna próba przełamania polskiej obrony pod Kiezmarkiem zakończyła się ucieczką zaciężnej piechoty niemieckiej i oddziałów gdańskich, Koniecpolski, by nie dopuścić armii szwedzkiej do Gdańska zmuszony został do bitwy. Bitwa pod Tczewem, stoczona w dniach 17–18 sierpnia 1627 roku dzięki ciężkiej ranie odniesionej przez Gustawa Adolfa była nierozstrzygnięta, przez co Gustaw Adolf kolejny raz musiał zrezygnować z ataku na Gdańsk. Ponadto Szwedom nie udało się zniszczyć armii Koniecpolskiego (co uprzednio planowali) przed przybyciem oddziałów austriackich. Na skutek sierpniowej bitwy działania wojenne na Pomorzu zamarły, gdyż z jednej strony ciężko ranny Gustaw Adolf nie mógł dowodzić wojskami szwedzkimi, które przez to straciły inicjatywę, a z drugiej strony wojska koronne były zbyt słabe, by podjąć jakiekolwiek działania ofensywne.
Gdy jesienią Gustaw Adolf wyleczył ranę, nie zdecydował się na kolejną próbę ataku polskich pozycji pod Tczewem i Kiezmarkiem, ograniczając się jedynie do wypierania wojsk koronnych z Warmii. Wreszcie 26 października przekazał naczelne dowództwo kanclerzowi Oxenstiernie, a sam udał się do Szwecji, by sformować kolejną armię.
Koniec roku 1627 – Oliwa.
Działania wojenne w 1627 roku, pomimo szwedzkiej przewagi liczebnej i w uzbrojeniu, niespodziewanie przyniosły więcej korzyści wojskom Rzeczypospolitej, które odzyskały Puck i Gniew oraz zahamowały szwedzką ofensywę pod Tczewem. Szwedom nie tylko nie udało się zdobyć Gdańska, ale nawet nie udało im się doprowadzić do stanu oblężenia. Zniechęcony niepowodzeniami Gustaw Adolf zamierzał teraz wycofać się z Prus i wmieszać się do wojny, która już niemal przez dekadę toczyła się na terenie Niemiec. Król Szwecji za wysokim odszkodowaniem gotów był oddać wszystkie zdobyte w Prusach twierdze, a nawet Inflanty oraz odłożyć spór z Zygmuntem III o koronę szwedzką. Gustaw Adolf zamierzał zawrzeć 30-letni rozejm, a uzyskane od Polski pieniądze zużytkować na wojnę przeciw cesarzowi.
Sejm Rzeczypospolitej zawiódł oczekiwania Szwedów i podjął uchwałę o kontynuowaniu wojny aż do całkowitego wyparcia wojsk szwedzkich ze wszystkich utraconych terenów. Jednak w ciągu 33 dni obrad nie uchwalono odpowiednio wysokich podatków, a także nie przeprowadzono żadnych reform, które usprawniłyby państwo i przez to zwiększyłyby szanse na zwycięstwo. Podczas obrad pojawiła się nawet niebezpieczna dla koronnej i litewskiej magnaterii możliwość ustawowego decydowania większością głosów, udało się jednak do tego nie dopuścić. W takiej sytuacji wyczerpany gospodarczo kraj musiał walczyć ze znakomitą armią Gustawa Adolfa bez odpowiednich środków finansowych oraz bez przeprowadzenia koniecznych reform usprawniających działalność machiny państwowej.
Po tym, jak sejm polski odrzucił szwedzką propozycję rozejmu, zaprzyjaźniona ze Szwecją Holandia odmówiła Gustawowi Adolfowi dalszej pomocy pieniężnej i zażądała zawarcia pokoju z Polską. Na decyzję tę poważny wpływ miał mający dla Holendrów bardzo duże znaczenie handel bałtycki. Przedłużająca się wojna powodowała duże straty finansowe wśród kupców holenderskich, co znajdowało swoje poważne odbicie w dochodach skarbu holenderskiego. W tej sytuacji Gustaw Adolf postanowił kontynuować wojnę własnymi siłami i wymusić na Rzeczypospolitej korzystny dla siebie pokój.
Podczas gdy armia szwedzka walczyła na Pomorzu, port w Gdańsku blokowała silna eskadra szwedzkiej floty wojennej. Wraz z nadejściem jesieni większość szwedzkich okrętów odpłynęła do portów macierzystych, a na redzie portu gdańskiego zostało tylko 6 okrętów dowodzonych przez wiceadmirała Nilsa Stiernskölda. Otrzymał on zadanie utrzymania blokady do grudnia. Szwedzi byli tak pewni swego panowania na morzu, że samo pojawienie się polskiej eskadry wywołało zaskoczenie. Jeszcze bardziej zostali zaskoczeni, gdy dowodzący polską flotą Arend Dickmann wydał rozkaz do ataku. Tym sposobem dość pomyślny dla wojsk Rzeczypospolitej rok 1627 uwieńczyło słynne zwycięstwo floty polskiej pod Oliwą (28 listopada), które zdjęło blokadę portu gdańskiego.
Blokowanie polskich portów przez szwedzkie okręty było dotkliwym ciosem dla polskiego eksportu – na przykład do Gdańska w 1625 roku przybyło aż 1097 statków, podczas gdy w roku 1627 – tylko 150. Redukcja handlu z Europą Zachodnią doprowadziła wkrótce do znacznej obniżki cen znajdującego się w nadmiarze zboża oraz do dużego wzrostu cen towarów importowanych. Do tego pobierający wysokie cło od przybywających do Polski statków Szwedzi obracali zdobyte stąd finanse na potrzeby wojenne. Tak więc szwedzka blokada przynosiła Szwedom dwie korzyści naraz – z jednej strony osłabiała polską gospodarkę, zmniejszając możliwości podatkowe Rzeczypospolitej, a z drugiej strony zasilała uzyskiwanym cłem skarb szwedzki.
W czerwcu 1627 roku wznowiono również działania w Inflantach. Pozbawieni artylerii Litwini nie mogli pokusić się o zdobycie miast, ograniczyli się więc do wojny podjazdowej. Dochodziło głównie do niewielkich potyczek, w których sukcesy, dzięki znacznej przewadze ogniowej, odnosili przeważnie Szwedzi. Największym wydarzeniem roku na tym teatrze była wyprawa pułkownika Gustafa Horna do Semigalii.
1628 rok.
Sytuacja walczących stron na początku roku.
By zniwelować przewagę techniczną armii szwedzkiej Stanisław Koniecpolski w Koronie oraz Krzysztof Radziwiłł na Litwie przystąpili do doraźnej reorganizacji armii. Obaj starali się zwiększyć siłę ognia swych armii poprzez zaciąg muszkieterów i dragonów. Szczególnie cenna była dragonia, która w razie potrzeby potrafiła szarżować wspólnie z jazdą, ale także potrafiła walczyć jak piechota. Z powodu ograniczeń finansowych (długi państwa wobec armii w końcu 1627 roku doszły do sumy 1250 tys. złotych) przeprowadzane reformy nie mogły być dostateczne. Szczególnie trudno było nadrobić przy braku pieniędzy różnicy dzielącej wojska Rzeczypospolitej i Szwecji w sile ognia artylerii.
Na wiosnę 1628 roku przybyły szwedzkie okręty i wznowiły przerwaną na krótko blokadę polskich portów. W tym czasie podatki do polskiego skarbu napływały bardzo wolno, przez co nieopłacone wojsko zaczęło się burzyć i grozić buntem. Dramatyczny apel Koniecpolskiego do posłów 10 maja 1628 roku odniósł swój skutek i sejm 27 czerwca uchwalił na wojsko wysokie podatki.
Wiosną w roku 1628 wojska Rzeczypospolitej liczyły łącznie 23 tys. żołnierzy, z czego na pruskim teatrze wojennym stacjonowało tylko 8 tys.-9 tys. żołnierzy koronnych oraz 3 tys.-4 tys. żołnierzy miasta Gdańska. Szwedzi, którzy pragnęli możliwie jak najszybciej pokonać Polskę, wykonali ogromną pracę i zmobilizowali potężną armię liczącą łącznie 50,7 tys. żołnierzy. Wiosną w Prusach było jeszcze 19 tys. żołnierzy szwedzkich, ale w szwedzkich portach czekało na transport dalsze 22 tys. żołnierzy. Wojska te wylądowały w Piławie 25 maja, dzięki czemu Gustaw Adolf miał teraz ponad dwukrotną przewagę. Pomimo tej przewagi nie pokusił się o ponowny atak na Gdańsk, lecz zdecydował się na działania dewastacyjne, które miałyby zmusić Rzeczpospolitą do ustępstw i zawarcia korzystnego dla Szwedów pokoju. Król szwedzki nie ograniczał się jednak do działań militarnych, lecz starał się wciągnąć do walki Kozaków, Tatarów, Rosję, Siedmiogród, a nawet protestanckich książąt niemieckich. Jak dotąd jednak na próżno.
Ze względu na krytyczną sytuację Zygmunt III zwołał 27 czerwca nadzwyczajny sejm, na którym ustalono wykaz długów skarbu wobec armii wynoszący 1620 tys. złotych. By temu zaradzić postanowiono zebrać 8-10 poborów, 2 czopowe i podwójną kwartę oraz pogłówne żydowskie. Duchowieństwo zgodziło się na niewielkie "subsidium charitativum". Spłata zaległości poprawiła morale armii, nie zmieniła jednak faktu, że Szwedzi wciąż posiadali znaczną przewagę liczebną i techniczną.
Straty polskiej floty w walkach pod Latarnią.
Słabszy liczebnie Koniecpolski prowadził wojnę podjazdową i jednocześnie starał się szkolić oddziały polskiej piechoty tak, by stosowały taktykę podobną do piechoty szwedzkiej. Szwedzi natomiast poważnie potraktowali ostrzeżenie, jakim była klęska ich eskadry w bitwie pod Oliwą i postanowili zniszczyć zarodek polskiej floty wojennej. W tym celu niespodziewanie zaatakowali w nocy na 6 lipca zakotwiczone na Wiśle pod Latarnią polskie okręty i zadali im bolesne straty. W wyniku trafienia pociskiem zapalającym w komorę prochową eksplodował "Żółty Lew", ponadto bardzo poważnie uszkodzone zostały "Rycerz Święty Jerzy" (później zaczął nabierać wody i też zatonął) oraz "Król Dawid". Poległa znaczna liczba polskich marynarzy, a wraz z nimi dwaj kapitanowie oraz admirał Grzegorz Fentross. Dwa miesiące później polska eskadra częściowo zrekompensowała sobie lipcowe straty zdobywając w pobliżu Helu potężny okręt szwedzki, który osiadł na mieliźnie.
Cena za zdobycie Brodnicy.
Po udanej akcji pod Latarnią Gustaw Adolf próbował zająć pozycje pod Tczewem, jednak zagony polskiej jazdy okazały się na tyle skuteczne, że musiał przenieść się na Żuławy Gdańskie. W sierpniu ruszył na czele 14 800 żołnierzy w kierunku Grudziądza, by spustoszyć te obszary Pomorza Gdańskiego, których dotąd nie naruszyła wojna oraz ewentualnie zdobyć sam Grudziądz. Zapobiegł temu Koniecpolski, który zatrzymał Szwedów na przeprawach przez Ossę. Doszło tu do kilku starć, lecz żadna z obu armii nie zdecydowała się na generalną bitwę. W końcu 24 września Gustaw Adolf ruszył niespodziewanie w kierunku Brodnicy, którą zdobył (wojska koronne wkrótce przystąpiły do blokady utraconej twierdzy). Sukces ten Szwedzi okupili ciężkimi stratami poniesionymi w odwrocie. Przyczyną była mistrzowsko prowadzona przez wojska Koniecpolskiego „wojna szarpana”. Według relacji jednego z oficerów armii szwedzkiej straty Szwedów od momentu wymarszu znad Ossy przekroczyły 5 tys. ludzi, głównie dezerterów, a wynajęte pułki cudzoziemskie, zniechęcone niepowodzeniami, były bliskie buntu. Dokonane wcześniej przez wojska szwedzkie spustoszenia obróciły się teraz przeciwko nim, gdyż nie mogli znaleźć odpowiednich kwater, a także mieli kłopoty z zaopatrzeniem w środki żywnościowe. Cena, jaką zapłacił Gustaw Adolf za zdobycie Brodnicy była tak wysoka, że mogła zaważyć na dalszych losach wojny – nie doszło do tego jednak, gdyż stan permanentnie nieopłaconego wojska koronnego także nie przedstawiał się dobrze, a żołnierze zgodzili się służyć na kredyt tylko dzięki usilnym perswazjom swego naczelnego wodza.
Jesienią Stanisław Koniecpolski, sądząc że do wiosny nie dojdzie do poważniejszych operacji wojennych, wyjechał z Prus, powierzając naczelne dowództwo nad polskimi siłami staroście kamienieckiemu Stanisławowi „Rewerze” Potockiemu. Celem wyjazdu była wypłata żołdu dla żołnierzy oraz obrady sejmowe – najpierw w Toruniu, a potem w Warszawie. Głównym zadaniem, jakie otrzymał Potocki, było utrzymanie blokady Brodnicy.
Kampania roku 1628, pomimo bardzo dużej przewagi liczebnej i technicznej, nie przyniosła Szwedom spodziewanych sukcesów. Stało się tak dzięki talentom naczelnego wodza wojsk polskich i zastosowanej przez niego skutecznie wojny podjazdowej. Dużą wartość w tego typu działaniach wojennych wykazała polska kawaleria. W Inflantach poza kilkoma niewielkimi utarczkami, stan posiadania Litwinów i Szwedów nie uległ zmianie i wciąż obie strony oddzielone były linią rzek Dźwiny i Ewikszty.
1629 – ostatni rok wojny.
Klęska Potockiego pod Górznem.
Z powodu zimy walki na przełomie lat 1628 i 1629 niemal całkowicie zamarły. Armia koronna w większości rozproszyła się po kwaterach zimowych i tylko nieliczne oddziały blokowały Brodnicę. Siły koronne (nie licząc Gdańska) liczyły na początku roku 9 tys. żołnierzy, z czego 3 tys. przypadało na załogi miast i tylko 6 tys. można było od razu użyć do działań w polu.
Sytuacja blokowanej Brodnicy była coraz trudniejsza, gdyż kończące się zapasy żywności przy braku możliwości zdobycia zaopatrzenia groziły głodem i w konsekwencji kapitulacją szwedzkiej załogi. Dowodzący pod nieobecność Gustawa Adolfa wojskami szwedzkimi w Prusach Axel Oxenstierna postanowił usunąć blokadę Brodnicy. Nakazał koncentrację wojsk szwedzkich w Miłomłynie, która ostatecznie zakończyła się 6 lutego. Nad zgromadzoną armią liczącą 6,2 tys. żołnierzy i 8 dział dowództwo objął feldmarszałek Herman Wrangel. Celem tej armii było wykonanie marszu na Lubawę i Lidzbark Welski, rozbicie polskich wojsk blokujących Brodnicę i dostarczenie żywności głodującej załodze Brodnicy. Armia ta ruszyła natychmiast zabierając ze sobą 300 wozów z żywnością. By odwrócić uwagę dowództwa polskiego od głównego kierunku uderzenia, wysłano z okolic Tczewa na Starogard Gdański i Skarszewy 2 tys. rajtarii pod wodzą pułkownika Erika Soopa.
Gdy wieść o ruchach nieprzyjacielskich dotarła do Potockiego, wysłał on Piotra Czarnieckiego z silnym podjazdem złożonym z kilku chorągwi. Maszerującą armię Wrangla Czarniecki odkrył pod Lubawą i natychmiast zawiadomił o tym Potockiego. Ten sądził, że Szwedzi pójdą na Brodnicę najkrótszą trasą, czyli przez Nowe Miasto Lubawskie i z tego powodu postanowił bronić przepraw na Brynicy w okolicach Górzna (ok. 20 km od Brodnicy). Gdy Wrangel dowiedział się o tym, nie chciał dopuścić, by wojska koronne zdołały się zebrać i okopać, więc 11 lutego podjął decyzję o marszu pod Górzno. Ze względu na szybki pochód armii szwedzkiej Potocki zdołał zebrać jedynie 4 tys.-5 tys. żołnierzy. Następnego dnia doszło do bitwy pod Górznem, która zakończyła się dotkliwą klęską wojsk polskich i oczywiście likwidacją blokady Brodnicy. Ciężkie straty bardzo dotkliwie odczuła i tak nieliczna armia koronna. Odparcie szwedzkiego ataku na Toruń przez Gerarda Denhoffa niewiele zmieniło w trudnej sytuacji wojsk polskich na Pomorzu. Szwedzi wycofali się do Kisielic i wkrótce obie strony zawarły rozejm obowiązujący do 1 czerwca 1629 roku.
Pomoc cesarska.
Jedynym pozytywnym skutkiem przegranej bitwy było wrażenie, jakie porażka wywarła na posłach obradujących w Warszawie. W efekcie uchwalono bardzo wysokie podatki na wojsko (z samej Korony ponad 2 mln złotych), co pozwoliło na formowanie nowych jednostek wojskowych, szczególnie tak potrzebnej piechoty. Dzięki temu przed wznowieniem walk armia polska na froncie pruskim osiągnęła etatowy stan 18 tys. żołnierzy (rzeczywista liczebność wojska zawsze była niższa od etatowego). Ponadto przybyła pomoc cesarska – na początku czerwca 5 tys. żołnierzy dowodzonych przez feldmarszałka Jana Jerzego Arnheima przekroczyło granicę Polski i przedefilowało przed komisarzami króla Zygmunta III pod Czarnem. Oddziały te, obdarte, wygłodzone i niezdyscyplinowane, wywarły nie najlepsze wrażenie na obserwatorach. Szczególnie oburzające było zachowanie wojsk Arnheima, które poczynały sobie w Polsce jakby były w kraju nieprzyjacielskim. Wynikało to z tego, że żołnierze ci przyzwyczajeni byli do życia kosztem ludności cywilnej podczas toczonej w Niemczech wojny trzydziestoletniej. Niebawem ich siła wzrosła do 10 tys. żołnierzy – cesarz Ferdynand II chętnie pomagał Polsce, licząc na to, że w ten sposób powstrzyma Szwedów od wkroczenia do Niemiec.
Klęska Gustawa Adolfa pod Trzcianą.
Dowiedziawszy się o sporach Austriaków z Polakami Gustaw Adolf postanowił rozbić wojska cesarskie przed ich połączeniem się z siłami Koniecpolskiego. Miał przy tym nadzieję, że Koniecpolski nie przyjdzie im z pomocą. Król szwedzki wyruszył 16 czerwca z Malborka prowadząc ze sobą 9 tys. żołnierzy (5 tys. piechoty i 4 tys. rajtarii). Wojska szwedzkie maszerowały na Grudziądz, jednak na wieść o tym, że Austriacy połączyli się już z Polakami, rozpoczęły odwrót, nie chcąc walczyć z silniejszym liczebnie przeciwnikiem. Koniecpolski po połączeniu się z Arnheimem podjął decyzję, by jeszcze przed żniwami uderzyć na Żuławy w celu opanowania głównej bazy zaopatrzeniowej armii szwedzkiej w Prusach.
Cofający się w kierunku Malborka Szwedzi maszerowali w dwóch kolumnach – piechota bliżej Wisły, a równoległą trasą osłaniająca ją jazda. Koniecpolski wykorzystał to i 25 czerwca zaatakował pod Trzcianą jazdę szwedzką, zadając jej klęskę. W tym czasie, gdy szwedzka jazda stawiała opór polskiej i austriackiej kawalerii, piechota szwedzka zdołała ujść do Sztumu.
Ostatnie operacje wojskowe.
Po klęsce pod Trzcianą Szwedzi zamknęli się w twierdzach i w umocnieniach żuławskich, ograniczając się już tylko do obrony. Wojska polskie obległy Malbork, natomiast Austriacy uderzyli na Szpicę Montawską. Siły obu walczących armii były teraz wyrównane, gdyż przeciwko 17 tys. Szwedom walczyło 18 tys. żołnierzy polskich i austriackich. Mozolne walki oblężnicze nie przynosiły rezultatu, a głód i choroby jednakowo doskwierały obu stronom. W armii koronnej chorował co trzeci żołnierz, ponadto dochodziło do częstych niesnasek między wojskami sojuszniczymi, które nierzadko przeradzały się w starcia zbrojne. Przysłani przez cesarza żołnierze domagali się wysokiego żołdu, podczas gdy ciągle pusty skarb Rzeczypospolitej nie miał pieniędzy nawet dla własnego wojska. Szerzyła się więc dezercja, a nawet dochodziło do buntów. Coraz bardziej rzucało się w oczy, że wyczerpana finansowo Polska nie będzie w stanie pokonać silnego przeciwnika.
W Inflantach wojska litewskie, pomimo zwiększenia ich sił do 5 tys. żołnierzy, także niewiele zdziałały. Zarówno Sapieha, jak i Gosiewski, zamiast starać się odzyskać jak najwięcej utraconych zamków, rokowali ze Szwedami, zawierali krótkotrwałe rozejmy i czekali na wynik zmagań na froncie pruskim. Panujące niesnaski między wodzami (Gosiewski był stronnikiem Krzysztofa Radziwiłła – osobistego wroga Sapiehy) były dodatkową przyczyną bierności wojsk litewskich.
Rozejm w Altmarku.
Wojna w Prusach wykazała, że wojska Rzeczypospolitej są słabo przygotowane do prowadzenia wojny wymagającej ciągłego stosowania lub zwalczania elementów fortyfikacji polowych. W dużej mierze zaniedbania te wynikały z charakteru prowadzonych w ostatnim stuleciu przez Rzeczpospolitą wojen na kresach wschodnich, charakteryzujących się niską jakością fortyfikacji, gdzie główne znaczenie na ogromnych przestrzeniach miała ruchliwa jazda, a nie piechota i artyleria. Dopiero wojny ze Szwecją, a szczególnie działania w Prusach, gdzie kraj stosunkowo gęsto był usiany miastami mogącymi stanowić podstawę operacyjną dla prowadzonych działań, uwydatniły braki w ilości artylerii oraz ilości i wyszkoleniu piechoty. Armia, która lepiej potrafiła konstruować i zdobywać fortyfikacje polowe, lepiej panowała nad zdobytym obszarem. Doraźne reformy Koniecpolskiego nie mogły w krótkim czasie nadrobić zaniedbań w tej dziedzinie od czasów Batorego. Toczące od dłuższego czasu wojny na wielu frontach państwo wykazywało poważne braki finansowe, które w znacznym stopniu pogłębiała blokada portów polskich prowadzona przez szwedzką flotę wojenną. Bez reformy armii i finansów państwa pokonanie gruntownie zreformowanej armii szwedzkiej było w tym momencie niemożliwe. By tego dokonać potrzebna była dłuższa chwila oddechu – a to mógł zapewnić tylko pokój, lub przynajmniej kilkuletni rozejm.
Mediacji między walczącymi stronami podjęła się Holandia, która była bardzo zainteresowania uwolnieniem handlu bałtyckiego od toczącej się wojny. Gustaw Adolf także był skłonny do zakończenia walk w Prusach, gdyż spieszno mu było, by włączyć się do walk toczonych na terenie Niemiec i wspomóc obóz protestancki, który przeżywał poważne trudności po klęsce króla Danii Chrystiana IV pod Wołogoszczą. Wciągnięciem Szwecji w walkę z Habsburgami zainteresowana była także Francja i Anglia. Podobnie działała dyplomacja brandenburska. Posłów Rzeczypospolitej obok trudności finansowych państwa do rozejmu skłaniały także niepokojące działania Moskwy, która nawiązała kontakty z Turcją oraz zakupiła w Europie Zachodniej bardzo dużą ilość nowoczesnego uzbrojenia, w szczególności muszkietów. Ponadto nasiliły się najazdy tatarskie, które jednak z powodzeniem odpierał regimentarz Stefan Chmielecki.
Po długich rokowaniach 6 września 1629 roku zawarty został w końcu w Starym Targu rozejm, mający obowiązywać przez 6 lat. W szwedzkich rękach pozostały Tolkmicko, Elbląg, Braniewo, Piława i Kłajpeda. Odgrywający podczas toczącej się wojny dwuznaczną rolę elektor brandenburski Jerzy Wilhelm (który przepuścił przez swoje terytorium wojska szwedzkie idące na Pomorze) otrzymał w sekwestr na podstawie traktatu rozejmowego Sztum, Głowę i Malbork (elektor zobowiązał się wydać te miasta i okoliczne tereny Szwedom, gdyby po upłynięciu terminu rozejmu nie doszło do trwałego pokoju). W Inflantach zachowany został dotychczasowy stan posiadania. Za pomoc austriacką Rzeczpospolita musiała zapłacić pół miliona złotych. Wkrótce po zawarciu rozejmu niektóre oddziały koronne za wiedzą króla Zygmunta III pomaszerowały do Niemiec, by wspierać stronę katolicką.
Poważnym sukcesem Szwecji było uzyskanie prawa do pobierania cła z polskiego handlu morskiego w wysokości 3,5% wartości przewożonych towarów. Uzyskane stąd finanse w większości użyte zostały na wojnę w Niemczech. Dopiero tam zreformowana szwedzka armia zademonstrowała swą wartość całej Europie, uzyskując opinię najlepszej armii świata i wynosząc Szwecję do rangi potężnego mocarstwa. Sukcesy szwedzkie w Niemczech wyjaśniły także, dlaczego potężna jeszcze wtedy Rzeczpospolita miała takie trudności z pokonaniem wojsk Gustawa Adolfa.
Toczona przy ujściu Wisły wojna była przyczyną ogromnych spustoszeń na Pomorzu Gdańskim i w Prusach Książęcych. Miary nieszczęść dopełniła także zaraza, która ogarnęła te obszary, a nawet sięgnęła Mazowsza. W wyniku wstrzymania eksportu morskiego gospodarka polska według obliczeń Jana Seredyki straciła 30 milionów złotych. W Prusach Królewskich zniszczenia wojenne objęły 1/3 wsi. Poważne straty poniósł także handel i przemysł tekstylny Gdańska.
Rozejm w Sztumskiej Wsi.
Sześcioletni rozejm zakończył się już po śmierci Zygmunta III. Rzeczpospolita i jej armia z nawiązką odzyskały utracony w Altmarku prestiż dzięki imponującym zwycięstwom nad dwoma wielkimi mocarstwami – Rosją i Turcją. Tymczasem Szwecja, trzy lata po śmierci Gustawa Adolfa, mająca świeżo w pamięci straszliwą klęskę pod Nördlingen, znajdowała się w kryzysowym momencie i za wszelką cenę gotowa był uniknąć kolejnego konfliktu. Nowy władca Rzeczypospolitej, rozochocony swym imponującym zwycięstwem nad armią rosyjską pod Smoleńskiem pragnął ugruntować swą wojenną sławę, toteż wcale nie życzył sobie jakiegokolwiek porozumienia. Jednak nie od niego zależał dalszy rozwój wypadków, lecz od postawy Sejmu, a społeczeństwo było już zdecydowanie zmęczone ciągłymi wojnami toczonymi przez Rzeczpospolitą w XVII wieku. Tak więc tylko Władysław IV dążył do wojny – szlachta, magnateria oraz Gdańsk pragnęły pokoju.
Mocnym atutem polskich posłów w prowadzonych ze Szwedami negocjacjach pokojowych była skoncentrowana latem na Pomorzu armia koronna w sile 21 tys. żołnierzy. Ostatecznie 12 września 1635 król Władysław IV Waza zmuszony został do zawarcia w Sztumskiej Wsi kolejnego rozejmu ze Szwecją, tym razem na okres 26 lat. Na mocy zawartego układu Szwedzi mieli opuścić wszystkie twierdze na Pomorzu i w Prusach Książęcych oraz zaprzestać pobierania cła z portów polskich. W Inflantach obie strony pozostały przy swoim stanie posiadania, ale Szwedzi mieli w zajmowanej przez siebie części umożliwić katolikom swobody wyznaniowe. Ponadto Litwa miała mieć pełną swobodę w handlu na rzece Dźwinie. Król Polski Władysław IV zawieszał na okres rozejmu swoje pretensje do szwedzkiej korony (czyli do momentu, w którym miał osiągnąć wiek 66 lat).

</doc>
<doc id="904721" url="https://pl.wikipedia.org/wiki?curid=904721" title="Markt Berolzheim">
Markt Berolzheim

Markt Berolzheim – gmina targowa w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen, wchodzi w skład wspólnoty administracyjnej Altmühltal. Leży około 9 km na południowy zachód od Weißenburg in Bayern, nad rzeką Altmühl, przy linii kolejowej (Monachium/Augsburg - Würzburg.

</doc>
<doc id="904725" url="https://pl.wikipedia.org/wiki?curid=904725" title="Alesheim">
Alesheim

Alesheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen, wchodzi w skład wspólnoty administracyjnej Altmühltal. Leży około 10 km na północny zachód od Weißenburg in Bayern, nad rzeką Altmühl.
Dzielnice.
W skład gminy wchodzą następujące dzielnice: Alesheim, Trommetsheim, Wachenhofen.

</doc>
<doc id="904729" url="https://pl.wikipedia.org/wiki?curid=904729" title="Dittenheim">
Dittenheim

Dittenheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen, wchodzi w skład wspólnoty administracyjnej Altmühltal. Leży około 14 km na północny zachód od Weißenburg in Bayern, nad rzeką Altmühl, przy linii kolejowej Monachium/Augsburg - Würzburg.
Dzielnice.
W skład gminy wchodzą następujące dzielnice: Dittenheim, Sammenheim, Sausenhofen, Windsfeld.
Oświata.
W gminie znajduje się 75 miejsc przedszkolnych (73 dzieci).

</doc>
<doc id="904730" url="https://pl.wikipedia.org/wiki?curid=904730" title="Bobrowiecka Przełęcz">
Bobrowiecka Przełęcz

Bobrowiecka Przełęcz () – znajdująca się na wysokości 1356 m w Tatrach Zachodnich wybitna przełęcz pomiędzy Grzesiem (1653 m) po południowej stronie przełęczy i Bobrowcem (1663 m) (a właściwie jego przedszczytem – Jamborowym Wierchem) po północnej stronie przełęczy. Znajduje się w długiej północnej grani Wołowca odgałęziającej się od grani głównej Tatr w północnym kierunku. Przez grań tę przebiega granica polsko-słowacka. Po polskiej stronie zbocza spod przełęczy opadają Bobrowieckim Żlebem do Doliny Chochołowskiej, po słowackiej stronie do Doliny Bobrowieckiej Orawskiej. Spod przełęczy spływają dwa potoki, obydwa o takiej samej nazwie. Są to: słowacki Bobrowiecki Potok ("Bobrovecký potok") spływający do Doliny Bobrowieckiej i polski Bobrowiecki Potok będący dopływem Chochołowskiego Potoku. Potok słowacki znajduje się w zlewni Morza Czarnego, polski w zlewni Bałtyku, przez Bobrowiecką Przełęcz bowiem biegnie dział wodny między tymi morzami.
Przełęcz znajduje się w jednej linii z dwiema innymi wybitnymi tatrzańskimi przełęczami: Tomanową i Iwaniacką. Szczególnie dobrze widać to ze szlaku od Przełęczy pod Osobitą na Grzesia. Rejon przełęczy jest trawiasty. Sama przełęcz jest wycięta w bardziej miękkich partiach łupków kwarcytycznych z okresu dolnego triasu. Niegdyś na przełęczy ładowano na konne furmanki rudę żelaza wydobywaną w kopalni „Bobrowiec”. Do zwożenia tej rudy wybudowano dwie drogi: do Polany Chochołowskiej ok. 1808 r. i do Doliny Bobrowieckiej ok. 1820 r. Dawniej przełęcz była też wygodnym przejściem z Podhala w Tatry Orawskie, jeszcze w okresie międzywojennym przechodzili nią kłusownicy.
Szlaki turystyczne.
Tymczasowo oznakowane zostało przejście na przełęcz ze strony polskiej z żółtego szlaku z Polany Chochołowskiej na Grzesia. Szlak zielony z Doliny Juraniowej przez Bobrowiec oraz szlak niebieski łączący przełęcz z Grzesiem zostały zamknięte w czerwcu 2008 r.

</doc>
<doc id="904732" url="https://pl.wikipedia.org/wiki?curid=904732" title="Ma’anshan">
Ma’anshan

Ma’anshan () – miasto o statusie prefektury miejskiej we wschodnich Chinach, w prowincji Anhui, port nad Jangcy. W 2010 roku liczba mieszkańców miasta wynosiła 555 686. Prefektura miejska w 1999 roku liczyła 1 197 369 mieszkańców. Ośrodek wydobycia i hutnictwa żelaza oraz przemysłu maszynowego i chemicznego.
Niedaleko miasta, w 1161, stoczono bitwę pod Caishi.
Podział administracyjny.
Prefektura miejska Ma’anshan podzielona jest na:

</doc>
<doc id="904733" url="https://pl.wikipedia.org/wiki?curid=904733" title="Meinheim">
Meinheim

Meinheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen, siedziba wspólnoty administracyjnej Altmühltal. Leży około 11 km na zachód od Weißenburg in Bayern, przy linii kolejowej Monachium/Augsburg – Würzburg.
Oświata.
W gminie znajduje się 50 miejsc przedszkolnych (48 dzieci).

</doc>
<doc id="904734" url="https://pl.wikipedia.org/wiki?curid=904734" title="Natalia Bedoya">
Natalia Bedoya

Natalia Bedoya (ur. 25 kwietnia 1981 roku w Caldas, Kolumbia).
Natalia Bedoya znana jest z telenoweli kolumbijskiej "Kobieta w lustrze", w której zagrała Ginger, tancerkę z Akademii.

</doc>
<doc id="904735" url="https://pl.wikipedia.org/wiki?curid=904735" title="Heidenheim (Bawaria)">
Heidenheim (Bawaria)

Heidenheim, Heidenheim am Hahnenkamm – gmina targowa w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen, siedziba wspólnoty administracyjnej Hahnenkamm. Leży około 17 km na zachód od Weißenburg in Bayern.
Dzielnice.
W skład gminy wchodzą następujące dzielnice: Degersheim, Hechlingen am See, Heidenheim i Hohentrüdingen.
Oświata.
W gminie znajduje się 125 miejsc przedszkolnych (103 dzieci) oraz szkoła (26 nauczycieli, 461 uczniów).

</doc>
<doc id="904736" url="https://pl.wikipedia.org/wiki?curid=904736" title="Jezioro Zamkowe (powiat wąbrzeski)">
Jezioro Zamkowe (powiat wąbrzeski)

Jezioro Zamkowe – eutroficzne jezioro w woj. kujawsko-pomorskim, w powiecie wąbrzeskim, na terenie miasta Wąbrzeźno (północny koniec jeziora znajduje się w gminie Wąbrzeźno), leżące na terenie Pojezierza Chełmińskiego. W pobliżu jeziora znajdują się ruiny zamku od którego jezioro wzięło swoją nazwę.
Charakterystyka.
Charakteryzuje się dość regularną nieregularną linią brzegową – ma kształt wydłużony w kierunku północ-południe. W południowej części w pobliżu ruin zamku znajduje się charakterystyczne przewężenie, w którego miejscu przerzucono kładkę.
Dane morfometryczne.
Powierzchnia zwierciadła wody według różnych źródeł wynosi od 69,6 ha przez 69,9 ha do 70,0 ha. Zwierciadło położone jest na wysokości 93,0 m n.p.m. lub 94,8 m n.p.m. Średnia głębokość jeziora wynosi 5,9 m, natomiast głębokość maksymalna 18,0 m. Maksymalna długość akwenu to 2500 metrów, a szerokość do 560 metrów. Linia brzegowa ma długość 6500 metrów.
W oparciu o badania przeprowadzone w 2003 roku wody jeziora zaliczono do III klasy czystości i III kategorii podatności na degradację. Do III klasy czystości zaliczono wody jeziora także podczas badań w 1994 roku.
Przyroda.
Roślinność zanurzona ma powierzchnię 6 hektarów (obecna jest na 85% długości linii brzegowej), a wynurzona – 7,5 hektara. Najczęściej występujące rośliny naczyniowe to: trzcina pospolita, rogatek sztywny, moczarka kanadyjska, grążel żółty i rdestnice. W wodach jeziora żyje szesnaście gatunków ryb, w tym m.in. węgorz wąsko- i szerokogłowy (jest to leszczowy typ akwenu).

</doc>
<doc id="904738" url="https://pl.wikipedia.org/wiki?curid=904738" title="Języki dene-kaukaskie">
Języki dene-kaukaskie

Języki dene-kaukaskie – hipotetyczna makrorodzina językowa, postulująca wspólne pochodzenie kilku języków izolowanych na świecie. W konserwatywnej wersji miałyby należeć do niej następujące języki (Bengtson 2008):
Sam Bengtson postuluje również dodanie do makrorodziny języka sumeryjskiego. Niektórzy inni naukowcy postulowali umieszczenie w tej makrorodzinie języków: etruskiego, nihali, niwchijskiego, czukocko-kamczackich czy almosańsko-keresiuańskich.
Historia hipotezy.
Pierwsze głosy sugerujące powiązania między językami kaukaskimi, sino-tybetańskimi, baskijskim i językami Ameryki Północnej pojawiły się na początku XX wieku. W latach 30. włoski językoznawca Alfredo Trombetti połączył te cztery rodziny na podstawie analizy leksykalnej. W latach 40., 50. i 60. podobne teorie formułował niemiecki lingwista Karl Bouda, który do grupy dołączył również języki jenisejskie, buruszaski oraz sumeryjski (a także rozważał umieszczenie w niej austronezyjskich). W późniejszych latach o wspólnych cechach tych języków wspominali również amerykańscy lingwiści, jak Edward Sapir czy Robert Schafer.
W latach 80. Siergiej Starostin po raz pierwszy porównał języki kaukaskie z na-dene (wcześniej porównywano kaukaskie z sino-tybetańskimi oraz sino-tybetańskie z na-dene) i odkrył podobieństwa w ich systemach fonologicznych. 

</doc>
<doc id="904739" url="https://pl.wikipedia.org/wiki?curid=904739" title="Gnotzheim">
Gnotzheim

Gnotzheim – gmina targowa w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen, wchodzi w skład wspólnoty administracyjnej Hahnenkamm. Leży około 20 km na zachód od Weißenburg in Bayern, przy drodze B466.
Dzielnice.
W skład gminy wchodzą następujące dzielnice: Gnotzheim, Spielberg, Weilerau.
Oświata.
W gminie znajduje się 50 miejsc przedszkolnych (44 dzieci).

</doc>
<doc id="904746" url="https://pl.wikipedia.org/wiki?curid=904746" title="Komediantka (film)">
Komediantka (film)

Komediantka – polski film w reżyserii Jerzego Sztwiertni z 1986 roku. Scenariusz na podstawie powieści Władysława Reymonta o tym samym tytule.
Niemal równocześnie z wersją kinową powstał również 9-odcinkowy serial telewizyjny.
Akcja toczy się w drugiej połowie XIX wieku. Opowiada o tragicznej historii Janki, która porzuca wszystko i rozpoczyna karierę aktorki. Jej skomplikowane życie i niepowodzenia na scenie doprowadzają ją do tragicznego zakończenia.

</doc>
<doc id="904757" url="https://pl.wikipedia.org/wiki?curid=904757" title="Julian Jenner">
Julian Jenner

Julian Christopher Jenner (ur. 28 lutego 1984 w Delfcie), piłkarz holenderski grający na pozycji bocznego pomocnika.
Życiorys.
Jenner pochodzi z miasta Delft leżącego w aglomeracji Hagi. Jego pierwszym klubem był tamtejszy DHC Delft, ale potem trafił do juniorów NAC Breda, a w 2003 roku do seniorów tego klubu. W Eredivisie zadebiutował 1 maja 2004 w zremisowanym 2:2 wyjazdowym meczu z AZ Alkmaar i był to jego jedyny mecz w sezonie 2003/2004. W sezonie 2004/2005 zagrał w 5 meczach i zdobył 1 gola (z ADO Den Haag), a miejsce w pierwszej jedenastce klubu z Bredy wywalczył na początku sezonu 2005/2006. Strzelił wówczas mało 3 gole w lidze i pomógł NAC w utrzymaniu w lidze. Jennerem zainteresował się trener AZ Alkmaar, Louis van Gaal i latem 2006 dość niespodziewanie zawodnik przeszedł do tego klubu za pół miliona euro. W AZ, z którym dotarł do ćwierćfinału Pucharu UEFA, był czwartym napastnikiem w hierarchii i rezerwowym dla Szoty Arweladze, Danny'ego Koevermansa oraz Moussy Dembélé, dlatego po 2 latach gry odszedł do Vitesse Arnhem. Wiosną 2010 grał w Rot Weiss Ahlen, a latem wrócił do Vitesse. Na rundę wiosenną sezonu 2010/11 został wypożyczony do NAC Breda. Następnie grał w Ferencvárosi TC, Diósgyőri VTK i Notts County.

</doc>
<doc id="904758" url="https://pl.wikipedia.org/wiki?curid=904758" title="Michał Kobosko">
Michał Kobosko

Michał Andrzej Kobosko (ur. 15 kwietnia 1968) – polski dziennikarz prasowy i działacz polityczny. W latach 2020–2022 przewodniczący, a od 2022 I wiceprzewodniczący Polski 2050 Szymona Hołowni.
Życiorys.
Studiował na Politechnice Warszawskiej. Kształcił się też w zakresie zarządzania i przywództwa na Uniwersytecie SWPS oraz w Centrum Studiów Amerykańskich Uniwersytetu Warszawskiego. Pracę dziennikarza rozpoczął w latach 90. w „Gazecie Wyborczej”, następnie był zastępcą redaktora naczelnego dziennika „Puls Biznesu” oraz szefem portalu pulsbiznesu.pl, był również związany z dwutygodnikiem „BusinessWeek” (jako zastępca redaktora naczelnego). W 2004 uzyskał zatrudnienie w miesięczniku „Profit” Wydawnictwa Axel Springer. W latach 2005–2006 zastępca redaktora naczelnego oraz redaktor naczelny miesięcznika „Forbes”. W październiku 2006 objął funkcję redaktora naczelnego „Newsweek Polska” (do wiosny 2009). Od 14 kwietnia 2007 do 8 marca 2008 wraz z Konradem Piaseckim był gospodarzem "Kontrapunktu RMF FM i Newsweeka".
W czerwcu 2009 został redaktorem naczelnym gazety „Dziennik Polska-Europa-Świat”. Od 14 września 2009, gdy doszło do fuzji „Gazety Prawnej” i „Dziennika”, pełnił obowiązki redaktora naczelnego „Dziennika Gazety Prawnej”. W marcu 2010 zastąpił go na tym stanowisku Tomasz Wróblewski. 
Po odejściu z „Dziennika Gazety Prawnej” wrócił do Axel Springer Polska, gdzie został wydawcą czasopism „Newsweek Polska” i „Forbes”. Praca dla Axel Springer Polska trwała do stycznia 2011. Od 7 lutego 2012 do 22 stycznia 2013 był redaktorem naczelnym tygodnika „Wprost”, zastąpił na tym stanowisku Tomasza Lisa. Zasiadł w jury konkursu Grand Press (od 2000), został członkiem kapituły Nagrody im. Lesława A. Pagi. W 2013 zakończył działalność w branży medialnej. Został dyrektorem zarządzającym Prime Speakers, a następnie (do 2019) szefem think-tanku Atlantic Council.
W 2020 zasiadł w sztabie Szymona Hołowni w wyborach prezydenckich i został jego pełnomocnikiem wyborczym. Został wiceprezesem stowarzyszenia Polska 2050. We wrześniu 2020 został ogłoszony przewodniczącym zakładanej przez Szymona Hołownię partii politycznej (3 listopada złożono wniosek o jej rejestrację, która nastąpiła 26 marca 2021 pod nazwą Polska 2050 Szymona Hołowni). 27 marca 2022 przeszedł na funkcję I wiceprzewodniczącego partii.

</doc>
<doc id="904759" url="https://pl.wikipedia.org/wiki?curid=904759" title="Rāmen">
Rāmen

 – danie kuchni japońskiej, składające się z makaronu, bulionu (wywaru, "sūpu", "dashi-jiru") i innych składników.
Rāmen trafił do Japonii w XIX wieku z Chin. Po II wojnie światowej stał się jedną z najpopularniejszych, niedrogich i powszechnie dostępnych potraw. Restauracje z rāmenem ("rāmen-ya") są w całym kraju, serwując niezliczone regionalne odmiany.
Główne składniki.
Japońskie słowo „rāmen” pochodzi od chińskiego „lāmiàn” (拉麺), oznaczającego rodzaj makaronu z mąki pszennej, spożywanego w Chinach. Stanowi on główny składnik dania, które nosi tę samą nazwę. Bulion jest przyrządzany – w zależności od regionu i specjalności restauracji – z drobiu, wieprzowiny, wołowiny lub ryb. Do bulionu, oprócz makaronu, dodaje się różne składniki, m.in.:
Zupa często przyprawiana jest też sosem sojowym lub miso.
Rodzaje rāmen.
Rāmen nie ma sformalizowanego przepisu. Każdy kucharz, lokal wymyśla własną recepturę. Wyróżnia się kilkadziesiąt typów dania. Do najpopularniejszych należą:

</doc>
<doc id="904762" url="https://pl.wikipedia.org/wiki?curid=904762" title="Dźwierzno (powiat człuchowski)">
Dźwierzno (powiat człuchowski)

Dźwierzno – osada w Polsce położona w województwie pomorskim, w powiecie człuchowskim, w gminie Koczała.
W latach 1975–1998 miejscowość administracyjnie należała do województwa słupskiego.
W 1905 roku wieś wraz z dworem zamieszkiwało 109 osób
Osada wchodzi w skład sołectwa „Łękinia”, obejmującego Dźwierzno i Łękinię

</doc>
<doc id="904763" url="https://pl.wikipedia.org/wiki?curid=904763" title="Socjaldemokratyczna Partia Robotnicza (Niemcy)">
Socjaldemokratyczna Partia Robotnicza (Niemcy)

Socjaldemokratyczna Partia Robotnicza (niem. "Sozialdemokratische Arbeiterpartei", SDAP) – niemiecka partia robotnicza, o programie ukształtowanym na gruncie marksizmu.
Założona została w dniach 7–9 sierpnia 1869 roku w Eisenach, m.in. przez Wilhelma Liebknechta i Augusta Bebela. Poprzednio byli oni członkami Związku Niemieckich Związków Pracowniczych ("Verband Deutscher Arbeitervereine") i Powszechnego Niemieckiego Związku Robotników (ADAV) Ferdinanda Lassalle’a. Bebel został pierwszym przewodniczącym SDAP.
Członkowie nowego ugrupowania stali się znani pod nazwą "eisenachczyków", od nazwy miasta w którym ugrupowanie to powstało. Ich program otrzymał nazwę "Eisenacher Programm". Bebel i Liebknecht pozostawali pod wpływem Karola Marksa i Fryderyka Engelsa i uważali swą partię za "„sekcję Międzynarodowego Związku Pracowników”". SDAP, której członkowie zamieszkiwali głównie Saksonię, domagała się demokratyzacji państwa i niemieckiego społeczeństwa.
Organ prasowy partii, który najpierw zatytułowany był "Demokratisches Wochenblatt" ("Dziennik Demokratyczny"), a później "Der Volksstaat" ("Państwo Ludowe"), ukazywał się trzy razy w tygodniu.
Linie programowe ADAV i SDAP były bardzo do siebie zbliżone, a w 1875 r. obie partie ostatecznie się połączyły, tworząc SAPD, która później stała się działającą do dziś SPD.

</doc>
<doc id="904766" url="https://pl.wikipedia.org/wiki?curid=904766" title="Westheim (Bawaria)">
Westheim (Bawaria)

Westheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen, wchodzi w skład wspólnoty administracyjnej Hahnenkamm. Leży około 22 km na zachód od Weißenburg in Bayern, przy drodze B466.
Dzielnice.
W skład gminy wchodzą następujące dzielnice: Hüssingen, Ostheim, Westheim.
Oświata.
W gminie znajduje się 50 miejsc przedszkolnych (51 dzieci).

</doc>
<doc id="904767" url="https://pl.wikipedia.org/wiki?curid=904767" title="Międzynarodowy Instytut Biologii Molekularnej i Komórkowej">
Międzynarodowy Instytut Biologii Molekularnej i Komórkowej

Międzynarodowy Instytut Biologii Molekularnej i Komórkowej (IIMCB) w Warszawie rozpoczął działalność w 1999, na podstawie międzynarodowej umowy między UNESCO a rządem polskim. Pozycje szefów laboratoriów są obsadzane na drodze konkursu, który rozstrzyga Międzynarodowy Komitet Doradczy, który okresowo ocenia działalność zespołów badawczych. Instytut prowadzi badania naukowe w dziedzinie biologii i medycyny molekularnej (m.in. mechanizmy nowotworzenia i starzenia, molekularne podstawy chorób neurodegeneracyjnych). Instytut działa na podstawie ustawy z dnia 26 czerwca 1997 r. o Międzynarodowym Instytucie Biologii Molekularnej i Komórkowej w Warszawie ().
Instytut mieści się na terenie kampusu Ochota przy ul. Księcia Trojdena 4.

</doc>
<doc id="904772" url="https://pl.wikipedia.org/wiki?curid=904772" title="Czapka Kazańska">
Czapka Kazańska

Czapka Kazańska – ozdobne nakrycie głowy w stylu orientalnym, kołpak należący do cara Iwana IV Groźnego. Przechowywana jest w kremlowskiej Zbrojowni ("Orużejnaja Pałata") w Moskwie.
Czapka Kazańska powstała ok. 1552 roku w kremlowskim warsztacie złotniczym na zamówienie cara Iwana IV Groźnego. Pierwotnie miała być podarunkiem władcy Rosji dla chana Kazania, Edigera. Po upadku Chanatu Kazańskiego stała się symbolem zwycięstwa Rusinów nad Tatarami i została włączona w skład carskich regaliów. W heraldyce rosyjskiej była umieszczana nad herbem guberni kazańskiej Cesarstwa Rosyjskiego, a obecnie nad herbem miasta Kazania. 
Czapka Kazańska wykonana jest ze złota, podszyta sobolowym futrem. Hełmiasta czasza korony składa się z tarczkowatych trójkątnych płytek zdobionych metodą filigranu ułożonych w trzy rzędy i wysadzanych szlachetnymi kamieniami: turkusami, rubinami, almandynami i perłami. Na szczycie kołpaka umieszczony jest żółty korund przyozdobiony dodatkowo dwiema perłami.

</doc>
<doc id="904773" url="https://pl.wikipedia.org/wiki?curid=904773" title="Pleinfeld">
Pleinfeld

Pleinfeld – gmina targowa w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen. Leży około 8 km na północ od Weißenburg in Bayern, nad rzeką Schwäbische Rezat, przy drodze B2 i linii kolejowej Monachium/Augsburg – Berlin i Nördlingen – Pleinfeld.
Dzielnice.
W skład gminy wchodzą następujące dzielnice: Hüssingen, Ostheim i Westheim.

</doc>
<doc id="904774" url="https://pl.wikipedia.org/wiki?curid=904774" title="Francois Bayrou">
Francois Bayrou



</doc>
<doc id="904779" url="https://pl.wikipedia.org/wiki?curid=904779" title="Georges Bernanos">
Georges Bernanos

Georges Bernanos (wym. //; ur. 20 lutego 1888 w Paryżu, zm. 5 lipca 1948 w Neuilly-sur-Seine koło Paryża) – francuski pisarz katolicki, prawnik, monarchista.
Życiorys.
Ukończył kolegium jezuickie. W 1906 zdał maturę i rozpoczął studia w Instytucie Katolickim w Paryżu. Wstąpił do organizacji Kameloci Króla (Camelots du Roi), młodzieżowej przybudówki Action Française. W czasie I wojny światowej, mimo problemów zdrowotnych, brał udział w walkach pod Sommą i Verdun. W 1918 został odznaczony Krzyżem Wojennym. Rok wcześniej ożenił się z Jeanne Talbert d'Arc.
Po wojnie pracował w zakładzie ubezpieczeniowym "La Nationale". W 1926 światło dzienne ujrzała jego debiutancka powieść: "Pod słońcem szatana". Wkrótce później wydane zostały dwie kolejne: "Zakłamanie" i "Radość". Za tę ostatnią autor otrzymał min. prestiżową nagrodę "Prix Femina". W 1933 uległ wypadkowi motocyklowemu, który spowodował bezwład nogi. W 1934 jego rodzina osiedliła się na Majorce.
W 1935 wydano jego powieść kryminalną pt. "Zbrodnia" a rok później jego czwarte i najważniejsze dzieło: "Pamiętniki wiejskiego proboszcza". W 1938 wyjechał do Ameryki Południowej. W okresie pobytu w Ameryce rozwinął działalność publicystyczną. Bernanos podejmował w swoich esejach aktualne problemy związane z II wojną światową.
W 1947 wrócił na jakiś czas do Francji i wydał pisaną wiele lat powieść "Monsieur Ouine". Wkrótce później zamieszkał w Tunezji. Pracował tam nad dramatem "Dialogi karmelitanek". Niedługo po jego ukończeniu, w 1948, uprzednio wróciwszy do Francji, zmarł na marskość wątroby.
Twórczość.
Bernanos podejmował w swojej twórczości przede wszystkim problem duchowej walki, jaką toczy człowiek z grzechem.
Poglądy polityczne.
Bernanos do końca życia pozostawał monarchistą, antykomunistą, antydemokratą i konserwatystą. Po pobycie na terytorium Hiszpanii w czasie wojny domowej stał się zdecydowanym przeciwnikiem doktryn faszystowskich.

</doc>
<doc id="904780" url="https://pl.wikipedia.org/wiki?curid=904780" title="Herman Wrangel">
Herman Wrangel

Herman von Wrangel (ur. w 1584 lub 1587, zm. 11 grudnia 1643 w Rydze) – szwedzki wojskowy i polityk mniejszości niemieckiej w Inflantach, od 1621 marszałek polny, w 1630 kanclerz, 1643 gubernator generalny szwedzkiej Liwonii. 
Ojciec Marii Christine i Carla Gustafa Wrangla. Dowódca m.in. w wojnie polsko-szwedzkiej 1626–1629.
W latach 1633–1635 przebywał w Braniewie, w którym stworzył imponujący ciąg murów obronnych, uwieczniony na planie miedziorytu Paula Stertzla i Conrada Götke.

</doc>
<doc id="904781" url="https://pl.wikipedia.org/wiki?curid=904781" title="Nennslingen">
Nennslingen

Nennslingen – gmina targowa w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen, siedziba wspólnoty administracyjnej Nennslingen. Leży w Jurze Frankońskiej, około 12 km na wschód od Weißenburg in Bayern, nad rzeką Anlauter.
Dzielnice.
W skład gminy wchodzą następujące dzielnice: Nennslingen, Biburg, Gersdorf i Wengen.
Oświata.
W gminie znajduje się 50 miejsc przedszkolnych (54 dzieci) oraz 2 szkoły (29 nauczycieli, 518 uczniów).

</doc>
<doc id="904789" url="https://pl.wikipedia.org/wiki?curid=904789" title="Objętość czterowymiarowa">
Objętość czterowymiarowa



</doc>
<doc id="904790" url="https://pl.wikipedia.org/wiki?curid=904790" title="Bergen (powiat Weißenburg-Gunzenhausen)">
Bergen (powiat Weißenburg-Gunzenhausen)

Bergen – miejscowość i gmina w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen, wchodzi w skład wspólnoty administracyjnej Nennslingen. Leży w Jurze Frankońskiej, około 10 km na północny wschód od Weißenburg in Bayern.
Dzielnice.
W skład gminy wchodzą następujące dzielnice: Bergen, Geyern, Kaltenbuch, Syburg, Thalmannsfeld
Oświata.
W gminie znajduje się 50 miejsc przedszkolnych (38 dzieci).

</doc>
<doc id="904791" url="https://pl.wikipedia.org/wiki?curid=904791" title="Lexmark">
Lexmark

Lexmark (Lexmark International Inc.) – dostawca szerokiej gamy produktów do druku i skanowania obrazu, programów, rozwiązań i usług. Częścią Lexmarka jest Perceptive Software, dostawca oprogramowania do inteligentnego wczytywania dokumentów i do zarządzania treścią. W 2012 r. Lexmark sprzedał produkty w ponad 170 krajach i odnotował przychody w wysokości około 3,8 mld USD.
Historia.
Lexmark powstał w 1991 roku, w wyniku wydzielenia z firmy IBM działu zajmującego się drukarkami i materiałami eksploatacyjnymi i przejęcia go przez firmę inwestycyjną Clayton &amp; Dubilier &amp; Rice, Inc. Lexmark po raz pierwszy notowany był na nowojorskiej giełdzie papierów wartościowych 15 listopada 1995 roku.
Działalność.
Główna siedziba firmy znajduje się w Lexington w stanie Kentucky (USA). Lexmark posiada też dział Badań i Rozwoju w siedzibie głównej oraz w innych miastach na świecie – w Boulder w stanie Kolorado, Kansas City w stanie Kansas, Cebu na Filipinach i w Kalkucie w Indiach. Oprócz tego, Lexmark posiada biura w Ameryce Północnej i Południowej, Azji oraz Europie, które zatrudniają ponad 12 200 pracowników.
Poza produkcją urządzeń pod własną marką, Lexmark wytwarza drukarki dla firm Dell oraz IBM InfoPrint. Lexmark dostarcza również rozwiązania i usługi związane z drukiem, dostępne za pośrednictwem ekranu dotykowego umieszczonego na drukarkach lub urządzeniach wielofunkcyjnych. Umożliwiają one dostęp do wielu aplikacji, redukujących złożoność procesów biznesowych, związanych z obiegiem dokumentów.
Przejęcia i akwizycje.
W maju 2010 roku Lexmark podpisał umowę przejęcia firmy Perceptive Software w celu umocnienia i rozbudowy rozwiązań związanych z obiegiem dokumentów oraz usługami zarządzania drukiem. Perceptive Software to czołowy dostawca oprogramowania do zarządzania treścią w przedsiębiorstwie (ECM), dzięki któremu firmy mogą w łatwy sposób zarządzać cyklem życia dokumentów i treści, uprościć procedury biznesowe, a także zwiększyć skuteczność operacyjną. Siedziba Perceptive Software znajduje się w Kansas City w stanie Kansas, a biura regionalne w Australii, Belgii, Brazylii, Francji, Niemczech, Włoszech, Holandii, Singapurze, Hiszpanii, Szwajcarii, Zjednoczonych Emiratach Arabskich oraz Wielkiej Brytanii.
W 2011 Lexmark przejął Pallas Athena z Holandii. Wartość transakcji została oceniona na około 50,2 mln dolarów. Holenderska firma jest teraz częścią Perceptive Software. Zakup Pallas Athena wzmacnia i rozbudowuje obszary kompleksowych usług zarządzania drukiem (MPS) o zarządzanie procesami biznesowymi (BPM), zarządzanie danymi wyjściowymi (DOM) oraz oprogramowanie do analizy procesów. Marka Pallas Athena została zintegrowana z dwoma obszarami działalności Perceptive Software – "Perceptive Process" oraz "Perceptive Content".
W marcu 2012, Lexmark ogłosił przejęcie za kwotę bliską 148 mln dolarów firmy BDGB z Luxemburga oraz jej amerykańskiej filii Brainware. Brainware Inc. jest innowacyjnym dostawcą rozwiązań pomagających firmom z rankingu Global 2000 w wyszukiwaniu i przechwytywaniu danych oraz eliminującym pracochłonne wyszukiwanie danych, przyspieszanie przetwarzania dużej ilości treści, a także odzyskiwanie danych całego przedsiębiorstwa. Inteligentna platforma przechwytywania danych Brainware dokładnie selekcjonuje informacje z dokumentów elektronicznych i papierowych, nadaje im priorytety oraz przekazuje do systemów zarządzania danymi, systemów ERP oraz systemów zarządzania finansami, znajdujących się po stronie klienta. Marka Brainware została wcielona do oddziału “Perceptive Intelligent Capture” 15 października 2012 roku.
W marcu 2012, Lexmark przejął za około 32 mln dolarów australijską firmę ISYS Search Software oraz, za taką samą kwotę, amerykańską Nolij Corporation. ISYS jest światowym liderem w wydajnym wyszukiwaniu informacji biznesowych oraz dostawcą uniwersalnych rozwiązań ułatwiających dostęp do informacji. Nolij jest uznanym dostawcą rozwiązań sieciowych w zakresie obrazowania, zarządzania oraz obiegu dokumentów w szkolnictwie wyższym. Marka ISYS została wcielona do „Perceptive Search”, natomiast marka Nolij do „Perceptive Content”.
W styczniu 2013, Lexmark przejął Acuo Technologies z Minnesoty (USA) za 45 mln dolarów, a w marcu tego samego roku ogłosił przejęcie firm AccessVia z Seattle oraz Twistage z San Francisco za łączną cenę około 31.5 mln dolarów. Twistage w połączeniu z rozwiązaniami Lexmarka umożliwiło klientom przechwytywanie, zarządzanie i dostęp do wszystkich treści, w tym treści multimedialnych, w biznesowym środowisku. W połączeniu z usługami zarządzania drukiem (MPS) oraz doświadczeniem Lexmarka w dostarczaniu rozwiązań związanych z drukiem w sektorze sprzedaży na rynku detalicznym, AccessVia umożliwiło klientom szybkie projektowanie i produkowanie oznaczeń do sklepów, co pozwoliło na lepsze zarządzanie asortymentem w rozproszonym środowisku hal sklepowych.
W sierpniu 2013 roku, Lexmark przejęł niemiecką firmę Saperion AG, wiodącego producenta i dostawcę rozwiązań do zarządzania zasobami informacyjnymi w przedsiębiorstwach (ECM – enterprise content management) oraz do zarządzania procesami biznesowymi (BPM – business process management). Wartość kontraktu to ok. 72 mln dolarów. Saperion podlega Perceptive Software. Saperion posiada rozległą bazę klientów, zarówno wśród firm średniej wielkości, jak i globalnych przedsiębiorstw takich jak Schindler, E.ON, Fleurop, Henkel, Lufthansa, Vodafone, Daimler i Siemens, gdzie wdrożenia obejmują całe firmy.
W październiku 2013 roku, Lexmark International ogłosił przejęcie PACSGEAR, czołowego dostawcy rozwiązań do przechwytywania, zarządzania oraz udostępniania obrazów i dokumentów w sektorze medycznym. Rozwiązania PACSGEAR integrują dokumenty z istniejącym systemami do archiwizacji i transmisji obrazów (PACS - Picture Archiving and Communication Systems) oraz systemami elektronicznych danych medycznych (EMR – Electronic Medical Records). Wartość transakcji to około 54 miliony dolarów. Dzięki temu przejęciu, Perceptive Software będzie mógł zaoferować wyjątkową, niezależną od dostawcy i spełniającą normy platformę do gromadzenia danych medycznych – przechwytywania, zarządzania i udostępniania wizualnych informacji o pacjentach oraz związanych z nimi dokumentów wewnątrz placówki opieki zdrowotnej wykorzystując EMR oraz pomiędzy placówkami dzięki technologii PACSGEAR. PACSGEAR dostarcza swoje rozwiązania do ponad 50 krajów i blisko połowy szpitali w USA. Wśród klientów firmy znajdują się m.in. Kaiser Permanente, Henry Ford Health System, Hospital Corporation of America (HCA), Mount Sinai Hospital, Standford Hospital &amp; Clinics oraz Centrum Medyczne Uniwersytetu w Chicago.
Drukarki oraz urządzenia wielofunkcyjne.
Lexmark specjalizuje się w drukarkach oraz akcesoriach do drukarek. Aktualna gama produktów zawiera kolorowe i monochromatyczne drukarki laserowe. Niedawno firma Lexmark wycofała się z produkcji drukarek atramentowych. Segment ten wykupiony został przez firmę Funai, wieloletniego partnera Lexmarka. Lexmark sprzedaje także drukarki igłowe. Firma była jedną z pierwszych, która wdrożyła drukarki posiadające ekrany dotykowe z możliwością obsługi Internetu.
Usługi zarządzania obiegiem dokumentów.
Lexmark skupia swoją działalność także na budowaniu rozwiązań i usług, które pomagają zarządzać drukiem w firmie. Usługi zarządzania drukiem od Lexmarka, stanowią kompleksowe podejście do poprawy infrastruktury drukowania w przedsiębiorstwie. Pomagają zwiększać zwrot z inwestycji za pomocą kolejnych poziomów wdrożenia.
Wśród rozwiązań dla firm znajdują się:
W maju 2012 roku Lexmark został ogłoszony liderem w zakresie usług zarządzania drukiem (MPS) w raporcie Forrester Wave. W raporcie oceniani byli najlepsi dostawcy usług zarządzania drukiem, a Lexmark otrzymał najwyższy wynik za swoją strategię, doświadczenie na rynku MPS, technologię, własne rozwiązania, integrację z procesami biznesowymi, możliwość drukowania mobilnego i możliwość globalnych dostaw.
Raport podkreślał, że ostatnie przejęcia Lexmarka pomogły firmie skoncentrować się na aplikacjach skierowanych do punktów obsługi klienta (PoS point-of-service) w kluczowych branżach takich jak: handel detaliczny, branża farmaceutyczna, usługi finansowe i opieka zdrowotna, jak również pomagają budować niezależną klasę zintegrowanych systemów zarządzania zasobami informacyjnymi (ECM) oraz przyczyniają się do rozwoju możliwości zarządzania procesami biznesowymi (BPM).
Dostawcy MPS, aby znaleźć się w raporcie musieli spełnić trzy kryteria:
W czerwcu 2014 roku Lexmark został liderem w zakresie usług zarządzania drukiem według europejskiej firmy analitycznej Quocirca.
Rezygnacja z drukarek atramentowych.
W sierpniu 2012 Lexmark ogłosił wycofanie się z produkcji linii drukarek atramentowych. Szacowano, że wycofanie z produkcji drukarek atramentowych przyniesie firmie ok. 95 mln dolarów oszczędności, ale przedstawiciele koncernu podkreślali jednocześnie, że przedstawione działania są częścią rozpoczętego wcześniej procesu restrukturyzacji, który w sumie będzie kosztował firmę ok. 160 mln dolarów.
Atramentową technologię Lexmarka przejmuje firma Funai, produkująca sprzęt atramentowy dla Lexmarka od 1997 roku. Wartość kontraktu wynosi około 100 mln dolarów, a wśród sprzedanych zasobów znajduje się ponad 1500 posiadanych patentów, technologie wydruku i obrazowania oraz zakład produkcyjny na Filipinach.

</doc>
<doc id="904796" url="https://pl.wikipedia.org/wiki?curid=904796" title="XXIII Korpus Armijny (III Rzesza)">
XXIII Korpus Armijny (III Rzesza)

XXIII Korpus Armijny – jeden z niemieckich korpusów armijnych. 
Utworzony w 1938 roku jako dowództwo wojsk granicznych w górach Eifel. Z początkiem wojny zmobilizowany, we wrześniu 1939 roku już jako korpus armijny. W składzie Grupy Armii A wziął udział w kampanii francuskiej, walczy pod Verdun i na terenie Szampanii. Do maja 1941 roku znajdował się na zachodzie, potem przerzucony na wschód. Początkowo w składzie Grupy Armii Północ, następnie Grupy Armii Środek wziął udział w walkach przeciwko ZSRR. Walczył pod Kownem, Smoleńskiem, Wiaźmą i Rżewem. W okresie maj-sierpień 1943 walczył pod Orłem, po tym czasie cofa się w składzie 2 Armii na zachód, przez Briańsk, Mohylew, Bobrujsk, Orszę, Brześć Litewski, Narew aż do Prus Zachodnich (Armia Prusy Wschodnie), gdzie zastał go koniec wojny.
Skład.
Skład we wrześniu 1939
Skład w czerwcu 1940
Skład w sierpniu 1941
Skład w grudniu 1943
Skład w marcu 1945

</doc>
<doc id="904797" url="https://pl.wikipedia.org/wiki?curid=904797" title="Burgsalach">
Burgsalach

Burgsalach – miejscowość i gmina w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen, wchodzi w skład wspólnoty administracyjnej Nennslingen. Leży w Jurze Frankońskiej, około 9 km na wschód od Weißenburg in Bayern.
Dzielnice.
W skład gminy wchodzą następujące dzielnice: Burgsalach, Indernbuch, Pfraunfeld.
Oświata.
W gminie znajduje się 50 miejsc przedszkolnych (44 dzieci; 1999) oraz szkoła podstawowa (104 uczniów; 2007).

</doc>
<doc id="904802" url="https://pl.wikipedia.org/wiki?curid=904802" title="Raitenbuch">
Raitenbuch

Raitenbuch – miejscowość i gmina w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen, wchodzi w skład wspólnoty administracyjnej Nennslingen. Leży w Jurze Frankońskiej, około 12 km na wschód od Weißenburg in Bayern.
Dzielnice.
W skład gminy wchodzą następujące dzielnice: Bechthal, Raitenbuch, Stankt Egidi, Reuth am Wald.
Oświata.
W gminie znajduje się 75 miejsc przedszkolnych (63 dzieci).

</doc>
<doc id="904807" url="https://pl.wikipedia.org/wiki?curid=904807" title="Marcin Jędrusiński">
Marcin Jędrusiński

Marcin Jędrusiński (ur. 28 września 1981 we Wrocławiu) – polski lekkoatleta, sprinter.
Kariera sportowa.
Zawodnik Śląska Wrocław, olimpijczyk z Aten (2004), gdzie był piąty w sztafecie 4 x 100 m i Pekinu (2008). Srebrny medalista ME 2006 w sztafecie. Z reprezentacyjną sztafetą był również siódmy na mistrzostwach świata w Edmonton (2001). W 2002 zajął piąte miejsce na 200 m w mistrzostwach Europy w Monachium. 13-krotny złoty medalista mistrzostw Polski. Ośmiokrotny indywidualny mistrz Polski w biegach na 100 i 200 m (100 m w 2003 i 2007), 200 m (2002-2003, 2005-2008), trzykrotny mistrz Polski w sztafecie (Sztafeta 4 × 400 metrów - 1999, Sztafeta 4 × 100 metrów - 2002 i 2003), dwukrotny halowy mistrz Polski na 200 m (2007 i 2009). Halowy mistrz Węgier w biegu na 200 m (2004).
Jest żołnierzem Wojska Polskiego w stopniu starszego szeregowego. Mąż Doroty Dydo.
W 2013 zakończył karierę sportową.

</doc>
<doc id="904808" url="https://pl.wikipedia.org/wiki?curid=904808" title="Maresme">
Maresme

Maresme – comarca ("powiat") w Hiszpanii, w Katalonii, w prowincji Barcelona. Znajduje się pomiędzy Barcelonès i Selva. Stolicą comarki jest Mataró. Comarca ma powierzchnię 398,91 km². Zgodnie z danymi z 2005 roku liczy 398 502 mieszkańców.

</doc>
<doc id="904810" url="https://pl.wikipedia.org/wiki?curid=904810" title="Belinea">
Belinea

Brunen IT Service GmbH (wcześniej "Belinea GmbH") – niemieckie przedsiębiorstwo powstałe w 2008 r., specjalizująca się w sprzedaży monitorów. W latach 1991–2008 Belinea była marką monitorów i komputerów produkowanych przez przedsiębiorstwoMaxdata.
27 czerwca 2008 spółka Maxdata złożyła wniosek do sądu o upadłość, co spowodowane jest rosnącą konkurencją oraz postępującymi spadkami cen sprzętu.
Po ogłoszeniu upadłości przez spółkę Maxdata, niemiecki producent komputerów i sprzedawca internetowy Brunen IT Group kupił markę Belinea. Pod koniec 2008 roku zostało zarejestrowane przedsiębiorstwo Belinea GmbH, obecnie spółka zależna Brunen IT. Brunen IT nadal projektuje i produkuje nowe komputery, notebooki i monitory pod marką handlową Belinea.
Samo Brunen IT Group zostało przejęte w październiku 2010 przez innego niemieckiego producenta komputerów osobistych, spółkę Bluechip Computer z Turyngii, gdzie wcześniej mieściła się fabryka komputerów osobistych i laptopów marki Belinea.

</doc>
<doc id="904812" url="https://pl.wikipedia.org/wiki?curid=904812" title="542 Dywizja Grenadierów Ludowych">
542 Dywizja Grenadierów Ludowych

542 Dywizja Grenadierów Ludowych (niem. "542. Volks-Grenadier-Division") – jedna z dywizji grenadierów ludowych. 
Powstała w październiku 1944 roku z przemianowania 542 Dywizji Piechoty jako dywizja 32 fali mobilizacyjnej. Po pewnym czasie włączono do niej 1131 Brygadę Grenadierów. Dywizja w składzie 2 Armii walczy nad Narwią i w Prusach Zachodnich, w kwietniu 1945 rozwiązana. Resztki dywizji dostały się na Półwyspie Helskim do niewoli radzieckiej.

</doc>
<doc id="904814" url="https://pl.wikipedia.org/wiki?curid=904814" title="Mark Radcliffe">
Mark Radcliffe

Mark Radcliffe (ur. 7 października 1952 w Tulsie w USA) – amerykański producent filmowy, producent wykonawczy i drugi reżyser. Brał udział w produkcji takich filmów jak: "Kevin sam w Nowym Jorku" (1992), "Pani Doubtfire" (1993), "Harry Potter i więzień Azkabanu" (2004; za ten film zdobył BAFTA Children's Award), "Fantastyczna Czwórka" (2005).

</doc>
<doc id="904816" url="https://pl.wikipedia.org/wiki?curid=904816" title="Bitwa pod Górznem">
Bitwa pod Górznem

Bitwa pod Górznem – starcie zbrojne, które miało miejsce 12 lutego 1629 w rejonie Górzna, w czasie wojny polsko-szwedzkiej (1626–1629), pomiędzy wojskami polskimi dowodzonymi przez kasztelana kamienieckiego Stanisława Rewerę Potockiego a zmierzającymi na odsiecz oblężonej Brodnicy wojskami szwedzkimi dowodzonymi przez feldmarszałka Hermana Wrangla. Bitwa ta skończyła się klęską Polaków rozbitych w otwartym polu, a po odblokowaniu szwedzkiego garnizonu w Brodnicy szwedzki feldmarszałek ze swym wojskiem uderzył wkrótce na Toruń.
Przed bitwą.
Na przełomie roku 1628 i 1629 nadal trwały wojenne działania polsko-szwedzkie, choć ograniczone zimą. Zablokowany został szwedzki garnizon w Brodnicy, a hetmana Stanisława Koniecpolskiego, który jesienią wyjechał do Torunia dla wyliczenia żołdu dla chorągwi kwarcianych a później na sejm do Warszawy, zastąpił starosta kamieniecki Stanisław Rewera Potocki.
Większość wojsk polskich stała na zimowych leżach, nieliczne oddziały pozostały w polu dla blokady Brodnicy wobec planów wzięcia jej głodem. W związku z tym siły polskie w Prusach oceniane były na 6 000 wojska, z załogami miast ok. 9 000, co było znacznie poniżej normy. Kończące się zapasy żywności w Brodnicy groziły poddaniem miasta, czemu zaradzić postanowił szwedzki kanclerz Axel Oxenstierna głównodowodzący w Prusach pod nieobecność króla Gustawa Adolfa.
4 lutego 1629 zgodnie z rozkazem Oxenstierny odbyła się koncentracja wojsk szwedzkich w Miłomłynie, jednak w związku z rozmokłymi drogami opóźniającymi marsz wojsk z wozami z prowiantem i artylerią z rejonu Malborka i Elbląga, zakończyła się ona dopiero dnia 6 lutego. Ostatecznie zebrano 3400 rajtarii, 2416 piechoty, 200 dragonów i 8 dział pod dowództwem feldmarszałka Hermana Wrangla. Szwedzi planowali szybki marsz przez Lubawę i Lidzbark Welski, rozbicie polskich wojsk pod Brodnicą i dostarczenie zaopatrzenia dla załogi. Aby zwiększyć tempo marszu planowano zabrać tylko 300 wozów z żywnością.
Dla odwrócenia uwagi Polaków zostały rozesłane oddziały na rajdy na okoliczne polskie pułki. 2000 rajtarii pułkownika Erika Soopa uderzyło z rejonu Tczewa w kierunku Starogardu Gdańskiego i Skarszew na 10 chorągwi polskiej jazdy. Dla zabezpieczenia marszu Wrangel wysłał 5 lutego 2 skwadrony rajtarii pod dowództwem pułkowników Streiffa i Hansa Wrangla na 3 chorągwie kozackie stojące w Prabutach, które przed południem opuściły miasto zostawiając tabory i ok. 30 zabitych.
7 lutego Szwedzi dotarli do Ostródy kontynuując marsz 9 lutego wzdłuż Drwęcy w kierunku na Lubawę. Już pod Ostródą został odkryty przemarsz Szwedów i cały czas odbywał się on pod obserwacją Polaków, a chorągwie polskie na trasie marszu wycofywały się na południe. Na wieść o wrogu Potocki wysłał z podjazdem liczącym kilka chorągwi Pawła Czarnieckiego, każąc potem dołączyć do niego oberszterowi Butlerowi z 800 dragonii i kilkuset piechoty niemieckiej. Pod Lubawą oba oddziały połączyły się i już wkrótce odkryto główną kolumnę marszową wroga. Czarniecki o wielkości sił wroga powiadomił od razu Potockiego, a sam starł się dla złapania jeńców ze szwedzką strażą przednią dowodzoną przez Jeronima Plessa w rejonie Kazanic.
W tym czasie nadciągnęły główne siły szwedzkie i zajęły stanowiska pod Rożentalem, jednak z uwagi na zapadającą noc nie doszło do starcia. 10 lutego Szwedzi ruszyli w kierunku Lidzbarka Welskiego, a pochód był nękany przez polskie chorągwie kozackie, które bez sukcesu atakowały nawet tabor tracąc kilku jeńców i zabitych. Wieczorem i w nocy oddziały szwedzkie dotarły do Lidzbarka, a stojące tam 2 polskie chorągwie kozackie w porę umknęły.
Złapani przez Szwedów jeńcy zeznali o zmianie planów Potockiego – ten początkowo sądząc, że wróg ruszy na Brodnicę najkrótszą drogą przez Nowe Miasto Lubawskie, postanowił ruszyć naprzeciwko i bronić przepraw na Brynicy w oparciu o wzniesione umocnienia, w rejonie Górzna ok. 20 km od Brodnicy. Wrangel podjął decyzję o marszu na polskie pozycje już 11 lutego, nie dając Polakom czasu na koncentrację rozproszonych oddziałów, ani na wzniesienie umocnień.
Na trasie marszu z Lidzbarka Welskiego do Brodnicy przez Gutowo znalazły się 2 przeprawy przez Brynicę wypływającą z Jeziora Bryńskiego i jej dopływ wypływający z Jeziora Górzeńskiego, oddzielone od siebie przez las i zabudowania wsi Ruda. Dodatkowo przeprawę utrudniały bagniste brzegi rzeki, miejscami dość duża głębokość jej koryta i bystry nurt, przez co miejscami rzeka nie zamarzała. Szybki pochód szwedzki pozwolił Potockiemu jedynie na wzniesienie zasieków na drodze przez las, rozstawienie trzech chorągwi rajtarskich przy moście przez Brynicę i 600 piechoty na grobli przez południowy dopływ rzeki. Ostatecznie Potockiemu udało się zebrać jedynie 15 chorągwi husarii, 20 chorągwi kozackich, 6 chorągwi rajtarii, 6 chorągwi dragonii, 600 piechoty cudzoziemskiego autoramentu i 4 działa, razem od 4 000 do 5 000 ludzi. Oprócz Potockiego dowodzili też Marcin Kazanowski, Fryderyk Denhoff, Mikołaj Abrahamowicz, Adam Kalinowski i artylerią kwarcianą Mikołaj Władysław Judycki.
Szwedzi usunęli bez trudu zasieki w lesie przed Gutowem i ruszyli na trzy polskie chorągwie rajtarskie, rozbijając je i biorąc jeńców, jednak Polakom udało się zniszczyć most na rzece. Z 11 na 12 lutego Szwedzi rozbili obóz pod Gutowem, a Wrangel wysłał podpułkownika Ekholta do zbadania możliwości przeprawy. Rzeka była nie zamarznięta lub pokryta cienkim lodem, więc w nocy Finowie pułkownika Axela Lilliesa zbudowali nowy most. Wrangel ustalił szyk walki na następny dzień – Szwedzi mieli nacierać w dwóch liniach podzielonych na centrum, prawe i lewe skrzydło, a 7 skwadronów piechoty zostało przemieszanych z rajtarią.
Bitwa.
Rano 12 lutego Szwedzi rozpoczęli przeprawę przez rzekę Brynicę i oddziały pierwszej linii dowodzone przez płk. Teuffela po przejściu przez lasek stanęły na jego skraju. Po usypaniu stanowisk pod działa rozpoczęto ostrzał wsi Ruda, jednak 600 polskich muszkieterów utrzymało pozycję przy małych stratach.
Regimentarz Stanisław Rewera Potocki w tym czasie ustawił swoje oddziały w rejonie wsi Zaborowo opierając je o zabudowania lewym skrzydłem, prawym o las, frontem zaś na dopływ Brynicy płynący od południa. Pierwsza linia wojsk polskich została obsadzona przez husarię, druga i trzecia przez lżejsze chorągwie kozackie. Pomiędzy centrum a skrzydłami ustawiono po 2 działa, a na skraju prawego znalazły się chorągwie dragońskie. Polski plan zakładał wyczerpanie wojsk szwedzkich przez ostrzał i zepchnięcie ich na bagna przez natarcie jazdy i obejście z prawego skrzydła.
W tym czasie jeden skwadron piechoty płk. Teufella związał walką polską piechotę we wsi Ruda, gdy skwadron płk. Ramsaya obszedł polskie pozycje po lodzie zamarzniętego dopływu Brynicy z prawej strony, od lewej zaś skwadrony Ehrnreitera i Klitzinga. Polska piechota pospiesznie zaczęła się wycofywać i Szwedzi po sforsowaniu grobli usypali na jej zachodnim końcu szaniec dla osłony przeprawy następnych oddziałów. W ten sposób Szwedzi zaczęli rozwijać swoje wojska przed frontem polskiej dywizji, nie niepokojone przez Polaków. Propozycja Judyckiego zaatakowania wojsk szwedzkich, dopóki jeszcze nie nadciągnęła druga linia wroga, została odrzucona przez Potockiego i pierwszy uderzył szwedzki skwadron piechoty Teuffela z planem zajęcia wsi Zaborowo na prawym skrzydle polskim. Polacy podpalili zabudowania wsi i na oddział ten ruszyły cztery chorągwie husarskie odrzucając go od polskich pozycji. Na pomoc muszkieterom ruszyły skwadrony rajtarii Hansa Wrangla i Streiffa, a jako wsparcie Polakom wysłano trzy chorągwie kozackie z drugiej linii i 6 chorągwi husarskich z centrum. Pomimo tego polski atak został odparty i Szwedzi ruszyli do przeciwnatarcia, co zagroziło oskrzydleniem od północy całej polskiej dywizji.
W tym czasie chorągwie dalszych rzutów lewego skrzydła i centrum oraz chorągwie jazdy prawego skrzydła polskiego stały bezczynnie nie zaangażowane w walkę. Po uderzeniu rajtarii hrabiego Renu na polskie pozycje, rozpoczęła się paniczna ucieczka Polaków z pola walki w kierunku Brodnicy.
Po bitwie.
W tej bitwie polskie straty wyniosły 700 zabitych, 600 jeńców i wszystkie 4 działa, wobec kilkudziesięciu zabitych po stronie szwedzkiej. Zwycięstwo pod Górznem pozwoliło Szwedom na przerwanie oblężenia załogi w Brodnicy i już wkrótce zaatakowano Toruń, który jednak obronił się pod dowództwem płk Gerharda Doenhoffa. Szwedzi wycofali się do Kisielic i ostatecznie 1 czerwca 1629 zawarto zawieszenie broni.
Pomimo szwedzkiej przewagi liczebnej i jakościowej, spowodowanej rozejściem się polskiego wojska (głównie towarzystwa i oficerów) na zimowe leże, Polacy mieli czas na przygotowanie się na nadejście wroga. Nie skorzystanie przez Potockiego z rady Judyckiego, żeby zaatakować natychmiast i walczyć z kolejnymi oddziałami po kolei, kosztowało klęskę. Po bitwie Szwedzi spustoszyli m.in. Górzno – zniszczono zamek biskupów płockich i umocnienia miasta.
Hetman Stanisław Koniecpolski, który udał się do Warszawy na sejm, ubolewał, że: "nieprzyjaciel, który nas najechał, coraz mocniejszy, a my, co go wypierać chcemy, coraz to słabsi". Wynik tej bitwy był kolejnym argumentem na podniesienie podatków na wojnę przez sejm.

</doc>
<doc id="904817" url="https://pl.wikipedia.org/wiki?curid=904817" title="Frydek (jezioro)">
Frydek (jezioro)

Frydek – jezioro w woj. kujawsko-pomorskim, w powiecie wąbrzeskim, w całości położone na terenie miasta Wąbrzeźno, leżące na terenie Pojezierza Chełmińskiego.
Dane morfometryczne.
Powierzchnia zwierciadła wody według różnych źródeł wynosi od 24,5 ha przez 25,4 ha do 26,0 ha.
Zwierciadło wody położone jest na wysokości 94,7 m n.p.m.. Średnia głębokość jeziora wynosi 7,2 m, natomiast głębokość maksymalna 24,0 m.
W oparciu o badania przeprowadzone w 2003 roku wody jeziora zaliczono do wód pozaklasowych i II kategorii podatności na degradację.
W roku 1993 wody jeziora również zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Frydek". W różnych publikacjach wymieniana jest oboczna nazwa tego jeziora – "Okonin".

</doc>
<doc id="904818" url="https://pl.wikipedia.org/wiki?curid=904818" title="Komórki fagocytarne">
Komórki fagocytarne

komórki fagocytarne to gwieździste komórki ułożone w przedniej części jamy ciała nicieni wzdłuż bocznych wałków wydalniczych, zatrzymują one i gromadzą nierozpuszczalne produkty przemiany materii, jak również ciała stałe, które dostały się do organizmu.

</doc>
<doc id="904819" url="https://pl.wikipedia.org/wiki?curid=904819" title="Ettenstatt">
Ettenstatt

Ettenstatt – miejscowość i gmina w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen. wchodzi w skład wspólnoty administracyjnej Ellingen. Leży około 8 km na północny wschód od Weißenburg in Bayern.
Dzielnice.
W skład gminy wchodzą następujące dzielnice: Auhof, Burg, Enhofen, Ettenstatt, Hundsdorf, Kruglmühle, Reuth u. Neuhaus, Rohrbach, Wolfsmühle i Wöllmetzhofen.

</doc>
<doc id="904820" url="https://pl.wikipedia.org/wiki?curid=904820" title="Zatoka Zachodniokoreańska">
Zatoka Zachodniokoreańska

Zatoka Zachodniokoreańska (; kor. 서조선만 "Sŏjosŏn-man") – zatoka w północno-wschodniej części Morza Żółtego, u wybrzeży Korei i Chin, po zachodniej stronie przesmyku Koreańskiego, szeroko otwarta ku południowo-zachodnim kierunku (długość około 200 km, szerokość do 205 km, głębokość 50 m). Przy brzegach występuje szeroka strefa płycizn. Linia brzegowa jest dobrze rozwinięta (liczne zatoki, lejkowate ujścia rzek, skaliste wyspy przybrzeżne). Główne porty w Chinach to Dandong, Lüshunkou, Dalian, a po stronie Korei Północnej Namp'o i Sinŭiju.

</doc>
<doc id="904826" url="https://pl.wikipedia.org/wiki?curid=904826" title="NiD">
NiD



</doc>
<doc id="904827" url="https://pl.wikipedia.org/wiki?curid=904827" title="Er Rachidia">
Er Rachidia



</doc>
<doc id="904829" url="https://pl.wikipedia.org/wiki?curid=904829" title="Höttingen">
Höttingen

Höttingen – miejscowość i gmina w Niemczech, w kraju związkowym Bawaria, w rejencji Środkowa Frankonia, w powiecie Weißenburg-Gunzenhausen. wchodzi w skład wspólnoty administracyjnej Ellingen. Leży około 5 km na północny wschód od Weißenburg in Bayern.
Dzielnice.
W skład gminy wchodzą następujące dzielnice: Höttingen, Fiegenstall i Weiboldshausen.
Oświata.
W gminie znajduje się 75 miejsc przedszkolnych (44 dzieci).

</doc>
<doc id="904832" url="https://pl.wikipedia.org/wiki?curid=904832" title="Haundorf">
Haundorf

Haundorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen, wchodzi w skład wspólnoty administracyjnej Gunzenhausen. Leży około 21 km na północny zachód od Weißenburg in Bayern, przy drodze B466.
Dzielnice.
W skład gminy wchodzą następujące dzielnice: Haundorf, Obererlbach, Gräfensteinberg i Brombach.
Oświata.
W gminie znajduje się 150 miejsc przedszkolnych (121 dzieci) oraz szkoła podstawowa (21 nauczycieli, 362 uczniów).

</doc>
<doc id="904835" url="https://pl.wikipedia.org/wiki?curid=904835" title="El Jebha">
El Jebha



</doc>
<doc id="904837" url="https://pl.wikipedia.org/wiki?curid=904837" title="90 Dywizja Grenadierów Pancernych">
90 Dywizja Grenadierów Pancernych

90 Dywizja Grenadierów Pancernych, niem. "Panzergrenadier-Division 90" – jedna z niemieckich dywizji grenadierów pancernych. Utworzona w lipcu 1943 roku na Sardynii jako zastępstwo zniszczonej w Tunezji 90 Dywizji Piechoty Lekkiej. Dywizja powstała zamiast planowanej 43 Dywizji Grenadierów Pancernych. Walczyła w składzie Grupy Armii C pod Monte Cassino (10 Armia), Rzym i Florencję (14 Armia), Rimini, Bolonię (ponownie 10 Armia) i Po. Pod koniec wojny dostała się do niewoli amerykańskiej.

</doc>
<doc id="904839" url="https://pl.wikipedia.org/wiki?curid=904839" title="Kryształy naśladowcze">
Kryształy naśladowcze

Kryształy naśladowcze – są to kryształy, których wysoka symetria geometryczna jest wynikiem wielokrotnego zbliźniaczenia osobników należących do jednej z klas o mniejszej ilości elementów symetrii. Takie kryształy tworzy np. leucyt.
Ich kształt zewnętrzny dokładnie odpowiada 24-ścianowi deltoidowemu z klasy 48-ścianu układu regularnego. Postać ta jest tak powszechna i charakterystyczna dla leucytu, że dawniej nazywano ją nawet „leucytoedrytem”. Minerał ten badany pod mikroskopem, okazuje wielokrotne zbliźniaczenie listewkowatych osobników o symetrii właściwej kryształom tetragonalnym.
Zobacz też.
skupienia minerałów, pokrój kryształu, układ krystalograficzny, sieć krystaliczna, komórka elementarna, ciało amorficzne, izotropia, jednorodność chemiczna kryształu, jednorodność fizyczna kryształu, elementy symetrii kryształów, właściwości fizyczne i chemiczne minerałów.

</doc>
<doc id="904842" url="https://pl.wikipedia.org/wiki?curid=904842" title="Miksocel">
Miksocel

Miksocel – typ jamy ciała niektórych bezkręgowców (m.in. stawonogi, sikwiaki, pazurnice), jama mieszana, ostateczna. Nie jest podzielony, jak u pierścienic. W rozwoju zarodkowym worki celomatyczne łączą się ze sobą oraz z przestrzeniami pierwotnej jamy ciała, tworząc pojedynczą jamę ciała o mieszanym charakterze (pierwotno-wtórnym).

</doc>
<doc id="904843" url="https://pl.wikipedia.org/wiki?curid=904843" title="43 Dywizja Grenadierów Pancernych">
43 Dywizja Grenadierów Pancernych

43 Dywizja Grenadierów Pancernych – jedna z dywizji grenadierów pancernych. Jej utworzenie planowane było w 1943 roku, jako jednostka zastępcza dla 90 Dywizji Piechoty Lekkiej, jednak na jej miejsce utworzono 90 Dywizję Grenadierów Ludowych.

</doc>
<doc id="904847" url="https://pl.wikipedia.org/wiki?curid=904847" title="Gemma Jones">
Gemma Jones

Gemma Jones (ur. 4 grudnia 1942 w Londynie w Wielkiej Brytanii) – brytyjska aktorka telewizyjna i filmowa. Znana przede wszystkim z filmów "Rozważna i Romantyczna", "Dziennik Bridget Jones", "Harry Potter i Komnata Tajemnic" i "".

</doc>
<doc id="904850" url="https://pl.wikipedia.org/wiki?curid=904850" title="GKS Tychy '71">
GKS Tychy '71



</doc>
<doc id="904853" url="https://pl.wikipedia.org/wiki?curid=904853" title="Kirkeøy">
Kirkeøy

Kirkeøy lub Kjerkeøy – norweska wyspa w gminie Hvaler, na terenie której znajduje się wioska Skjærhallen.
Opis.
Wyspa ma 29,6 km2 powierzchni, a w 2017 roku mieszkało na niej 1345 mieszkańców. Najwyższy punkt wyspy to Botneveten znajduje się 72 metry nad poziomem morza. W wiosce Skjærhalden znajduje się centrum administracyjne gminy Hvaler. Wyspa z kontynentem jest połączona przez podmorski tunel drogowy (Hvalertunnelen), który został otwarty w 1989 roku. Przechodzi on pod cieśniną Løperen do Asmaløy i dalej przez mosty do Fredrikstad. Tunel ma 3755 metrów długości. Został sfinansowany z opłat drogowych. Koszty zostały spłacone w 2007 roku, a w 2009 roku zaprzestano pobierania opłat.
Kościół.
Nazwa wyspy w tłumaczeniu brzmiałaby Wyspa Kościelna i pochodzi od kościoła zbudowanego na wyspie. Hvaler Kirke jest jednym z najstarszych kościołów w Norwegii. Pochodzi z XI-XII wieku. Przez wiele lat miał prywatnych kolatorów, dopiero w 1860 roku stał się własnością zboru. W latach 1953-55 przeszedł renowację pod kierunkiem architekta Håkona Christie. Znajdujący się w głównym ołtarzu obraz Ukrzyżowanie jest prawdopodobnie autorstwa Eggert Munch.
Flora.
Na wyspie znajdują się dwa rezerwaty przyrody: Whales Prestgårdskog, który powstał w 1993 roku, aby chronić lasy sosnowe i Arekilen. Na terenie tego drugiego znajduje się jezioro Arekilen, które kiedyś było fiordem, a obecnie znajduje się 1 m n.p.m. Na początku XX wieku podjęto decyzję osuszenia jeziora. W tym celu wybudowano śrubę Archimedesa napędzaną przez turbinę wiatrową. Projekt nadzorowany przez inżyniera rolnictwa, gdyż jego celem było pozyskanie gruntów ornych, zakończył się sukcesem i w 1916 roku jezioro wyschło. Ponieważ jezioro ponownie się zapełniło projekt został porzucony, a pod koniec XX wieku zostało pogłębione.

</doc>
<doc id="904856" url="https://pl.wikipedia.org/wiki?curid=904856" title="Współczynnik stechiometryczny">
Współczynnik stechiometryczny

Współczynnik stechiometryczny – stały współczynnik w równaniu stechiometrycznym danej reakcji chemicznej. Wartość współczynnika stechiometrycznego wynika bezpośrednio z bilansu atomów.
Nie każde równanie reakcji chemicznej jest równaniem stechiometrycznym. Np. podczas częściowego utlenienia węgla do tlenku węgla i dwutlenku węgla, określenie w jakiej części węgiel wbuduje się w cząsteczkę tlenku węgla, a w jakiej w cząsteczkę dwutlenku węgla (jaki jest stosunek molowy produktów CO/CO2), zależy wyłącznie od warunków przeprowadzenia doświadczenia.
Praktyczny sens współczynników.
W równaniach reakcji chemicznych współczynniki stechiometryczne pisze się tradycyjnie przed wzorem reagenta. Np. zapis:
oznacza, że gdy w układzie reakcji było początkowo 1 mol metanu i dwa mole tlenu to po pełnym ich przereagowaniu powstanie jeden mol dwutlenku węgla i dwa mole wody. Zaznaczone pogrubionym pismem liczby „2” i „1” przed wzorem tlenu i wody są właśnie współczynnikami stechiometrycznymi. W praktyce we wzorach chemicznych współczynnik stechiometryczny „1” zwykle się dla uproszczenia pomija.
Znając współczynniki stechiometryczne i masy cząsteczkowe reagentów można w prosty sposób obliczać np. ile produktu otrzyma się z określonej ilości substratów. W przypadku omawianej wyżej reakcji spalania metanu, z jej równania reakcji wynika, że:
Dokładna definicja.
Jakkolwiek współczynniki stechiometryczne były intuicyjnie stosowane od co najmniej połowy XIX wieku, dopiero w latach 50. XX wieku belgijski chemik Ilya Prigogine podał dokładną i niesprzeczną definicję tego pojęcia:
W tym ujęciu współczynnik stechiometryczny formula_6 można interpretować jako maksymalny możliwy stopień przereagowania formula_4-tego reagenta w danym układzie reakcji. Jeśli reakcja jest w trakcie, lub nie zaszła do końca, lub wyjściowe proporcje substratów były inne niż optymalne, to jej współczynniki stechiometryczne się nie zmieniają – jednak nie oznaczają one wówczas rzeczywistych proporcji w jakich reagenty uczestniczyły w reakcji. W rzeczywistych układach – reakcje bardzo rzadko zachodzą w 100%. W optymalnych warunkach dochodzą one do stanu równowagi chemicznej, w której szybkość analizowanej reakcji i reakcji odwrotnej się wyrównują. Proporcje reagentów w trakcie reakcji, a także w stanie równowagi odbiegają od ich współczynników stechiometrycznych o stopień ich przereagowania.
Sprawy komplikują się jeszcze bardziej dla układów, w których zachodzi jednocześnie kilka konkurencyjnych reakcji chemicznych. Tego rodzaju układy stanowią np. podstawę funkcjonowania organizmów żywych. Definicja współczynników stechiometrycznych dla takich układów wygląda następująco:
W układach, w których zachodzi wiele reakcji jednocześnie, ustala się w końcu stan równowagi, który jest jednak zwykle trudny do przewidzenia, a rzeczywiste proporcje reagentów mogą znacząco odbiegać od ich współczynników stechiometrycznych. Istnieją również oscylacyjne układy reakcji, które dochodzą do równowagi przez serię cyklicznych, powtarzających się przemian, w których cyklicznie zmieniają się proporcje reagentów.

</doc>
<doc id="904858" url="https://pl.wikipedia.org/wiki?curid=904858" title="Kjerkeøy">
Kjerkeøy



</doc>
<doc id="904859" url="https://pl.wikipedia.org/wiki?curid=904859" title="Prawo kształtujące">
Prawo kształtujące

Prawo kształtujące – prawo podmiotowe, którego treścią jest uprawnienie do jednostronnego nawiązania, zmiany lub zniweczenia określonego stosunku prawnego bez względu na wolę drugiej strony. Prawo to może przysługiwać zarówno dłużnikowi, jak i wierzycielowi, a jego źródłem może być zarówno ustawa, jak i czynność prawna. W odróżnieniu od roszczenia, które nakierowane jest na zachowanie obowiązanego, realizacja prawa kształtującego następuje wyłącznie w drodze działania osoby uprawnionej, najczęściej poprzez złożenie oświadczenia woli. 
Prawa kształtujące funkcjonują w ramach szerszej wiązki praw podmiotowych, zazwyczaj w powiązaniu z roszczeniami cywilnoprawnymi. 

</doc>
<doc id="904860" url="https://pl.wikipedia.org/wiki?curid=904860" title="Kirkeoy">
Kirkeoy



</doc>
<doc id="904862" url="https://pl.wikipedia.org/wiki?curid=904862" title="Kjerkeoy">
Kjerkeoy



</doc>
<doc id="904863" url="https://pl.wikipedia.org/wiki?curid=904863" title="Pfofeld">
Pfofeld

Pfofeld – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen, wchodzi w skład wspólnoty administracyjnej Gunzenhausen. Leży około 13 km na północny zachód od Weißenburg in Bayern, przy drodze B13 i linii kolejowej Nördlingen – Pleinfeld.
Dzielnice.
W skład gminy wchodzą następujące dzielnice: Pfofeld, Langlau, Thannhausen i Gundelshalm.
Oświata.
W gminie znajduje się 75 miejsc przedszkolnych (66 dzieci).

</doc>
<doc id="904868" url="https://pl.wikipedia.org/wiki?curid=904868" title="Theilenhofen">
Theilenhofen

Theilenhofen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen, wchodzi w skład wspólnoty administracyjnej Gunzenhausen. Leży około 10 km na północny zachód od Weißenburg in Bayern, nad rzeką Altmühl, przy drodze B13.
Dzielnice.
W skład gminy wchodzą następujące dzielnice: Theilenhofen, Rittern, Dornhausen, Gundelsheim an der Altmühl i Wachstein.
Oświata.
W gminie znajduje się 75 miejsc przedszkolnych (62 dzieci) oraz szkoła podstawowa (14 nauczycieli, 206 uczniów).

</doc>
<doc id="904869" url="https://pl.wikipedia.org/wiki?curid=904869" title="Park Narodowy Keoladeo">
Park Narodowy Keoladeo

Park Narodowy Keoladeo – park narodowy w Indiach, we wschodniej części Radżastanu, w okolicach miasta Bharatpur, założony w celu ochrony ptactwa. Na terenie Parku (2873 ha) zamieszkuje na stałe lub przebywa w czasie migracji łącznie ponad 370 gatunków ptaków.
Jest to około jedna czwarta wszystkich gatunków ptaków zamieszkujących subkontynent indyjski. Kępy drzew akacjowych są dobrym miejscem na gniazdo, np. dla dławigadów indyjskich. Ponadto na terenach podmokłych Parku Keoladeo występuje żuraw indyjski ("Grus antigone"), marabut indyjski ("Leptoptilos dubius"), kleszczak azjatycki ("Anastomus oscitans"), wężówka indyjska ("Anhinga melanogaster"), czapla siodłata ("Ardeola grayii") i długoszpon chiński ("Hydrophasianus chirurgus") oraz warzęchy, ibisy, pelikany, kormorany i różne ptaki szponiaste, w tym co najmniej 9 gatunków orłów.
Innymi zwierzętami zamieszkującymi teren parku są: kot trzcinowy, taraj, łaskun muzang, szakal, hienowate, nietoperze z rodzaju "Pteropus", jeżozwierze, antylopa nilgau indyjski, sambar indyjski, mangustowate. Z gadów występują tu agamy z rodzaju "Calotes", waran bengalski, niektóre węże z rodziny połozowatych, w języku angielskim określane "Rat snakes", niemrawiec indyjski, kobry, żmijowate i zaskroniec indyjski ("Xenochrophis piscator"). Odnotowano około 35 gatunków motyli, a także 50 gatunków ryb, w tym brzeszczotka azjatyckiego, ryby z rodzaju "Cirrhinus" (rodzina: karpiowate) i ryby z rodzaju "Ompok". 
Tereny parku, położone w depresji pomiędzy rzekami Gambhir i Banganga, pierwotnie były obszarami zalewowymi, zatapianymi w czasie pory deszczowej. W XVIII wieku, za sprawą władcy Bharatpuru, maharadży Surai Mala w celu utworzenia rezerwuaru wody dla celów rolniczych, tereny te zostały na stałe zatopione. W latach 1850–1899 system tam i kanałów został rozbudowany, w wyniku czego znacznie zwiększyła się pojemność rezerwuaru. Podmokłe tereny stały się ulubionym miejscem postoju ptaków wędrownych. Począwszy od połowy XIX wieku władcy Bharatpuru zaczęli traktować obszar jako tereny łowieckie. Ochrona ptaków na terenie dzisiejszego parku została zainicjowana w 1902 roku przez późniejszego wicekróla Indii, George'a Curzona. W 1956 roku teren został oficjalnie uznany za rezerwat ptaków, a w 1965 zakazane zostały polowania na terenie Parku. W 1981 Keoladeo został uznany za park narodowy, a w 1985 roku został wpisany na listę światowego dziedzictwa UNESCO.

</doc>
<doc id="904870" url="https://pl.wikipedia.org/wiki?curid=904870" title="Peugeot 908 HDi FAP">
Peugeot 908 HDi FAP

Peugeot 908 HDi FAP – prototypowy samochód wyścigowy przygotowany specjalnie do uczestnictwa w 24-godzinnym wyścigu Le Mans. 
Model 908 napędza jednostka wysokoprężna, dwunastocylindrowa w układzie V (pod kątem stu stopni). Rozwija ona moc 700 KM i maksymalny moment obrotowy 1200 niutonometrów. Prędkość maksymalna i przyspieszenie nie są znane. 

</doc>
<doc id="904871" url="https://pl.wikipedia.org/wiki?curid=904871" title="The Hardest Way to Make an Easy Living">
The Hardest Way to Make an Easy Living

The Hardest Way to Make an Easy Living – trzeci album The Streets wydany 11 kwietnia 2006 r. Opowiada on o życiu Mike’a Skinnera po sukcesie jego wcześniejszej płyty "A Grand Don’t Come for Free".

</doc>
<doc id="904873" url="https://pl.wikipedia.org/wiki?curid=904873" title="Lane Garrison">
Lane Garrison

Lane Edward Garrison (ur. 23 maja 1980 w Dallas) – amerykański aktor, występował w roli Tweenera w serialu Skazany na śmierć.
Życiorys.
Wczesne życie.
Lane Garrison wychował się i spędził swoje życie w Richardson (Teksas). 
W wieku 17 lat aktor po wielu kłótniach z matką opuścił dom rodzinny. Wówczas zwrócił się do Joe Simpsona, który był menedżerem i ojcem gwiazd muzyki pop: Jessiki i Ashlee Simpson. Garrison zamieszkał przez rok wraz z rodziną Simpsonów i dzięki Joe Simpsonowi porzucił swoje wcześniejsze zajęcia i zaczął „normalne” życie. Jego pierwszą pracą była rola w reklamie plecaków, za którą zarobił aż 3 500 $.
Edukacja.
Skończył szkołę imienia J.J. Pearce’a w 1998 roku i gdy tylko stał się pełnoletni, wyjechał do Los Angeles z ambicjami, aby zostać aktorem.
Problemy z prawem oraz wyrok.
2 grudnia 2006 roku Garrison spowodował wypadek samochodowy pod wpływem alkoholu (z raportu policyjnego wynikało, iż aktor miał podwójnie przekroczony dopuszczalny limit poziomu alkoholu we krwi) oraz kokainy. W samochodzie razem z nim było troje nastolatków-fanów, których poznał tamtejszej nocy. Lane znacznie przekroczył prędkość, wjechał w drzewo i dachował. 17-letni student Vahagn Setian zmarł w szpitalu Cedars Sinai Medical Center, natomiast dwie 15-latki odniosły poważne obrażenia. 
Rodzina zmarłego chłopaka domagała się tego, aby Lane dostał najwyższą z możliwych kar.
31 października 2007 roku sąd w Beverly Hills skazał młodego aktora na 40 miesięcy pozbawienia wolności oraz 300 000 $ odszkodowania dla rodziny Setiana i dwóch pasażerek, które również zostały poszkodowane w wypadku. Przed zapadnięciem wyroku Garrison spędził 90 dni w kalifornijskim zakładzie karnym w Chino, gdzie poddawano go obserwacji psychiatrycznej.
Podczas rozprawy, która przebiegała zgodnie z planem, aktor przyznał się do wszystkich przedstawionych mu zarzutów.
Garrison odpowiadał z wolnej stopy - wpłacił kaucje wyznaczoną na 100 000 $. 
Jednak dobre sprawowanie aktora może umożliwić mu wcześniejsze opuszczenie więzienia, które może być zrealizowane około lutego 2009 roku.
W wywiadzie udzielonym magazynowi „People”, Lane mówił jak współczuje i modli się za całą rodzinę ofiary, oraz przyznał, że ma świadomość tego co zrobił, żałuje i wie, że będzie z tym żył do końca życia.

</doc>
<doc id="904877" url="https://pl.wikipedia.org/wiki?curid=904877" title="Metoda Grama">
Metoda Grama



</doc>
<doc id="904879" url="https://pl.wikipedia.org/wiki?curid=904879" title="Universitario de La Paz">
Universitario de La Paz

Club Universitario de La Paz – boliwijski klub piłkarski z siedzibą w mieście La Paz.
Historia.
Największe sukcesy Univesitario odniósł w latach 20. XX wieku, kiedy to cztery razy z rzędu został wicemistrzem Boliwii (1922, 1923, 1924 i 1925) oraz w 1929 roku zdobył tytuł mistrza Boliwii. Na kolejne mistrzostwo trzeba było czekać aż 40 lat. Rok po zdobyciu drugiego mistrzostwa Universitario niespodziewanie spadł z pierwszej ligi. W 1973 roku nastąpił powrót, ale tylko na rok. Po spadku w 1974 roku Universitario już nie wrócił do pierwszej ligi.

</doc>
<doc id="904882" url="https://pl.wikipedia.org/wiki?curid=904882" title="Langenaltheim">
Langenaltheim

Langenaltheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen. Leży w Jurze Frankońskiej, około 15 km na południe od Weißenburg in Bayern, przy drodze B2.
Dzielnice.
W skład gminy wchodzą następujące dzielnice: Büttelbronn, Langenaltheim, Oberholz i Rehlingen.
Oświata.
W gminie znajduje się 100 miejsc przedszkolnych (89 dzieci) oraz szkoła podstawowa (9 nauczycieli, 140 uczniów).

</doc>
<doc id="904884" url="https://pl.wikipedia.org/wiki?curid=904884" title="90 Dywizja Piechoty Lekkiej (III Rzesza)">
90 Dywizja Piechoty Lekkiej (III Rzesza)

90 Dywizja Piechoty Lekkiej, 90 Lekka Dywizja Afrykańska (niem. "90. leichte Infanterie-Division, 90. leichte Afrika-Division") – jedna z niemieckich dywizji piechoty z czasów II wojny światowej.
Historia.
Utworzona w listopadzie 1941 roku w Afryce na bazie Dywizji Afrykańskiej do Zadań Specjalnych ("Divisionskommando z.b.V. Afrika") jako 90 Lekka Dywizja Afrykańska ("90. leichte Afrika-Division"). 1 kwietnia 1942 została przemianowana na 90 Dywizję Piechoty Lekkiej ("90. leichte Infanterie-Division"). Od 26 lipca 1942 r. jednostka nosiła nazwę 90. Afrika-Division.
Dywizja walczyła w składzie Armii Pancernej Afryka w Libii, pod Al-Alamajn i w Tunezji. W maju 1943 roku dostała się do niewoli, formalnie została rozwiązana miesiąc później. Jako zastępstwo dla niej postanowiono utworzyć 43 Dywizję Grenadierów Pancernych, ostatecznie utworzono jednak 90 Dywizję Grenadierów Pancernych.

</doc>
<doc id="904886" url="https://pl.wikipedia.org/wiki?curid=904886" title="90 Lekka Dywizja Afrykańska (niemiecka)">
90 Lekka Dywizja Afrykańska (niemiecka)



</doc>
<doc id="904888" url="https://pl.wikipedia.org/wiki?curid=904888" title="Club Deportivo Universitario">
Club Deportivo Universitario



</doc>
<doc id="904892" url="https://pl.wikipedia.org/wiki?curid=904892" title="Mozaika tytoniu">
Mozaika tytoniu

Mozaika tytoniu – wirusowa choroba tytoniu i innych gatunków z rodziny psiankowatych, wywołana przez wirus mozaiki tytoniu ("tobacco mosaic virus", TMV). Wirus ten należy do jednoniciowych wirusów (+) ssRNA. Został jako pierwszy wyizolowany w postaci krystalicznej przez Wendella Stanleya w 1935 roku.
Objawy.
Symptomy chorobowe powodowane przez wirusa mozaiki zależą od rośliny żywicielskiej i mogą objawiać się mozaiką, sfałdowaniem liści (kędzierzawieniem), miotlastością, karłowaceniem oraz żółknięciem tkanek roślin. Ponadto objawy uzależnione są od wieku roślin żywicielskich, czynników środowiskowych, wirulencji wirusa oraz genetycznych właściwości żywiciela. Wirus atakujący pomidory powoduje spadek plonowania, zniekształcenie owoców, opóźnianie dojrzałości zbiorczej oraz nierównomierne wybarwienie owoców.
Zwalczanie.
Nie ma środków chemicznych zapobiegających lub zwalczających chorobę. Jedynymi sposobami przeciwdziałania jest stosowanie środków zapobiegawczych. Do najważniejszych należą:

</doc>
<doc id="904893" url="https://pl.wikipedia.org/wiki?curid=904893" title="Stanley Hauerwas">
Stanley Hauerwas

Stanley Hauerwas (ur. 24 lipca 1940 w Dallas w stanie Teksas) – teolog ewangelicki kościoła metodystycznego i pacyfista. Obecnie pracuje jako profesor etyki na Duke University w Durham w stanie Karolina Północna. Przez magazyn "Time" został uznany w 2001 roku za „najlepszego teologa Ameryki“.
Przedstawiane zasady etyki.
Hauerwas jest przekonanym chrześcijańskim pacyfistą, przeciwnikiem przemocy. Jest krytykiem idei wojny sprawiedliwej i nacjonalizmu, w tym przede wszystkim amerykańskiego patriotyzmu, który dla Hauerwasa jest nie na miejscu w Kościele. Zmiany, które od IV w. doprowadziły do rozwoju chrześcijaństwa jako religii państwowej, uznaje za błędny kierunek w rozwoju Kościoła. Kościół nie może się wiązać z państwem czy światem ale ma tworzyć alternatywę, kulturę przebaczenia i pojednania, kulturę otwartości na drugiego człowieka i rezygnacji z przemocy.
Hauerwas jest przeciwnikiem przerywania ciąży i kary śmierci.

</doc>
<doc id="904894" url="https://pl.wikipedia.org/wiki?curid=904894" title="Chipolbrok">
Chipolbrok

Chipolbrok (中波公司), Chińsko-Polskie Towarzystwo Okrętowe S.A. w Szanghaju (中波轮船股份公司, "Zhongbo Steamship Co. Ltd.", "Chinese-Polish Joint Stock Shipping Company") – powołane w 1951 w Tiencinie i Gdyni jako „Chińsko-Polskie Przedsiębiorstwo Maklerów Okrętowych” na podstawie umowy między Polską i Chinami w celu ustanowienia połączenia drogą morską między portami chińskimi i polskimi. Rolę udziałowców, po 50% udziałów każdy, pełnią rządy Polski i Chin, reprezentowane przez ministrów transportu obu państw.
Historia.
Nazwa Chipolbrok jest skrótowcem pochodzącym od słów: China (Chi), Poland (pol), broker (brok).
Chipolbrok jest najstarszym chińskim armatorem dalekomorskim i pierwszym przedsiębiorstwem z udziałem kapitału zagranicznego w Chińskiej Republice Ludowej. Jej powołanie umożliwiło izolowanym podówczas Chinom rozwój sieci transportowej łączącej je ze światowym rynkiem handlu i usług.
W latach 60. i 70. większość statków pochodziła ze stoczni polskich (obecnie z chińskich). W wyniku restrukturyzacji w latach 90. firma rozszerzyła swoją ofertę transportową o porty Europy Zachodniej i basenu Morza Śródziemnego, jak również linię z portów Dalekiego Wschodu do portów USA i Zatoki Meksykańskiej oraz innych portów w basenie Morza Karaibskiego, a także Afryki.
W 2006 Chipolbrok dysponował 22 drobnicowcami, obsługującymi linie chińsko-zachodnio- i północnoeuropejską. Tradycją nazewniczą Chipolbroku jest nadawanie bliźniaczym jednostkom pływającym nazw chińskich i polskich, statki armatora pływają pod banderami cypryjską i maltańską.
Chipolbrok zrealizował dostawę urządzeń szeregu projektów inwestycyjnych, takich jak elektrownie Shanxi Shentou i Gezhouba, zakładów stalowych Baosteel itp. Przewoził również wagony dla metra w Szanghaju i Kantonie.
Firma dysponuje oddziałem w Gdyni.
Flota.
Flotę Chipolbrok tworzą jednostki:
Szkielet floty stanowią nowoczesne statki, przystosowane także do przewozu ładunków specjalnych i wielkogabarytowych. Statki z serii Władysław Orkan/Chipolbrok Sun (łącznie 10 sztuk), wyposażone są w 4. Dwa dźwigi 320 t i dwa 50 t. Od grudnia 2015 rozpoczęła się dostawa czterech nowych zamówionych w jednej ze stoczni w Szanghaju. Statki nowego typu to: Chipolbrok Pacific, Nowowiejski, Paderewski, Chipolbrok Atlantic.
Spółki zależne.
Źródło.
Siedziba Centrali w CHRL.
Pierwsza siedziba mieściła się w Tiencinie w rejonie „Pięciu Wielkich Alei” (五大道, Wǔdàdào, "Five Great Avenues") przy "Ma Chang Dao" 158 (馬場道) (1951-1953), następnie przy "Chongqing Rd." 23 (重庆路) (1953-1962). Po przeniesieniu centrali do Szanghaju, najpierw ulokowano ją w budynku nawiązującym do stylu renesansowego (proj. Palmer &amp; Turner), b. siedzibie "The Chartered Bank of India, Australia and China" (麦加利银行大楼) z 1922 przy prestiżowym tzw. Bundzie (adres: "Zhong Shan Rd" 18, 中山路), w 1998 zaś w budynku "Gong Shang Lian", zwanym też "Heng Ji Plaza" (恒积大厦), przy "Yan An Rd. E." 55 (延安路). Polscy pracownicy współzarządzający firmą są zakwaterowani w budynku "Huaizhong" (淮中大楼) z 1939, wcześniej "Henry Apartments/Mansions" (proj. Davies, Brooke &amp; Gran) przy "Huaihai Middle Rd." (淮海中路) 1154-1170.
Siedziba Oddziału w Gdyni.
W latach 1951–1991 siedziba mieściła się w Gdyni w budynku PLO przy ul. 10 Lutego 24, róg 3 Maja. Od 1991 zlokalizowana jest przy ul. Śląskiej 17. Personel zakwaterowano w Gdyni przy ul. Tatrzańskiej 6b oraz w Sopocie przy ul. Zacisze 7.

</doc>
<doc id="904895" url="https://pl.wikipedia.org/wiki?curid=904895" title="Muhr am See">
Muhr am See

Muhr am See, Muhr a.See – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen. Leży około 24 km na północny zachód od Weißenburg in Bayern, nad jeziorem Altmühlsee, które jest zalewem na rzece Altmühl, przy drodze B13 i linii kolejowej Würzburg – Monachium/Augsburg.
Dzielnice.
W skład gminy wchodzą następujące dzielnice: 

</doc>
<doc id="904896" url="https://pl.wikipedia.org/wiki?curid=904896" title="Can Torrent-Alta Maresma-Can Gelat">
Can Torrent-Alta Maresma-Can Gelat

Can Torrent-Alta Maresma-Can Gelat, Can Torrent-Alta Maresma – miejscowość w Hiszpanii, w Katalonii, w prowincji Barcelona, w comarce Maresme, w gminie Santa Susanna.
Według danych INE w 2020 roku liczyła 1025 mieszkańców – 518 mężczyzn i 507 kobiet. 

</doc>
<doc id="904897" url="https://pl.wikipedia.org/wiki?curid=904897" title="La Muntanya (Santa Susanna)">
La Muntanya (Santa Susanna)

La Muntanya – miejscowość w Hiszpanii, w Katalonii, w prowincji Barcelona, w comarce Maresme, w gminie Santa Susanna.
Według danych INE z 2005 roku miejscowość zamieszkiwało 208 osób.

</doc>
<doc id="904898" url="https://pl.wikipedia.org/wiki?curid=904898" title="El Pla (Maresme)">
El Pla (Maresme)

El Pla – miejscowość w Hiszpanii, w Katalonii, w prowincji Barcelona, w comarce Maresme, w gminie Santa Susanna.
Według danych INE z 2005 roku miejscowość zamieszkiwało 207 osób.

</doc>
<doc id="904899" url="https://pl.wikipedia.org/wiki?curid=904899" title="Urbanització Can Rates">
Urbanització Can Rates

Urbanització Can Rates – miejscowość w Hiszpanii, w Katalonii, w prowincji Barcelona, w comarce Maresme, w gminie Santa Susanna.
Według danych INE z 2005 roku miejscowość zamieszkiwało 146 osób.

</doc>
<doc id="904901" url="https://pl.wikipedia.org/wiki?curid=904901" title="La Vall (Maresme)">
La Vall (Maresme)

La Vall – miejscowość w Hiszpanii, w Katalonii, w prowincji Barcelona, w comarce Maresme, w gminie Santa Susanna.
Według danych INE z 2005 roku miejscowość zamieszkiwało 526 osób.

</doc>
<doc id="904902" url="https://pl.wikipedia.org/wiki?curid=904902" title="Zona Hotelera">
Zona Hotelera

Zona Hotelera – miejscowość w Hiszpanii, w Katalonii, w prowincji Barcelona, w comarce Maresme, w gminie Santa Susanna.
Według danych INE z 2005 roku miejscowość zamieszkiwało 317 osób.

</doc>
<doc id="904903" url="https://pl.wikipedia.org/wiki?curid=904903" title="Polsingen">
Polsingen

Polsingen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen. Leży około 21 km na południowy zachód od Weißenburg in Bayern, nad rzeką Rohrach.
Dzielnice.
W skład gminy wchodzą następujące dzielnice: Döckingen, Polsingen, Trendel i Ursheim.

</doc>
<doc id="904915" url="https://pl.wikipedia.org/wiki?curid=904915" title="Can Carreres (Calella)">
Can Carreres (Calella)

Can Carreres – miejscowość w Hiszpanii, w Katalonii, w prowincji Barcelona, w comarce Maresme, w gminie Calella.
Według danych INE z 2005 roku miejscowość zamieszkiwały 42 osoby.

</doc>
<doc id="904916" url="https://pl.wikipedia.org/wiki?curid=904916" title="Solnhofen">
Solnhofen

Solnhofen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Weißenburg-Gunzenhausen. Leży w Jurze Frankońskiej, około 15 km na południe od Weißenburg in Bayern, nad rzeką Altmühl, przy linii kolejowej Monachium - Würzburg/Berlin.
Dzielnice.
W skład gminy wchodzą następujące dzielnice: Solnhofen, Eßlingen i Hochholz.
Skamieniałości.
W okolicach Solnhofen istnieją kamieniołomy wapienia górnojurajskiego (tyton), o światowej sławie dzięki obecności w nich znakomicie zachowanych okazów skamieniałości, zwłaszcza archeopteryksów, krewetek, szkarłupni. Stanowisko w Solnhofen jest jednym z najsłynniejszych w świecie tzw. Fossillagerstätte.

</doc>
<doc id="904921" url="https://pl.wikipedia.org/wiki?curid=904921" title="Kilòmetre Tres">
Kilòmetre Tres

Kilòmetre Tres – miejscowość w Hiszpanii, w Katalonii, w prowincji Barcelona, w comarce Maresme, w gminie Calella.
Według danych INE z 2005 roku miejscowość zamieszkiwało 26 osób.

</doc>
<doc id="904922" url="https://pl.wikipedia.org/wiki?curid=904922" title="Parc de Calella">
Parc de Calella

Parc de Calella – miejscowość w Hiszpanii, w Katalonii, w prowincji Barcelona, w comarce Maresme, w gminie Calella.
Według danych INE z 2005 roku miejscowość zamieszkiwało 446 osób.

</doc>
<doc id="904924" url="https://pl.wikipedia.org/wiki?curid=904924" title="Sant Quirze">
Sant Quirze

Sant Quirze – miejscowość w Hiszpanii, w Katalonii, w prowincji Barcelona, w comarce Maresme, w gminie Calella.
Według danych INE z 2005 roku miejscowość zamieszkiwało 118 osób.

</doc>
<doc id="904926" url="https://pl.wikipedia.org/wiki?curid=904926" title="Valldenguli">
Valldenguli

Valldenguli – miejscowość w Hiszpanii, w Katalonii, w prowincji Barcelona, w comarce Maresme, w gminie Calella.
Według danych INE w 2020 roku liczyła 98 mieszkańców – 45 mężczyzn i 53 kobiety. 

</doc>
<doc id="904929" url="https://pl.wikipedia.org/wiki?curid=904929" title="Organ Cuviera">
Organ Cuviera

Organ Cuviera, narząd Cuviera – parzysty, cewkowaty, wielokomórkowy gruczoł obronny występujący przy płucach wodnych strzykw. Wytwarza toksynę (zawierająca saponiny holoturina) lub lepką wydzielinę, która po podrażnieniu zwierzęcia jest wyrzucana na zewnątrz ciała w celu sparaliżowania lub unieruchomienia napastnika. Gdy zwierzęciu uda się przeżyć, organy Cuviera są regenerowane.

</doc>
<doc id="904930" url="https://pl.wikipedia.org/wiki?curid=904930" title="Usurp Synapse">
Usurp Synapse

Usurp Synapse to zespół emo violence z Lafayette w stanie Indiana, USA, aktywny w latach 1999-2000. Grupa łączyła szybkie i chaotyczne partie perkusji i gitar inspirowane grindem oraz szorstki krzyk.
Utwory zespoły znalazły się na kilku kompilacjach oraz splitach, m.in. z Jeromes Dream, z którym grupa odbyła wspólną trasę koncertową po USA. Cała dyskografia zespołu została zebrana na płycie zatytułowanej "Disinformation Fix" wydanej przez Alone Records. 
Zespół stosował niekonwencjonalne metody marketingu, jak umieszczenie penisa na okładce albumu, czy dołączanie żyletek do nagrania promującego samobójstwo.
W 2004 zespół reaktywował się w czteroosobowym składzie, jednak odwołał planowaną trasę po Wielkiej Brytanii, którą miał odbyć w 2005 razem z Phoenix Bodies. Od tamtego czasu pozostaje nieaktywny.
Członkowie.
Travis oraz Don grali także w Fax Arcana.

</doc>
<doc id="904937" url="https://pl.wikipedia.org/wiki?curid=904937" title="Narząd Bojanusa">
Narząd Bojanusa

Narząd Bojanusa, organ Bojanusa – parzysty narząd wydalniczy występujący u małży, częściowo pełniący funkcję nerki. Jest to para zmodyfikowanych metanefrydiów, których lejki – o silnie pofałdowanych ścianach – otwierają się u podstawy nogi do jamy płaszczowej. Narząd ten został opisany przez Ludwika Henryka Bojanusa – lekarza i anatoma pochodzenia niemieckiego.

</doc>
<doc id="904942" url="https://pl.wikipedia.org/wiki?curid=904942" title="Bitwa pod Vauchamps">
Bitwa pod Vauchamps

Bitwa pod Vauchamps – starcie zbrojne, które miało miejsce 14 lutego 1814 roku podczas wojen napoleońskich w ramach tzw. kampanii sześciodniowej Napoleona.
Bitwa stoczona została w pobliżu miejscowości Vauchamps przez armię francuską (18 tys. żołnierzy) dowodzoną przez Napoleona z armią pruską (30 tys. żołnierzy) dowodzoną przez feldmarszałka Blüchera. Klęska Prusaków była zupełna – stracili w walce 9 tys. żołnierzy, a ponadto Francuzi wzięli 5 tys. jeńców oraz zdobyli 20 dział. Straty francuskie wyniosły 600 żołnierzy.

</doc>
<doc id="904944" url="https://pl.wikipedia.org/wiki?curid=904944" title="Droga Dla Smakoszy">
Droga Dla Smakoszy

Droga Dla Smakoszy (w skrócie "DDS") - rodzaj drogi wspinaczkowej, na której stosuje się asekurację własną. Określenie wymyślone przez Jacka Trzemżalskiego, obecnie często wymienne ze skrótem "trad.", od wspinaczki tradycyjnej (z ang. traditional climbing). 

</doc>
<doc id="904945" url="https://pl.wikipedia.org/wiki?curid=904945" title="DDS">
DDS



</doc>
<doc id="904948" url="https://pl.wikipedia.org/wiki?curid=904948" title="Łukasz Chyła">
Łukasz Chyła

 
Łukasz Chyła (ur. 31 marca 1981 w Dziemianach) – polski lekkoatleta - sprinter.
Reprezentant SKLA Sopot. Olimpijczyk z Aten (2004), gdzie był piąty w sztafecie 4 x 100 m (38,54 s) i Pekinu (2008). Srebrny (Mistrzostwa Europy w Lekkoatletyce 2002 po dyskwalifikacji W. Brytanii i 2006) medalista mistrzostw Europy w sztafecie, finalista MŚ w sztafecie w 2001 i 2003. Mistrz Polski na 100 m (2004), 4-krotny halowy mistrz Polski na 60 m (2004, 2005, 2007, 2008).
Jest żołnierzem Wojska Polskiego w stopniu kaprala.

</doc>
<doc id="904949" url="https://pl.wikipedia.org/wiki?curid=904949" title="Pęcherzyki Saviego">
Pęcherzyki Saviego

Pęcherzyki Saviego (ang. Savi's vesicles) – narządy zmysłów występujące u niektórych spodoustych np. u drętw.
Pęcherzyki te znajdują się w skórze właściwej przedniej części głowy ryby, gdzie tworzą duże skupienia, liczące 100–200 sztuk. Pęcherzyki te nie mają ujścia na zewnątrz, a każdy z nich zawiera pojedynczy neuromast. Wyściełane są mechanoreceptorowym nabłonkiem zmysłowym, złożonym z dwóch rodzajów komórek: podporowych i zmysłowych. Komórki podporowe mają na szczycie jednorzęskowe mikrokosmki i pełnią funkcję ochronną dla zmysłowych oraz funkcję wydzielniczą – możliwe, że ich wydzielina jest składową osklepka. Komórki zmysłowe mają na wierzchołkach kinocylia otoczone 40–50 stereocyliami, zbudowane z 11 mikrotubuli: 2 pośrodku i 9 dookoła nich. Unerwienie komórek podporowych zapewnią nerwy ruchowe, a zmysłowych nerwy czuciwowe.
Funkcja pęcherzyków Saviego nie jest dostatecznie poznana. Przypuszcza się, że wychwytują zmiany ciśnienia słupa wody.
Narządy te zostały nazwane na cześć odkrywcy – Paolo Saviego. Po raz pierwszy zostały opisane pod nazwą "appareil folliculaire nerveux" w publikacji z 1844 roku.

</doc>
<doc id="904951" url="https://pl.wikipedia.org/wiki?curid=904951" title="Arenys de Munt">
Arenys de Munt

Arenys de Munt – gmina w Hiszpanii, w Katalonii, w prowincji Barcelona, w comarce Maresme.
Powierzchnia gminy wynosi 21,29 km². Zgodnie z danymi INE, w 2006 roku liczba ludności wynosiła 7 721, a gęstość zaludnienia 362,66 osoby/km². Wysokość bezwzględna gminy równa jest 121 metrów.
Miejscowości.
W skład gminy Castelló d’Empúries wchodzi 16 miejscowości, w tym miejscowość gminna o tej samej nazwie. Te miejscowości to:

</doc>
<doc id="904959" url="https://pl.wikipedia.org/wiki?curid=904959" title="Aiguaviva">
Aiguaviva

Aiguaviva - miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE z 2005 roku miejscowość zamieszkiwało 37 osób.

</doc>
<doc id="904960" url="https://pl.wikipedia.org/wiki?curid=904960" title="Friendly Fire">
Friendly Fire

Friendly Fire – drugi album Seana Lennona. Został wydany 3 października 2006, po blisko ośmioletniej przerwie w aktywności muzycznej artysty. Wydaniem zajęły się firmy Capitol (w USA) i Parlophone (w Wielkiej Brytanii). W Stanach Zjednoczonych album osiągnął 153. pozycję na liście "Billboard 200". Producentem albumu jest sam Lennon, a inżynierem dźwięku Tom Biller. W nagrywaniu albumu wzięli udział także przyjaciele Lennona, m.in. jego byłe partnerki życiowe - muzyk Yuka Honda i kontrowersyjna aktorka i piosenkarka Bijou Phillips.
Lista utworów.
Wszystkie piosenki autorstwa Seana Lennona, poza zaznaczonymi.

</doc>
<doc id="904961" url="https://pl.wikipedia.org/wiki?curid=904961" title="Arenys Residencial">
Arenys Residencial

Arenys Residencial – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE w 2020 roku liczyła 253 mieszkańców – 122 mężczyzn i 131 kobiet. 

</doc>
<doc id="904962" url="https://pl.wikipedia.org/wiki?curid=904962" title="El Barri del Migdia">
El Barri del Migdia

El Barri del Migdia – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE z 2005 roku miejscowość zamieszkiwały 63 osoby.

</doc>
<doc id="904963" url="https://pl.wikipedia.org/wiki?curid=904963" title="I liga urugwajska w piłce nożnej (2006/2007)">
I liga urugwajska w piłce nożnej (2006/2007)

Mistrzem Urugwaju w sezonie 2006/07 został zwycięzca zarówno turnieju Apertura, jak i Clausura – klub Danubio FC, natomiast wicemistrzem został wicemistrz turnieju Apertura i Clausura – CA Peñarol. O tym, które kluby będą reprezentować futbol urugwajski w międzynarodowych pucharach zadecydował rozegrany na koniec sezonu turniej Copa Artigas.
Do drugiej ligi spadły trzy kluby – dwa ostatnie zespoły z sumarycznej tabeli (Cerrito Montevideo i Rentistas Montevideo) spadły bezpośrednio, a trzeci (Rocha) spadł po meczach barażowych. Na ich miejsce z drugiej ligi awansowały CA Cerro, Fénix Montevideo i Juventud Las Piedras.
Torneo Clausura 2006/07.
Tabela Torneo Clausura 2006/07.
Z powodu równej liczby punktów konieczne było rozegranie barażu o zwycięstwo w turnieju Clausura.
Zwycięzcą w turnieju Clausura został klub Danubio FC.
Mistrzostwo Urugwaju.
O tytuł mistrza Urugwaju miał zmierzyć się zwycięzca turnieju Apertura ze zwycięzcą turnieju Clausura. W obu tych turniejach zwyciężył klub Danubio FC i został mistrzem Urugwaju. W tej sytuacji o wicemistrzostwo Urugwaju zmierzyć się powinni wicemistrzowie turniejów Apertura i Clausura. W tym przypadku wicemistrzem obu tych turniejów również był ten sam klub – CA Peñarol.
Sumaryczna tabela sezonu 2006/2007.
Sześć najlepszych klubów z tabeli sumarycznej uzyskiwało prawo gry w Copa Artigas, czyli turnieju decydującym o tym, które kluby będą reprezentować Urugwaj w Copa Libertadores w roku 2008 i Copa Sudamericana w roku 2007.
Do drugiej ligi spadł klub Rocha.

</doc>
<doc id="904964" url="https://pl.wikipedia.org/wiki?curid=904964" title="Barri Nord">
Barri Nord

Barri Nord – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE z 2005 roku miejscowość zamieszkiwały 32 osoby.

</doc>
<doc id="904965" url="https://pl.wikipedia.org/wiki?curid=904965" title="Barri Orient">
Barri Orient

Barri Orient – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE z 2005 roku miejscowość zamieszkiwało 38 osób.

</doc>
<doc id="904966" url="https://pl.wikipedia.org/wiki?curid=904966" title="Barri Ponent">
Barri Ponent

Barri Ponent - miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE z 2005 roku miejscowość zamieszkiwały 22 osoby.

</doc>
<doc id="904967" url="https://pl.wikipedia.org/wiki?curid=904967" title="Can Segrera">
Can Segrera

Can Segrera – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE z 2005 roku miejscowość zamieszkiwało 21 osób.

</doc>
<doc id="904968" url="https://pl.wikipedia.org/wiki?curid=904968" title="Collsacreu">
Collsacreu

Collsacreu – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE w 2020 roku liczyła 178 mieszkańców – 91 mężczyzn i 87 kobiet. 

</doc>
<doc id="904969" url="https://pl.wikipedia.org/wiki?curid=904969" title="La Creueta (Maresme)">
La Creueta (Maresme)

La Creueta – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE w 2020 roku liczyła 306 mieszkańców – 158 mężczyzn i 148 kobiet. 

</doc>
<doc id="904971" url="https://pl.wikipedia.org/wiki?curid=904971" title="Santa Rosa dels Pins">
Santa Rosa dels Pins

Santa Rosa dels Pins – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE z 2005 roku miejscowość zamieszkiwało 56 osób.

</doc>
<doc id="904972" url="https://pl.wikipedia.org/wiki?curid=904972" title="Subirans">
Subirans

Subirans – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE z 2005 roku miejscowość zamieszkiwało 40 osób.

</doc>
<doc id="904973" url="https://pl.wikipedia.org/wiki?curid=904973" title="Torrentbò">
Torrentbò

Torrentbò – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE w 2020 roku liczyła 45 mieszkańców – 22 mężczyzn i 23 kobiety. 

</doc>
<doc id="904975" url="https://pl.wikipedia.org/wiki?curid=904975" title="Torrent d’en Puig">
Torrent d’en Puig

Torrent d’en Puig – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE w 2020 roku liczyła 52 mieszkańców – 26 mężczyzn i 26 kobiet. 

</doc>
<doc id="904978" url="https://pl.wikipedia.org/wiki?curid=904978" title="Els Tres Turons">
Els Tres Turons

Els Tres Turons – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE z 2005 roku miejscowość zamieszkiwały 152 osoby.

</doc>
<doc id="904979" url="https://pl.wikipedia.org/wiki?curid=904979" title="Vallvidrera">
Vallvidrera

Vallvidrera – miejscowość w Hiszpanii, w Katalonii, w prowincji Barcelona, w comarce Maresme, w gminie Arenys de Munt.
Według danych INE na dzień 1 stycznia 2010 roku miejscowość zamieszkiwało 6 osób, w tym czterech mężczyzn i dwie kobiety.

</doc>
<doc id="904986" url="https://pl.wikipedia.org/wiki?curid=904986" title="Sp. z o. o.">
Sp. z o. o.



</doc>
<doc id="904989" url="https://pl.wikipedia.org/wiki?curid=904989" title="Ise-jingū">
Ise-jingū

 – chram shintō poświęcony bogini Amaterasu, znajdujący się w japońskim mieście Ise w prefekturze Mie.
Ise Jingū.
Ise-jingū (także: Ise-daijingū jako łączna nazwa zespołu "Wielkich Chramów Ise") jest kompleksem sanktuariów. Składa się na niego 125 chramów, podzielonych na dwie główne części: , czyli chramów zewnętrznych, usytuowanych w miejscowości Yamada i poświęconych bóstwu Toyouke-no-ōmikami oraz , czyli chramów wewnętrznych w miejscowości Uji i poświęconych bogini Amaterasu. Te dwa zespoły są oddalone od siebie o około 6 km. Łączy je ścieżka pielgrzymów przebiegająca przez Furuichi. 
Najwyższy kapłan lub kapłanka chramów Ise musi pochodzić z rodziny cesarskiej.
Według oficjalnej chronologii, chramy zostały wzniesione w 4 roku p.n.e., lecz większość historyków datuje je o kilkaset lat później, podając najczęściej rok 690 jako datę budowy pierwszego chramu w Ise, w jego obecnym kształcie. 
Według legendy, Naikū zostało zbudowane przez Yamatohime-no-mikoto. Chramy są wymienione w kronikach "Kojiki" i "Nihon-shoki" (pisanych najprawdopodobniej w latach 712 i 720). Zgodnie z tradycją, chramy są rozbierane i odtwarzane poprzez użycie nowych materiałów (drewna) co 20 lat. Obecne budynki zostały wzniesione w 2013 roku, co było ich 62. odtworzeniem. Kolejne planowane jest na rok 2033. Wówczas święte przedmioty są przenoszone do nowo wybudowanego głównego pawilonu. Ceremonia ta nazywa się Shikinen Sengūsai. 
Wygląd chramu Ise pochodzi z okresu przed adaptacją wpływów buddyjskich i chińskich w architekturze Japonii. Zachowują więc pierwotny, pozbawiony późniejszych, obcych wpływów styl. Zbudowane są z drewna. Charakterystyczne dla ich stylu architektonicznego są belki dachów wystające ponad ich szczyty, zwłaszcza te skrajne, wyglądające z daleka jak rogi, a także osadzenie całej konstrukcji na palach, z podłogą wzniesioną ponad poziom gruntu, co nasuwa skojarzenia z architekturą Polinezji.
Chram Ise jest narodowym skarbem Japonii. Przechowywane jest tam Ośmioboczne Zwierciadło i z tego powodu jest to najważniejsze ze świętych miejsc shintō. Dostęp do obydwu części kompleksu jest ściśle limitowany, zwykły turysta może zobaczyć niewiele więcej, niż dachy budynków świątynnych widoczne spoza wysokich, drewnianych płotów. 
Region wokół chramu Ise to teren Parku Narodowego Ise-Shima, w którym mieszczą się też inne miejsca kultu i zabytki, na przykład 'zaślubione skały' Meoto Iwa, czy też Saigū (lub Saikū, Itsuki-no-miya). Była to dawna rezydencja niezamężnych księżniczek cesarskich ("saiō"), służących w chramie Ise; dziś zrekonstruowany model na terenie miasta Meiwa.
Ustanowienie chramu.
Według japońskiej legendy, około 2 tys. lat temu niebiańska córka cesarza Suinina, Yamatohime-no-mikoto, zeszła z góry Miwa na tereny obecnej prefektury Nara w poszukiwaniu stałego miejsca kultu dla bogini Amaterasu. Wędrowała przez 20 lat przez rejony Ohmi i Mino. Trafiła wreszcie do Ise w obecnej prefekturze Mie, gdzie nakazała wznieść Naikū po tym, jak usłyszała głos Amaterasu, twierdzącej że w tym właśnie miejscu, blisko jednocześnie gór i morza, pragnie pozostać na zawsze. Przed wyprawą Yamatohime-no-mikoto ośrodek kultu Amaterasu-ōmikami znajdował się w pałacu cesarskim w Yamato, następnie tymczasowo przeniesiono go w rejon Nara.
Najwyżsi kapłani i kapłanki.
Od końca VII w. aż po XIV w. rolę najwyższej kapłanki chramu Ise pełniły kobiety wywodzące się z japońskiej rodziny cesarskiej, znane jako saiō. Według antologii "Man'yōshū" ("Dziesięć tysięcy liści"), pierwszą saiō służącą w chramie była Okunohime-miko, córka cesarza Temmu w okresie Asuka. Wzmianki o niej jako kapłance znajdują się też w "Genji-monogatari" (w rozdziałach "Aoi", "Sakaki" i "Yugao") oraz w 69. rozdziale "Ise-monogatari". System saiō zakończył się podczas rozruchów w okresie Namboku-chō (1336–1392).
Naikū – chram wewnętrzny.
Oficjalna nazwa głównego chramu Naikū brzmi Kōtai-jingū. Jest ona miejscem kultu bogini Amaterasu. Teren Naikū składa się z różnych budowli, w tym niżej wymienionych.
Most Uji.
Drewniany most, zbudowany w tradycyjnym japońskim stylu, stoi przed wejściem do Naikū, umożliwiając przejście stumetrowego odcinka ponad nurtem rzeki Isuzu. Podobnie jak budynek chramu, jest również rozbierany co 20 lat i stawiany na nowo. 
Temizusha.
Po przejściu mostu Uji oraz ścieżki wiodącej przez malowniczy ogród, pielgrzymi zatrzymują się przy Temizusha. Jest to niewielki, zadaszony zbiornik z wodą, uzupełnianą stale świeżym napływem. Woda służy do rytualnego obmywania rąk i płukania ust.
Kōtai-jingū – główny chram.
Po przejściu przez pierwszą i drugą torii, pielgrzymi wstępują do głównego chramu Naikū po kamiennych schodach. Choć aktualnie jest on ukryty za wysokim płotem, pielgrzymi mogą podejść pod bramę i modlić się tam. Fotografowanie tego miejsca jest surowo zabronione i zakaz jest ściśle przestrzegany.
Kōtai-jingū jest znany jako miejsce przechowywania Ośmiobocznego Zwierciadła, jednego z trzech świętych przedmiotów (japońskie regalia cesarskie) ofiarowanych pierwszemu cesarzowi przez bogów. Ze ścieżki wiodącej wokół zewnętrznego muru można obserwować spoza drzew dach głównej świątyni.

</doc>
<doc id="904994" url="https://pl.wikipedia.org/wiki?curid=904994" title="Torrentbo">
Torrentbo



</doc>
<doc id="904995" url="https://pl.wikipedia.org/wiki?curid=904995" title="Kilometre Tres">
Kilometre Tres



</doc>
<doc id="904996" url="https://pl.wikipedia.org/wiki?curid=904996" title="Urbanitzacio Can Rates">
Urbanitzacio Can Rates



</doc>
<doc id="904997" url="https://pl.wikipedia.org/wiki?curid=904997" title="Hellyeah">
Hellyeah

Hellyeah – amerykański zespół wykonujący szeroko pojętą muzykę heavy metalową. Powstał w 2006 roku w Dallas w stanie Teksas.

</doc>
<doc id="904998" url="https://pl.wikipedia.org/wiki?curid=904998" title="Urbanización Can Rates">
Urbanización Can Rates



</doc>
<doc id="905000" url="https://pl.wikipedia.org/wiki?curid=905000" title="Common Assessment Framework">
Common Assessment Framework

CAF (ang. The Common Assessment Framework), Wspólna Metoda Oceny - jest narzędziem kompleksowego zarządzania jakością (TQM) przeznaczonym dla administracji publicznej. Opracowano je w oparciu o Model Doskonałości Europejskiej Fundacji Zarządzania Jakością (EFQM). Metoda CAF zakłada, że osiąganie celów organizacji jest uzależnione od jakości przywództwa, strategii i planowania, ludzi, partnerstwa i zasobów oraz procesów. Są to tzw. kryteria potencjału, w ramach których organizacja powinna podejmować określone działania, aby funkcjonować efektywnie. Działania te ocenia się w odniesieniu do wyników osiąganych przez organizację (zdefiniowanych w ramach tzw. kryteriów wyników).
Metodę CAF opracowali eksperci powołani przez dyrektorów generalnych urzędów odpowiedzialnych za administrację w krajach członkowskich Unii Europejskiej (Zespół na rzecz Innowacji w Usługach Publicznych - IPSG, działający w ramach nieformalnej Sieci UE ds. Administracji Publicznej - EUPAN). Metoda powstała w 2000 roku, w latach 2002 i 2006 przedstawiono kolejne zrewidowane wersje (CAF2002 i CAF2006). Obecnie aktualna wersja to CAF2013, ogłoszona podczas Europejskiego Spotkania Użytkowników CAF w Oslo w roku 2012. W Europejskim Instytucie Administracji Publicznej (EIPA) działa Centrum Zasobów CAF, które prowadzi szkolenia oraz, we współpracy z IPSG, prace nad popularyzacją i rozwojem Metody.
Linki zewnętrzne.
Podręcznik CAF, 2. wydane (.pdf)

</doc>
<doc id="905001" url="https://pl.wikipedia.org/wiki?curid=905001" title="Kirkeoey">
Kirkeoey



</doc>
<doc id="905003" url="https://pl.wikipedia.org/wiki?curid=905003" title="VI Korpus SS (łotewski)">
VI Korpus SS (łotewski)

VI Ochotniczy Korpus Armijny SS (łotewski) – "(niem. VI. SS-Freiwilligenkorps (lett.), VI. Waffen-Armeekorps der SS (lett.))" jeden z korpusów Waffen-SS. Utworzony w październiku 1943 roku na poligonie w Grafenwöhr. Podporządkowany na zmianę 16 i 18 Armii (Grupa Armii Północ, od lutego 1945 Grupa Armii Kurlandia), walczył przeciwko Armii Czerwonej na północnym odcinku frontu wschodniego, potem na terenie Łotwy i Kurlandii. Skapitulował w maju 1945.
Dowódcy:
Umiejscowienie korpusu:
Jednostki korpuśne:
Skład w styczniu 1944
Skład w czerwcu 1944:
Skład w grudniu 1944:
Skład w kwietniu 1945:

</doc>
<doc id="905005" url="https://pl.wikipedia.org/wiki?curid=905005" title="Olimp (ujednoznacznienie)">
Olimp (ujednoznacznienie)



</doc>
<doc id="905008" url="https://pl.wikipedia.org/wiki?curid=905008" title="VI Korpus SS">
VI Korpus SS



</doc>
<doc id="905009" url="https://pl.wikipedia.org/wiki?curid=905009" title="Dziewczyna z perłą">
Dziewczyna z perłą

Dziewczyna z perłą (hol. "Meisje met de parel)" – obraz autorstwa holenderskiego malarza Johannesa Vermeera, uznawany za jeden z najwybitniejszych przykładów XVII-wiecznego malarstwa. Znajduje się obecnie w muzeum Mauritshuis w Hadze; bywa często nazywany "Mona Lisą północy" lub "Holenderską Mona Lisą".
Dzieło jest sygnowane "IVMeer", jednak nie jest znana dokładna data jego powstania. Nie ma także pewności co do tego, czy powstał na zamówienie, a jeśli tak, to kto był zleceniodawcą. O ile większość obrazów Vermeera ukazuje postacie w kontekście narracyjnym, o tyle zaledwie kilka dzieł z jego dorobku (w tym "Dziewczyna z perłą") pozbawionych jest akcji i wydaje się portretami. Przedstawiona na obrazie dziewczyna, której tożsamość jest nieznana (może córka malarza, Maria?), sprawia wrażenie jakby odwróciła się na dźwięk znajomego głosu. Jej sylwetka odcina się od czarnego tła. Z czernią kontrastują kolory jej stroju – brąz kubraczka, biel kołnierza oraz błękit i żółć turbanu. Turban jest elementem egzotycznym, jednak popularnym w Europie już w XV wieku, czego dowodem jest "Mężczyzna w czerwonym turbanie" Jana van Eycka. W uchu ma zawieszony kolczyk z perłą w kształcie łezki.
Obraz miał wielu właścicieli. W 1903 roku A. A. Tombe przekazał go muzeum Mauritshuis w Hadze, gdzie obecnie się znajduje.
W 1937 roku bardzo podobne dzieło zostało przekazane przez jednego z kolekcjonerów do National Gallery of Art w Waszyngtonie, przyjmuje się jednak, że jest to dwudziestowieczny falsyfikat.
Obecna nazwa obrazu została nadana przez muzeum w 1995. Do tego czasu był znany jako Dziewczyna w turbanie (hol. "Meisje met tulband)"
Powieść i film.
Obraz ten stanowił inspirację do powstania powieści historycznej (1999) o takim samym tytule autorstwa Tracy Chevalier.
W 2003 roku brytyjski reżyser, Peter Webber, nakręcił film pod tytułem "Dziewczyna z perłą", którego kanwą były okoliczności powstania obrazu. W rolę tytułowej dziewczyny z perłą wciela się Scarlett Johansson.

</doc>
<doc id="905011" url="https://pl.wikipedia.org/wiki?curid=905011" title="Hottingen">
Hottingen

Niemcy:
Szwajcaria:
Zobacz też:

</doc>
<doc id="905012" url="https://pl.wikipedia.org/wiki?curid=905012" title="Hoettingen">
Hoettingen



</doc>
<doc id="905015" url="https://pl.wikipedia.org/wiki?curid=905015" title="Grzegorz Sposób">
Grzegorz Sposób

Grzegorz Sposób (ur. 12 lutego 1976 w Świdniku) – polski skoczek wzwyż.
Kariera.
Do 22. roku życia nie trenował żadnej dyscypliny sportowej. Olimpijczyk z Aten (2004) – podczas eliminacji Sposobowi pękł but, powodując kontuzję nogi, przez co musiał on wycofać się z dalszej rywalizacji. Zawodnik Startu Lublin. Skok wzwyż zaczął uprawiać dopiero na studiach. Szósty zawodnik mistrzostw świata w Paryżu (2003). W superlidze Pucharu Europy zajmował 4-krotnie miejsca na podium: 2001 - 2. miejsce (2,23 m), 2002 - 3. miejsce (2,25 m), 2003 - 3. miejsce (2,27 m), 2004 - 2. miejsce (2,32 m). 5-krotny mistrz Polski na stadionie (2001-2002, 2006, 2008-2009), dwukrotny mistrz Polski w hali (2001 i 2010).
Rekordy życiowe.
Poza skokiem wzwyż Sposób startuje incydentalnie w trójskoku (rekord życiowy: 15,26 m - 2007).

</doc>
<doc id="905017" url="https://pl.wikipedia.org/wiki?curid=905017" title="Redemptionis donum">
Redemptionis donum

Redemptionis donum − adhortacja papieża Jana Pawła II z 1984 roku dotycząca życia zakonnego.
Napisany z wyłącznej inicjatywy papieża dokument mówi o "konsekracji zakonnej w świetle tajemnicy Odkupienia". Jan Paweł II podpisał go 25 marca 1984 w Uroczystość Zwiastowania przypadającą w kalendarzu liturgicznym Kościoła katolickiego. Po Soborze Watykańskim II nastąpił kryzys w ilości powołań do stanu zakonnego. Liczni zakonnicy i zakonnice opuszczali klasztory. Adhortacja była próbą przybliżenia ideału życia konsekrowanego. Naświetla ona teologię, duchowość oraz wymiar apostolski życia zakonnego. Papież przedstawił życie zakonne w jego wymiarach trynitarnym, paschalnym i eschatologicznym.
Dokument papieski składa się z pozdrowienia, pięciu rozdziałów i zakończenia. Pełny tytuł dokumentu:

</doc>
<doc id="905018" url="https://pl.wikipedia.org/wiki?curid=905018" title="Jerzy Wocka">
Jerzy Wocka

Jerzy Wocka (ur. 5 marca 1903 w Słupnej, zm. 16 czerwca 1980 w Mysłowicach) – polski bokser.
Był zawodnikiem klubów Lechia 06 Mysłowice, BKS Katowice i KS 09 Mysłowice, startując w latach 1924–1948. Walczył w kategorii ciężkiej, był reprezentantem kraju. Zaczął od uprawiania zapasów. W 1924 roku podjął się boksowania, które kontynuował sportowo przez kolejne 24 lata. Trzy razy zdobył tytuł wicemistrza Polski w 1927, 1931 i 1932 roku. W 1930 i 1933 roku był brązowym medalistą mistrzostw Polski. W reprezentacji Polski wystąpił 6 razy odnosząc 4 zwycięstwa i ponosząc 2 porażki. Był jednym z bohaterów meczu reprezentacji Polski z Niemcami w 1931 roku, wygrywając z reprezentantem Niemiec Arturem Polterem i zapewniając tym samym zwycięstwo Polsce.

</doc>
<doc id="905019" url="https://pl.wikipedia.org/wiki?curid=905019" title="Premià de Dalt">
Premià de Dalt

Premià de Dalt – gmina w Hiszpanii, w Katalonii, w prowincji Barcelona, w comarce Maresme.
Powierzchnia gminy wynosi 6,56 km². Zgodnie z danymi INE, w 2004 roku liczba ludności wynosiła 9703, a gęstość zaludnienia 1 479,12 osoby/km². Wysokość bezwzględna gminy równa jest 142 metry.
Miejscowości.
W skład gminy Premià de Dalt wchodzi 11 miejscowości:

</doc>
<doc id="905020" url="https://pl.wikipedia.org/wiki?curid=905020" title="Premia de Dalt">
Premia de Dalt



</doc>
<doc id="905021" url="https://pl.wikipedia.org/wiki?curid=905021" title="Barri del Remei-Castell">
Barri del Remei-Castell

Barri del Remei-Castell - miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość zamieszkiwało 1 619 osób.

</doc>
<doc id="905022" url="https://pl.wikipedia.org/wiki?curid=905022" title="Aharon Appelfeld">
Aharon Appelfeld

Aharon Appelfeld, wł. Erwin Appelfeld (ur. 16 lutego 1932 w Czerniowcach, zm. 4 stycznia 2018 w Petach Tikwie) – izraelski prozaik i poeta tworzący w języku hebrajskim.
Życiorys.
Urodził się jako Erwin Appelfeld, w żydowskiej rodzinie w należących wówczas do Królestwa Rumunii Czerniowcach. Podczas wojny, w 1941, jego matka została zabita, a on z ojcem trafił do obozu pracy w Naddniestrzu. Udało mu się z niego uciec, przez trzy lata ukrywał się sam w lesie, aż został przygarnięty przez oddział Armii Czerwonej, w którym został kucharzem. Po zakończeniu wojny przebywał jako DPs w obozie we Włoszech, w 1946 wyjechał do Palestyny. Za pomocą Agencji Żydowskiej odnalazł ojca, który przeżył Holocaust i znalazł się w obozie przejściowym Be’er Towijja.
Przez wiele lat był wykładowcą na Uniwersytecie Ben Guriona. Mieszkał w Jerozolimie.
Twórczość.
Jako poeta debiutował w 1959 roku, później zaczął publikować opowiadania i powieści. 
Był tłumaczony na wiele języków. W Polsce ukazały się dwie jego powieści, "Badenheim 1939" (1980) oraz "Droga żelazna" (1991). 
Akcja pierwszej rozgrywa się wiosną 1939 w austriackim kurorcie podczas corocznego, chętnie odwiedzanego przez mieszczan żydowskiego pochodzenia, festiwalu muzycznego. Bohaterem drugiej jest Żyd, dawny więzień obozu, od 40 lat podróżujący pociągami po Austrii w poszukiwaniu mordercy swoich rodziców.

</doc>
<doc id="905023" url="https://pl.wikipedia.org/wiki?curid=905023" title="Nucli Antic">
Nucli Antic

Nucli Antic – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość zamieszkiwało 2 646 osób.

</doc>
<doc id="905025" url="https://pl.wikipedia.org/wiki?curid=905025" title="Santa Anna-Tió">
Santa Anna-Tió

Santa Anna-Tió – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość zamieszkiwało 2 616 osób.

</doc>
<doc id="905026" url="https://pl.wikipedia.org/wiki?curid=905026" title="Buvisà">
Buvisà

Buvisà – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość zamieszkiwały 4 osoby.

</doc>
<doc id="905027" url="https://pl.wikipedia.org/wiki?curid=905027" title="La Cisa">
La Cisa

La Cisa – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość zamieszkiwało 235 osób.

</doc>
<doc id="905029" url="https://pl.wikipedia.org/wiki?curid=905029" title="Disseminats Mar">
Disseminats Mar

Disseminats Mar – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość zamieszkiwały 63 osoby.

</doc>
<doc id="905031" url="https://pl.wikipedia.org/wiki?curid=905031" title="Disseminats Muntanya">
Disseminats Muntanya

Disseminats Muntanya – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość zamieszkiwało 5 osób.

</doc>
<doc id="905033" url="https://pl.wikipedia.org/wiki?curid=905033" title="La Floresta">
La Floresta

La Floresta – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość zamieszkiwało 1 869 osób.

</doc>
<doc id="905034" url="https://pl.wikipedia.org/wiki?curid=905034" title="Puig de Pedra-Sot del Pí">
Puig de Pedra-Sot del Pí

Puig de Pedra-Sot del Pí – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 r. miejscowość zamieszkiwało 618 osób.

</doc>
<doc id="905035" url="https://pl.wikipedia.org/wiki?curid=905035" title="XV Korpus Kawalerii SS">
XV Korpus Kawalerii SS



</doc>
<doc id="905036" url="https://pl.wikipedia.org/wiki?curid=905036" title="Disseminats Mar Ponent">
Disseminats Mar Ponent

Disseminats Mar Ponent – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość zamieszkiwało 28 osób.

</doc>
<doc id="905038" url="https://pl.wikipedia.org/wiki?curid=905038" title="Dziewczyna w perłowych kolczykach">
Dziewczyna w perłowych kolczykach



</doc>
<doc id="905039" url="https://pl.wikipedia.org/wiki?curid=905039" title="Feliu Vila">
Feliu Vila

Feliu Vila – miejscowość w Hiszpanii, w Katalonii, w prowincji Barcelona, w comarce Maresme, w gminie Premià de Dalt.
Według danych INE z 2005 roku miejscowość nie zamieszkiwała żadna osoba, liczba ludności wynosi więc 0.

</doc>
<doc id="905040" url="https://pl.wikipedia.org/wiki?curid=905040" title="Andy Goram">
Andy Goram

Andrew Lewis Goram (ur. 13 kwietnia 1964 w Bury, zm. 2 lipca 2022) – szkocki piłkarz, występował na pozycji bramkarza. Grał dla Oldham i Hibernianu, ale został zapamiętany jako piłkarz Rangers. W 2001 został wybrany przez kibiców Rangers najlepszym bramkarzem klubu wszech czasów. Po okresie gry w Rangers krótko grał w Motherwell, Notts County, Sheffield United, Queen of the South i Coventry City, a nawet w Manchesterze Utd.
Życiorys.
Goram rozpoczął grę w Oldham jako nastolatek i w klubie tym spędził siedem lat, zanim w 1987 zakupił go edynburski Hibernian. W 1991 został sprzedany do Rangers za sumę miliona funtów; z klubem tym zwyciężył dziewięć tytułów mistrza Szkocji z rzędu i był czołową postacią półfinalisty Pucharu Mistrzów w 1993.
Był także ważnym graczem szkockiej kadry narodowej, zaliczając w niej 43 występy.
Zakończył swoją karierę w Queen of the South.
30 maja 2022 lekarze zdiagnozowali u niego nieuleczalnego raka przełyku. Zmarł 2 lipca 2022.

</doc>
<doc id="905041" url="https://pl.wikipedia.org/wiki?curid=905041" title="Roger Pratt">
Roger Pratt

Roger Pratt (ur. 27 lutego 1947 w Leicester) – brytyjski operator filmowy. Nominowany do Oscara za najlepsze zdjęcia do filmu "Koniec romansu" (1999) Neila Jordana. 
Najbardziej znany ze współpracy z reżyserem Terrym Gilliamem. Pracowali razem przy filmach "Sens życia według Monty Pythona" (1983), "Brazil" (1985), "Fisher King" (1991) i "12 małp" (1995). Pratt odpowiadał za zdjęcia również do m.in. "Batmana" (1989), "Cienistej doliny" (1993), "Frankensteina" (1994), "Czekolady" (2000), "Iris" (2001), "Harry’ego Pottera i Komnaty Tajemnic" (2002) czy "Troi" (2004).

</doc>
<doc id="905042" url="https://pl.wikipedia.org/wiki?curid=905042" title="Buvisa">
Buvisa

Buvisa – miejscowość w Hiszpanii, w Katalonii, w prowincji Barcelona, w comarce Maresme, w gminie Teià.
Według danych INE z 2004 roku miejscowość zamieszkiwały 34 osoby.

</doc>
<doc id="905044" url="https://pl.wikipedia.org/wiki?curid=905044" title="Santa Anna-Tio">
Santa Anna-Tio



</doc>
<doc id="905046" url="https://pl.wikipedia.org/wiki?curid=905046" title="Hrabstwo Frederick (Maryland)">
Hrabstwo Frederick (Maryland)

Hrabstwo Frederick (ang. "Frederick County") to hrabstwo położone w północnej części amerykańskiego stanu Maryland. Hrabstwo zajmuje powierzchnię 1 728 km², z czego 1 717 km² to powierzchnia lądowa, co czyni je największym pod względem powierzchni lądowej hrabstwem w stanie. Według szacunków US Census Bureau w roku 2006 hrabstwo Frederick liczyło 222 938 mieszkańców. Siedzibą hrabstwa jest miasto Frederick.
Historia.
Hrabstwo zostało ustanowione w roku 1748 w wyniku reorganizacji hrabstw Prince George’s oraz Baltimore. Nazwa hrabstwa prawdopodobnie pochodzi od imienia Fredericka Calverta, szóstego i ostatniego lorda Baltimore i właściciela kolonii Maryland. W roku 1776 hrabstwo Frederick zostało znacznie zmniejszone, gdy wydzielone zostały z niego hrabstwa Montgomery oraz Washington.
Geografia.
Całkowita powierzchnia hrabstwa wynosi 1 728 km², z czego 1 717 km² stanowi powierzchnia lądowa, a 12 km² (0,0%) powierzchnia wodna.
W obrębie hrabstwa Frederick znajdują się dwa parki stanowe: Cunningham Falls oraz Gambrill, a także zarządzany przez National Park Service park Catoctin Mountain Park, na terenie którego znajduje się wypoczynkowy ośrodek prezydencki Camp David.

</doc>
<doc id="905047" url="https://pl.wikipedia.org/wiki?curid=905047" title="Westheim">
Westheim

Niemcy:
Osoby:

</doc>
<doc id="905049" url="https://pl.wikipedia.org/wiki?curid=905049" title="La Vall">
La Vall

2 miejscowości w Hiszpanii:

</doc>
<doc id="905055" url="https://pl.wikipedia.org/wiki?curid=905055" title="El Pla">
El Pla

6 miejscowości w Hiszpanii:

</doc>
<doc id="905058" url="https://pl.wikipedia.org/wiki?curid=905058" title="Lindy Hemming">
Lindy Hemming

Lindy Hemming (ur. 21 sierpnia 1948 w Walii w Wielkiej Brytanii) – brytyjska kostiumografka filmowa i teatralna. Laureatka Oscara za najlepsze kostiumy do filmu "Topsy-Turvy" (1999) Mike’a Leigh.
Studiowała na londyńskiej Royal Academy of Dramatic Art. Projektowała kostiumy do spektakli znanych teatrów na West Endzie, Royal Shakespeare Company i Royal National Theatre. Wykonała kostiumy do sześciu filmów o agencie 007 Jamesie Bondzie – od "GoldenEye" (1995) do "Casino Royale" (2006). Ponadto pracowała m.in. nad filmami: "Cztery wesela i pogrzeb" (1994), "O mały głos" (1998), ' (2001), "Harry Potter i Komnata Tajemnic" (2002), ' (2005), "Mroczny rycerz" (2008), "Mroczny rycerz powstaje" (2012), "Wonder Woman" (2017).

</doc>
<doc id="905059" url="https://pl.wikipedia.org/wiki?curid=905059" title="Flaga Sulejówka">
Flaga Sulejówka



</doc>
<doc id="905061" url="https://pl.wikipedia.org/wiki?curid=905061" title="Jezioro Stymfalijskie">
Jezioro Stymfalijskie

Jezioro Stymfalijskie (gr. límni Stimfalía) – jezioro w Grecji, w północnej części Peloponezu, w krainie historycznej Arkadia, a według obecnej greckiej nomenklatury – w krainie "górskiej Koryntii" (gr. ) i na obszarze jednostki regionalnej Koryntia.
Położone jest na wysokości 920 m n.p.m., u stóp szczytów górskich sięgających 2374 m, i zasilane spływającymi z nich wodami. Jego powierzchnia wynosi ok. 770 ha wiosną, by latem zmniejszyć się do ok. 350 ha (w ostatnich dziesięcioleciach kilkakrotnie nastąpiło całkowite wyschnięcie jeziora w porze letniej). Charakteryzuje się niewielką głębokością, nieprzekraczającą 10 m, a jego większą część stanowi podmokły, porośnięty trzcinami teren będący siedliskiem licznych gatunków ptaków. Wschodnia część jeziora została osuszona, zmeliorowana i jest intensywnie wykorzystywana rolniczo, podczas gdy zachodnia, porośnięta trzcinami, stanowi rezerwat przyrody.
Wzdłuż jeziora i na pobliskie szczyty wiodą piesze szlaki turystyczne, a drogę asfaltową, pozwalającą dotrzeć pojazdami na wzgórze nad jeziorem, kończy ścieżka prowadząca do punktu widokowego. W końcowej fazie budowy (2009 r.) jest elegancki, licowany kamieniem, budynek Muzeum Regionalnego i Archeologicznego, również wyposażony w rozległy taras widokowy.
Według mitologii greckiej nad brzegiem tego jeziora Herakles miał pokonać stada morderczych ptaków stymfalijskich.
Linki zewnętrzne.
Prezentacja gminy Stymfalia, otwarta na stronie Jeziora Stymfalijskiego 

</doc>
<doc id="905064" url="https://pl.wikipedia.org/wiki?curid=905064" title="Bitwa pod Laon">
Bitwa pod Laon

Bitwa pod Laon – starcie zbrojne, które miało miejsce 9–10 marca 1814 roku podczas wojen napoleońskich.
Wstęp.
Koalicja antyfrancuska postanowiła dokonać inwazji na Francję, by już ostatecznie zakończyć wojnę. Po klęsce w Rosji w 1812 roku oraz po przegranej kampanii środkowoeuropejskiej w 1813 roku imperium Napoleona walczyło już tylko o przetrwanie.
W ostatnim tygodniu lutego 1814 roku, około miesiąca po rozpoczęciu inwazji sprzymierzonych na Francję, dowodzący rosyjsko-pruską armią (90 000 żołnierzy) feldmarszałek Blücher postanowił pójść bezpośrednio na Paryż. Drogę zagradzały mu jedynie dwa 10-tysięczne korpusy dowodzone przez Mortiera i Marmonta. Siły ich były stanowczo zbyt słabe, by powstrzymać Blüchera. Dlatego Napoleon z około 30 000 żołnierzy szybkim marszem przemieszczał się na zachód, licząc, że uda mu się zatrzymać rosyjsko-pruską armię nad Marną.
Blücher w końcu lutego i na początku marca zaatakował korpusy Marmonta i Mortiera nad rzeką Ourcq, jednak bez powodzenia. Gdy dowiedział się o marszu Napoleona, wycofał się na północ, by przegrupować siły. Pruskie i rosyjskie wojska przeprawiły się przez wezbraną rzekę Aisne i 4 marca przybyły do Soissons. Tam Blücher ściągnął posiłki zwiększając swe siły do 100 000 żołnierzy. W bitwie pod Craonne 7 marca Napoleon atakował w kierunku zachodnim wzdłuż Chemin des Dames. Oskrzydlony Blücher został pobity i zmuszony do odwrotu na Laon.
Pole bitwy.
Blücher wybrał na miejsce walki okolice miasta Laon, gdyż leżało ono na ważnej drodze przemarszu i stanowiło jednocześnie świetne miejsce do obrony. Laon położony był na płaskim wzgórzu wznoszącym się około 100 metrów ponad otaczający go teren i do tego posiadającym strome zbocza. Od strony północnej kraj był płaską, bezdrzewną doliną, za to od południa teren był nierówny i gęsto porośnięty drzewami, przez co trudny do manewrowania. Wsie Ardon i Semilly, leżące tuż pod wzgórzem, były dobrymi punktami oparcia dla sił prusko-rosyjskich.
Przygotowania.
Blücher miał do dyspozycji 90 000 żołnierzy i 176 dział. Do obrony samego miasta Laon wyznaczył korpus generała Bülowa. Zachodnie skrzydło armii Blüchera obsadzone zostało przez rosyjski korpus Winzingerode’a, natomiast na wschodnim skrzydle stanęły dwa pruskie korpusy generałów Yorcka i Kleista. W odwodzie stanęły dwa korpusy rosyjskie dowodzone przez generałów Langerona i Osten-Sackena. Po zwycięstwie pod Craonne Napoleon ruszył z głównymi siłami na północny wschód w kierunku Laon, wydzielając przy tym korpus Marmonta liczący 10 000 żołnierzy, mający iść także na Laon, ale drogą przez Berry-au-Bac.
Bitwa.
Do pierwszego starcia doszło już wieczorem 8 marca, kiedy to francuska straż przednia na drodze z wioski Urcel do Soissons spędziła niewielki oddział rosyjski. We wczesnych godzinach 9 marca Francuzi wznowili swój marsz. O 17:30 przybyli pod Laon francuscy dragoni, jednak widząc, że przeciwnik nie dał się zaskoczyć, wycofali się pod silnym ogniem. Od godziny 19:00 Francuzi atakowali co jakiś czas prusko-rosyjskie pozycje w Ardon i Semilly. Niektóre oddziały Gwardii Cesarskiej ("Garde impériale") zdołały nawet dotrzeć na szczyt wzgórza – zostały jednak wyparte.
O godzinie 11:00 mgła się podniosła i przed sztabem wojsk prusko-rosyjskich ukazało się całe pole bitwy.
Blücher, któremu wcześniej doniesiono o armii Napoleona, że liczyła aż 90 000 żołnierzy, aż dotąd niechętny był wszelkim pomysłom ataku. Sprzymierzeni, widząc, że armia francuska ma jedynie około 30 000 żołnierzy, dostrzegli szansę odniesienia decydującego zwycięstwa. Jednak wietrzący podstęp Blücher nie zdecydował się na generalny atak i rzucił do natarcia na lewe skrzydło Napoleona jedynie rosyjski korpus Winzingerode’a. Atak ten Francuzi odparli z łatwością.
Blücher zdecydował się teraz oddzielić zachodnie siły Napoleona od znajdującej się na wschodzie kolumny Marmonta. Zdecydowany atak sprzymierzonych doprowadził do zdobycia wioski Ardon, jednak zwycięska pruska brygada piechoty otrzymała rozkaz wstrzymania natarcia, gdyż Blücher obawiał się, że zostanie oskrzydlona od wschodu przez Francuzów. Wznowione około 21:00 francuskie ataki spowodowały, że we francuskie ręce dostała się wioska Clacy, która leżała na zachodnim skrzydle armii rosyjsko-pruskiej. Tak więc pierwszy dzień walk dobiegł końca, a Laon wciąż znajdowało się w rękach armii sprzymierzonych.
W międzyczasie, o godzinie 5:00 9 marca wojska Marmonta zaatakowały wioskę Athies, wypierając stamtąd pruskie posterunki. Następnie Marmont wysłał pod wodzą pułkownika Fabviera 1000 żołnierzy, by nawiązać kontakt z resztą sił Napoleona.
Blücher i Gneisenau usłyszeli odgłos walk na wschodzie i nakazali wykonanie w tym kierunku potężnego kontrataku w sile dwóch korpusów. Sprzymierzeni ogromną masą zwalili się na wojska Marmonta, zmuszając je do odwrotu. Korpus Marmonta od całkowitego zniszczenia uratowała inicjatywa pułkownika Fabviera, który widząc sytuację, zdecydował się zawrócić. Ponadto oddział 125 gwardzistów powstrzymał kawalerię sprzymierzonych, która została wysłana, by odciąć wycofującym się Francuzom drogę odwrotu. Marmont uratował swój korpus, poniósł jednak bardzo ciężkie straty – 3500 żołnierzy i 45 dział.
O północy 10 marca Blücher zdecydował się na śmiały manewr oskrzydlający, mający na celu zmiażdżenie armii francuskiej Jednak chory Blücher poczuł się tego dnia jeszcze gorzej, więc kierownictwo nad całością sił sprzymierzonych objął Gneisenau, który zaniechał odważnego planu Blüchera i postanowił pozostać na dotychczasowych stanowiskach i bronić dostępu do Laon. Francuzi przeprowadzili jeszcze kilka bezskutecznych ataków, po czym Napoleon późną nocą nakazał swej armii odwrót. Łącznie w bitwie Francuzi stracili 6500 żołnierzy, a Rosjanie i Prusacy – 4000 żołnierzy.
Po bitwie.
Ta porażka nie zapowiadała jeszcze ostatecznej klęski Napoleona. Już kilka dni później Francuzi zniszczyli wydzielony korpus rosyjsko-pruski pod Reims. Natomiast zwycięska armia Blüchera jeszcze tydzień po bitwie stała bezczynnie i dopiero w końcu marca na nowo podjęła marsz w kierunku Paryża.

</doc>
<doc id="905065" url="https://pl.wikipedia.org/wiki?curid=905065" title="Prowincja Ubon Ratchathani">
Prowincja Ubon Ratchathani

Ubon Ratchathani (taj. อุบลราชธานี) – jedna z prowincji ("changwat") Tajlandii. Sąsiaduje z prowincjami Sisaket, Yasothon i Amnat Charoen oraz laotańskimi prowincjami Saravane, Champasak i kambodżańską prowincją Preah Vihear.

</doc>
<doc id="905068" url="https://pl.wikipedia.org/wiki?curid=905068" title="Aktion Zamość">
Aktion Zamość

Aktion Zamość (pol. Akcja Zamość) – kryptonim niemieckich akcji wysiedleńczych i pacyfikacyjnych przeprowadzonych na Zamojszczyźnie leżącej na terenie okupowanego przez III Rzeszę Generalnego Gubernatorstwa, w okresie od listopada 1942 do sierpnia 1943, w ramach Generalnego Planu Wschodniego. Akcja objęła łącznie 100–110 tys. wysiedlonych Polaków, w tym 30 tys. dzieci (rabunek dzieci), w których miejsce władze III Rzeszy zamierzały osiedlić 60 tys. kolonistów niemieckich przesiedlonych z Besarabii, Ukrainy, Bośni, Serbii, Słowenii, ZSRR oraz terytorium okupowanej Polski.
Ogółem na terenie Zamojszczyzny zdołano osiedlić ok. 12 tys. kolonistów niemieckich, których wcześniej osiedlano tymczasowo w innych rejonach. Na ziemie wysiedlonych Polaków władze niemieckie sprowadzały również ludność ukraińską, wysiedloną z wiosek zajętych również przez kolonistów niemieckich.
Działania niemieckie na Zamojszczyźnie w latach 1942–1943 składały się z dwóch etapów. Pierwszy został przeprowadzony od 28 listopada 1942 do marca 1943 i objął 116 wiosek.
Drugi etap (akcja Werwolf), w czasie którego miały miejsce masowe pacyfikacje obszarów wiejskich, odbywał się w okresie od czerwca do sierpnia 1943 i dotyczył 171 wiosek. Łącznie wysiedleniami zamierzano objąć całkowicie 696 osad jednak wskutek sprzeciwu polskiego ruchu oporu w powstaniu zamojskim zdołano wysiedlić 293 wioski.
Geneza.
Wysiedlenia z Zamojszczyzny w latach 1942-1943 były próbą praktycznej realizacji założeń Generalnego Planu Wschodniego. Zasadnicza jego część, przewidująca wysiedlenie kilkudziesięciu milionów Słowian z terenu Europy Środkowo-Wschodniej i Wschodniej miała być realizowana przez 20-30 lat po wygranej przez III Rzeszę wojnie.
Pierwsze wysiedlenia z Zamojszczyzny, przeprowadzone próbnie oraz w ramach zbadania reakcji społeczeństwa, realizowano jeszcze w listopadzie 1941, kiedy to przy współpracy kolonistów niemieckich z miejscowości Brody Duże wysiedlono 2000 Polaków z 6 zamojskich wsi. W połowie 1942 postanowiono przyspieszyć plany masowej kolonizacji niemieckiej, realizując ją eksperymentalnie w Generalnym Gubernatorstwie, na Zamojszczyźnie.
Istniało kilka koncepcji osiedleńczych. Rozważano plany Hansa Franka, który proponował wysiedlenie 1,2 mln właścicieli polskich (głównie rolników), co doprowadziłoby do powstania olbrzymiego rezerwuaru siły roboczej oraz koncepcje szefa SS i policji w Generalnym Gubernatorstwie, SS-Reichsführera Heinricha Himmlera, dotyczące tzw. „kolonizacji pasowej”, „strefowej”, lub „wyspiarskiej” (niem. "Siedlungsstützpunkt"). Koncepcje te ostatecznie przeważyły z racji decydującego głosu Himmlera w sprawach osadnictwa niemieckiego i polityki ludnościowej na okupowanych terenach – od 7 października 1939 decyzją Hitlera został mianowany „komisarzem Rzeszy do spraw umocnienia niemieckości” (niem. "Reichskomissar für die Festigung deutschen Volkstums", RKFDV). Rejon Zamojszczyzny, w myśl planów Himmlera, miał być pierwszym z 14 planowanych „bastionów niemczyzny” (niem. "ein deutsches Bollwerk").
Realizacja planu wysiedleń wchodziła w zakres kompetencji rządu Generalnego Gubernatorstwa, praktycznie jednak wyłączność decyzyjną posiadał Heinrich Himmler dla którego w rządzie Generalnego Gubernatorstwa został utworzony specjalny "Sekretariat do Spraw Bezpieczeństwa", całkowicie mu podległy. Praktyczną realizacją akcji zajęły się jednostki SS i policji niemieckiej.
Równolegle wydawano decyzje administracyjne, 12 listopada 1942 Himmler wydał rozporządzenie nr 17C, które wyznaczało obszar Zamojszczyzny jako tzw. „pierwszy obszar osadniczy” w Generalnym Gubernatorstwie. Do realizacji zadania wyznaczony został dowódca SS i policji na Dystrykt Lublin, SS-Grupenführer Odilo Globocnik, posiadający wszelkie pełnomocnictwa Himmlera. Jako strefę wysiedleń przeznaczono powiaty Zamojszczyzny: biłgorajski, hrubieszowski, tomaszowski i zamojski.
Przebieg.
Pierwszy etap.
Pierwsze wysiedlenia nastąpiły w nocy z 27 na 28 listopada 1942 we wsi Skierbieszów i okolicznych terenach. Wysiedlonym Polakom zezwolono tylko na zabranie bagażu osobistego, nie przekraczającego 30 kg oraz 20 złotych. Akcję przeprowadzano brutalnie, rozdzielając rodziny i wysyłając gdzie indziej kobiety i dzieci, mężczyzn oraz starców. Z matkami mogły zostać jedynie dzieci w wieku do 6 miesięcy.
Wiele osób, które nie chciały poddać się wysiedleniom, zastrzelono w trakcie ucieczki. Wysiedleńców umieszczano w obozach przejściowych w Zamościu i Zwierzyńcu, gdzie przeprowadzano badania rasowe i dokonywano selekcji na pięć kategorii:
W okresie od marca 1943 do czerwca 1943 nastąpiło wstrzymanie akcji wysiedleńczej. Ogółem w okresie od 28 listopada do marca 1943 zostało usuniętych ok. 51 000 Polaków, a w ich miejsce przybyło 9000 kolonistów niemieckich z Besarabii i Ukrainy oraz dalszych 4000 osadników do końca 1943. Osiedlenie ludności niemieckiej z tych terenów spowodowane było m.in. tym, że władze Rzeszy odmówiły wcześniej jej przyjęcia na swoje terytorium, dlatego jedynie Globocnik zdecydował się na ich przyjęcie (ok. 12 000 osób), kosztem ludności polskiej, na teren Zamojszczyzny. Wśród kolonistów byli rodzice niemieckiego prezydenta Horsta Köhlera, który urodził się w Skierbieszowie.
W miejsce opuszczonych gospodarstw przez Polaków wysiedlonych z powiatu hrubieszowskiego przesiedlano także Ukraińców z powiatu zamojskiego, w ramach osobnej akcji przeprowadzonej w okresie od 15 stycznia 1943 do marca 1943 (niem. "Ukraineraktion"). Przesiedlono w ten sposób na teren powiatu hrubieszowskiego ok. 7000 Ukraińców. Władze niemieckie zamierzały utworzyć tzw. „pasy ochronne” z ludności ukraińskiej, które osłaniałyby kolonie niemieckie przed atakami polskich grup partyzanckich – dotyczyło to zwłaszcza powiatu biłgorajskiego, który według niemieckich planów stanowił naturalną przeszkodę przed ugrupowaniami partyzanckimi rezydującymi w Puszczy Solskiej. W dalszych niemieckich planach także pobyt Ukraińców na terenach Zamojszczyzny pozostawał czasowy.
Warunki ludności polskiej, która została zmuszona do służby u niemieckich osadników lub w gospodarstwach rolnych które czasowo nie podlegały wysiedleniom, pozostawały ciężkie – samowola i sprzyjanie patologiom przez nadrzędne władze administracyjne powodowały liczne przypadki znęcania się, zmuszania do pracy u Niemców, rabunek inwentarza i mienia, bicie oraz niejednokrotnie zabójstwa.
Drugi etap (akcja Werwolf).
Opór wysiedlanej ludności polskiej zaskoczył Niemców, po początkowym zaskoczeniu już na przełomie 1942 i 1943 rozpoczęła się samoobrona i zorganizowany opór Polski Walczącej oraz sił polskiego podziemia, reprezentujących wszystkie odłamy polityczne w tzw. powstaniu zamojskim.
Władze niemieckie postanowiły przezwyciężyć problem siłą, wznawiając działania przeciwko ludności cywilnej i przeprowadzając pomiędzy 23 czerwca a 15 sierpnia 1943 akcję pacyfikacyjno-wysiedleńczą „Werwolf”, mającą na celu „zwalczanie band”. Do akcji zaangażowano duże siły żandarmerii wojskowej, SS, pomocniczą policję ukraińską oraz 10 000 żołnierzy Wehrmachtu.
W trakcie działań w akcji „Werwolf” wysiedlono łącznie 60 000 ludzi ze 171 wiosek, których umieszczano ponownie w obozach w Zamościu, Zwierzyńcu oraz Budzyniu, gdzie dokonywano ponownie selekcji do wybranych grup. Większość wywieziono do Rzeszy do pracy przymusowej, reszta ludności trafiła do obozu koncentracyjnego na Majdanku, gdzie zmarło ok. 1000 osób, lub zginęła na miejscu w czasie pacyfikacji, przeprowadzanej zwykle z użyciem wyjątkowo brutalnych metod. Łącznie spacyfikowano ok. 100 wiosek, posługując się także egzekucjami jako elementem terroru masowego – m.in. w Rotundzie Zamojskiej rozstrzelano ok. 8000 ludzi.

</doc>
<doc id="905069" url="https://pl.wikipedia.org/wiki?curid=905069" title="Prowincja Udon Thani">
Prowincja Udon Thani

Udon Thani (taj. อุดรธานี) – jedna z prowincji ("changwat") Tajlandii. Sąsiaduje z prowincjami Nong Khai, Sakon Nakhon, Kalasin, Khon Kaen, Nong Bua Lamphu i Loei.

</doc>
<doc id="905072" url="https://pl.wikipedia.org/wiki?curid=905072" title="Prowincja Yasothon">
Prowincja Yasothon

Yasothon (taj. ยโสธร) – jedna z prowincji ("changwat") Tajlandii. Sąsiaduje z prowincjami Mukdahan, Amnat Charoen, Ubon Ratchathani, Sisaket i Roi Et.

</doc>
<doc id="905074" url="https://pl.wikipedia.org/wiki?curid=905074" title="Gubernatorstwo Béja">
Gubernatorstwo Béja



</doc>
<doc id="905077" url="https://pl.wikipedia.org/wiki?curid=905077" title="Jezioro Sicieńskie (powiat wąbrzeski)">
Jezioro Sicieńskie (powiat wąbrzeski)

Jezioro Sicieńskie – jezioro w woj. kujawsko-pomorskim, w powiecie wąbrzeskim, w gminie Wąbrzeźno, leżące na terenie Pojezierza Chełmińskiego.
Charakteryzuje się dość regularną nieregularną linią brzegową – ma kształt wydłużony w kierunku północ-południe. W południowej części, którą jezioro wcina się w zabudowę miasta znajduje się niewielka wyspa.
Dane morfometryczne.
Powierzchnia zwierciadła wody według różnych źródeł wynosi od 48,3 ha do 51,0 ha.
Zwierciadło wody położone jest na wysokości 95,7 m n.p.m. Średnia głębokość jeziora wynosi 1,1 m, natomiast głębokość maksymalna 3,0 m.
W oparciu o badania przeprowadzone w 1998 roku wody jeziora zaliczono do wód pozaklasowych i poza kategorią podatności na degradację. .
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Sicieńskie". W różnych publikacjach i na mapach topograficznych jezioro to występuje pod nazwą "Sitno".

</doc>
<doc id="905078" url="https://pl.wikipedia.org/wiki?curid=905078" title="Béja">
Béja



</doc>
<doc id="905092" url="https://pl.wikipedia.org/wiki?curid=905092" title="Peter Honess">
Peter Honess

Peter Honess (ur. 1945) – amerykański montażysta filmowy. W 1997 roku nominowany do Oscara za film "Tajemnice Los Angeles".

</doc>
<doc id="905094" url="https://pl.wikipedia.org/wiki?curid=905094" title="Rafał Wieruszewski">
Rafał Wieruszewski

 
Rafał Wieruszewski (ur. 24 lutego 1981 w Środzie Wielkopolskiej) – polski lekkoatleta – sprinter, olimpijczyk z Pekinu.
Osiągnięcia.
Olimpijczyk z Aten (2004). Reprezentuje barwy UKS Orkan Środa Wielkopolska. Srebrny medalista HMŚ w 2006 w sztafecie 4 x 400 m (3:04,67), brązowy – HMŚ w 2003 (3:06,61), ME w 2006 (3:01,73) i MŚ w 2007 (biegł w eliminacjach).
W 1999 na mistrzostwach Europy juniorów w Rydze zdobył srebrny medal w sztafecie 4 x 400 m (3:08,15), a rok później zajął trzecie miejsce w sztafecie podczas mistrzostw świata juniorów w Santiago (3:07,05). Był też 3-krotnie medalistą młodzieżowych mistrzostw Europy: 2001 – brąz na 400 m (46,57), 2003 – złoto w sztafecie (3:03,32) i brąz na 400 m (45,87). W sztafecie 4x400 na mistrzostwach świata w Edmonton (2001) zajął czwarte miejsce (obecnie sztafeta została przesunięta na 3. miejsce w związku z dyskwalifikacją sztafety USA). Drugi w sztafecie podczas Pucharu Europy w 2006 (3:03,86). Brązowy medalista uniwersjady w Daegu (2003) w biegu na 400 m (46,53), złoty – uniwersjady w Izmirze (2005) w sztafecie 4 x 400 m (3:02,57) oraz srebrny uniwersjady w Belgradzie w sztafecie 4 x 400 m (3:05,69). Podczas Igrzysk Olimpijskich w Pekinie (2008) biegał w sztafecie 4x400 metrów zajmując 7. miejsce (3:00,32). Mistrz Polski na 400 m w hali i na stadionie (2003).
Najlepszy Sportowiec Wielkopolski w 2006 r. w plebiscycie "Głosu Wielkopolskiego". Zdobywca nagrody Sulisław w kategorii Średzianin Roku.

</doc>
<doc id="905100" url="https://pl.wikipedia.org/wiki?curid=905100" title="Gubernatorstwo Gabès">
Gubernatorstwo Gabès



</doc>
<doc id="905102" url="https://pl.wikipedia.org/wiki?curid=905102" title="Gubernatorstwo Gafsa">
Gubernatorstwo Gafsa



</doc>
<doc id="905104" url="https://pl.wikipedia.org/wiki?curid=905104" title="John Weston">
John Weston

John Weston – brytyjski inżynier budownictwa lądowego z Brandfort i pilot wojskowy.
W 1907 roku zbudował dla siebie samolot. 4 lata później ustanowił rekord lotu w południowej Afryce na pokładzie dwupłatowca Weston-Farman. Jest twórcą Towarzystwa Lotniczego Południowej Afryki.

</doc>
<doc id="905106" url="https://pl.wikipedia.org/wiki?curid=905106" title="Pandeizm">
Pandeizm

Pandeizm (gr. "pan" i łac. "deus") – kombinacja panteizmu i deizmu. Są to poglądy teologiczne i filozoficzne lub przekonania religijne utożsamiające Boga ze światem, pogląd religijny zakładający istnienie jakiejś nieokreślonej dokładnie duchowej siły sprawczej, która stworzyła świat materialny i prawa nim rządzące, jednak nie ingeruje ona obecnie bezpośrednio w jego działanie. Według deistów istnienie tej siły sprawczej wyjaśnia racjonalną strukturę świata i stałość praw fizyki.
Terminu "pandeizm" jako pierwszy użył w 1859 roku Moritz Lazarus i Heymann Steinthal dla rozróżnienia różnych nurtów panteizmu i deizmu: "Man stelle es also den Denkern frei, ob sie Theisten, Pan-theisten, Atheisten, Deisten (und warum nicht auch Pandeisten?) sein wollen: dem Volke aber predigt nichts von Gott und ja nichts von Unsterblichkeit" (Niech myśliciele sami zdecydują, czy chcą być teistami, panteistami, ateistami, deistami (i dlaczego by nie pandeistami?): lecz niech nie prawią ludowi kazań o Bogu, a tym bardziej o nieśmiertelności).
Pandeistami byli lub są m.in. Franz Wilhelm Junghuhn, Alfred Tennyson, Scott Adams, Fred Hoyle, Frank J. Tipler oraz Isaac Asimov.

</doc>
<doc id="905107" url="https://pl.wikipedia.org/wiki?curid=905107" title="Marcin Hennig">
Marcin Hennig

Marcin Hennig (ur. 12 sierpnia 1976 w Gdańsku) - architekt i alpinista. Drugi (po Amalii Kapłoniak) polski zdobywca odznaki Śnieżnej Pantery (pierwszy Polak, który otrzymał to wyróżnienie za wszystkie pięć szczytów, z uwzględnieniem najtrudniejszego Piku Pobiedy).

</doc>
<doc id="905108" url="https://pl.wikipedia.org/wiki?curid=905108" title="Dwight Tiendalli">
Dwight Tiendalli

Dwight Tiendalli (ur. 21 października 1985 w Paramaribo) – piłkarz holenderski grający na pozycji prawego obrońcy lub pomocnika.
Kariera klubowa.
Tiendalli urodził się w Paramaribo stolicy Surinamu. Jeszcze jako młody chłopiec wyjechał z rodzicami do Holandii i rodzina Tiendallich osiadła w Amsterdamie. Młody Dwight początkowo trenował w Amsterdamsche FC, a następnie w akademii Ajaksu Amsterdam. Nie przebił się jednak do seniorskiego składu Ajaksu i latem 2004 zasilił szeregi FC Utrecht. W Eredivisie zadebiutował 19 grudnia w wygranym 1:0 meczu z FC Den Bosch. Do pierwszej jedenastki Utrechtu przebił się jednak dopiero w następnym sezonie, gdy w 29 meczach zdobył 2 gole i z drużyną zajął 6. miejsce w lidze. Latem 2006 Tiendali za 2 miliony euro przeszedł do Feyenoordu. Zadebiutował w nim 27 sierpnia w zremisowanym 0:0 meczu z Heraclesem Almelo. Zagrał też z Feyenoordem w fazie grupowej Pucharu UEFA (Feyenoord został wykluczony z dalszych rund z powodu zamieszek kibiców podczas meczu z AS Nancy). W latach 2009–2012 występował w FC Twente. Następnie grał w Swansea City, Middlesbrough, a także w Oxfordzie United.
Kariera reprezentacyjna.
Tiendalli karierę reprezentacyjną rozpoczynał od występów w młodzieżowej reprezentacji Holandii. W 2006 roku był członkiem kadry na Młodzieżowe Mistrzostwa Europy w Portugalii. Był podstawowym zawodnikiem „Oranje” i zagrał we wszystkich meczach, w tym także finałowym z Ukrainą. Jego dobra postawa na turnieju została nagrodzona nominacją do Najlepszej Jedenastki Mistrzostw.

</doc>
<doc id="905109" url="https://pl.wikipedia.org/wiki?curid=905109" title="Gubernatorstwo Jendouba">
Gubernatorstwo Jendouba



</doc>
<doc id="905110" url="https://pl.wikipedia.org/wiki?curid=905110" title="Szpicruta">
Szpicruta

Szpicruta (także: palcat, pejcz) – rodzaj pręta pokrytego skórą lub rzemiennej plecionki, stosowanego jako pomoc jeździecka służąca do poganiania konia. Przykłada się nią na łopatce lub na zad. Nie powinno się używać jej tuż za łydką jeźdźca - na słabiźnie. Szpicrutę powinni stosować jeźdźcy, potrafiący już panować nad koniem za pomocą łydek i dosiadu.
Etymologia.
"Szpicruta" pochodzi od niemieckiego słowa "Spießrute" oznaczającego cienką, zaostrzoną gałąź służącą do walki, poganiania konia lub chłosty. Współcześnie niemieckim odpowiednikiem szpicruty jest słowo "Gerte".
Słowo "palcat" pochodzi z języka węgierskiego, gdzie oznacza kij. Do języka polskiego palcat przeszedł jako pręt, laska. Z czasów współczesnych pochodzi użycie słowa "palcat" w znaczeniu pomocy jeździeckiej.

</doc>
<doc id="905119" url="https://pl.wikipedia.org/wiki?curid=905119" title="Gubernatorstwo Kairouan">
Gubernatorstwo Kairouan



</doc>
<doc id="905122" url="https://pl.wikipedia.org/wiki?curid=905122" title="Al-Kajrawan">
Al-Kajrawan



</doc>
<doc id="905125" url="https://pl.wikipedia.org/wiki?curid=905125" title="Jezioro Sicieńskie">
Jezioro Sicieńskie

2 jeziora w Polsce:

</doc>
<doc id="905128" url="https://pl.wikipedia.org/wiki?curid=905128" title="TVXQ">
TVXQ

TVXQ (akronim od Tong Vfang Xien Qi ()) – koreański dwuosobowy zespół muzyczny, powstały pod skrzydłami SM Entertainment. W Korei Południowej są znani również jako Dong Bang Shin Ki (동방신기), w Japonii zaś jako Tōhōshinki. TVXQ są jednymi z najpopularniejszych zespołów w Azji, poza Koreą Południową i Japonią sukces odnieśli także w Chinach, Singapurze, Tajlandii i innych krajach. Zespół jest jedną z grup muzycznych z największą liczbą sprzedanych egzemplarzy albumów w Korei Południowej, a także zespołem koreańskim z największą liczbą certyfikowanych formatów wydawniczych w Japonii.
Nazwę zespołu z każdego języka można przetłumaczyć na polski jako "Wschodzący Bogowie Wschodu" (ang. "Rising Gods of the East").
TVXQ zadebiutowało jako pięcioosobowy zespół, ale w 2009 roku trzech członków zespołu zdecydowało się na odejście. Od 2011 roku Dong Bang Shin Ki funkcjonuje jako duet.
Historia.
2003: Formacja.
Wraz z rozpadem H.O.T. w 2001 roku i odejściem Shinhwa z agencji w 2003 roku, producent Lee Soo-man z SM Entertainment musiał szukać innego boysbandu, który rywalizowałby z innymi popularnymi męskimi grupami idoli na rozwijającym się rynku K-popu. Na początku 2003 roku Lee ostatecznie wybrał pięciu nastoletnich chłopców z czterech różnych zespołów szkoleniowych SM, którzy mieli zadebiutować w grupie wokalno-tanecznej. Xiah Junsu, który jako pierwszy dołączył do nowej grupy, stał się stażystą SM w wieku jedenastu lat i początkowo trenował na solistę. Został zgrupowany z Sungminem i Eunhyukiem (później z Super Junior) w trio R&amp;B i razem po raz pierwszy pojawili się w przesłuchaniu "Survival Audition – Heejun vs. Kangta, Battle of the Century" z 2002 roku, w którym wystąpili byli członkowie H.O.T – Kangta i Moon Hee-jun – w roli mentorów przyszłych wokalistów.
U-Know Yunho, który podpisał kontrakt z SM Entertainment po wygranym konkursie "1st Annual SM Best Competition" w 1999 roku. W 2001 roku pojawił się jako raper w debiutanckim singlu Dany, „Diamond”, i krótko z nią koncertował. W tym samym roku Hero Jaejoong został wybrany spośród 5000 osób podczas castingu przez SM Entertainment. Razem ze stażystami Heechulem i Kanginem, Yunho i Jaejoong dołączyli do grupy projektowej Four Seasons w 2002 roku, ale kwartet rozpadł się, gdy Yunho i Jaejoong zostali wybrani do nowego zespołu w 2003 roku. Heechul i Kangin zadebiutowali jako członkowie Super Junior dwa lata później.
Najmłodszy członek zespołu, Max Changmin, został również wybrany podczas przesłuchania, podczas którego zachwycił jurorów swoim silnym głosem. Micky Yoochun, który rozpoczął szkolenie zaledwie kilka miesięcy przed oficjalnym debiutem grupy w grudniu 2003 roku, był ostatnim członkiem, który dołączył do zespołu. Po kilku tygodniach treningów i prób nagrali swoją pierwszą piosenkę „Thanks To” i wykonali ją podczas S.M. New Face Showcase. Yunho został wyznaczony na przywódcę grupy.
TVXQ pojawili się na scenie 26 grudnia 2003 roku podczas wspólnego show piosenkarki BoA i Britney Spears.
2004–2005: "Rising Sun".
Debiutanckim wydawnictwem zespołu był singel CD "Hug", który ukazał się 14 stycznia 2004 roku; tytułowym utworem była popowa, łatwo wpadająca w ucho piosenka. Płyta sprzedała się w liczbie kopii w 2014 roku. Drugi singel CD, "The Way U Are", ukazał się 23 czerwca. Tytułowa piosenka, w odróżnieniu do poprzedniej, była bardziej w stylu R&amp;B i tanecznym. Płyta sprzedała się w nakładzie egzemplarzy w 2014 roku.
11 listopada 2004 roku wydali pierwszy album, "Tri-Angle". Główną piosenką była „Mideoyo” (kor. 믿어요), a tytułową piosenkę zaśpiewali razem z BoA i zespołem The TRAX.
6 grudnia tego samego roku wydali także minialbum "Christmas Gift from TVXQ" (kor. Christmas gift from 동방신기), na którym znalazły się kolędy i piosenki świąteczne.
Zainspirowany sukcesem japońskiej kariery muzycznej BoA, TVXQ podpisali kontrakt z japońską firmą Avex Group pod koniec 2004 roku. Członkowie nauczyli się japońskiego i udali się do Japonii, aby nagrać swój pierwszy singel. Przedstawieni jako , wydał swój pierwszy japoński singel „Stay With Me Tonight” w kwietniu 2005 roku poprzez wytwórnię Rhythm Zone. Singel osiągnął 37 pozycję w tygodniowym rankingu singli Oricon. Przed powrotem do Korei, w celu przygotowania się do nagrania drugiego koreańskiego albumu "Rising Sun", TVXQ wydali swój drugi japoński singel „Somebody To Love” w lipcu 2005 roku, który osiągnął 14 pozycję w rankingu singli. Debiut TVXQ w Japonii nie był tak udany, jak planowano, a grupa powiedziała, że ich pierwsze miesiące w Japonii były „trudne”. W sierpniu 2005 roku TVXQ wystąpili podczas dorocznej trasy koncertowej Avexu – A-Nation.
12 września wydali drugi koreański album "Rising Sun", który zajął 4. pozycję w rocznym rankingu albumów Gaon Chart. Album ten został oficjalnie wydany w innych krajach dopiero w 2007 roku. Tydzień po wypuszczeniu płyty na rynek Hero złamał sobie nogę co uniemożliwiło mu tańczenie na występach i nie mógł brać udziału w niektórych występach promocyjnych. 2 listopada wydali trzeci japoński singel „My Destiny”. TVXQ wydali także singel "Show Me Your Love" razem z Super Junior. Pod koniec roku dostali nagrodę za najlepszy teledysk – "Rising Sun" oraz zdobyli nagrodę People’s Choice Award na 2005 Mnet KM Music Video Festival.
2006: "„O”-Jung.Ban.Hap." i trasa w Japonii.
W lutym 2006 roku TVXQ rozpoczęli swoją pierwszą międzynarodową trasę koncertową "Rising Sun Tour". Składała się tylko z 6 koncertów, rozpoczęła się od czterech koncertów w Seulu, w Korei Południowej. 14 lipca 2006 roku odbył się koncert w Kuala Lumpur w Malezji, gdzie TVXQ byli pierwszym koreańskim artystą, który zorganizował koncert w tym kraju. Drugi i ostatni zagraniczny koncert trasy odbył się w Bangkoku w Tajlandii 15 lipca 2006 roku. 14 lipca ukazało się nagranie z ich koncertu w Korei – DVD zostało wydane sześć miesięcy później w styczniu 2007 roku, a początkowa sprzedaż wyniosła 38 tys. sztuk.
8 marca ukazał się czwarty japoński singel , który osiągnął 22 pozycję w rankingu singli i został użyty jako 17. ending anime "One Piece". Pierwszy japoński album studyjny "Heart, Mind and Soul" miał swoją premierę dwa tygodnie później, zajął 25 miejsce w rankingu albumów. 14 kwietnia ukazał się piąty singel – „Rising Sun/Heart, Mind and Soul”. Aby wesprzeć japońskie wydawnictwa, TVXQ odbyli swoją pierwszą japońską trasę koncertową, "1st Live Tour 2006: Heart, Mind and Soul", która trwała od maja do czerwca 2006 roku. Trasa składała się z jedenastu koncertów, które przyciągnęły 14 800 widzów. Po odbytej trasie, TVXQ wydali jeszcze dwa japońskie single: „Begin” i „Sky”.
Grupa wznowiła działalność koreańską, wydając swój trzeci koreański album "„O”-Jung.Ban.Hap." 29 września 2006 roku. Album uplasował się na 1. pozycji na koreańskich listach przebojów i stał się najlepiej sprzedającą się płytą 2006 roku. Sukces tego albumu dał TVXQ cztery pożądane nagrody główne w 2006 roku podczas M.net KM Music Festival, w tym Artysta Roku i Najlepszy Zespół.
TVXQ wygrali wszystkie trzy nominacje podczas 16. Seoul Music Awards, a podczas 21. Golden Disk Awards zdobyli nagrodę Album Roku – główną nagrodę ceremonii. TVXQ odebrali także największe nagrody podczas SBS Gayo Daejeon. Międzynarodowy sukces albumu przyniósł grupie pierwszą nagrodę w Japonii, nagrodę Bess Buzz Asia in Korea podczas MTV Video Music Awards Japan.
W listopadzie 2006 roku TVXQ powrócili do Japonii, aby wydać swój ósmy japoński singel , który znalazł się na 3. miejscu listy singli Oricon
2007: Japońska działalność.
W styczniu 2007 roku TVXQ zapowiedzieli swoją drugą międzynarodową trasę koncertową "TVXQ! The 2nd Asia Tour Concert „O”". Koncertowali w Seulu, Tajpej, Bangkoku, Kuala Lumpur, Szanghaju i Pekinie, a trasa w sumie przyciągnęła 390 tys. widzów.
24 stycznia TVXQ wydali dziewiąty singel japoński „Step by Step”, a 7 marca – singel „Choosey Lover”. Drugi japoński album zespołu, pt. "Five in the Black" ukazał się 14 marca 2007 roku i uplasował się na dziesiątym miejscu listy albumów Oricon. Druga trasa w Japonii, "2nd LIVE TOUR 2007 -Five in the Black-", trwała od maja do czerwca i przyciągnęła widzów.
Po zakończeniu trasy grupa wydała jeszcze pięć singli: „Lovin’ you” (13 czerwca), „SUMMER ~Summer Dream/Song for you/Love in the Ice~” (1 sierpnia), „SHINE/Ride on” (19 września), „Forever Love” (14 listopada) oraz „Together” (19 grudnia). Wszystkie single zostały odnotowane w Top 5 listy Oricon.
TVXQ pojawili się także na trzydziestym ósmym singlu Kumi Kōdy – „Last Angel”, który został wykorzystany jako motyw przewodni japońskiej premiery filmu "". Singel został wydany 7 listopada 2007 roku i uplasował się na 3. pozycji listy Oricon i wygrał nagrodę Best Collaboration Video podczas MTV Video Music Awards Japan.
2008: Trzeci japoński album i powrót do Korei.
Szesnasty japoński singel TVXQ, „Purple Line”, został wydany 15 stycznia 2008 roku i stał się pierwszym singlem grupy, który zadebiutował na pierwszym miejscu listy Oricon Singles Chart. Trzeci japoński album, pt. "T", ukazał się tydzień później i zadebiutował na czwartej pozycji. Dzięki komercyjnemu sukcesowi albumu i pozytywnym opiniom, TVXQ opóźnili swój powrót do Korei, aby skupić się bardziej na nowych japońskich wydawnictwach, a od lutego do marca zespół wydał serię pięciu singli z . Każdy singel zawierał utwór solowy w wykonaniu jednego z członków grupy, a także niektóre z ich własnych kompozycji. W celach promocyjnych grupa koncertowała w Japonii od marca do maja 2008 roku. Trasa "T: 3rd Live Tour 2008" składała się z 17 koncertów i zgromadziła 150 tys. widzów, trzy razy więcej niż ich poprzednia trasa. Płyta DVD z koncertów, wydana w sierpniu 2008 roku, sprzedała się w liczbie 112 tys. egzemplarzy. W maju "T" otrzymał również złoty certyfikat od Recording Industry Association of Japan.
Krótko przed zakończeniem trasy "T", TVXQ wydali swój 22. japoński singel „Beautiful you/Sennen koi uta”. Drugi utwór, „Sennen koi uta”, został wykorzystany jako japońska czołówka serialu koreańskiego "Taewangsasingi". Pomimo niezadowalających ocen serialu w Japonii, singel został numerem jeden na liście Oricon, dzięki czemu TVXQ zostali pierwszym nie-japońskim wykonawcą azjatyckim, który wydał dwa single no. 1 w Japonii. Poprzedni rekord, został ustanowiony przez tajwańską artystkę Ou-yang Fei-fei 24 lata wcześniej. W lipcu 2008 roku TVXQ wydali kolejny japoński singel „Dōshite kimi o suki ni natte shimattandarō?”, który także zajął 1. pozycję na liście Oricon. Zespół wykonał piosenkę podczas spotkania z okazji 20. rocznicy Avex Group.
W sierpniu 2008 roku TVXQ powrócił do Korei, aby przygotować się do wydania czwartego koreańskiego albumu "Mirotic". Grupa przejęła bardziej twórczą kontrolę nad tym albumem w porównaniu do poprzednich: Yunho napisał teksty rapu do kilku utworów, Junsu i Changmin napisali tekst do dwóch utworów, a Jaejoong i Yoochun nagrali własne solowe piosenki. "Mirotic" miał zostać wydany 24 września, ale ze względu na niespotykaną wcześniej liczbę zamówień przed premierą, wydanie zostało przełożone na 26 września. Album zadebiutował na pierwszej pozycji listy przebojów i sprzedał się w liczbie ponad 110 tys. kopii w pierwszym tygodniu, ustanawiając nowy rekord. Główny singel „Mirotic” stał się najpopularniejszym singlem w karierze TVXQ. Piosenka wygrała w sumie dziewięć największych nagród w koreańskich programach muzycznych ("Inkigayo", "Music Bank" i "M Countdown") i była reklamowana przez międzynarodowych krytyków jako bazowa piosenka K-popowa.
W październiku TVXQ wydali japońską wersję singla „Mirotic”, która znalazła się na szczycie Oriconu. TVXQ zostali pierwszą koreańską grupą, która wzięła udział w japońskim festiwalu muzyki "Kōhaku Uta Gassen", a ich zaproszenie na to wydarzenie zostało uznane za jeden z największych osiągnięć ich japońskiej kariery muzycznej.
2009–2010: Pozew i podział zespołu.
21 stycznia 2009 roku ukazał się dwudziesty piąty japoński singel „Bolero/Kiss The Baby Sky/Wasurenaide”, który również zajął 1. pozycję na liście Oricon. „Bolero” została użyta jako motyw przewodni japońskiego filmu , a TVXQ również pojawili się w filmie w krótkich występach. W lutym 2009 roku zespół rozpoczął trzecią międzynarodową trasę, "the 3rd Asia Tour: Mirotic", która przebiegła przez pięć miast w Azji. W marcu ukazał się czwarty japoński album studyjny "The Secret Code", który sprzedał się w liczbie ponad 300 tys. kopii. Od maja do lipca trwała trasa "4th LIVE TOUR 2009 ~The Secret Code~" promująca płytę; składała się z 21 koncertów i zgromadziła widzów. Ostatnie dwa koncerty odbyły się w Tokyo Dome, a TVXQ była pierwszą koreańską grupą, która wystąpiła na tym obiekcie. Płyta DVD z koncertem, która ukazała się we wrześniu, sprzedała się w ilości ponad 353 tys. egzemplarzy. TVXQ zostali pierwszym zagranicznym artystą, od dwudziestu lat, z płytą na pierwszym miejscu listy DVD Oriconu.
W lipcu członkowie Jaejoong, Yoochun i Junsu próbowali rozstać się ze swoją koreańską agencją SM Entertainment, twierdząc, że ich trzynastoletnia umowa była zbyt długa, harmonogramy były przeprowadzane bez zgody członków, a zyski były nieuczciwie rozdzielane. W październiku Centralny Sąd Rejonowy w Seulu przyznał trójce tymczasowy nakaz sądowy, a działalność grupy TVXQ w Korei została przerwana. W listopadzie Yunho i Changmin wydali wspólne oświadczenie popierające SM Entertainment i wezwali trójkę do szybkiego rozwiązania problemów związanych z zarządzaniem, jeśli chcą kontynuować karierę jako członkowie TVXQ. W wyniku sporu prawnego występ w Shenzhen na trasie "Mirotic" został odwołany na tydzień przed planowaną datą 21 listopada, a tym samym przedwcześnie zakończył trasę. Pomimo nakazu Jaejoong, Yoochun i Junsu utrzymali swoją działalność jako członkowie TVXQ pod kierownictwem Avex w Japonii, a grupa kontynuowała wydawanie nowych japońskich singli aż do początku 2010 roku. Ostatni publiczny występ członków odbył się 31 grudnia 2009 roku, na 60. Kōhaku Uta Gassen, gdzie wykonali piosenkę „Stand by U”.
W styczniu 2010 roku TVXQ wydali swój 2. singel „BREAK OUT!”, który pobił kolejny rekord najwyższej sprzedaży w pierwszym tygodniu dla zagranicznego artysty. 17 lutego TVXQ wydali album "Best Selection 2010", który był największym hitem w Japonii – kompilacją hitów numer 1 zespołu, zawierającą single wydane po "The Secret Code". Album sprzedał się w liczbie ponad 400 tys. egzemplarzy w pierwszym tygodniu, a do końca lutego uzyskał status podwójnej platyny według RIAJ. W marcu grupa wydała swój ostatni singel w pięcioosobowym składzie – „Toki o tomete”, który otrzymał certyfikat platyny.
3 kwietnia Avex ogłosiło zawieszenie japońskiej działalności TVXQ, informując, że każdy z członków zajmie się karierą solową. Jednak tydzień później Avex zapowiedziało utworzenie „specjalnej grupy” składającej się z Jaejoonga, Yoochuna i Junsu, później znanej jako JYJ – co doprowadziło do nieokreślonej przerwy Yunho i Changmina w działalności muzycznej. Po zapowiedzi nowej grupy SM Entertainment złożyło pozew przeciwko JYJ w celu zweryfikować ich kontrakty. W czerwcu 2010 roku JYJ złożyli pozew przeciwko SM Entertainment w celu unieważnienia wiążących ich kontraktów na wyłączność. Po pozwach SM Entertainment próbowało potępić JYJ i ich nową agencję C-JeS Entertainment, podczas gdy podczas całego postępowania sądowego Yunho i Changmin nie zabrali głosu w sprawie. W międzyczasie Avex wydał dwa albumy Greatest Hits TVXQ, w tym "Complete Set Limited Box", które ukazały się 30 czerwca. Były to ostatnie wydawnictwa TVXQ w ramach umowy z Rhythm Zone.
Po kilku miesiącach braku aktywności, w sierpniu 2010 roku Yunho i Changmin wystąpili ponownie na koncercie w Seul, części trasy "SM Town Live '10 World Tour", gdzie wykonywali ponownie nagrane wersje starszych piosenek TVXQ. Ich występy w duecie otrzymały pozytywne reakcje publiczności, co skłoniło Yunho i Changmina do kontynuowania dalszych działań jako TVXQ bez udziału pozostałych trzech członków. Podjęto próbę dodania nowych członków do grupy, ale ich mentor Lee Soo-man zasugerował, że powinni kontynuować występy jako duet. Krótko po koncercie duet rozpoczął pracę nad swoim comabackiem i zatrudnili nowych producentów, w tym E-Tribe i Outsidaz. We wrześniu 2010 roku Avex porzucił JYJ, powołując się na konflikt z C-JeS Entertainment, a następnie 24 listopada zadeklarował wsparcie dla pozostających członków TVXQ – Yunho i Changmina, ogłaszając, że duet podpisał nowy kontrakt płytowy z siostrzaną wytwórnią Rhythm Zone – Avex Trax.
2011: Powrót jako duet, "Keep Your Head Down" i "Tone".
5 stycznia Yunho i Changmin wypuścili swój pierwszy koreański album jako duet – "Keep Your Head Down". Album zadebiutował na pierwszym miejscu listy Gaon Albums Chart i utrzymał swoją pozycję przez kolejny tydzień. Ze sprzedanymi egzemplarzami do połowy 2011 roku, "Keep Your Head Down" otrzymał tytuł Albumu Roku za pierwszy kwartał 2011 na Gaon Charts K-Pop Awards. Także główny singel, „Why? (Keep Your Head Down)”, utrzymał silną pozycję na listach przebojów, zdobywając siedem razy pierwsze miejsce w programach muzycznych, takich jak "Inkigayo", "Music Bank" i "M Countdown". Japońska wersja tej piosenki, która została wydana w Japonii 26 stycznia 2011 roku, zdobyła wszystkie szczyty list przebojów i została drugim najlepiej sprzedającym się singlem singlem TVXQ w Japonii, zdobywając certyfikat platynowej płyty od RIAJ. W marcu 2011 roku wydano repackage "Keep Your Head Down" z nowym singlem „Before U Go”. Singel ten uplasował się na dziewiątym miejscu na Gaon, czyniąc z albumu trzeci najlepiej sprzedający się album w Korei Południowej w 2011 roku.
W czasie promocji "Keep Your Head Down" Yunho i Changmin po raz pierwszy wypowiedzieli się publicznie o przerwie w działalności zespołu w 2010 roku i odłączeniu się JYJ. Według słów Yunho, JYJ weszli w „niezwykle głęboki konflikt” z ich wytwórnią, a członków zespołu podzieliły różnice nie do pogodzenia w kwestii poglądów co do ich kariery. Changmin dodał, że zespół pracował bardzo ciężko, aż do momentu, gdy wydawało się im, że będą mogli w końcu „zbierać owoce [ich] ciężkiej pracy”, ale zamiast być szczęśliwymi, musieli z ciężkim sercem wystąpić po raz ostatni razem. JYJ odpowiedzieli, że nie żałują swojej decyzji o opuszczeniu SM Entertainment. Również tekst „Keep Your Head Down” wzbudził zainteresowanie mediów spekulujących, iż jest to tekst skierowany przeciwko JYJ; jednak TVXQ wyjaśnili, że piosenka ta nie była skierowana do nikogo konkretnego i że podobne domysły pojawiałyby się, nawet jeśli wypuściliby inną piosenkę z innym tekstem. Yunho dodał, że „Ta piosenka mówi o uczuciach mężczyzny do kobiety, która go opuściła. Czasem może nam się wydawać, że piosenka opowiada dosłownie o naszych własnych doświadczeniach. W tym przypadku interpretacja w zupełności jest zależna od naszych własnych myśli”.
W lipcu 2011 roku TVXQ wydali swój trzydziesty drugi japoński singel „Superstar”, który do końca miesiąca zdobył status złotej płyty. W okresie od lipca do sierpnia duet koncertował po Japonii, na letniej trasie koncertowej A-Nation organizowanej przez wytwórnię Avex. Na ostatnim zamykającym trasę koncercie w Tokio TVXQ wystąpili jako ostatni artyści, łamiąc tym samym rekord Ayumi Hamasaki w zamykaniu tego koncertu osiem lat z rzędu. TVXQ byli także pierwszym zagranicznym artystą zamykającym festiwal. 28 września grupa wydała swój japoński album "Tone", który został ich pierwszym japońskim albumem numer jeden. W pierwszym tygodniu sprzedał się w liczbie ponad 200 tys. egzemplarzy i uzyskał platynową płytę według RIAJ. TVXQ zostali tym samym drugim zagranicznym artystą w Japonii, który sprzedał ponad 200 tys. egzemplarzy płyty w tydzień; poprzedni rekord należał do Bon Jovi i ich albumu "Crush" z 2000 roku.
W ostatnich miesiącach 2011 roku, duet występował na serii festiwali muzycznych na całym świecie. Ich pierwszy występ miał miejsce 3 października na festiwalu Hallyu Dream Concert na stadionie Gyeongju Citizens’ Stadium w Korei Południowej. 9 października TVXQ uczestniczyli w New York Korea Festival w New Jersey, koncercie zorganizowanym przez KBS Global na pamiątkę 20. rocznicy wejścia Korei do ONZ. 23 października TVXQ wystąpili na koncercie SM Town w Nowym Jorku na Madison Square Garden i zdobyli tym samym międzynarodową uwagę mediów. TVXQ uczestniczyli również w 2011 K-pop Music Fest w Sydney, w Australii, zorganizowanym przez JK Entertaiment 12 listopada 2011 roku.
Ich świąteczny japoński singel „Winter” został wydany 30 listopada. Jedna z piosenek z tego singla, „Winter Rose”, została wybrana jako piosenka reklamowa w odcinku Seven &amp; I Holding – "Winter Gift". TVXQ wystąpili w tymże odcinku, którego premiera odbyła się 8 listopada. TVXQ wzięli także udział w kompilacyjnym świąteczno-zimowym albumie wydanym przez SM Entertainment – "2011 Winter SMTOWN – The Warmest Gift", i wydali piosenkę „Sleigh Ride”. 31 grudnia TVXQ wykonali „Keep Your Head Down” na 62. NHK Kōhaku Uta Gassen. To był ich pierwszy występ w Kōhaku od rozpadu zespołu, co przykuło uwagę mediów.
2012–2013: Przełomowy sukces w Japonii, "Catch me", "TIME" i trasy koncertowe.
TVXQ rozpoczęli 2012 rok japońską trasą koncertową "LIVE TOUR 2012 ~TONE~", na którą bilety zostały wyprzedane w ciągu kilku minut od wydania. Obejmująca w sumie dwadzieścia sześć koncertów w dziewięciu miastach trasa zgromadziła 550 tys. widzów, dwa razy więcej niż ich trasa z 2009 roku – "4th LIVE TOUR 2009 ~The Secret Code~". TVXQ stali też trzecim artystą zagranicznym, po Michaelu Jacksonie i Backstreet Boys, którzy wystąpili w Tokyo Dome trzy dni z rzędu, przyciągając ponad 165 tys. widzów. Ilość widzów "Tone Tour" była także największą mobilizacją japońskiej widowni przez koreańskiego artystę w tamtym czasie. Rekord ten został pobity także przez TVXQ rok później podczas ich kolejnej trasy "LIVE TOUR 2013 ~TIME~".
Wraz z wydaniem ich trzydziestego czwartego japońskiego singla „STILL” w marcu 2012 roku, TVXQ zostali pierwszym zagranicznym artystą, którego dziesięć kolejnych singli znalazło się na pierwszym miejscu listy Oricon. W lipcu 2012 roku TVXQ zostali pierwszym artystą zagranicznym w Japonii, któremu udało się sprzedać ponad 3,1 miliona singli CD, tym samym łamiąc ponad dziesięcioletni rekord należący do amerykańskiego duetu The Carpenters. Zespół zorganizował też serię spotkań z fanami pt. „The Misssion”, które przyciągnęły ponad 100 tys. fanów.
TVXQ powrócili do Korei Południowej we wrześniu 2012 roku, aby wypuścić swój szósty koreański album "Catch Me" i zapowiedzieć swoją pierwszą światową trasę koncertową "VXQ! Live World Tour "Catch Me"". Album został wydany w wersji elektronicznej 24 września i 26 września w wersji fizycznej. Album ten został drugim albumem wydanym przez duet i piątym TVXQ, który osiągnął numer jeden w rankingach w Korei Południowej, i utrzymał tę pozycję na Gaon Albums Chart przez trzy tygodnie. 26 listopada TVXQ wydali repackage album pt. "Humanoids", który również zadebiutował na pierwszej pozycji. Dwa dni po wydaniu reedycji SM Entertaiment i JYJ wycofali pozwy przeciwko sobie i doszli do porozumienia kończąc swój trzyletni spór prawny. W ramach ugody obie strony stwierdziły, że nie będą dłużej interweniować w swoje wzajemne działania, i że kontrakty członków JYJ z SM Entertaiment zakończyły się w lipcu 2009 roku.
16 stycznia 2013 roku TVXQ zapowiedzieli na swojej oficjalnej japońskiej stronie wydanie ich szóstego japońskiego album "TIME" na 6 marca. Album stał się ich najszybciej sprzedającą się do tej pory płytą – sprzedano ponad 277 tysięcy egzemplarzy w miesiąc. Promujący go singel „Catch Me -If you wanna-” sprzedał się w ilości ponad 156 tys. egzemplarzy i uplasował się na szczycie listy Oricon Single Chart, dzięki czemu TVXQ stali się pierwszym zagranicznym artystą z dwunastoma tytułami na szczycie tej listy. W marcu zaproszono ich do wzięcia udziału w specjalnym albumie wydanym w hołdzie dla TRF. Wykonali cover „survival Dance ~no no cry more~” i byli jedynymi Koreańczyków biorącymi udział w tym nagraniu.
TVXQ ustanowili kilka rekordów podczas trasy "6th LIVE TOUR 2013 ~TIME~", która rozpoczęła się w Saitama Super Arena w kwietniu 2013 roku. Duet stał się pierwszym artystą K-popowym, a czwartym artystą zagranicznym, który zorganizował trasę po wszystkich pięciu japońskich obiektach Dome. Także jako pierwszy zagraniczny artysta muzyczny wystąpili na Nissan Stadium. Trasa przyciągnęła rekordową widownię 850 tys. osób i dodatkowe 40 tys. ludzi w kinach, gdzie była transmitowana; przyniosła prawie US$ 93 mln dochodu, łamiąc rekord trasy "TONE".
26-27 grudnia 2013 roku TVXQ zagrali dwa koncerty pod tytułem "Time Slip" w International Exhibition Center w Ilsanseo-gu; koncerty były specjalnym prezentem dla fanów z okazji dziesięciolecia debiutu zespołu.
2014–2015: "Tense", "TREE", dziesiąta rocznica i służba wojskowa.
Siódmy koreański album studyjny "Tense" został wydany 6 stycznia 2014 roku, był promowany jako wydawnictwo z okazji dziesięciolecia debiutu zespołu. Zadebiutował na pierwszym miejscu list Gaon Albums Chart i Hanteo Albums Chart. Krytycy muzyczni pozytywnie ocenili płytę, nazywając ją najlepszym dotychczasowym koreańskim albumem duetu. Główny singel „Something” zadebiutował na czwartym miejscu na Gaon Singles Chart i osiągnął siódme miejsce na Billboard Korea K-Pop Hot 100. W Japonii utwór „Something” został wydany jako CD singel z piosenką „Hide &amp; Seek” 5 lutego 2014 roku ("Hide &amp; Seek/Something"). 27 lutego ukazała się wersja repackage płyty, z nowym tytułem "Spellbound" (kor. 수리수리 (Spellbound) "Surisuri (Spellbound)").
"TREE", siódmy japoński album studyjny, został wydany 5 marca. Zadebiutował na pierwszym miejscu na liście albumów Oricon, czyniąc duet pierwszym zagranicznym zespołem w Japonii z trzema kolejnymi albumami ze sprzedażą ponad 200 tys. kopii w pierwszym tygodniu, przełamując trzynastoletni rekord Bon Jovi. Siódma japońska trasa koncertowa, "ree: Live Tour 2014", odbyła się od kwietnia do czerwca. Zgromadziła w sumie ponad 600 tys. osób, dzięki czemu TVXQ zostali pierwszym międzynarodowym artystą w Japonii, który w ciągu ostatnich trzech lat zgromadził największą liczbę koncertowiczów – ponad 2 miliony.
30 sierpnia TVXQ zapowiedzieli swoją drugą trasę koncertową po obiektach Dome na początek 2015 roku, która była uczczeniem ich dziesiątej rocznicy kariery w Japonii. Towarzyszący trasie album studyjny "WITH" został wydany 17 grudnia i zadebiutował na pierwszym miejscu listy albumów Oricon. W międzyczasie duet rozpoczął również swoją światową trasę "TVXQ! Special Live Tour – T1ST0RY" celebrującą dziesięciolecie w branży K-popu.
26 grudnia 2014 roku, w jedenastą rocznicę debiutu grupy, w Szanghaju zostały zaprezentowane figury woskowe Changmina i Yunho w Muzeum Figur Woskowych Madame Tussaud. Z końcem 2014 roku TVXQ stali się piątym artystą pod względem łącznych przychodów ze sprzedaży płyt w Japonii w owym roku, wynoszącej 3,691 mld yenów.
Druga przerwa w aktywności duetu zaczęła się, Yunho rozpoczął obowiązkową służbę wojskową 21 lipca 2015 roku. Przed przystąpieniem do wojska TVXQ wydali specjalny album "Rise as God", który zadebiutował na pierwszym miejscu listy Gaon Album Chart. Changmin rozpoczął służbę 19 listopada 2015 roku.
2017–2019: Powrót i trasy koncertowe.
Yunho został zwolniony ze służby w dniu 20 kwietnia 2017 roku, podczas gdy Changmin został zwolniony 18 sierpnia 2017 roku. 21 sierpnia TVXQ zapowiedzieli swój powrót na scenę muzyczną z serią projektów, począwszy od koncertu. Od 30 września do 15 października odbyły się łącznie trzy koncerty "TVXQ Special Comeback Live: Your Present", w Seulu i Makau. 25 października wydali japońską kompilację "FINE COLLECTION ~Begin Again~", która zawierała utwory wydane przez duet od 2011 roku. Wydaniu płyty towarzyszyła trasa "TOHOSHINKI LIVE TOUR 2017 〜Begin Again〜", która rozpoczęła się 11 listopada w Sapporo Dome i zakończyła się 10 stycznia 2018 roku na Nissan Stadium. TVXQ pobili kilka rekordów dzięki swojej trasie koncertowej: zostali pierwszą grupą muzyczną w Japonii, która zorganizowała trzydniowy koncert na Nissan Stadium, a także zostali pierwszym zagranicznym artystą, który zgromadził ponad milion widzów podczas jednej trasy – sprzedano ponad milion biletów na koncerty. „Reboot”, pierwszy japoński singel duetu od czasu ich przerwy, został wydany 20 grudnia 2017 roku. Zadebiutował na drugim miejscu listy Oricon Singles Chart.
Duet rozpoczął przygotowania do wydania ósmego koreańskiego albumu studyjnego po powrocie do Korei. "" został wydany 28 marca 2018 roku, po dwutygodniowym okresie promocyjnym. Po premierze albumu duet ogłosił trasę "Circle #welcome Tour", która rozpoczęła się koncertami na stadionie Jamsil Supplementary w Seulu w dniach 5 i 6 maja. Płyta zadebiutowała na pierwszym miejscu listy albumów Gaona. 19 września ukazał się dziewiąty japoński album pt. "TOMORROW", który zadebiutował na 1. miejscu listy Oricon. Wydawnictwo promowała krajowa trasa "Tomorrow Tour", która trwała od września 2018 do stycznia 2019 roku, z 33 przystankami. Była to najbardziej ekspansywna trasa TVXQ w Japonii. Kolejny singel „Jealous” ukazał się 21 listopada 2018 roku, zadebiutował na 1. miejscu listy Oricon Singles Chart. Dzięki temu pobili kilka rekordów: TVXQ stali się zagranicznym artystą o największej liczbie singli nr 1., z Top 10 oraz najwyższej łącznej sprzedaży w historii Oricon Singles Chart.
26 grudnia 2018 roku TVXQ wydali minialbum "", kontynuację płyty "New Chapter #1", w dniu ich piętnastej rocznicy debiutu. Podobnie jak ich album "Rise as God" z 2015 roku, album ten został oznaczony jako „specjalny” album. Chociaż TVXQ nie promowali tego minialbumu, zadebiutowali na drugim miejscu listy albumów Gaona. W Japonii zadebiutował na 12 miejscu na liście albumów Oricon.
Ich dziesiąty japoński album pt. "XV", wydany z okazji piętnastej rocznica debiutu w Japonii, ukazał się 16 października 2019 roku. Był to ósmy album TVXQ, który zadebiutował na szczycie Oricon Albums Chart, pobijając rekord BoA.
Fanklub.
Oficjalny fanklub TVXQ nosi nazwę "Cassiopeia", od Gwiazdozbioru Kasjopei w którym znajduje się 5 gwiazd – odpowiada to liczbie członków zespołu. Na klawiaturze komputerowej układ liter 'TVfXQ' przypomina Kasjopeję.
Cassiopeia jest największym fanklubem na świecie – liczy ponad 800 000 oficjalnych członków. Nieoficjalni fani nie są wliczani w tę liczbę. Rekord ten został zanotowany w Księdze Rekordów Guinnessa 2008.
Na terenie Japonii TVXQ ma drugi, również oficjalny fanklub „BigEast”.
Filmy.
Członkowie zespołu z wyjątkiem śpiewania zajmują się również grą aktorską. W ich filmach realizowane są ich własne pomysły. Grają oni zazwyczaj komedie z wątkami romantycznymi. Zrealizowane przez nich filmy to:

</doc>
<doc id="905130" url="https://pl.wikipedia.org/wiki?curid=905130" title="Gubernatorstwo Kef">
Gubernatorstwo Kef



</doc>
<doc id="905131" url="https://pl.wikipedia.org/wiki?curid=905131" title="Sceptycyzm metodyczny">
Sceptycyzm metodyczny



</doc>
<doc id="905134" url="https://pl.wikipedia.org/wiki?curid=905134" title="Jan Biczycki">
Jan Biczycki

Jan Paweł Biczycki (ur. 20 czerwca 1931 w Katowicach, zm. 18 lutego 1996 w Monachium) – polski aktor, reżyser, wykładowca.
Życiorys.
Absolwent polonistyki Uniwersytetu Warszawskiego. W czasie studiów pracował jako asystent reżysera w Teatrze Polskim w Warszawie. W latach 1955–1957 występował w Teatrze Syrena. W 1957 był współzałożycielem klubu „Stodoła”, w którym (do 1960 roku) był kierownikiem artystycznym. W latach 1959–1961, m.in. jako reżyser, współpracował z koszalińskim Teatrem Dramatycznym. W kolejnych latach reżyserował spektakle w wielu teatrach w Polsce. Od 1962 do 1963 roku był reżyserem w Teatrze im. Juliusza Słowackiego w Krakowie, a w latach 1964–1965 pracował w warszawskim Teatrze Komedia, w którym był reżyserem, dyrektorem oraz kierownikiem artystycznym. W 1965 roku wyjechał na stypendium Herberta von Karajana do Salzburga, a w roku 1968 zamieszkał w Monachium. Tam również występował i reżyserował, wykładał też na tamtejszym uniwersytecie (był docentem).
Był mężem Romy Ligockiej, z którą miał syna Jakuba. Został pochowany na Cmentarzu Leśnym w Monachium.
Filmografia (wybór).
Źródło.

</doc>
<doc id="905135" url="https://pl.wikipedia.org/wiki?curid=905135" title="Zdenka Podkapová">
Zdenka Podkapová

Zdenka Podkapová (ur. 6 sierpnia 1977 w Brnie) – czeska modelka, była gimnastyczka i aktorka filmów erotycznych. Znana także jako Zdenka, Zdeňka Popová czy Zdenka Novotná.
Życiorys.
Urodziła się w Brnie. Jej brat został strażakiem. Przez dziesięć lat trenowała gimnastykę, przez pięć lat była zawodniczką narodowej drużyny czeskiej. Wystąpiła czterokrotnie na mistrzostwach Czech. Studiowała ekonomię w szkole. 
Została odkryta podczas biegania przez agenta i w 1996 wzięła udział w pierwszej rozbieranej sesji zdjęciowej. W 1998 po raz pierwszy skontaktowała się z redakcją słynnego magazynu dla mężczyzn „Penthouse”. W 1999 w kwietniowym numerze została w końcu wybrana „Maskotką Miesiąca” ("Pet of the Month"), a w 2001 zdobyła tytuł „Maskotki Roku” ("Pet of the Year 2001"). Była ona pierwszą dziewczyną z Czech i drugą z Europy, która zdobyła ten tytuł.
Wśród licznych publikacji, znalazła się na okładkach magazynów dla dorosłych takich jak „Maxim”, „Stuff”, „FHM”, „Perfect 10”, „Ironman”, „Perfection”, „Nuts”, „QUO”, „Gallery”, „Perfection”, „Esquire”, „Front” czy „Sie7e” (w lipcu 2006). Pracowała jako modelka zarówno dla lateksowej marki mody Atsuko Kudo, jak i bielizny Shirley of Hollywood. Współpracowała także z Suze Randall.
Pojawiła się także w kilku filmach dla dorosłych znanego reżysera porno Andrew Blake’a, w tym "Secret Paris" (2000) z Sophie Evans czy "Decadence" (2000) z Anitą Blond i Tonim Ribasem. Z kolei James Hoffer zrealizował "Zdenka &amp; Friends" (2005) ze Stormy Daniels.

</doc>
<doc id="905136" url="https://pl.wikipedia.org/wiki?curid=905136" title="Rejon pineski">
Rejon pineski



</doc>
<doc id="905139" url="https://pl.wikipedia.org/wiki?curid=905139" title="Port lotniczy Odessa">
Port lotniczy Odessa

Port lotniczy Odessa (ukr.: "Міжнародний аеропорт "Одеса"", ros.: "Международный аэропорт "Одесса"", ang.: "Odessa International Airport", kod IATA: ODS, kod ICAO: UKOO) – międzynarodowe lotnisko w Odessie, na Ukrainie. Został zbudowany w 1961.

</doc>
<doc id="905140" url="https://pl.wikipedia.org/wiki?curid=905140" title="Gubernatorstwo Manouba">
Gubernatorstwo Manouba



</doc>
<doc id="905141" url="https://pl.wikipedia.org/wiki?curid=905141" title="Superpuchar Holandii w piłce nożnej">
Superpuchar Holandii w piłce nożnej

Superpuchar Holandii w piłce nożnej (, od 1996 oficjalnie Tarcza Johana Cruijffa, ) – trofeum przyznawane zwycięskiej drużynie meczu rozgrywanego pomiędzy aktualnym Mistrzem Holandii oraz zdobywcą Pucharu Holandii w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje wicemistrz).
Historia.
Pierwszy mecz o Superpuchar Holandii odbył się 25 czerwca 1949 na stadionie De Goffert w Nijmegen, a ówczesny mistrz Holandii SVV Schiedam pokonał w nim zdobywcę krajowego pucharu Quick 1888 Nijmegen 2:0. Przez kolejne 42 lata pojedynek o to trofeum nie był jednak przeprowadzany. Dopiero w 1990 KNVB podjął decyzję o przywróceniu tego meczu do terminarza rozgrywek futbolowych, począwszy od 1991, jako PTT Telecom Cup (od nazwy fundatora pucharu "Posterijen, Telegrafie en Telefonie" – ogólnoholenderskiego operatora telekomunikacyjnego). Od tego czasu (1991) organizowane regularnie, a spotkania o Superpuchar odbywały się w Amsterdamie (na Stadionie Olimpijskim i Amsterdam ArenA) oraz Rotterdamie (na De Kuip). W 1995 zmieniono nazwę trofeum na Tarcza Johana Cruijffa, która od 1996 obowiązuje do dziś.
Format.
Mecz o Superpuchar Holandii rozgrywany jest przed rozpoczęciem każdego sezonu. Spotkanie rozgrywane jest w sierpniu na Amsterdam ArenA, na tydzień przed inauguracją ligi i rozpoczyna sezon piłkarski w Holandii. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych. 
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Holandii na podium oficjalnie stawało w sumie 13 drużyn. Liderem klasyfikacji jest PSV Eindhoven, który zdobył trofeum 13 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="905142" url="https://pl.wikipedia.org/wiki?curid=905142" title="Gubernatorstwo Medenine">
Gubernatorstwo Medenine



</doc>
<doc id="905144" url="https://pl.wikipedia.org/wiki?curid=905144" title="Sharm el Sheik">
Sharm el Sheik



</doc>
<doc id="905145" url="https://pl.wikipedia.org/wiki?curid=905145" title="Al-Munastir">
Al-Munastir



</doc>
<doc id="905146" url="https://pl.wikipedia.org/wiki?curid=905146" title="Nabel">
Nabel



</doc>
<doc id="905148" url="https://pl.wikipedia.org/wiki?curid=905148" title="Pacyfikacja Zamojszczyzny">
Pacyfikacja Zamojszczyzny



</doc>
<doc id="905150" url="https://pl.wikipedia.org/wiki?curid=905150" title="Gubernatorstwo Nabel">
Gubernatorstwo Nabel



</doc>
<doc id="905152" url="https://pl.wikipedia.org/wiki?curid=905152" title="Gubernatorstwo Sfax">
Gubernatorstwo Sfax



</doc>
<doc id="905153" url="https://pl.wikipedia.org/wiki?curid=905153" title="Dong Bang Shin Ki">
Dong Bang Shin Ki



</doc>
<doc id="905162" url="https://pl.wikipedia.org/wiki?curid=905162" title="Radosław Popławski">
Radosław Popławski

Radosław Popławski (ur. 16 stycznia 1983 w Nowej Soli) – polski lekkoatleta, specjalizujący się w biegach z przeszkodami. 
Osiągnięcia.
Zawodnik klubu Astra Nowa Sól. Szósty zawodnik ME 2006 w Göteborgu w biegu na 3000 metrów z przeszkodami. Finalista olimpijski z Aten (2004 - 12. miejsce z czasem 8:17,32 s.). Mistrz Europy juniorów z 2001 (8:46,36 s.), złoty (2005 - 8:32,61 s.) i srebrny (2003 - 8:27,95 s.) medalista młodzieżowych mistrzostw Europy. 2-krotnie drugi podczas superligi Pucharu Europy: 2003 – 8:29,70 s., 2005 – 8:20,48 s. 2-krotny mistrz Polski w biegu na 5000 m (2003 &amp; 2005), 2-krotny halowy mistrz Polski w biegu na 3000 m (2003 i 2005). Obecnym trenerem zawodnika jest Władysław Kłoczaniuk.
W czerwcu 2008, po wypełnieniu minimum na igrzyska olimpijskie w Pekinie, Popławski doznał poważnych obrażeń w wypadku samochodowym, które wykluczyły go z udziału w tych zawodach.

</doc>
<doc id="905164" url="https://pl.wikipedia.org/wiki?curid=905164" title="Gubernatorstwo Sousse">
Gubernatorstwo Sousse



</doc>
<doc id="905165" url="https://pl.wikipedia.org/wiki?curid=905165" title="Gubernatorstwo Tataouine">
Gubernatorstwo Tataouine



</doc>
<doc id="905167" url="https://pl.wikipedia.org/wiki?curid=905167" title="Gubernatorstwo Tozeur">
Gubernatorstwo Tozeur



</doc>
<doc id="905168" url="https://pl.wikipedia.org/wiki?curid=905168" title="Carlos Cadona">
Carlos Cadona

6025 właśc. Carlos Cadona - amerykański perkusista i gitarzysta. 6025 był jednym z założycieli Dead Kennedys. Zaczynał z nimi jako perkusista. Można go usłyszeć na ich pierwszym demo z 1978 roku. Kiedy zespół znalazł lepszego perkusistę (Teda) 6025 został drugim gitarzystą obok East Bay Raya.
Jest autorem siedmiu piosenek: "Ill in the Head" i "Forward to Death" z albumu "Fresh Fruit for Rotting Vegetables", "Short Songs", "Gaslight" i "Straight A's", które ukazały się na płycie "Live at the Deaf Club", "Mutions of Today", która znajduje się na "The 1978 Demos" oraz "Religious Vomit", z albumu "In God We Trust, Inc.".
Odszedł z zespołu w marcu 1979 roku jeszcze przed jakimikolwiek nagraniami studyjnymi, ale został zaproszony w roli gościa jako drugi gitarzysta podczas nagrywania utworu "Ill in the Head". Oprócz wspomnianego dema można go także usłyszeć na koncertowej płycie "Live at the Deaf Club" jako gitarzystę.
Po opuszczeniu Dead Kennedys, 6025 grał krótko w The Residents, ale został tam zastąpiony przez Philipa "Snakefinger" Lithmana. Później wycofał się z życia muzycznego.

</doc>
<doc id="905173" url="https://pl.wikipedia.org/wiki?curid=905173" title="Sativex">
Sativex

Sativex – nazwa handlowa preparatu farmaceutycznego produkowanego przez brytyjską firmę farmaceutyczną GW Pharmaceuticals. Jest pierwszym specyfikiem na bazie marihuany zarejestrowanym w Europie. Lek dostępny jest na receptę w większości krajów świata. W Polsce jest dostępny od grudnia 2012 na receptę z wtórnikiem, ze wskazaniem w celu łagodzenia umiarkowanych oraz ciężkich objawów spastyczności u pacjentów cierpiących na stwardnienie rozsiane, u których stosowanie innych leków okazało się nieskuteczne.
Sativex zawiera standaryzowany ekstrakt z konopi indyjskich, którego głównymi czynnymi składnikami są tetrahydrokannabinol (THC) i kannabidiol (CBD). Każda aplikacja sprayu zawiera ustaloną dawkę tych substancji: 2,7 mg THC i 2,5 mg CBD.
Pierwsze doniesienia na temat skuteczności tego preparatu są pozytywne.
Wskazania.
Sativex może być stosowany w objawowym leczeniu bólu neuropatycznego w przebiegu stwardnienia rozsianego (SM) u dorosłych.
Preparat może też znaleźć zastosowanie jako leczenie wspomagające u dorosłych pacjentów z zaawansowanym nowotworem, odczuwających średni i silny ból pomimo stosowania największych tolerowanych dawek opiatów.
Producent leku podkreśla brak długoterminowych badań (dłuższych niż 4-6 tygodni) porównujących skuteczność leku z placebo.
Droga podania.
Preparat podawany jest w postaci aerozolu na błonę śluzową jamy ustnej.
Przeciwwskazania.
Lek jest przeciwwskazany u pacjentów:
Informacje o bezpieczeństwie użycia.
Szczególnie ostrożnie powinno się używać leku w przypadku dodatniego wywiadu w kierunku napadów padaczkowych. Sativex zawiera około 50% obj./obj. etanolu (alkoholu), tzn. do 40 mg w jednorazowej dawce. Produkt ten może być szkodliwy dla osób cierpiących na chorobę alkoholową (alkoholizm). Podczas stosowania leków nie powinno się używać alkoholu ze względu na możliwe interakcje.
Sativex zawiera glikol propylenowy, który może powodować podrażnienia miejsc, na które producent zaleca stosowanie leku (wewnętrzna strona policzka, dozowanie pod język).
THC ma złożony wpływ na ośrodkowy układ nerwowy. Producent zwraca szczególną uwagę na możliwość powodowania przez preparat zmian nastroju, upośledzenia czynności poznawczych i pamięci, zmniejszenia zdolności prowadzenia pojazdów i kontroli impulsów, zmian w postrzeganiu rzeczywistości, zwłaszcza poczucia czasu. Podczas stosowania leku obserwowano u pacjentów zasłabnięcia i zawroty głowy. Zaleca się przerwanie kuracji w przypadku poczucia dezorientacji.
Efekty sercowo-naczyniowe kannabinoidów to tachykardia, przemijające zmiany ciśnienia tętniczego włączając epizody ortostatycznej hipotensji. Zawarty w leku tetrahydrokannabinol jest substancją psychotropową, może wywoływać uzależnienie psychiczne, ale producent leku ostrzega również przed uzależnieniem fizycznym.

</doc>
<doc id="905178" url="https://pl.wikipedia.org/wiki?curid=905178" title="André Chénier">
André Chénier

André Chénier, fr: ɑ̃dʀe də ʃenie, (ur. 30 października 1762 w Konstantynopolu, zm. 25 lipca 1794 w Paryżu) – francuski poeta.
Życiorys.
Dzieciństwo i nauka.
Urodził się w Konstantynopolu jako syn Louisa Chénier, francuskiego kupca i finansisty, oraz Greczynki Elisabeth Lomaca. Jako dziecko wrócił razem z nimi do Francji i został – razem ze starszym bratem Constantinem – oddany na wychowanie ciotce i jej mężowi. Po kilku latach zamieszkał w Paryżu, gdzie jego matka, ciesząca się sławą "pięknej Greczynki", prowadziła salon towarzyski. Jego ojciec służył wówczas we francuskiej placówce dyplomatycznej w Maroku. Po powrocie zadbał o edukację synów: młody André Chénier ukończył wówczas szkołę średnią, po czym miał zostać wojskowym, zgodnie z wolą rodziców. W czasie nauki młodzieniec zainteresował się literaturą i zaczął tworzyć pierwsze wiersze i utwory prozatorskie.
W latach 1787–1790 był sekretarzem ambasady francuskiej w Londynie. Odbył również podróże do Włoch i Szwajcarii.
Rewolucja francuska.
W momencie powrotu do kraju początkowo z entuzjazmem odnosił się do ruchu rewolucyjnego, jednak szybko przeszedł na pozycje bardziej umiarkowane. Samodzielnie redagował pismo "Journal de la Société", który przestał wychodzić po ukazaniu się 15 numerów. W 1791 razem z Michelem Regnaudem de Saint-Jean d'Angélym zaczął prowadzić gazetę "Journal de Paris", pismo popierające monarchię konstytucyjną. Na jego łamach atakował żyrondystów oraz radykałów, zwłaszcza Marata. Po 10 sierpnia 1792 i upadku monarchii uciekł z Paryża do Hawru. Poza stolicą przebywał również w czasie masakr wrześniowych. Miał możliwość wyjazdu z Francji, z której jednak nie skorzystał. Wrócił do stolicy, gdzie wziął udział w akcji przekupywania członków Konwentu Narodowego zorganizowanej przez ambasadę hiszpańską. Razem ze swoją przyjaciółką, Émilie-Lucrèce d’Estat, usiłował w zamian za korzyści finansowe skłaniać deputowanych do oddawania głosów za zachowaniem Ludwika XVI przy życiu po przeprowadzeniu przez parlament jego procesu.
W czasie rewolucji francuskiej jedynie okazjonalnie tworzył. Napisał w tym czasie m.in. odę ku czci zabójczyni Marata, Charlotte Corday.
Śmierć.
7 marca 1794 został aresztowany w Passy i osadzony w więzieniu św. Łazarza w Paryżu. Trybunał Rewolucyjny skazał go na śmierć za jego związki z ambasadą hiszpańską, uznane za zdradę stanu. Oskarżono go również o udział w tzw. spisku więzień. Zginął na gilotynie 25 lipca 1794, na dwa dni przed przewrotem termidoriańskim. Najprawdopodobniej został pochowany w masowym grobie na cmentarzu Picpus w Paryżu.
W czasie pobytu w więzieniu powstała większość jego utworów poetyckich i prozatorskich, które częściowo zostały opublikowane dopiero w 1819 (pełne wydanie powstało w 1958). Okoliczności powstania najważniejszej części jego dorobku oraz młody wiek Chéniera w chwili śmierci sprawiły, że jego postać zainspirowała Alfreda de Vigny do napisania dramatu "Stello". Poeta jest również głównym bohaterem werystycznej opery Umberto Giordano zatytułowanej "Andrea Chénier".
Jego brat Marie-Joseph Chénier również był literatem - pisarzem i dramaturgiem. W czasie rewolucji francuskiej zasiadał w Konwencie Narodowym jako deputowany departamentu Seine-et-Oise.

</doc>
<doc id="905181" url="https://pl.wikipedia.org/wiki?curid=905181" title="Gubernatorstwo Zaghouan">
Gubernatorstwo Zaghouan



</doc>
<doc id="905183" url="https://pl.wikipedia.org/wiki?curid=905183" title="Frank Ullrich">
Frank Ullrich

Frank Ullrich (ur. 24 stycznia 1958 w Trusetal) – niemiecki biathlonista reprezentujący NRD, wielokrotny medalista mistrzostw świata i igrzysk olimpijskich oraz czterokrotny zdobywca Pucharu Świata.
Kariera.
Pierwsze sukcesy w karierze osiągnął w 1975 roku, kiedy podczas mistrzostw świata juniorów w Anterselvie zdobył złoty medal w sztafecie i brązowy w sprincie. Rok później wystartował na igrzyskach olimpijskich w Innsbrucku, gdzie wspólnie z Karlem-Heinzem Menzem, Manfredem Beerem i Manfredem Geyerem wywalczył brązowy medal w sztafecie. W biegu indywidualnym nie wziął udziału. W 1977 roku zdobywał medale jako junior i senior. Najpierw został mistrzem świata juniorów w biegu indywidualnym, a parę dni później z Beerem, Geyerem i Klausem Siebertem zajął trzecie miejsce w sztafecie na mistrzostwach świata w Vingrom.
W styczniu 1978 roku zadebiutował w zawodach Pucharu Świata. Już w drugich zawodach sezonu, 14 stycznia w Ruhpolding rywalizację w sprincie ukończył na trzeciej pozycji. Wyprzedzili go jedynie Sigleif Johansen z Norwegii oraz kolejny reprezentant NRD - Eberhard Rösch. Osiem dni później w Anterselvie odniósł swoje pierwsze pucharowe zwycięstwo, wygrywając bieg indywidualny. Następnie wystąpił na mistrzostwach świata w Hochfilzen, gdzie zdobył trzy medale. Zwyciężył tam w sprincie i sztafecie, a w biegu indywidualnym zajął drugie miejsce, rozdzielając Norwega Odda Lirhusa i Eberharda Röscha. W marcu odniósł kolejne zwycięstwo, wygrywając sprint w Murmańsku. W klasyfikacji generalnej sezonu 1977/1978 zajął pierwsze miejsce, zostając tym samym pierwszym w historii zdobywcą Pucharu Świata. W kolejnym sezonie wielokrotnie plasował się w pierwszej dziesiątce zawodów pucharowych, jednak na podium stanął trzy razy. Odniósł jedno zwycięstwo, podczas mistrzostw świata w Ruhpolding, wygrywając 31 stycznia 1979 roku w sprincie. Zwyciężył także w sztafecie, a w biegu indywidualnym był czwarty, przegrywając walkę o podium z Sigleifem Johansenem. W klasyfikacji generalnej sezonu 1978/1979 zajął drugie miejsce, ulegając tylko Klausowi Siebertowi.
W sezonach 1979/1980, 1980/1981 i 1981/1982 trzy razy z rzędu zdobywał Puchar Świata. To osiągnięcie wyrównał dopiero Raphaël Poirée w sezonie 2001/2002. W tym czasie Ullrich 18 razy stawał na podium zawodów pucharowych, odnosząc przy tym 11 zwycięstw. Jest jednym z czterech biathlonistów, którzy zdobyli Puchar Świata co najmniej czterokrotnie, dokonali tego także Raphaël Poirée, Ole Einar Bjørndalen i Martin Fourcade. Na igrzyskach olimpijskich w Lake Placid w 1980 roku zdobył trzy medale. Najpierw zdobył srebrny medal w biegu indywidualnym, plasując się za Anatolijem Alabjewem z ZSRR, a przed Eberhardem Röschem. Trzy dni później zwyciężył w sprincie, wyprzedzając Władimira Alikina z ZSRR i Alabjewa. Został jednocześnie pierwszym w historii mistrzem olimpijskim w tej konkurencji. Ponadto wspólne z Mathiasem Jungiem, Siebertem i Röschem wywalczył srebrny medal w sztafecie. Na rozgrywanych w 1981 roku mistrzostwach świata w Lahti był najlepszy w sztafecie i sprincie, a w biegu indywidualnym był drugi, rozdzielając dwóch reprezentantów Finlandii: Heikkiego Ikolę i Erkkiego Antilę. Trzy medale wywalczył też podczas mistrzostw świata w Mińsku w 1982 roku. Tym razem złote medale zdobył w sztafecie i biegu indywidualnym, a srebrny w sprincie, w którym uległ tylko Norwegowi Eirikowi Kvalfossowi.
Sezon 1982/1983 ukończył na trzeciej pozycji, za Peterem Angererem z RFN i Eirikiem Kvalfossem. Cztery razy stawał na podium, odnosząc przy tym dwa zwycięstwa. Ostatni raz na podium indywidualnych zawodów PŚ stanął 23 lutego 1983 roku w Anterselvie, zwyciężając w biegu indywidualnym. Jednocześnie zdobył złoty medal Mistrzostw Świata w Biathlonie 1983. Na tej samej imprezie był też ósmy w sprincie, a razem z Mathiasem Jungiem, Frankiem-Peterem Roetschem i Matthiasem Jacobem zajął drugie miejsce w sztafecie. Startował jeszcze w sezonie 1983/1984, jednak w indywidualnych startach nie stanął na podium. Najlepszy wynik osiągnął 21 stycznia 1984 roku w Ruhpolding, gdzie był czwarty w sprincie. W klasyfikacji generalnej zajął ostatecznie 24. miejsce. Brał też udział w igrzyskach olimpijskich w Sarajewie w 1984 roku, zajmując piąte miejsce w biegu indywidualnym, siedemnaste w sprincie i czwarte w sztafecie.
Po zakończeniu czynnej kariery został trenerem. Trenował między innymi reprezentację NRD w latach 1987-1990 oraz niemieckich biathlonistów w latach 1998-2010. W 2012 roku zastąpił Jochena Behle na stanowisku trenera męskiej reprezentacji Niemiec w biegach narciarskich. Trzy lata później zrezygnował.

</doc>
<doc id="905186" url="https://pl.wikipedia.org/wiki?curid=905186" title="Banzart">
Banzart



</doc>
<doc id="905187" url="https://pl.wikipedia.org/wiki?curid=905187" title="Bizerte">
Bizerte



</doc>
<doc id="905188" url="https://pl.wikipedia.org/wiki?curid=905188" title="Gubernatorstwo Ariana">
Gubernatorstwo Ariana



</doc>
<doc id="905194" url="https://pl.wikipedia.org/wiki?curid=905194" title="Lubiąż (jezioro)">
Lubiąż (jezioro)

Lubiąż (niem. "Lübbens See") – jezioro na zachodnich obrzeżach miasta Lubniewice w województwie lubuskim, w powiecie sulęcińskim w gminie Lubniewice. Jest jednym z trzech jezior grupy lubniewickiej (pozostałe dwa to jezioro Lubniewsko i Krajnik). Akwen na dobrze rozwiniętą linię brzegową, dwie wyspy, liczne zatoki i półwyspy, brzegi są wysokie i porośnięte lasami. Nad jeziorem ulokowanych jest kilka ośrodków wczasowych i pól namiotowych z plażami. Wschodnia część zbiornika przylega do Lubniewic, wokół prowadzi malowniczy szlak pieszy (12,5 km).

</doc>
<doc id="905197" url="https://pl.wikipedia.org/wiki?curid=905197" title="Gubernatorstwo Kebili">
Gubernatorstwo Kebili



</doc>
<doc id="905199" url="https://pl.wikipedia.org/wiki?curid=905199" title="Janikulum">
Janikulum

Janikulum (wł. "Gianicolo", łac. "Ianiculum") – wzgórze w obrębie Rzymu, stolicy Włoch, na prawym brzegu Tybru. Na jego szczycie stoi pomnik Giuseppe Garibaldiego. Mimo że jest jednym z najwyższych w granicach dzisiejszego Rzymu, nie jest zaliczany do historycznych siedmiu wzgórz; leży bowiem na zachód od Tybru i poza murami starożytnego miasta.
W V wieku p.n.e. wzgórze należało do etruskiego miasta Weje, z którym Rzym prowadził swe pierwsze wojny. W latach 406-396 p.n.e. Rzymianie oblegali Weje, co zakończyło się zdobyciem i zburzeniem miasta. Jedna z bitew stoczona została na stokach Janiculum.

</doc>
<doc id="905200" url="https://pl.wikipedia.org/wiki?curid=905200" title="John Henry Fuseli">
John Henry Fuseli



</doc>
<doc id="905205" url="https://pl.wikipedia.org/wiki?curid=905205" title="Bruce Slesinger">
Bruce Slesinger

Bruce Slesinger, pseud. Ted – amerykański perkusista. Występował w zespole Dead Kennedys od lipca 1978 do stycznia 1981. Wziął udział w nagraniu trzech pierwszych singli oraz pierwszego albumu zespołu "Fresh Fruit for Rotting Vegetables". Jest współautorem singlowej piosenki "Holiday in Cambodia" i "Pull My Strings" – utworu specjalnie napisanego na imprezę Bay Awards Music Area. Odszedł z zespołu, ponieważ chciał zająć się zawodowo architekturą. Został zastąpiony przez D.H. Peligro. Jako muzyk używał zestawów perkusyjnych firmy "Pearl".

</doc>
<doc id="905209" url="https://pl.wikipedia.org/wiki?curid=905209" title="Familoki">
Familoki



</doc>
<doc id="905211" url="https://pl.wikipedia.org/wiki?curid=905211" title="Jodłówka (województwo podlaskie)">
Jodłówka (województwo podlaskie)

Jodłówka – kolonia w Polsce położona w województwie podlaskim, w powiecie hajnowskim, w gminie Dubicze Cerkiewne.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Zygmunta w Kleszczelach.

</doc>
<doc id="905213" url="https://pl.wikipedia.org/wiki?curid=905213" title="Siemiwołoki">
Siemiwołoki

Siemiwołoki – przysiółek wsi Jagodniki w Polsce położony w województwie podlaskim, w powiecie hajnowskim, w gminie Dubicze Cerkiewne.
W latach 1975–1998 miejscowość administracyjnie należała do województwa białostockiego.
Siemiwołoki to kolonia wsi Jagodniki. Nazwa pochodzi od 7 włók, które wieś Jagodniki kupiła. 
W przysiółku znajduje się cmentarz epidemiczny założony w XIX wieku.
Prawosławni mieszkańcy wsi należą do parafia św. Michała Archanioła w Starym Korninie, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.

</doc>
<doc id="905220" url="https://pl.wikipedia.org/wiki?curid=905220" title="James Steuart">
James Steuart

Sir James Denham-Steuart, VII Baronet (ur. 21 października 1712, zm. 26 listopada 1780) – XVIII-wieczny ekonomista brytyjski.
Jego ojcem był James Steuart, prokurator generalny Szkocji za rządów królowej Anny i Jerzego I. James Denham-Steuart urodził się w Edynburgu. Po ukończeniu tamtejszego uniwersytetu został członkiem palestry.
Spędził kilka lat na kontynencie. W Rzymie poznał jakobickiego króla Karola Edwarda Stuarta – tzw. "młodszego pretendenta" do tronu brytyjskiego. Pretendent był w Edynburgu w roku 1745. Steuart skompromitował się współpracą z nim. Po klęsce jakobitów (bitwa pod Culloden), uciekł na kontynent, gdzie pozostał do roku 1763. Dopiero w roku 1771 w pełni wybaczono mu tę zdradę. Zmarł w rodzinnej posiadłości Coltness w hrabstwie Lanark.
Steuart sprzeciwiał się wolnemu handlowi i popierał merkantylizm, dlatego jest czasem nazywany "ostatnim merkantylistą".

</doc>
<doc id="905221" url="https://pl.wikipedia.org/wiki?curid=905221" title="James Denham-Steuart">
James Denham-Steuart



</doc>
<doc id="905225" url="https://pl.wikipedia.org/wiki?curid=905225" title="EuroDomino">
EuroDomino



</doc>
<doc id="905227" url="https://pl.wikipedia.org/wiki?curid=905227" title="The Open University">
The Open University

The Open University (uniwersytet państwowy – powszechnie znany jako Open University lub OU, oficjalnie jednak przedimek „the” stanowi część nazwy) – brytyjski uniwersytet oparty na nauczaniu na odległość, utworzony i finansowany przez rząd Wielkiej Brytanii. Uniwersytet znany jest z polityki „otwartych drzwi”, która oznacza, że przy rekrutacji studentów nie bierze się pod uwagę kwalifikacji ani wcześniejszego wykształcenia. Zdecydowana większość studentów mieszka w Wielkiej Brytanii, jednakże studia na Open University dostępne są dla mieszkających niemal w każdym zakątku świata.
Chociaż siedziba główna Uniwersytetu znajduje się Walton Hall w Milton Keynes w hrabstwie Buckinghamshire, instytucja ta posiada filie w każdym z trzynastu regionów Wielkiej Brytanii. Co więcej, uczelnia posiada oddziały w niemal wszystkich krajach europejskich. W Polsce, w chwili obecnej, interesy studentów reprezentuje tzw. osoba kontaktowa (ang. "Point of Contact for Poland").
The Open University w 2016 r. uplasował się w rankingu "Times Higher Education World University Rankings" wśród 500 najlepszych uniwersytetów na świecie.
W innym sondażu "The Times", przeprowadzonym w 2015 r., The Open University zajęło 13 miejsce w Wielkiej Brytanii w rankingu najlepiej postrzeganych uniwersytetów przez pracodawców.
Historia.
The Open University został założony przez labourzystowski rząd Harolda Wilsona. Plany powstały w 1965 r. pod nadzorem minister edukacji państwowej Jennie Lee, która doprowadziła doradczy komitet składający się z uniwersyteckich wicekanclerzy do edukacji przez radio (nadawanie przez radio wykładów).
Pomocnik dyrektora inżynierii BBC James Redmond zdobył większą część swoich kwalifikacji w szkole wieczorowej, dlatego jego naturalny entuzjazm dla projektu dokonał wiele dla pokonania technicznych trudności w użyciu telewizji i audycji radiowej do nadawania wykładów edukacyjnych.
Pierwszym wicekanclerzem OU został Walter Perry w styczniu 1969. Wybór nowego konserwatywnego rządu Edwarda Heath w 1970 doprowadził do redukcji budżetu przez kanclerza skarbu państwa Iaina Macleoda (który wcześniej nazwał ideę Open University „radosnym bezsensem”).
Metodologia nauczania.
OU wykorzystuje różnorodne środki nauczania: książki, materiały audio, internet, płyty CD i programy telewizyjne na DVD, jednakże nauczanie nie odbywa się wyłącznie na odległość. Niektóre moduły wymagają obowiązkowego uczestnictwa w zajęciach praktycznych.
Metody ocen studentów.
Każdy moduł (przedmiot) składa się z dwóch komponentów oceny. Pierwszy oparty jest na regularnym przedkładaniu prac zaliczeniowych zwanych TMA (ang. "Tutor Marked Assigment") w formie eseju, raportu, case study, ocenianych przez nauczyciela prowadzącego zajęcia z przedmiotu. Na drugą część oceny składa się trzygodzinny egzamin, przeprowadzany zwykle pisemnie w jednym z centrów egzaminacyjnych Uniwersytetu.
Wyniki z modułów przedstawiane są zwykle w formie ocen (z kilkoma wyjątkami), gdzie stopień 1 przedstawia wynik celujący – 85%, 2 od 70–84%, 3 od 55-69, 4 od 40–54%, podczas wynik poniżej 40% jest oceną niedostateczną dla zaliczenia modułu.
Kwalifikacje.
Undergraduate
The Open University oferuje certyfikaty, dyplomy i stopnie licencjatu, w zależności od ilości materiału i jego poziomu (1, 2 lub 3), które odpowiadają poziomowi pierwszego, drugiego lub trzeciego roku studiów. Kwalifikacje The Open University wyrażane są w punktach CATS (ang. "Credit Accumulation and Transfer Scheme").
Postgraduate
The Open University oferuje również stopnie magisterskie, lecz student musi mieć ukończone studia licencjackie. Uniwersytet również oferuje studia doktoranckie, które mogą być odbywane na miejscu lub na odległość.
Certificate
OU nadaje certyfikat osobom, które ukończyły 60 punktów (CATS) na poziomie 1, 2 lub 3.
Diploma
Nadawany jest zwykle po ukończeniu 120 punktów na poziomach drugim lub trzecim.
First degree
Oprócz stopni licencjata nadawanych na klasycznych kierunkach, The Open University znany jest z programu pozwalającego studiować przedmioty z różnych dziedzin edukacji wyższej, które uprawniają do uzyskania tytułu licencjata interdyscyplinarnego (ang. "Open degree").

</doc>
<doc id="905241" url="https://pl.wikipedia.org/wiki?curid=905241" title="Hassan I Sabbah">
Hassan I Sabbah

Hassan I Sabbah to amerykański zespół screamo, aktywny w latach 2000-2001. Zespół został założony przez byłych członków Puritan, Prevail, oraz Rinse. Po rozpadzie zespołu Mike przeszedł do Unearth, natomiast Chad gra obecnie w Otesanek.
Dyskografia.
Utwory zespołu znalazły się także na takich składankach jak "Antipodes" 7” (Level Plane) oraz "Relics of Ordinary Life" (Happy Couples Never Last).

</doc>
<doc id="905244" url="https://pl.wikipedia.org/wiki?curid=905244" title="D.H. Peligro">
D.H. Peligro

D.H. Peligro właśc. Darren Henley (ur. 9 lipca 1959 w Saint Louis, zm. 28 października 2022 w Los Angeles) – amerykański perkusista.
Życiorys.
W lutym 1981 zaczął występować z zespołem Dead Kennedys po odejściu Teda i grał z nimi do rozpadu w grudniu 1986. Ponownie dołączył do nich w 2001 po reaktywacji.
W Dead Kennedys zagrał na albumach "In God We Trust, Inc.", "Plastic Surgery Disasters", "Frankenchrist", "Bedtime for Democracy", a także w niektórych utworach ze składanki "Give Me Convenience or Give Me Death". Grał również z takimi zespołami jak Red Hot Chili Peppers (bardzo krótko), Nailbomb, The Feederz i SSI.
„Peligro” oznacza w języku hiszpańskim "niebezpieczeństwo".
Pod koniec lat 90. razem z East Bay Rayem i Klausem Flouride pozwał do sądu Jello Biafrę. Poszło o tantiemy, prawa do nagrań i prawa do nazwy zespołu. Po długim i skomplikowanym procesie w 2000 zapadł wyrok korzystny dla nich. W 2001 roku reaktywowali Dead Kennedys jednak bez Jello Biafry, którego zastąpili ex-wokalistą grupy Dr. Know Brandonem Cruzem.
D.H. Peligro zadebiutował w 1995 albumem "Peligro" wydanym przez Alternative Tentacles Biafry. Płyta została jednak usunięta z katalogu firmy w 2001. Łącznie nagrał trzy albumy z własnym zespołem "Peligro". Muzyka "Peligro" to punk, reggae, funk z domieszką metalu.

</doc>
<doc id="905245" url="https://pl.wikipedia.org/wiki?curid=905245" title="Robert Miller">
Robert Miller

Robert Miller (ur. w 1900 roku) - najmłodszy żołnierz I Brygady Legionów. Zginął na Wileńszczyźnie w 1920 roku.

</doc>
<doc id="905260" url="https://pl.wikipedia.org/wiki?curid=905260" title="Józef Dutkiewicz (historyk)">
Józef Dutkiewicz (historyk)

Józef Dutkiewicz (ur. 7 marca 1903 w Czeladzi, zm. 6 października 1986 w Łodzi) – polski historyk, badacz historii XVIII-XX wieku, historii dyplomacji, profesor. Prezes łódzkiego oddziału Polskiego Towarzystwa Historycznego.
Życiorys.
Absolwent Uniwersytetu Jagiellońskiego (kierunki: historia i filozofia), od 1926 doktor nauk historycznych (tytuł pracy doktorskiej: „Austria wobec powstania listopadowego”). Do roku 1939 pracował, w charakterze nauczyciela, w szkołach średnich w Warszawie, Zawierciu, Kielcach i Łowiczu, przebywał również na stypendiach w Wiedniu, Berlinie, Paryżu i Londynie. Podczas kampanii wrześniowej służył ochotniczo w szeregach 5. batalionu obrony Warszawy. Po kapitulacji zamieszkał w Łowiczu, gdzie, dzięki kontaktom z ZWZ-AK, brał udział w organizacji tajnego nauczania. Od 1945 doktor habilitowany, w tym samym roku na stałe związał się z Uniwersytetem Łódzkim. W 1947 odznaczony Złotym Krzyżem Zasługi.
W 1950 mianowany profesorem nadzwyczajnym, od 1962 profesor zwyczajny. Kierownik Katedry Historii Nowożytnej Polski (1947–1948) oraz Katedry Historii Powszechnej Nowożytnej i Najnowszej (1948–1973). W latach 1956–1970 (z przerwą na przełomie 67 i 68 roku) pełnił funkcję dyrektora Instytutu Historii UŁ. Równolegle piastował inne funkcje: od 1949 do 1951 był dziekanem Wydziału Humanistycznego Państwowej Wyższej Szkoły Pedagogicznej w Łodzi, w latach 1947–1950 kierował Ośrodkiem Metodycznym Nauki o Polsce i Świecie Współczesnym przy Kuratorium Okręgu Szkolnego w Łodzi. Począwszy od 1958 pełnił, przez trzy lata, funkcję prezesa łódzkiego oddziału Polskiego Towarzystwa Historycznego, aż do 1973 zasiadał w fotelu wiceprezesa Zarządu Głównego PTH. Działał również w strukturach Łódzkiego Towarzystwa Naukowego.
Swoją działalnością naukową walnie przyczynił się do powstania „łódzkiej szkoły” badań nad przebiegiem Powstania listopadowego, wielki wkład położył również w rozwój historiografii. Dokładnej analizie poddawał pamiętniki Winstona Churchilla, Charles'a de Gaulle'a i Konrada Adenauera, był edytorem licznych pamiętników z czasów powstania listopadowego, m.in. Leona Drewnickiego "Za moich czasów", regularnie pisywał do „Wiadomości Historycznych”.
Wybrane publikacje.
Do jego najważniejszych prac naukowych zaliczyć można:

</doc>
<doc id="905264" url="https://pl.wikipedia.org/wiki?curid=905264" title="Parafia św. Judy Tadeusza w Łodzi">
Parafia św. Judy Tadeusza w Łodzi

Parafia św. Judy Tadeusza Apostoła w Łodzi – rzymskokatolicka parafia położona w dekanacie Łódź-Stoki archidiecezji łódzkiej. Leży w północnej części miasta, z siedzibą przy ul. Antoniego Książka 40.
Parafia erygowana 1 października 1989 przez biskupa Władysława Ziółka poprzez wydzielenie obszaru z północnej części parafii Opatrzności Bożej (osiedli Rogi i Powstania 1863 roku).
Historia.
We wrześniu 1992 rozpoczęto budowę domu parafialnego (w którym znalazły się: tymczasowa kaplica, mieszkania księży, sale duszpasterskie) według projektu architektów Mirosława Rybaka i Marka Grymina.
Pierwszym proboszczem parafii do 1998 był ks. Grzegorz Klimkiewicz. Dnia 27 października 1997 abp Władysław Ziółek poświęcił kaplicę.
We wrześniu 2003 po kilku latach problemów z uzyskaniem pozwoleń zaczęto budowę nowego kościoła. Świątynia ma trójnawowy układ. Konstrukcja jest żelbetonowo-murowana. Od września 2009 roku w kościele odprawiane są msze święte.
Najdłużej sprawującym posługę proboszczem parafii oraz budowniczym kościoła był ks. kan. Piotr Miler. Duchowny był kanonikiem Kapituły Kolegiackiej Wolborskiej i dziekanem dekanatu Łódź-Stoki. Sprawował swoją posługę 22 lata – od 1998 aż do swojej śmierci w 2020 roku, w 69 roku życia i 42 roku kapłaństwa. Został on pochowany cmentarzu rzymskokatolickim pw. św. Antoniego w Łodzi oraz uhonorowany tablicą pamiątkową wewnątrz świątyni. 
W 2020 proboszczem parafii został kapelan sportu archidiecezji łódzkiej, ks. Paweł Miziołek. 
Ulice leżące na obszarze działalności duszpasterskiej parafii.
Akademicka, Babiego Lata, Bażancia, Bociania, Centralna (parzyste do 28 i nieparzyste do 39), Chromowa, Cynowa, Diamentowa, Dojazdowa, Dworzaczka, Fiołkowa, Herbowa, Jagodowa, Jakubowicza, Jeziorańskiego, Jeża, Kacza, Kasztelańska (57-97), Klimatyczna, Kobaltowa, Kogucia, Koniakowska, Krajobrazowa, Kryształowa, Antoniego Książka, Księżycowa, Kwarcowa, Łupkowa, Magnoliowa, Metalowa, Mikowa, Mineralna, Mosiężna, Ołowiana, Owcza, Piaskowa, Piliczna, Pirytowa, Platynowa, Promienna, Rogowska, Andrzeja Rosickiego, Roślinna, Rubinowa, Rysia, Rżewskiego, Skrzydlata (numery nieparzyste), Słowicza, Stasia, Strusia, Strykowska (80-92), Strzeleckiego, Szafirowa, Szmaragdowa, Szpacza, Tlenowa, Turystyczna, Uranowa, Uzdrowiskowa, Wakacyjna, Warszawska (parzyste od 78 i nieparzyste od 57), Wawrzyniaka, Wczasowa, Widokowa, Wiewiórcza, Woskowa, Wycieczkowa (parzyste do 62 i nieparzyste do 59a), Wypoczynkowa, Zajęcza, Żucza (13-38).
Grupy parafialne.
Żywa Róża (2 koła + 1 w kaplicy Sióstr św. Rodziny z Bordeaux), Służba Ołtarza (ministranci, lektorzy, kościelny), schola i chór, asysta.

</doc>
<doc id="905265" url="https://pl.wikipedia.org/wiki?curid=905265" title="Kriopeksja">
Kriopeksja

Kriopeksja () – zabieg wykorzystywany w leczeniu odwarstwienia siatkówki, zwykle stosowany przy uszkodzeniach na obwodzie siatkówki, które mogą być trudne do wyleczenia laserem. Polega na zamrożeniu siatkówki i naczyniówki wokół rozdarcia. W wyniku gojenia ran po zabiegu, tworzą się zrosty, które wpływają na ponowne przyleganie siatkówki.

</doc>
<doc id="905268" url="https://pl.wikipedia.org/wiki?curid=905268" title="Maria Biernacka">
Maria Biernacka

Maria Biernacka (ur. 1 listopada 1917 we wsi Potakówka na Podkarpaciu, zm. 14 kwietnia 2007 w Warszawie) – etnografka, profesor zwyczajny w Instytucie Archeologii i Etnologii Polskiej Akademii Nauk (PAN), działaczka ruchu ludowego, kapitan Batalionów Chłopskich oraz major Wojska Polskiego.
Młodość.
Urodziła się w chłopskiej rodzinie, jako najmłodsze dziecko Jana i Karoliny z Przybyłów, miała pięć sióstr i dwóch braci. Po ukończeniu szkoły podstawowej w Jedliczu koło Krosna, ze względu na trudne warunki materialne rodziny, pomagała rodzicom w gospodarstwie. Aktywnie uczestniczyła w życiu społecznym i kulturalno-oświatowym organizacji młodzieżowych działających w rodzinnej wsi.
W 1950 ukończyła studia etnograficzne na Uniwersytecie Łódzkim (UŁ), broniąc napisaną pod kierunkiem profesor Kazimiery Zawistowicz-Adamskiej pracy dyplomowej "Współdziałanie gromadzkie we wsi Potakówka, pow. jasieński, od końca XIX w. do chwili bieżącej". Uzyskała stopień magistra filozofii w zakresie etnografii z etnologią.
Działalność społeczna.
Od 1933 była członkinią Koła Młodzieży Wiejskiej we wsi Potakówka, które należało początkowo do Małopolskiego Związku Młodzieży Ludowej, a w 1938 przyłączyło się do Związku Młodzieży Wiejskiej RP „Wici”. Głównym celem działalności Koła było podnoszenie poziomu życia i kultury na wsi. W 1938 wstąpiła do Stronnictwa Ludowego. Zapisała się na korespondencyjne kursy spółdzielcze, w 1939 była słuchaczką ostatniego przedwojennego kursu Uniwersytetu Ludowego im. W. Orkana w Gaci koło Przeworska, prowadzonego przez Ignacego i Zofię Solarzów oraz Bolesława Dejworka, gdzie miała okazję poznać wielu czołowych działaczy ruchu ludowego. W ramach stypendium Związku Spółdzielni Spożywców „Społem” odbyła praktykę w spółdzielniach w Markowej i Gaci.
Od grudnia 1939 do 1941 pracowała w Spółdzielni Rolniczo-Handlowej „Chłop” w Jedliczu. Na początku 1941 brała udział w organizowaniu Spółdzielni Spożywców „Przedwiośnie” w Potakówce. Jesienią tegoż roku została słuchaczką rocznego kursu Szkoły Spółdzielczej dla Dorosłych w Bychawie koło Lublina, zorganizowanej i prowadzonej przez działacza ludowego i spółdzielczego Pawła Chadaja.
2 lipca 1942 wyjechała do Warszawy, gdzie włączyła się w działalność konspiracyjną Stronnictwa Ludowego „Roch”. Podjęła pracę w łączności i kolportażu Komendy Głównej BCh, przyjmując pseudonim „Marysia”. Była współorganizatorką i działaczką Ludowego Związku Kobiet (LZK), a pod koniec 1943 została jego inspektorką na okręg warszawski.
W latach 1943–1944 studiowała na tajnych kompletach Wolnej Wszechnicy Polskiej w Warszawie, które zorganizowała Helena Brodowska, późniejsza profesor historii na Uniwersytecie Łódzkim.
Po zakończeniu wojny opuściła BCh w stopniu kapitana, w Wojsku Polskim awansowana została do stopnia majora.
Działalność naukowa.
W trakcie studiów odbyła roczną praktykę w Miejskim Muzeum Etnograficznym w Łodzi, uczestnicząc w badaniach muzealnych w Opoczyńskiem. Przez dwa lata otrzymywała stypendium magisterskie Wydziału Krajowego Ministerstwa Oświaty. Jako studentka brała również udział w zespołowych badaniach nad współdziałaniem i pomocą gospodarczą oraz flisem w Kamieńczyku nad Bugiem, prowadziła też badania nad pomocą wzajemną w Krempachach na Spiszu i w Brzozówce na Podlasiu. Po uzyskaniu magisterium została zatrudniona jako wolontariuszka w Katedrze Etnografii na Wydziale Humanistycznym UŁ, jednak w wyniku reorganizacji Katedry i ograniczenia zatrudnienia, jesienią 1951 przerwała tę pracę.
Tego samego roku przeprowadziła się do Warszawy i podjęła pracę w Centralnym Związku Spółdzielczym w dziale społeczno-samorządowym. Nadal działała w młodzieżowym ruchu ludowym. Była członkinią ZMW RP „Wici”, następnie Akademickiego Związku Młodzieży Polskiej w Łodzi, a od 1952 członkinią Zjednoczonego Stronnictwa Ludowego.
W 1954 otrzymała pracę w nowo powstałym Instytucie Historii Kultury Materialnej PAN, w Zakładzie Etnografii Polski (IHKM PAN). Początkowo pracowała jako asystentka, w latach 1963–1976 jako zastępcą kierownika, a w latach 1977–1988 jako kierownik. Pracowała tam do emerytury, czyli do końca marca 1988, prowadząc działalność naukowo-badawczą i dydaktyczną.
W 1963 uzyskała stopień doktora nauk humanistycznych w zakresie etnografii na podstawie rozprawy "Wsie drobnoszlacheckie na Mazowszu i Podlasiu", której promotorem była Anna Kutrzeba-Pojnarowa. W 1974 habilitowała się w zakresie etnografii Polski, przedstawiając pracę "Kształtowanie nowej społeczności wiejskiej w Bieszczadach". W 1985, po opublikowaniu książki "Oświata w rozwoju kulturowym polskiej wsi," uzyskała tytuł naukowy profesora zwyczajnego.
Zainteresowania naukowe Biernackiej koncentrowały się wokół społeczno-kulturowych przeobrażeń wsi od końca XIX w. do czasów współczesnych. Była współautorką wielu opracowań etnologicznych, których podstawą źródłową były eksploracje terenowe, prowadzone indywidualnie lub w większych zespołach badawczych. Jej dorobek naukowy obejmuje około 120 pozycji.
Była członkinią Rady Naukowej Instytutu Historii Kultury Materialnej PAN, w latach 1981–1989 należała do Prezydium Komitetu Nauk Etnologicznych PAN. Uczestniczyła w inicjatywach dokumentujących i upamiętniających historię ruchu ludowego z czasów konspiracji. W latach 90. XX w. współorganizowała Ogólnopolski Związek Żołnierzy Batalionów Chłopskich i była członkinią Zarządu Głównego. Opracowywała dokumentację dotyczącą historii BCh i LZK oraz biogramy ich działaczy. Uczestniczyła w życiu naukowym Muzeum Historii Polskiego Ruchu Ludowego w Warszawie, przez kilka lat była przewodniczącą Towarzystwa Przyjaciół Muzeum.
Od czasów wojny i tajnych kompletów, Biernacką łączyła serdeczna przyjaźń z Zawistowicz-Adamską, która była dla niej wielkim autorytetem naukowym. Wiązały je także związki z kręgiem teatrów i uniwersytetów ludowych. Biernacka nigdy nie założyła własnej rodziny, zastępował ją krąg najbliższych przyjaciół i dom, który stworzyła dla dzieci osieroconych przez zmarłą siostrę i zamordowanego pod koniec wojny szwagra.
Pochowana została na Cmentarzu Wojskowym na Powązkach w Warszawie, w Alei Zasłużonych Żołnierzy Batalionów Chłopskich (kwatera A3 tuje, rząd 3, grób 8). Spoczęła w grobie razem z Marią Maniakówną (zm. 1998) i Józefą Biernacką (zm. 2000).

</doc>
<doc id="905271" url="https://pl.wikipedia.org/wiki?curid=905271" title="Litwini w znaczeniu historycznym">
Litwini w znaczeniu historycznym

Rozumienie terminu litewski bądź Litwin jest ze względu na skomplikowane dzieje Litwy i Wielkiego Księstwa Litewskiego bardzo niejednoznaczne i ma różny sens w zależności od kontekstu historycznego. Można wyróżnić cztery zasadnicze znaczenia tego terminu.
Pojęcie narodowości w czasach dawnych.
Szlachta.
W czasach średniowiecza istniała w Europie Korona Królestwa Polskiego, potocznie nazywana "Koroną", a także Wielkie Księstwo Litewskie, potocznie nazywane "Litwą". Mieszkańców obu tych państw określano analogicznie "Koroniarzami" (np. Mazur, Wielkopolanin, a także Rusin spod Kijowa) i "Litwinami" (np. Żmudzin, Litwin i mieszkaniec Rusi Białej), z tym że pod pojęciem "Koroniarzy" rozumiano jedynie szlachtę Korony, a pod pojęciem "Litwinów" tylko bojarów Litwy. Unia horodelska z 1413 roku, zawarta pomiędzy Koroną Królestwa Polskiego a Wielkim Księstwem Litewskim zapoczątkowała stan szlachecki w Wielkim Księstwie Litewskim, poprzez wstąpienie lokalnego bojarstwa w kręgi szlachty polskiej. W ten sposób bojarstwo "Litwy" przekształciło się w szlachtę, w europejskim rozumieniu tego słowa. Unia horodelska przyczyniła się też do zawiązania unii lubelskiej w 1569 roku, na mocy której, powstało w Europie nowe państwo, składające się zarówno z "Korony" jak i "Litwy" – Rzeczpospolita Obojga Narodów (Republika Obojga Narodów).
W czasach Rzeczypospolitej, obywatelami państwa była jedynie szlachta. W publicystyce politycznej i historycznej sformułowanie "Polak", oznaczało według terminów ówczesnych wyłącznie ogół szlachty, czyli „synów koronnych” albo „synów polskich”. Co w swoich publikacjach potwierdza również profesor nauk humanistycznych, Marcel Kosman. Pojęcie narodu polskiego według tych standardów było zarezerwowane jedynie jako pojęcie dla tych mieszkańców, którzy cieszyli się pełnymi prawami obywatelskimi i politycznymi, czyli wyłącznie dla szlachty jako wspólnoty. Pogląd ten utożsamiał naród ze szlachtą całego państwa bez względu na jej przynależność etniczną.
Chłopstwo w czasach PRL-U.
Przez wieki na ziemiach "Korony" i "Litwy", a następnie na terenach Rzeczypospolitej Obojga Narodów, podobnie jak w wielu krajach europejskich, szlacheckie społeczeństwo długo nie postrzegało chłopstwa jako podmiotu. Chłopska kultura była widziana niemal jako element ludzkiej natury zrośniętej ze środowiskiem. Niewielkie znaczenie miało pochodzenie gminu oraz jego język, była to rzecz pełniąca funkcję czysto użytkową, niezasługującą na szersze zainteresowanie. Przyjmowano jako aksjomat, że szlachectwo i „lud”, były od siebie oddzielone naturalną granicą stanową. "Litewska" szlachta przez wieki postrzegała chłopów jako podległych swoim „panom”, gdyż taki był ówcześnie panujący porządek świata. Nawet nieliczni członkowie szlachecko-inteligenckich elit, którzy zakładali możliwość lub konieczność obdarzenia chłopstwa prawami (tzw. „chłopomani”, demokraci, rewolucjoniści), widzieli swoje zadanie jako misję, a siebie w roli naturalnych przywódców. Oznacza to, że chłopi nie byli brani pod uwagę w kategoryzowaniu narodowości.
Chłopskich mieszkańców terenów etnicznie litewskich niemal tradycyjnie nazywano po prostu ludem „żmudzkim”, a ich język żmudzkim dialektem.
W okresie krwawych wydarzeń powstania chłopskiego na terenach zachodniej Galicji w 1846 (patrz: rzeź galicyjska) chłopi żyjący na terenach dawnej Rzeczypospolitej dokonali pogromu ludności ziemiańskiej, urzędników dworskich i rządowych, w hasłach głoszonych przez chłopstwo była nawet wtedy widoczna świadomość róznic pomiędzy ich warstwą społeczną, a „Polakami” czyli szlachtą Rzeczypospolitej (tj. dawnych "Koroniarzy" i "Litwinów"):
Uprzywilejowaną pozycję szlachty w społeczeństwie zniosła dopiero Konstytucja marcowa z 1921 r., w art. 96.
Litwini do XV w..
Litewskość oznaczała wówczas przynależność do Litwinów – narodu bałtyjskiego, zamieszkującego obszar Auksztoty i późniejszej Rusi Czarnej, spokrewnionego blisko z bałtyjskimi Żmudzinami zamieszkującymi Żmudź. Nazwa „Litwini” bywała wówczas terminem odnoszącym się nie tylko do Litwinów właściwych z Auksztoty i Rusi Czarnej, ale również rozszerzano jej znaczenie na Żmudzinów, pomimo pewnych różnic dialektologicznych pomiędzy obydwiema tymi grupami etnicznymi.W XIII wieku pierwotne Wielkie Księstwo Litewskie było stosunkowo niedużym krajem. W wyniku jego stopniowego powiększania się o ziemie Rusińskie – w XV wieku Wielkim Księstwem Litewskim nazywano zdecydowanie większy obszar niż ten z XIII wieku, jednakże w świadomości Litwinów nadal pozostawał rdzeń ich powiększonej ojczyzny, nazywany obecnie Litwą właściwą. Świadomość tego czym była Litwa właściwa oraz jej mieszkańcy opisuje fragment pisanego łaciną listu wielkiego księcia litewskiego Witolda, do cesarza Zygmunta Luksemburskiego z 11 marca 1420 roku. Witold, opisał wówczas rdzeń Litwy, jako składający się ze Żmudzi (niziny) i Auksztoty (wyżyny).
Co po przetłumaczeniu na język polski oznacza:
Litwini odróżniali też Litwę od Rusi, a Litwinów od Rusinów, co pokazuje układ pokojowo-handlowy z 1338 r. zawarty w Wilnie między wielkim księciem litewskim Giedyminem i jego synami a mistrzem Zakonu Kawalerów Mieczowych Everhardem von Monheim:
Za Litwinów do XV wieku należy zatem określać mieszkańców Litwy właściwej w rozumieniu rozdziału "Pojęcie narodowości w czasach dawnych", a więc bojarstwo litewskie, a po 1413 roku w związku z unią horodelską – szlachtę litewską.
Zmiana znaczenia terminu „litewski” w XIV–XVI wieku.
W okresie tym Wielkie Księstwo Litewskie wchłonęło ogromne obszary ziem ruskich niż ten panujący na Litwie właściwej (Żmudź i Auksztota). Efektem tych podbojów była kulturalna litewskiej warstwy feudalnej. Znajomość języka litewskiego wraz z dialektem żmudzkim . Litewskie rody książęce posługiwały się językiem ruskim, wiele z nich przyjęło wyznanie prawosławne, a na rzecz rusko-prawosławnej obyczajowości. Termin „litewski” w owym okresie oznaczał zarówno litewski (w węższym sensie etnograficznym auksztocko-żmudzkim) . Podczas chrztu Litwy Jagiełło próbował dokonać rozdziału pomiędzy rdzennymi Litwinami a ludnością ruską, ponieważ jedynie tym pierwszym nakazywał przyjąć chrzest w obrządku rzymskim. Zabiegi te spełzły na niczym, gdyż rody ruskiego pochodzenia wynajdywały sobie litewskich, fikcyjnych antenatów i dzięki tej swego rodzaju adopcji uzyskiwały status rdzennych feudałów litewskich, co skutkowało zezwoleniem monarchy na porzucenie prawosławia i przejściem na katolicyzm. Przywileje nadane w 1434 roku przez Zygmunta Korybutowicza oraz w 1447 roku przez Kazimierza Jagiellończyka zrównywały w prawach bojarstwo katolickie i prawosławne. W ten sposób rosła liczebnie warstwa katolickich bojarów, którzy niewiele różnili się pod względem cywilizacyjnym od bojarów prawosławnych i pozostawali pomimo wyznania rzymskiego przynajmniej do końca XV wieku . Należy jednak zaznaczyć, że ruska kultura i obyczajowość splotły się pośród warstwy feudalnej Wielkiego Księstwa w sposób nierozerwalny z odrębną litewską świadomością państwową, tzn. tamtejsi feudałowie zarówno pochodzenia etnicznego litewskiego (bałtyjskiego), – jak i feudałowie rdzennie ruscy – czuli się sługami i członkami Wielkiego Księstwa Litewskiego oraz sukcesorami i kontynuatorami jego państwowej tradycji wielkoksiążęcej. Można więc stwierdzić, że w tym okresie mieszkańcy Wielkiego Księstwa Litewskiego byli i czuli się Litwinami (świadomość państwowa i jako tzw. naród polityczny), natomiast w sensie narodowości i kultury można ich w pewnym sensie uważać za przodków nie tylko współczesnych Litwinów, . Zaszły tu bowiem dwa równoległe procesy: z jednej strony , a równocześnie z drugiej strony „lituanizacja państwowa” ruskiej warstwy feudalnej czyli nabycie przez nią litewskiej tożsamości (identyfikacji i lojalności) państwowej.
Nowy sens przynależności określanej mianem „litewska” w latach 1569–1864.
Daty graniczne tego okresu to moment zawarcia unii lubelskiej oraz postęp procesu uwłaszczeniowego chłopstwa w Imperium Rosyjskim po powstaniu styczniowym. Ważną datą jest również moment zawarcia unii brzeskiej w roku 1596 roku. W okresie tym termin „litewski” oznacza „polski”, z tym jednak zastrzeżeniem, że była to polskość specyficzna, gdyż do 1791 roku stała na straży odrębności prawnej Wielkiego Księstwa Litewskiego, które rozumiano jako siostrzane, stowarzyszone nierozerwalnie z Koroną państwo, uważane tak za polskie (partycypacja w politycznej wspólnocie kulturowo-ustrojowej), jak i jednocześnie za litewskie (dla odróżnienia i ze względu na tradycję oraz ciągłość prawno-państwową nazywane „litewskim”), nawiązujące do tradycji państwowej zarówno koronnej (Piastowie), jak i litewskiej (Giedyminowicze) oraz wspólnej (Jagiellonowie). Ludność szlachecka zarówno Korony, jak i Wielkiego Księstwa posiadała podwójną świadomość narodową i państwową, tzn. świadomość w węższym sensie związaną albo z Koroną, albo z Wielkim Księstwem Litewskim i świadomość w szerszym sensie związaną z całym organizmem państwowym nazywanym po prostu Rzecząpospolitą (Wielkie Księstwo Litewskie i Korona były państwami Rzeczypospolitej). Dopiero Konstytucja 3 maja zniosła odrębności pomiędzy Koroną i Litwą i . Wprawdzie po obaleniu tejże konstytucji powrócono do poprzedniego dualizmu koronno-litewskiego, jednak . Systematyczna polonizacja językowa warstwy feudalnej i mieszczaństwa oraz umacnianie się więzów państwowych pomiędzy Koroną a Wielkim Księstwem doprowadziło w efekcie do wytworzenia się swego rodzaju nowego odcienia kultury i tożsamości polskiej w Europie wschodniej zwanej potocznie „litewską”. Powyższych dat granicznych (1569 oraz 1864) nie należy traktować w rygorystycznych kategoriach początku i końca pewnych okresów, ale raczej jako datę początkową i schyłkową pewnego, zmiennego w czasie procesu historycznego.
Można więc skonstatować, że w tym okresie mieszkańcy Wielkiego Księstwa Litewskiego posiadali dwuszczeblową świadomość państwową (tzn. jako naród polityczny byli w pierwszym szczeblu swej świadomości Litwinami, natomiast w szczeblu drugim uważali się za Polaków). Jeśli zaś idzie o ich poczucie narodowościowe związane z pochodzeniem, językiem i kulturą, to było ono dwu- bądź trójszczeblowe.
Litewskie, ruskie, bądź polskie pochodzenie splatało się z dwujęzycznością polsko-ruską i jednoczesną partycypacją tych samych rodzin i ludzi w kulturach polskiej, litewskiej i ruskiej jako ich kulturach ojczystych.
Świadomość polityczna wspólnoty w kulturze polskiej oraz specyficznym polskim systemie ustrojowym splatała się ze świadomością litewskich i ruskich tradycji państwowo-historycznych.
Narodziny narodowości nowolitewskiej.
Znaczenie czwarte obejmuje okres po uwłaszczeniu chłopstwa w 1864 roku.
W wyniku uwłaszczenia powstał wywodzący się ze etniczny – Litwini, posługujący się językiem litewskim. Wsparcia temu procesowi udzieliły władze carskie, które po upadku powstania styczniowego, chcąc uniknąć kolejnego, przystąpiły do intensywnej rusyfikacji, m.in. poprzez zakaz nauczania w innych poza rosyjskim językach, co oznaczało, biorąc pod uwagę stan uprzedni, zakaz nauczania w języku polskim. Uznając, że , wprowadzono wyjątkowo na obszarze północnej Suwalszczyzny (obecnie litewska jej część) do szkół (zgodnie z zasadą dziel i rządź, zob. Gimnazjum w Mariampolu) język litewski i starano się kształcić młodzież w oderwaniu od kultury polskiej, która w owym czasie na ziemiach b. Wielkiego Księstwa Litewskiego. Szkoła taka jak Gimnazjum w Mariampolu stała się kuźnią narodowej elity, która propagowała ruch nowolitewski i tworzyła u schyłku I wojny światowej nowe państwo.
Na skutek tego procesu doszło do konfliktu dwóch sposobów rozumienia terminu „litewski”. , Nowolitwini rozumieli natomiast „litewskość” w sposób przeciwstawny do sensu tradycyjnego, jako cechę narodowościową bądź etniczno-językową. Nowolitwini nawiązywali do okresu historycznego sprzed pełnej rutenizacji Wielkiego Księstwa Litewskiego, kiedy to język litewski wraz ze żmudzkim jego dialektem nie został jeszcze całkowicie wyparty przez język ruski. . Nowolitewscy uczeni wychodzili z założenia, że polonizacja na Litwie nie byłaby możliwa bez uprzedniej białorutenizacji kraju. Dlatego przekształcając nazwiska polskie na ich litewskie odpowiedniki najpierw przekształcano je na białoruskie analogi, by następnie formułę białoruską nazwiska przekształcić na jej poszukiwaną litewską formę „pierwotną”. Przykładem może być pospolite jeszcze w latach 20. XX wieku w rejonie Kowna polskie nazwisko "Brzozowski". Po przekształceniu go na białoruski analog powstanie nazwisko "Bjarozauski". Z formy białoruskiej bezpośrednio otrzymuje się „litewską praformę” (według uczonych nowolitewskich) nazwiska "Brazauskas".
Krajowcy i federaliści.
Stosunkowo nieliczna grupa inteligencji polskojęzycznej bądź polskiej na Litwie wysuwała program kompromisu pomiędzy tradycyjnym a współczesnym znaczeniem pojęcia „Litwin”. Ludzie ci pragnęli połączyć świadomość narodową polską i użycie języka polskiego z litewską świadomością państwową, a niektórzy z programem lojalności wobec etnograficznego państwa nowolitewskiego. Byli to tak zwani "krajowcy" (Ludwik Abramowicz, Michał Römer, w mniejszym stopniu Stanisław Narutowicz).
Inna grupa inteligencji zwana "federalistami" uważała ponadto, że nowa Republika Litewska powinna wejść w związek federacyjny z Polską. Oba te kierunki polityczne nie znalazły większego poparcia ani wśród Nowolitwinów, którzy odnosili się do nich wrogo, ani wśród ludności polskiej, która w przytłaczającej większości optowała za bezwzględną przynależnością do Polski. Programy "krajowców" i "federalistów" były na owe czasy zupełnie utopijne i niemożliwe do zrealizowania.
Należy zaznaczyć, że ostateczną intencją zarówno krajowców, jak i federalistów była odbudowa Litwy historycznej, tzn. wielonarodowościowej i obejmującej nie tylko Litwę etnograficzną, ale i polską Litwę Środkową oraz Białoruś. Uważali oni ograniczoną do obszaru etnograficznego Republikę Litewską za zaprzeczenie dawnej Litwy wielkoksiążęcej i odmawiali jej wyłącznego prawa do sukcesji po Wielkim Księstwie Litewskim. Ludzie obu tych kierunków przychylnie odnosili się do projektu federacji z Polską, bądź też do odnowienia unii ustrojowej z Polską, jednak ostateczną decyzję w tej kwestii uzależniali od stanowiska konstytuanty złożonej z reprezentantów wszystkich narodowości zamieszkujących dawne Wielkie Księstwo Litewskie.
Nieporozumienia.
W historii literatury polskiej wielu wybitnych twórców określało siebie „Litwinami” bądź „litewskimi poetami”. Nie była to jednak „litewskość” w sensie współczesnym, etniczno-narodowym, a w sensie dawnym, opisanym powyżej jako trzeci wariant tego terminu. Osoby nieorientujące się w zawiłości zagadnienia mogą zostać wprowadzone w błąd, utożsamiając termin „litewski” jedynie ze współczesnym jego nowolitewskim znaczeniem (np. Czesław Miłosz określał siebie jako poetę „litewskiego”, natomiast w żadnym razie nie oznaczało to, że jest on Nowolitwinem, a jedynie że poczuwa się do historycznej przynależności litewskiej).
Rosnący chaos w rozumieniu terminu „litewski” potęgowany jest nadal. Działacze rodzącego się białoruskiego ruchu narodowego nie bez pewnych podstaw uważają Wielkie Księstwo Litewskie za państwo protobiałoruskie, w istocie będące przodkiem współczesnego państwa białoruskiego (zob. litwinizm). Wysuwają pogląd, że na przełomie XIX i XX wieku Nowolitwini w sposób arbitralny i nieuprawniony zawłaszczyli sobie „litewskość” i w ten sposób utrudnili formowanie się białoruskiego prądu niepodległościowego. Pewni historycy białoruscy uważają, że już Wielkie Księstwo za panowania Witolda można traktować jako zupełnie białoruskie.
Podobne poglądy pojawiały się wśród ludności polskiej w latach 20. XX stulecia na Litwie Środkowej i Wileńszczyźnie. Ludność tamtejsza również uznawała się za „Litwinów”, ale i równocześnie wiązała to z określeniem narodowym polskim. Zarzucano więc ze strony polskiej Nowolitwinom, że zawłaszczyli dla siebie określenie „litewski” na wyłączność. Dlatego wiele osób zamieszkujących lub pochodzących z ziem b. Wielkiego Księstwia Litewskiego używa terminu "Lietuwis", na oznaczenie Nowolitwina (Bałtolitwina), i "Republika Lietuwy" dla określenia państwa, by uniknąć nieporozumień. Terminy te pochodzą od nazw własnych – lit. "Lietuva" (Litwa) i "Lietuvis" (Litwin). Podobnie w języku polskim rozróżniano historyczną Mołdawię i utworzoną przez Sowietów na jej części Mołdawię, od rum. "Moldova". Dzięki temu unika się też nieporozumień wielokrotnie wykorzystywanych przez obecne władze Republiki Litewskiej, które wskazują, że wszystko co w przeszłości było określane mianem „litewskie”, ma się odnosić do wyłącznego dziedzictwa Republiki Litewskiej. Dla przykładu, szef litewskiej dyplomacji Vygaudas Ušackas wskazywał na przemówienia Józefa Piłsudskiego i Michała Romera, w których autorzy określili Wileńszczyznę jako „litewską”, jako dowód uznania praw Republiki Litewskiej do Wilna i Wileńszczyzny.
Innym przykładem nieporozumień jest wieloznaczność terminu „język litewski”, który może zarówno oznaczać współczesny język nowolitewski, urzędowy w Republice Litewskiej, ale też określa się tym mianem język ruski (lub starobiałoruski; bezpośredni przodek późniejszego języka białoruskiego), który do 1696 r. był urzędowy w Wielkim Księstwie Litewskim (od 1696 r. językiem administracji państwowej i sądownictwa stał się język polski).
W istocie każda z trzech narodowości – nowolitewska, polska, i białoruska – posiada pewne racje, które pozwalają jej przyznawać się do historycznego terminu „Litwin” bądź „litewski”. Racje te nie muszą być sprzeczne ze sobą, gdyż odnoszą się do różnych okresów chronologicznych w historii Europy Środkowej i Wschodniej, jak i dotyczą różnych aspektów samoświadomości człowieka.

</doc>
<doc id="905274" url="https://pl.wikipedia.org/wiki?curid=905274" title="Tokugawa Hidetada">
Tokugawa Hidetada



</doc>
<doc id="905281" url="https://pl.wikipedia.org/wiki?curid=905281" title="Parafia Opatrzności Bożej w Łodzi">
Parafia Opatrzności Bożej w Łodzi

Parafia pw. Opatrzności Bożej w Łodzi – rzymskokatolicka parafia położona w dekanacie Łódź-Stoki archidiecezji łódzkiej. Leży w północnej części miasta (na obszarze dawnej wsi Marysin II). Siedziba znajduje się przy ulicy Kolińskiego 26. Parafia erygowana 9 października 1932 przez biskupa Wincentego Tymienieckiego.
Historia.
Budowa kościoła w stylu modernistycznym o prostej konstrukcji (architekt Wiesław Lisowski) została przeprowadzona od kwietnia do 9 października 1932. Kościół poświęcony przez bpa Wincentego Tymienieckiego.
Po II wojnie światowej, w 1946 ks. Rybus rozpoczął remont kościoła (podczas okupacji świątynia znajdowała się na terenie getta żydowskiego Litzmannstadt i została zniszczona). Zbudowano nowe 3 ołtarze, zainstalowano witraże według projektu Danuty Muszyńskiej, założono rzeźbione w drewnie stacje Drogi Krzyżowej. W 1947 dokonano rozbudowy prezbiterium (architekt – Zygmunt Fedorski). Świątynię konsekrował 5 listopada 2000 arcybiskup Władysław Ziółek.
W 1972 wybudowano nową plebanię. W 2005 budynek starej plebanii został wyremontowany i adaptowany dla potrzeb niepełnosprawnych. Mieści się tam Centrum Archidiecezjalnego Duszpasterstwa Osób Niepełnosprawnych (duszpasterz ks. Piotr Kosmala) i galeria z twórczością niepełnosprawnych.
Proboszczem parafii od 2022 roku jest ks. kan. Andrzej Partyka, zaś wikariuszami: ks. Włodzimierz Łukasiewicz i ks. Rafał Dobrowolski. Na terenie parafii mieszka ksiądz-rezydent ks. kan. Karol Szumacher.
Kaplica na terenie parafii.
Kaplica w Domu Sióstr Felicjanek przy ul. Jonschera 25.
Ulice należące do parafii.
Admiralska, Astrów, Barbary, Bluszczowa, Bracka 28, Józefa Brudzińskiego, Cementowa, Centralna, Czeremchy, Czysta, Kazimierza Deczyńskiego, Jana Dekerta, Ekologiczna, Eterowa, Edwarda Gibalskiego, Góralska, Górnicza, Honorowa, Inflancka (parzyste, z nieparzystych nr 35), Irysowa, Jarowa, Karola Jonschera, Mieczysława Kaufmana, Józefa Kolińskiego, Konwaliowa, Korzenna, Kraterowa, Kryzysowa, Łagiewnicka (119-195), Marysińska (nieparzyste od 69), Mateusza, Karola Miarki, Tadeusza Mostowskiego (19-29), Narcyzowa, Andrzeja Niemojewskiego, Okopowa (do Marysińskiej), Pierwiosnków, Emilii Plater (od 27), Porzeczkowa, Powojenna, Próżna, Przelotna, Przemysłowa (29, 31, 44), Heleny Radlińskiej, Rybacka, Jana Sabały-Krzeptowskiego, Sporna (80, 82/84), Stalowa, Strykowska (55-115), Tęczowa, Warszawska (1-72a), Zagajnikowa, Żołędziowa.
Grupy parafialne.
Akcja Katolicka, Apostolstwo Modlitwy, asysta, Dziecięce Koło Misyjne, KSM, Katolickie Stowarzyszenie Niepełnosprawnych Archidiecezji Łódzkiej, Kościelne Stowarzyszenie Dobroczynności, ministranci, Rodzina Radia Maryja, schola

</doc>
<doc id="905282" url="https://pl.wikipedia.org/wiki?curid=905282" title="Fox Lake (Illinois)">
Fox Lake (Illinois)

Fox Lake – wieś w hrabstwie Lake County w stanie Illinois, USA. Wieś położona w otoczeniu kilku niewielkich jezior, największe z nich to "Fox Lake".
Demografia.
Według danych z 2000 mieszkało 9178 ludzi, 4046 gospodarstw domowych i 2330 rodzin. Gęstość zaludnienia 482,1 osób/km2.
Skład etniczny:
Grupy wiekowe:

</doc>
<doc id="905284" url="https://pl.wikipedia.org/wiki?curid=905284" title="Richard Montgomery">
Richard Montgomery

Richard Montgomery (ur. 2 grudnia 1736, zm. 31 grudnia 1775) to generał Armii Kontynentalnej w czasie wojny o niepodległość Stanów Zjednoczonych.
Richard Montgomery urodził się 2 grudnia 1736 w miejscowości Swords w hrabstwie Dublin w Irlandii. Był oficerem armii brytyjskiej w czasie wojny siedmioletniej, służąc głównie w Kanadzie i na Karaibach. Został promowany do rangi kapitana w maju 1762 roku. W 1763 roku, po podpisaniu pokoju, przybył wraz ze swoim oddziałem do Nowego Jorku. Wrócił do Europy dwa lata później.
W 1772 roku wystąpił z armii i postanowił na stałe przeprowadzić się do Nowego Jorku. Kupił tam posiadłość ziemską na obecnym terenie dzielnicy Bronx. 
W czasie wojny o niepodległość Stanów Zjednoczonych został generałem Armii Kontynentalnej, walczył głównie w Kanadzie, między innymi zdobył miasto Montreal.
Zginął 31 grudnia 1775 roku podczas bitwy o Quebec rozgrywanej w zamieci śnieżnej. Brytyjczycy rozpoznali jego ciało i godnie go pochowali. W 1818 roku, ciało Richarda Montgomery'ego zostało przeniesione do kaplicy św. Pawła w Nowym Jorku.
Od jego nazwiska pochodzi nazwa kilkunastu hrabstw oraz miejscowości w Stanach Zjednoczonych, między innymi Montgomery, stolica Alabamy.

</doc>
<doc id="905287" url="https://pl.wikipedia.org/wiki?curid=905287" title="Władimir Smirnow">
Władimir Smirnow



</doc>
<doc id="905289" url="https://pl.wikipedia.org/wiki?curid=905289" title="37 mm armata przeciwpancerna Typ 94">
37 mm armata przeciwpancerna Typ 94

Armata Typ 94 – japońska armata przeciwpancerna kalibru 37 mm, używana w okresie II wojny światowej, która weszła do służby w 1936 roku.
W momencie rozpoczęcia wojny była to już broń przestarzała (przebijalność pancerza 30 mm/1000 m
i 40 mm/500 m), w czasie została zastąpiona armatą Typ 97 bazowaną na niemieckim dziale 3,7 cm PaK 36, a w późniejszym czasie armatą Typ 1 47 mm.

</doc>
<doc id="905290" url="https://pl.wikipedia.org/wiki?curid=905290" title="Pomnik Wojciecha Korfantego w Katowicach">
Pomnik Wojciecha Korfantego w Katowicach

__BEZSPISU__
Pomnik Wojciecha Korfantego w Katowicach – odsłonięty 19 czerwca 1999 pomnik Wojciecha Korfantego znajdujący się na placu Sejmu Śląskiego, pomiędzy Śląskim Urzędem Wojewódzkim i Wydziałem Filologicznym Uniwersytetu Śląskiego w Katowicach.
Pomnik znajduje się na miejscu cokołu planowanego pomnika Józefa Piłsudskiego. Autorem pomnika jest rzeźbiarz Zygmunt Brachmański. Na cokole widnieje napis: "Wojciech Korfanty 1873–1939. Jedną tylko wypowiadam prośbę do ludu śląskiego, by pozostał wierny swym zasadom chrześcijańskim i swemu przywiązaniu do Polski". Akt erekcyjny pomnika wmurowano 21 czerwca 1997 w obecności wnuka Korfantego – Feliksa. Przy tej okazji Wojciech Korfanty został pośmiertnie odznaczony Orderem Orła Białego.

</doc>
<doc id="905291" url="https://pl.wikipedia.org/wiki?curid=905291" title="Kabaret pod Egidą">
Kabaret pod Egidą



</doc>
<doc id="905292" url="https://pl.wikipedia.org/wiki?curid=905292" title="Pomnik Żołnierza Polskiego w Katowicach">
Pomnik Żołnierza Polskiego w Katowicach

Pomnik Żołnierza Polskiego w Katowicach – odsłonięty 6 października 1978 roku pomnik znajdujący się na placu Żołnierza Polskiego (osiedle Ignacego Paderewskiego) w Katowicach.
Autorami pomnika byli rzeźbiarz Bronisław Chromy oraz inżynier architekt Jerzy Pilitowski. Na pomniku widnieją nazwy miejsc pól bitewnych z czasów II wojny światowej, jeden z większych górnośląskich pomników. 
Pomnik wykonano z patynowego brązu; waży 80 ton. Zlokalizowano go na specjalnie usypanym sztucznym wzgórzu. Przed pomnikiem istnieje plac, na którym w czasach PRL odbywały się parady i defilady.

</doc>
<doc id="905296" url="https://pl.wikipedia.org/wiki?curid=905296" title="Lubniewsko">
Lubniewsko

Lubniewsko (niem. "Anken See") – jezioro położone na północny wschód od Sulęcina w województwie lubuskim, w powiecie sulęcińskim, w gminie Lubniewice. Jest największym z trzech jezior grupy lubniewickiej. Akwen na dobrze rozwiniętą linię brzegową, wyspę, liczne zatoki i półwyspy, brzegi są wysokie i porośnięte lasami. Wokół akwenu prowadzi szlak pieszy (14,6 km).
Na wschód od jeziora przebiega droga wojewódzka nr 136.

</doc>
<doc id="905297" url="https://pl.wikipedia.org/wiki?curid=905297" title="Andre de Chenier">
Andre de Chenier



</doc>
<doc id="905299" url="https://pl.wikipedia.org/wiki?curid=905299" title="Pomnik Ofiar Katynia w Katowicach">
Pomnik Ofiar Katynia w Katowicach

Pomnik Ofiar Katynia w Katowicach − odsłonięty 24 maja 2001 roku pomnik ku czci oficerów Wojska Polskiego pomordowanych przez Sowietów w czasie II wojny światowej znajdujący się na placu Andrzeja w Katowicach (południowo-wschodnia część placu, vis a vis kościoła garnizonowego), u zbiegu ul. Mikołaja Kopernika i ul. Marii Skłodowskiej-Curie.
Autorami pomnika są rzeźbiarz Stanisław Hochuł oraz architekt Marian Skałkowski. Na cokole-rampie widnieje napis: "Katyń, Charków, Miednoje oraz inne miejsca zagłady na terenach byłego ZSRR. 1940". Rzeźba przedstawia policjanta i dwóch oficerów stojących nad dołem śmierci. Budowa pomnika była inicjatywą Komitetu Budowy Pomnika Ofiar Katynia przy stowarzyszeniu "Rodzina Katyńska" z siedzibą w Katowicach oraz katowickiego oddziału Stowarzyszenia Architektów Polskich.

</doc>
<doc id="905301" url="https://pl.wikipedia.org/wiki?curid=905301" title="Mieczysław Święcicki">
Mieczysław Święcicki

Mieczysław Święcicki (ur. 27 marca 1936 w Sokalu, zm. 5 lutego 2018 w Krakowie) – nazywany "Księciem Nastroju", polski piosenkarz oraz aktor, reżyser, członek i współzałożyciel kabaretu literackiego „Piwnica pod Baranami” (1956).
Życiorys.
Ukończył Technikum Budowlane w Jarosławiu a następnie wydział wokalny Państwowej Wyższej Szkoły Muzycznej w Krakowie. Debiutował w Piwnicy pod Baranami w 1956 w programie "Jezioro trzech wieszczek".
Później grał w Teatrze Starym, Teatrze Rapsodycznym, Teatrze Śląskim im. Stanisława Wyspiańskiego w Katowicach i Teatrze 38.
Po czterdziestopięcioleciu Piwnicy pod Baranami, wrócił do kabaretu z którym związany był aż do śmierci.
W 1963 na Festiwalu Polskiej Piosenki w Opolu otrzymał wyróżnienie za piosenkę "Nie wołaj mnie" (sł. Antoni Słonimski).
Był znanym wykonawcą starych romansów cygańskich i rosyjskich, głównie z repertuaru Aleksandra Wertyńskiego.
Wspominał początki Piwnicy pod Baranami w filmie z cyklu "Rozmowy z Piotrem" Wojciecha Morka z 2011.
W ostatnich latach życia zmagał się z chorobą serca, pomimo to nie rezygnował z występów. W 2014 przeszedł poważną operację. Zmarł nagle, po tym gdy zasłabł na jednej z ulic Krakowa, wracając do domu. Po raz ostatni wystąpił na scenie dzień przed śmiercią, podczas uroczystej kolacji upamiętniającej Roberta Burnsa.
W 2016 otrzymał tytuł Honorowego Obywatela Miasta Jarosławia.
Pogrzeb artysty odbył się 15 lutego. Po mszy świętej w Kościele Mariackim został pochowany w Alei Zasłużonych Cmentarza Rakowickiego. 

</doc>
<doc id="905302" url="https://pl.wikipedia.org/wiki?curid=905302" title="SS Cristoforo Colombo">
SS Cristoforo Colombo

Cristoforo Colombo – włoski turbinowy statek pasażerski armatora "Società di Navigazione Italia" zbudowany w roku 1954 przez stocznię "Ansaldo S.A." z Genui i wprowadzony na linię nowojorską (jednostką bliźniaczą był SS Andrea Doria). Koncepcja konstrukcyjna "Cristoforo Colombo" była wyrazem nowej architektury okrętowej tzw. "szkoły włoskiej". Znajdowały się na nim telefony umożliwiające bezpośrednie uzyskanie połączenia z lądem (pierwsze zastosowanie na liniowcach transatlantyckich). Wystrój wewnętrzny został wyposażony w dzieła sztuki współczesnej, koncepcyjnie wzmocniony wizualnie specyficznymi efektami świetlnymi. Na pokładzie znajdowały się liczne bary, czytelnie, kawiarnie, palarnie, sale do gry i salony. Na rufie statku znajdowały się ułożone tarasowo trzy baseny ze sztucznymi "plażami" zwane potocznie "lido". Ze względu na rosnącą konkurencję transatlantyckich połączeń lotniczych statek przeszedł na linię południowoamerykańską. Sprzedany Wenezueli z przeznaczeniem na pływający hotel a niedługo potem złomowany na Tajwanie (w 1982 roku).

</doc>
<doc id="905303" url="https://pl.wikipedia.org/wiki?curid=905303" title="Konrad Winkler (narciarz)">
Konrad Winkler (narciarz)

Konrad Winkler (ur. 17 lutego 1955 w Neuhausen) – niemiecki kombinator norweski reprezentujący NRD, dwukrotny medalista olimpijski, trzykrotny medalista mistrzostw świata oraz dwukrotny medalista mistrzostw świata juniorów.
Kariera.
Pierwszy sukces w karierze osiągnął w 1974 roku, kiedy wywalczył indywidualnie złoty medali na mistrzostwach świata juniorów w Autrans. Rok później w tej samej kategorii wiekowej zdobył srebrny medal, ustępując tylko Tomowi Sandbergowi z Norwegii. Już w 1976 roku wziął udział w igrzyskach olimpijskich w Innsbrucku, gdzie sięgnął po brązowy medal. Po skokach zajmował czwarte miejsce, jednak w biegu zdołał zyskać jedną pozycję i wskoczyć na podium. Wyprzedzili go tylko jego rodak Ulrich Wehling oraz reprezentant RFN Urban Hettich.
W 1978 roku wystartował na mistrzostwach świata w Lahti, gdzie wywalczył złoty medal. Po konkursie skoków był drugi, ponownie jednak dobra postawa w biegu pozwoliła mu na awans. Na podium wyprzedził Rauno Miettinena z Finlandii oraz Ulricha Wehlinga. Kolejny sukces osiągnął na igrzyskach olimpijskich w Lake Placid w 1980 roku, gdzie ponownie był trzeci. Tym razem przed nim znaleźli się Wehling oraz Jouko Karjalainen z Finlandii. Ostatnią dużą imprezą w jego karierze były mistrzostwa świata w Oslo w 1982 roku. W zawodach indywidualnych był drugi, przegrywając walkę o złoty medal z Sandbergiem o zaledwie 0,040 pkt, a swego rodaka Uwe Dotzauera, który zajął trzecie miejsce wyprzedził o 0.105 pkt. Na tych samych mistrzostwach wspólnie z Güntherem Schmiederem i Uwe Dotzauerem zdobył złoty medal w sztafecie.
Ponadto Winkler był dwukrotnie mistrzem NRD w 1980 i 1982 roku oraz pięciokrotnie wicemistrzem, w latach: 1975, 1976, 1977, 1978 i 1979.

</doc>
<doc id="905313" url="https://pl.wikipedia.org/wiki?curid=905313" title="Sekula Drljevic">
Sekula Drljevic



</doc>
<doc id="905318" url="https://pl.wikipedia.org/wiki?curid=905318" title="Mirosław Obłoński">
Mirosław Obłoński

Mirosław Obłoński ("Miki" Obłoński; ur. 17 lipca 1938 w Warszawie) – polski autor tekstów, piosenkarz, artysta Piwnicy pod Baranami.
Życiorys.
Ukończył historię sztuki na Uniwersytecie Jagiellońskim. Na Festiwalu Polskiej Piosenki Opole 1964 otrzymał I nagrodę wraz z Piwnicą pod Baranami, na Opolu 1965 wspólnie z Ewą Sadowską wyróżnienie za piosenkę "Niebieska patelnia". Od 1973 współpracował z Redakcją Rozrywki OTV Kraków. W 1985 uzyskał eksternistyczny dyplom aktora. Pracował jako koordynator pracy artystycznej, redaktor programowy i zastępca dyrektora, m.in. w Teatrze im. Jana Kochanowskiego w Opolu, Teatrze STU i Starym Teatrze w Krakowie.
Od 2003 na emeryturze, nadal występuje w Piwnicy pod Baranami.
Wspominał początki Piwnicy pod Baranami w filmie z cyklu "Rozmowy z Piotrem" (2011) zrealizowanym przez Wojciecha Morka.

</doc>
<doc id="905321" url="https://pl.wikipedia.org/wiki?curid=905321" title="Niezależne Państwo Czarnogórskie">
Niezależne Państwo Czarnogórskie

Niezależne Państwo Czarnogórskie (czarn. "Nezavisna Država Crna Gora") – państwo marionetkowe utworzone przez państwa Osi po inwazji na Jugosławię w kwietniu 1941 r.
Historia.
Obszar Czarnogóry i Sandżaku zajęły wojska włoskie. Już 17 kwietnia 1941 r. nacjonalista czarnogórski, Sekula Drljević utworzył w Cetyni, historycznej stolicy Królestwa Czarnogóry, kolaborujący z Włochami Tymczasowy Komitet Administracyjny Czarnogóry (Comitato per la Liberazione del Montenegro). W jego skład weszli ponadto: Luka Rasković, b. oficer armii czarnogórskiej, Abdullah Turković i Włoch dr Luigi Baldini. 19 kwietnia powstał tymczasowy Komitet Administracyjny (Administrativni Komitat) złożony z czarnogórskich działaczy niepodległościowych (Jovo Popović, b. minister, Dušan Vučinić, prawnik i jeden z przywódców Zelenaši, Bogdan Jvanović, dr Jovan Klišić, Savo Milutinović, Petar Lompar, dr Ivo Jovičević). Publikowano pismo "Glas Crnogorca" opowiadające się za restauracją Królestwa Czarnogóry za zgodą Włochów. 24 kwietnia książę Serafino Mazzolini został powołany na stanowisko cywilnego gubernatora Czarnogóry. Od 22 maja działała przy jego urzędzie Czarnogórska Rada Doradcza (Consulta Montenegrina), która zastąpiła Komitet Administracyjny. Jej członkami zostali: Mihailo Ivanović jako honorowy prezydent (b. jugosłowiański parlamentarzysta), Jovo Popović (b. parlamentarzysta i dyplomata), Dušan Vučinić, Sekula Drljević, Simo Martinović (duchowny).
Pierwszym pretendentem do objęcia tronu czarnogórskiego był książę Mihailo, syn księcia Mirko i bratanek włoskiej królowej Eleny. Jednakże zrezygnował z tego prawa. Tak samo stało się z kolejnym kandydatem, księciem Nikolą. W tej sytuacji postanowiono uczynić regentem króla Włoch Wiktora Emanuela III. W tym celu 12 lipca w Cetyni rozpoczęło obrady Zgromadzenie Konstytucyjne (Skupština) złożone z 65 członków, wybranych przez S. Mazzoliniego, na czele z M. Ivanoviciem. Ogłosiło ono „Deklarację Restauracji Królestwa Czarnogóry”, powiązanego unią z Serbią, zaoferowano królowi Włoch urząd regenta, który miał proklamować Statut Królestwa (opracowany przez włoskiego prawnika Carlo Alberto Bigginiego w Rzymie). W przypadku nie znalezienia właściwego kandydata tron miał objąć Wiktor Emanuel III. 
Nowe marionetkowe władze nie zdołały przejąć kontroli nad obszarem Czarnogóry i Sandżaku, gdyż 13 lipca wybuchło powstanie przeciwko profaszystowskim rządom z inicjatywy partyzantki komunistycznej i serbskich czetników. W rezultacie 26 lipca pełnię władzy wojskowej i cywilnej przejął gen. Alessandro Pirzio Biroli, dowódca wojsk okupacyjnych, który 3 października został mianowany Gubernatorem Czarnogóry. 12 sierpnia zaproponował przyłączenie Czarnogóry do Włoch, ale Benito Mussolini odmówił. W tej sytuacji 17 sierpnia utworzył Sekretariat Spraw Wewnętrznych Czarnogóry (Segretariato per gli Affari Civili del Montenegro) w składzie 11 ministrów. Natomiast 8 grudnia powołał Cywilną Administrację Czarnogóry (Amministrazione Civile del Montenegro), która znajdowała się całkowicie pod włoską kontrolą. Weszli do niej: Tomo Kalodjera, Radule Dragović, Marko Plemenac, Milan Gvozdenović, Stanko Prva, Bogdan Ivanović, Juraj Slapničar, Milivoje Milošević i Anton Luković. Tymczasem wojna domowa spowodowała całkowity chaos w Niezależnym Państwie Czarnogórskim; postępy partyzantów były tak duże, że Włosi i podporządkowane im marionetkowe władze czarnogórskie nie kontrolowały większości terytorium kraju (poza rejonem miejscowości Podgorica, Nikšić i Cetynia). W rezultacie włoskie wojska okupacyjne były stale wzmacniane, dochodząc ostatecznie do ośmiu dywizji piechoty. 24 lipca lub 5 sierpnia 1942 r. gen. A. Pirzio Biroli zawarł porozumienie z czetnickim generałem Blažo Đukanoviciem. Na jego mocy przedstawiciele serbskich czetników i czarnogórskich Zelenaši weszli w skład Centralnego Komitetu Narodowego (Comitato Centrale Nazionalista), na czele którego stanął gen. B. Đukanović. 
Po ogłoszeniu przez Włochy rozejmu i wyjściu z wojny we wrześniu 1943 r., ich miejsce zajęli Niemcy. 10 listopada powołali Czarnogórską Administrację Narodową na czele z Ljubo Vuksanoviciem. W odpowiedzi komunistyczny Narodowy Komitet Wyzwolenia Czarnogóry powołał w miejscowości Kolašin Terytorialną Radę Antyfaszystowską (Zemaljsko Antifašističko Vijeće), która ogłosiła, że po wyzwoleniu Czarnogóra będzie równorzędną jednostką w przyszłym federalnym państwie jugosłowiańskim. Decyzja ta została potwierdzona przez II Zjazd ZAVNO 16 lutego 1944 r., który odbył się po Zjeździe AVNOJ w Jajce 29-30 listopada 1943 r. z udziałem przedstawicieli z wszystkich części Jugosławii. W tym czasie na obszarze Czarnogóry trwała szczególnie brutalna i zacięta walka pomiędzy miejscową komunistyczną partyzantką podległą Josipowi Broz Ticie a serbskimi czetnikami, którzy tworzyli tzw. Królewskie Wojska Jugosłowiańskie w Ojczyźnie (Kraljevska Jugoslovenska Vojska u Otadžbini) na czele z płk. Dragoljubem Mihailoviciem. Jednakże po cofnięciu dla nich poparcia przez zachodnich aliantów w 1944 r. zdecydowaną przewagę zaczęli szybko zyskiwać komuniści. W II poł. 1944 r. zaktywizowali oni znacznie operacje partyzanckie przeciwko Niemcom i ich kolaborantom. W okresie listopada-grudnia wszystkie miasta na wybrzeżu i w centralnej części Czarnogóry zostały wyzwolone. 
Działalność czarnogórskich separatystów przeniosła się poza obszar Czarnogóry. Wiosną 1945 r. S. Drljević, aresztowany przez Włochów jeszcze w październiku 1941 r. i przebywający na wygnaniu, przybył do Zagrzebia, gdzie w porozumieniu z władzami Niezależnego Państwa Chorwackiego, utworzył w lipcu Radę Państwową Czarnogóry (Crnogorsko drzavno vijece). Próbował uzyskać wsparcie Niemców, ale z niewielkimi skutkami. Podjął wówczas próby sformowania przy pomocy ustaszy konspiracyjnej formacji zbrojnej, za pomocą której mógłby zrealizować swoje zamierzenia dotyczące Czarnogóry. W tym celu skontaktował się z czetnickim dowódcą i wojewodą Pavle Đurišiciem, który był komendantem sił czetnickich w Czarnogórze. 22 marca w miejscowości Doboj w Sandżaku doszło do zawarcia wspólnej umowy, na podstawie której P. Đurišić uznał Radę Państwową Czarnogóry za tymczasowy organ rządzący, a jego oddziały zostały przemianowane na Czarnogórską Armię Narodową (Crnogorska narodna vojska) z nim jako operacyjnym dowódcą i S. Drljeviciem jako głównodowodzącym. W zamian S. Drljević miał zapewnić czetnikom bezpieczne przejście do Słowenii. W rzeczywistości było to porozumienie czysto taktyczne. Jednakże kiedy 2 tygodnie później czetnicy próbowali przemaszerować do Słowenii, zostali otoczeni i rozbrojeni przez Chorwatów, którzy podporządkowali ich swojemu dowództwu i skierowali do walki z komunistyczną partyzantką.

</doc>
<doc id="905324" url="https://pl.wikipedia.org/wiki?curid=905324" title="SS Leonardo da Vinci">
SS Leonardo da Vinci

Leonardo da Vinci – włoski turbinowy statek pasażerski armatora "Società di Navigazione Italia" zbudowany w roku 1960 przez stocznię "Ansaldo S.A." z Genui i wprowadzony na linię nowojorską (w miejsce utraconego SS Andrea Doria). Koncepcja konstrukcyjna "Leonardo da Vinci" była kontynuacją nowej architektury okrętowej tzw. "szkoły włoskiej". Statek wyruszył w podróż dziewiczą z Genui przez Neapol i Cannes do Nowego Jorku w lipcu 1960 roku. Wszystkie kabiny posiadały pełną klimatyzację z własną regulacją. Na pokładzie funkcjonowała radiowa rozgłośnia pokładowa nadająca trzy różne programy i po raz pierwszy pokładowe studio telewizyjne (nadające audycje z zewnątrz oraz ze statku). Na rufie statku znajdowały się ułożone tarasowo trzy baseny ze sztucznymi "plażami" zwane potocznie "lido". Statek dysponował również nowocześnie wyposażonym szpitalem i własną redakcją i drukarnią wydającą dziennik "Corriere del Mare / Kurier Morski". Ze względu na rosnącą konkurencję transatlantyckich połączeń lotniczych statek przeszedł na linię południowoamerykańską. W dniu 4 lipca 1980 roku na wycofanym z eksploatacji statku wybuchł pożar, który w ciągu czterech dni strawił go w całości, powodując w końcu przewrócenie się wypalonego kadłuba.

</doc>
<doc id="905328" url="https://pl.wikipedia.org/wiki?curid=905328" title="Rozkład t">
Rozkład t



</doc>
<doc id="905329" url="https://pl.wikipedia.org/wiki?curid=905329" title="Rozkład T">
Rozkład T



</doc>
<doc id="905331" url="https://pl.wikipedia.org/wiki?curid=905331" title="Rozkład t Studenta">
Rozkład t Studenta



</doc>
<doc id="905333" url="https://pl.wikipedia.org/wiki?curid=905333" title="Luitpold Znojemski">
Luitpold Znojemski

Luitpold Znojemski, Lupold, Lutold, czes. Litold, (zm. 15 marca 1112) – pochodzący z czeskiej dynastii Przemyślidów książę morawski na Znojmie 1092-1099 oraz 1101-1112.
Syn księcia czeskiego Konrada I i Wirpirki, brat Oldrzycha księcia morawskiego. Jego żoną była Ida (Uda) córka Leopolda II margrabiego Austrii z dynastii Babenbergów, zmarła w 1115 r. 
Ich jedynym synem był Konrad II Znojemski (zm. po 1161)

</doc>
<doc id="905337" url="https://pl.wikipedia.org/wiki?curid=905337" title="Prowincja Chumphon">
Prowincja Chumphon

Chumphon (taj. ชุมพร) – jedna z prowincji ("changwat") Tajlandii. Sąsiaduje z prowincjami Prachuap Khiri Khan, Surat Thani i Ranong oraz z Mjanmą (prowincja Taninthayi).

</doc>
<doc id="905341" url="https://pl.wikipedia.org/wiki?curid=905341" title="Prowincja Krabi">
Prowincja Krabi

Krabi (taj. กระบี่) – jedna z prowincji ("changwat") Tajlandii. Sąsiaduje z prowincjami Phang Nga, Surat Thani, Nakhon Si Thammarat i Trang. Prowincja leży nad morzem Andamańskim, na którym leży wyspa i prowincja Phuket.

</doc>
<doc id="905345" url="https://pl.wikipedia.org/wiki?curid=905345" title="Jezioro Lubniewickie">
Jezioro Lubniewickie



</doc>
<doc id="905351" url="https://pl.wikipedia.org/wiki?curid=905351" title="Armata Type 1 47 mm">
Armata Type 1 47 mm



</doc>
<doc id="905352" url="https://pl.wikipedia.org/wiki?curid=905352" title="Fontanna Orła Białego w Szczecinie">
Fontanna Orła Białego w Szczecinie

Fontanna Orła Białego w Szczecinie – znajduje się na pl. Orła Białego. Projekt najstarszej zachowanej barokowej fontanny wykonał berliński architekt Johann Friedrich Grael. Zrealizowany został w latach 1729–1732 został przez rzeźbiarza Johanna Konrada Kocha oraz kamieniarza Angerera.
Historia.
Uruchomiona 15 sierpnia 1732 roku, fontanna stanowiła jednocześnie pierwszy fragment wodociągu szczecińskiego. W roku 1866 została przeniesiona na obecne miejsce (pierwotnie znajdowała się przy kamienicach nr 18 – 19 od strony ulicy Koński Kierat). W czasie II wojny światowej zasypano fontannę żwirem i piaskiem, aby uchronić ją od zniszczenia. Fontana przetrwała II wojnę światową w formie kopca. Remont kapitalny fontanny przeprowadzono w latach 1990–1992 i ponownie w latach 2005–2006. Odrestaurowano fundamenty fontanny oraz zrekonstruowano żelazne ogrodzenie, które stało przed wojną. Ponowne uruchomienie Fontanny Orła Białego nastąpiło 8 kwietnia 2006 roku.
Forma.
Barokowa fontanna została wykonana w piaskowcu. W dolnej części znajduje się misa w kształcie czterolistnej koniczyny, ze żłobionymi ścianami zewnętrznymi. Główna część fontanny, znajdująca się pośrodku misy, ma kształt czworobocznego trzonu. Na każdym z boków widoczne są półokrągłe nisze z maszkaronami (w części górnej) i przytwierdzonymi u ich dołu misami w kształcie konchy. Narożniki trzonu wzmocnione są postumentami (u dołu), a u góry – misami (również w kształcie muszli). Na szczycie fontanny znajduje się misa ze stosem kamieni, na której spoczywa rzeźba orła z rozpostartymi skrzydłami.

</doc>
<doc id="905353" url="https://pl.wikipedia.org/wiki?curid=905353" title="Jezioro Nakońskie">
Jezioro Nakońskie



</doc>
<doc id="905354" url="https://pl.wikipedia.org/wiki?curid=905354" title="7402">
7402

SN 7402 – jeden z pierwszych cyfrowych układów scalonych zawierający w swym wnętrzu cztery dwuwejściowe bramki NOR. Układ umieszczany jest w obudowie o 14 wyprowadzeniach, zazwyczaj DIP14 lub SMD. W czasach dominacji technologii TTL (a zatem na przełomie lat siedemdziesiątych i osiemdziesiątych) był to jeden z podstawowych elementów tworzących cyfrowe układy elektroniczne.
Układy o tej samej funkcji mogą różnić się technologią wykonania i przez to podstawowymi parametrami, jak np. 74LS02, 74HCT02, 74F02. W Polsce układ ten był produkowany przez firmę CEMI pod nazwą UCY 7402.

</doc>
<doc id="905355" url="https://pl.wikipedia.org/wiki?curid=905355" title="SS America II">
SS America II

SS America – amerykański turbinowy statek pasażerski armatora United States Lines (USL).
Linie USL miały przed wojną dwa starsze liniowce: „President Roosevelt” i „President Harding” (oba z roku 1922, 14 127 BRT, prędkość 18 w.) oraz dwa nowsze: „Manhattan” (1932, 24 289 BRT, 20 w.) i „Washington” (1933, 24 289 BRT, 20 w.); wszystkie obsługiwały linię Nowy Jork – Hamburg. Od września 1939 roku – wobec ogłoszenia neutralności przez Stany Zjednoczone – rejsy do Wielkiej Brytanii, Francji i Niemiec zostały wstrzymane, a oba nowsze liniowce zaczęły kursować do Genui. Jednak 10 czerwca 1940 roku Włochy przystąpiły do wojny i kierunek europejski przestał istnieć.
Tymczasem na krótko przed wybuchem wojny w Europie USL zamówiły w stoczni w Newport News (Wirginia) nowy liniowiec, który miał się stać następcą poniemieckiego „Leviathana”, największego, lecz już wysłużonego amerykańskiego statku pasażerskiego.
Historia i rejsy.
Dwuśrubowy turbinowiec, unowocześniona wersja SS „Manhattan”, został zwodowany 31 sierpnia 1939 w stoczni Newport News Shipbuilding, a oddany do eksploatacji rok później. Zewnętrzna koncepcja konstrukcyjna statku nawiązywała wyglądem do konserwatywnych rozwiązań lat dwudziestych propagujących wysokie kominy, rozwiązania techniczne stały już jednak na poziomie lat czterdziestych. Był statkiem kosztownym (koszty budowy wyniosły 17,5 miliona USD = 293,5 mln w roku 2015), a nawet luksusowym, przeznaczonym dla zamożnych pasażerów.
Statek miał długi ciąg pomieszczeń dziennych z wielkim salonem wysokości dwóch kondygnacji, salę balową, dużą palarnię, kilka barów, bibliotekę i sklepy (wszystkie pomieszczenia ogólnodostępne zostały udekorowane pracami ówczesnych amerykańskich artystów z Dorothy Marckwald na czele). „America” miała 1050 miejsc pasażerskich, z czego 516 w I klasie, 371 w klasie kabinowej i 163 w klasie III.
Ze względu na wybuch wojny w Europie statek był wykorzystywany w latach 1940–1941 jako wycieczkowiec. Po japońskim ataku na Pearl Harbor został przebudowany na transportowiec wojskowy i przeznaczony do transportu wojsk alianckich pod nową nazwą „West Point” z burtową sygnaturą taktyczną United States Navy „AP23” (w sumie statek przewiózł ponad pół miliona żołnierzy).
14 listopada 1946 przebudowany statek (pojemność wzrosła do 33 961 BRT) powrócił do żeglugi liniowej na trasie Nowy Jork – Hawr – Southampton – Brema, którą obsługiwał – robiąc średnio 24,5 w. – wspólnie z nowym liniowcem SS „United States” do roku 1963. W roku 1964 został sprzedany greckiemu armatorowi D. Chandrisowi i przechrzczony na „SS Australis” (rejsy wyłącznie wycieczkowe jako jednoklasowiec o 2300 miejscach pasażerskich).
Wrak.
Statek został ponownie sprzedany w 1994 roku z przeznaczeniem na hotel lub więzienie w Tajlandii. Zmieniono nazwę statku na „American Star” i przy pomocy ukraińskiego holownika rozpoczęto holowanie kadłuba z Grecji do Phuket. Podczas sztormu na Atlantyku nastąpiło zerwanie liny holowniczej. Próby jej ponownego podłączenia nie powiodły się i 17 stycznia 1994 szkieletowa załoga została ewakuowana przez śmigłowiec. „American Star” osiadł na plaży Garcey na zachodnim wybrzeżu Fuerteventury (Wyspy Kanaryjskie) . Po jakimś czasie część rufowa oderwała się od dziobowej, odpłynęła w głąb oceanu i zatonęła.
Część dziobowa przewróciła się w 2005 roku. Jesienią 2007 roku z wody wystawały już jedynie niewielkie fragmenty burty. Obecnie wrak znajduje się całkowicie pod wodą.

</doc>
<doc id="905359" url="https://pl.wikipedia.org/wiki?curid=905359" title="Leonid Kizim">
Leonid Kizim

Leonid Denisowicz Kizim, ros. Леонид Денисович Кизим (ur. 5 sierpnia 1941 w Krasnym Łymanie, obwód doniecki, zm. 14 czerwca 2010), generał pułkownik lotnictwa, radziecki kosmonauta, Lotnik Kosmonauta ZSRR.
Loty załogowe.
27 listopada 1980 z kosmodromu Bajkonur wystrzelono załogowy pojazd kosmiczny Sojuz T-3. Na pokładzie statku znaleźli się: dowódca – Leonid Kizim, inżynier pokładowy – Oleg Makarow oraz kosmonauta-badacz – Giennadij Striekałow. Była to pierwsza trzyosobowa misja od czasu tragicznie zakończonego lotu Sojuza 11. W drugim dniu lotu doszło do połączenia ze stacją kosmiczną Salut 6. Po przejściu na jej pokład kosmonauci rozpoczęli prace remontowe i konserwacyjne systemów stacji. M. in naprawili systemy: podtrzymywania życia, elektryczny, telemetryczny i paliwowy. Poza tym program lotu obejmował testy nowego statku typu Sojuz T. 10 grudnia 1980, po blisko 13 dobach, statek wylądował pomyślnie w odległości około 130 km od Dżezkazganu.
Do swojego drugiego lotu w kosmos Kizim wystartował 8 lutego 1984. Był dowódcą statku kosmicznego Sojuz T-10, na pokładzie którego dotarli do stacji Salut 7 członkowie trzeciej stałej załogi. Poza Kizimem znaleźli się w niej: inżynier pokładowy Władimir Sołowjow oraz kosmonauta-badacz Oleg Atkow. Dzień później kosmonauci przeszli na pokład stacji orbitalnej. Przebywali na niej do 2 października 1983. W tym czasie przyjęli dwie załogi odwiedzające, które przybyły na pokładach Sojuza T-11 (załoga radziecko-indyjska Małyszew, Striekałow i Sharma) i Sojuza T-12 (Dżanibekow, Sawicka i Wołk). Po raz pierwszy na stacji pracowało jednocześnie 6 kosmonautów. Podczas lotu poza badaniami naukowo-technicznymi oraz medyczno-biologicznymi Kizim sześciokrotnie wychodził na zewnątrz stacji – 23 kwietnia, 26 kwietnia i 29 kwietnia, 4 maja i 18 maja oraz 8 sierpnia 1984. W sumie poza Salutem-7 spędził 22 godziny i 50 minut. Kapsuła Sojuza T-11 wylądowała z kosmonautami 145 km SE od Dżezkazganu.
13 marca 1986 w kierunku nowej stacji kosmicznej Mir wystrzelono statek kosmiczny Sojuz T-15. Załogą dowodził Leonid Kizim, a inżynierem pokładowym był Władimir Sołowjow. Kosmonauci dotarli do Mira 15 marca i byli jego pierwszą stałą załogą. Przez 53 dni Kizim i Sołowjow przyjęli i rozładowali dwa statki transportowe: Progress 25 i 26. Poza tym na krótko do kompleksu orbitalnego przycumował nowy statek – Sojuz TM (pierwszy testowy lot jeszcze bez załogi). W dniach 5 maja-6 maja 1986 kosmonauci na pokładzie Sojuza T-15 dokonali pierwszego przelotu pomiędzy dwiema stacjami kosmicznymi. Dotarli bowiem do zespołu orbitalnego Salut 7 – Kosmos 1686, na którym przebywali przez kolejne 50 dni, aż do 25 czerwca. W tym czasie Kizim dwukrotnie wychodził poza stację. Miało to miejsce 28 maja i 31 maja a łączny czas obu spacerów kosmicznych wyniósł blisko 9 godzin. Po zakonserwowaniu urządzeń stacji ponownie powrócili na pokład Mira. Powrót na Ziemię, w rejonie miasta Arkałyk, nastąpił 16 lipca 1986. Podczas tej misji kosmonauci przygotowali nową stację dla przyszłych długoterminowych lotów. Była to jedna z najbardziej udanych wypraw w radzieckim programie kosmicznym.

</doc>
<doc id="905361" url="https://pl.wikipedia.org/wiki?curid=905361" title="Materiały gemmologiczne">
Materiały gemmologiczne

Materiały gemmologiczne możemy podzielić na:
W gemmologii używany jest także termin imitacja na określenie materiału naturalnego lub syntetycznego, którego przeznaczeniem jest naśladowanie określonego materiału naturalnego, choć niekiedy różnią się one znacznie pod względem składu chemicznego i struktury od naśladowanego materiału. Niektóre z tych materiałów bywają sztucznie modyfikowane traktowaniem w celu lepszego upodobnienia się do pierwowzoru.

</doc>
<doc id="905362" url="https://pl.wikipedia.org/wiki?curid=905362" title="So Yesterday">
So Yesterday

So Yesterday – piosenka nagrana przez Hilary Duff na jej drugi album "Metamorphosis" (2003). Wydana jako pierwszy singel promujący płytę 29 lipca 2003 w USA. Numerem #42 w Billboard Hot 100. W pierwszej dziesiątce w Australii, Francji i Wielkiej Brytanii, gdzie został wydany jako debiutancki singel. Piosenka została napisana przez Lauren Christy, Scott Spock, Graham Edwards, Hilary Duff i Charlie Midnight, a wyprodukował ją Andre Recke.
Teledysk.
Na teledysku do singla, Duff nabija się z byłego chłopaka, aby powiedzieć mu, że zerwali, i że z nimi koniec. Po kradzieży jego ubrań z plaży, spędza kilka dni na anonimowym podrzucaniu zdjęć, które pokazują przypadkowych nieznajomych noszących jego T-shirt, do jego skrzynki pocztowej. Jego dezorientacja zmienia się w osłupienie, gdy otrzymuje finałową paczkę zawierającą jego koszulkę i zdjęcie przedstawiające Duff w bluzce z napisem "you're so yesterday" (ang. "jesteś taki wczorajszy").
Teledysk był kręcony głównie w okolicach Venice Beach i Marina del Rey. Reżyserem był Chris Applebaum, obraz po raz pierwszy został pokazany w programie "Making The Video" na kanale MTV 26 lipca 2003.
Później został numerem #9 w "Total Request Live", ale osiągnął szczyt po 27 dniach odliczania. Teledysk ostatni raz pokazał się na liście 8 października 2003 jako numer #2. Był również pokazywany na MuchMusic.
Remiksy i pozostałe informacje.
Piosenka znalazła się na płytach "Planet Pop, Vol. 6", ', ' i albumie kompilacyjnym Duff "Most Wanted" wydanym w 2005 roku. Remiksy "So Yesterday" zawierają "Thunderpuss" remix i dance remix.
Rankingi.
Piosenka debiutowała na Billboard Hot 100 jako numer #53, gdzie została przez dwa tygodnie. W następnym tygodniu spadła dwie pozycje (#55), gdzie została przez kolejny tydzień. W następnym tygodniu spadło na pozycję #73, ale następnie powoli wzrastała do osiągnięcia numeru #42 pięć tygodni później, później spędziła jeszcze 10 tygodni na liście i wypadła z rankingu. W Australii piosenka debiutowała jako numer 39. Po ośmiu tygodniach przebywania na liście zajęła #8 pozycję; po spadku sprzedaży piosenka stopniowo spadała aż wypadła z top 50, 20 tygodni po debiucie. Singel był na 49. pozycji w rankingu najlepiej sprzedających się w Australii w 2003 roku. Piosenka została także ogłoszona platynową w 2004 roku. Piosenka znalazła się w pierwszej dziesiątce w wielu europejskich państwach takich, jak: Holandia, Francja, Irlandia czy Wielka Brytania.

</doc>
<doc id="905366" url="https://pl.wikipedia.org/wiki?curid=905366" title="Pomnik Józefa Piłsudskiego w Katowicach">
Pomnik Józefa Piłsudskiego w Katowicach

Pomnik Marszałka Józefa Piłsudskiego – odsłonięty w 1993 r. pomnik Józefa Piłsudskiego znajdujący się na placu Bolesława Chrobrego, przed frontonem gmachu Śląskiego Urzędu Wojewódzkiego w Katowicach. Pomnik ustawiono tyłem do gmachu dawnej Wojewódzkiej Rady Związków Zawodowych (obecnie Urząd Marszałkowski Województwa Śląskiego).
Autorem pomnika jest chorwacki rzeźbiarz Antun Augustinčić, który wyrzeźbił m.in. stojącą w ogrodach ONZ w Nowym Jorku "Statuę Pokoju". Pomnik zamówiło społeczeństwo Górnego Śląska jeszcze przed II wojną światową. Posąg z brązu nie dotarł jednak do Polski w 1939. Przez wiele lat stał w muzeum rzeźbiarza najpierw w Jugosławii, a następnie w Chorwacji. W czasach komunistycznych postać marszałka była swego rodzaju "tabu". Monument trafił do Katowic dopiero w 1990. Poddano go pracom konserwatorskim. Przed postawieniem pomnika zasypano olbrzymią niedziałającą fontannę w kształcie "vesica piscis", która znajdowała się na placu Chrobrego. W 1998 postać Piłsudskiego na koniu ustawiono na 6-metrowym cokole. Pierwotnie cokół miał być otoczony grupą rzeźb: powstańcy śląscy oraz Ślązaczka z martwym synem powstańcem.
Rzeźba przedstawia marszałka siedzącego na koniu (przedstawiono go na ogierze, chociaż wiadomo, iż dosiadał zawsze klaczy – "Kasztanki"). W prawej dłoni trzyma szablę. Na cokole od strony ul. Jagiellońskiej widnieje napis: "Józef Piłsudski 1867–1935"; od strony ul. J. Lompy: "Konny posąg Józefa Piłsudskiego został sprowadzony z Chorwacji do Katowic w 1991 roku z inicjatywy Międzystowarzyszeniowej Komisji Związków Twórczych SH, SARP i TUI staraniem rządu, władz województwa i miasta, ustawiony tymczasowo w 1993 roku w miejscu pierwotnej lokalizacji, w 1998 roku wyniesiony na cokół". W roku 1994 szabla Piłsudskiego zniknęła. Podejrzewano kradzież. Odnalazły ją później dzieci bawiące się w krzakach w pobliżu pomnika.

</doc>
<doc id="905374" url="https://pl.wikipedia.org/wiki?curid=905374" title="Bosman 8">
Bosman 8

Bosman 8 – ośmiobitowy mikrokomputer opracowany na Politechnice Gdańskiej w 1986 roku, a następnie produkowany w latach 1988-89 w Zakładzie Produkcji Doświadczalnej Sprzętu Elektronicznego w gdańskim Unimorze. Komputer współpracował z terminalem AN-2001 lub ANG-3001. Wyprodukowano tysiąc sztuk.
Matex ANC-4512.
Koncepcja komputera Bosman powstała na Politechnice Gdańskiej około 1984 roku. Kilka lat wcześniej, dla przemysłu okrętowego, zaprojektowano na uczelni terminal znakowy AN-2000, potem Unimor rozpoczął produkcję monitorów M156. W ten sposób narodził się pierwowzór "Bosmana". W zasadzie konstrukcyjnie (oraz nawet stylistycznie) był tym samym, co on, ale jego producentem nie był Unimor. W 1986 roku produkcję zaprojektowanej na PG maszyny rozpoczęło gdańskie przedsiębiorstwo Matex, zaś komputer nazwano ANC-4512. Firma wyprodukowała ok. 200 komputerów, po czym produkcja została przeniesiona do Unimoru.
Oprogramowanie.
System operacyjny: CPM/R (zgodny z CP/M 2.2); podstawowa część systemu zapisana w ROM-ie; programy usługowe na dyskietce.
Cena.
Komputer ze stacją dysków w 1988 roku kosztował 1 300 000 zł.

</doc>
<doc id="905375" url="https://pl.wikipedia.org/wiki?curid=905375" title="Wasyl Nahirnyj">
Wasyl Nahirnyj

Wasyl Nahirnyj, ukr. Василь Степанович Нагірний (ur. 11 stycznia 1848 we wsi Hirne w powiecie stryjskim, zm. 25 lutego 1921 we Lwowie) – ukraiński architekt i działacz społeczny.
Założyciel towarzystw: Sławija, Narodna Torhiwla, Sokił, Zoria, Dnister, Narodna Hostinicia, Towarystwo dla rozwoju ruskoj sztuki. Lista zaprojektowanych przez niego budynków liczy kilkaset obiektów, wśród których znajdują się cerkwie, kaplice, budynki parafialne, budynki użyteczności publicznej i prywatne.
Życiorys.
Urodził się w rodzinie średniozamożnych gospodarzy – Stepana i Anny z Hryniowskich. Jego matka zmarła, kiedy miał półtora roku. Po powtórnym ożenku ojca, jego opiekunką została babcia ze strony ojca, która była jego opiekunką i doradczynią. Zaszczepiła wnukowi miłość do własnej wiary i narodu.
Lata szkolne.
Po czterech latach uczęszczania do wiejskiej szkoły, ojciec odwiózł go zimą 1859 do szkoły w Stryju, zapisując go na drugi kurs pierwszej klasy.
Będąc w I klasie szkoły stracił ojca, i musiał sam się utrzymywać, zarabiając korepetycjami.
Po ukończeniu trzech klas szkoły, w 1866 Wasyl wyjechał do Lwowa z zamiarem ukończenia czwartej klasy.
Przyjechawszy do Lwowa, nie mając pieniędzy na utrzymanie, został przyjęty do nowo powstałej bursy, utworzonej przez Narodnyj Dim. Nie mając możliwości wstąpienia do IV klasy, jak planował, zapisał się na kursy pedagogiczne, gdzie uczył się 1 rok. W następnym roku szkolnym wstąpił do IV i V klasy szkoły realnej, i utrzymując się z korepetycji, ukończył ją w 1870.
Czasy studenckie.
W 1870 wstąpił jako słuchacz do Akademii Technicznej, gdzie został członkiem towarzystw „Akademicznyj Krużok” i „Drużnyj Łychwar”, stawiając sobie za zadanie połączenie tych organizacji.
Nie dane mu było tego dokonać, ponieważ studiował w akademii tylko jeden rok. W ciągu tego roku udało mu się dostać do prywatnego gimnazjum prof. Trzaskowskiego, gdzie wykładał rachunki i język rosyjski
Zaoszczędziwszy trochę pieniędzy z pracy w gimnazjum, po zakończeniu roku szkolnego, we wrześniu 1871 wyjechał do Zurychu, gdzie zapisał się na kurs przygotowawczy do egzaminów na politechnikę, a w 1872 wstąpił na studia na wydziale budownictwa.
Działalność zawodowa.
Po ukończeniu nauki w Politechnice, w 1875 Nahirnyj pracował dłuższy czas w biurze swojego profesora Stadlera w Zurychu przy tworzeniu różnych projektów konkursowych. Następnie podjął pracę w urzędzie budowlanym w Winterthur, później u prywatnego architekta Szefera w Araw, a następne cztery lata (do 22 sierpnia 1882) w urzędzie budowlanym w Zurychu.
Po przyjeździe do Lwowa w jesieni 1882 zajął się projektami cerkwi. Z jego biura wyszły m.in. projekty cerkwi w Perehińsku, Bóbrce, Tuchli, Lisieczyńcach, Nadiatyczach, Ostrowie koło Krystynopola, Sielcu Bieńków, Olesku, Mostach Wielkich, Zawałowie oraz Nowym Lublińcu.
Działalność społeczna i polityczna.
W 1897 bez powodzenia jako przedstawiciel narodowców ruskich (ukraińskich) kandydował na posła (członka Izby deputowanych) do austriackiej Rada Państwa (Reichsratu) w okręgu wyborczym Lwów–Gródek Jagielloński–Jaworów, gdy zwyciężył go kandydat polski Teofil Merunowicz, który otrzymał 315 głosów wyborców z 601.

</doc>
<doc id="905377" url="https://pl.wikipedia.org/wiki?curid=905377" title="ORP Ślązak (1917)">
ORP Ślązak (1917)

ORP Ślązak – polski torpedowiec, były niemiecki A 59, jeden z pierwszych okrętów PMW.
Historia.
Okręt został zwodowany 13 kwietnia 1917 roku w niemieckiej stoczni „Vulcan” w Szczecinie, w służbie niemieckiej marynarki cesarskiej był od 9 czerwca 1917.
W 1919 roku został przyznany Polsce przez Radę Ambasadorów w ramach podziału floty niemieckiej, razem z bliźniaczymi: ORP Podhalanin i ORP Krakowiak, zbliżonym ORP Kujawiak i dwoma innymi torpedowcami (ORP Mazur, ORP Kaszub). Po remoncie w Rosyth w Wielkiej Brytanii dotarł do Polski 28 września 1921. Podróż odbył na holu. Po próbach odbiorczych, w grudniu 1921 i remoncie w 1923 rozpoczął służbę w PMW. 10 czerwca 1923 roku został włączony w skład Dywizjonu Torpedowców.
Okręty zostały przekazane Polsce bez uzbrojenia i początkowo zostały w polskiej służbie uzbrojone w działka 47 mm. Od 1924 zamontowano na nich francuskie armaty morskie 75 mm i podwójne wyrzutnie torped kal. 450 mm. „Ślązak” uczestniczył w wizytach zagranicznych polskich okrętów, m.in. w czerwcu 1923 w Libawie i Rydze, w 1929 w Kopenhadze, a w 1930 był jednym z okrętów eskortujących transatlantyk "Polonia", na którym prezydent Ignacy Mościcki płynął z oficjalną wizytą do Estonii.
Od 1937 ORP Ślązak był wykorzystywany jako okręt ćwiczebny (cel) dla lotnictwa. W chwili wybuchu II wojny światowej stał zakotwiczony na zatoce w okolicach Pucka. O godz. 6.15 okręt został zaatakowany przez 6 bombowców He 111E z I/KG 1. Okręt nie został trafiony i przetrwał nalot. W działaniach bojowych nie był użyty. Po zakończeniu działań wojennych został przejęty przez Niemców, następnie zatonął podczas holowania na złom na wysokości Redłowa.

</doc>
<doc id="905378" url="https://pl.wikipedia.org/wiki?curid=905378" title="Grotnikowate">
Grotnikowate

Grotnikowate (Gobiesocidae) - rodzina drapieżnych ryb okoniokształtnych. 
Występowanie.
Głównie wody oceaniczne strefy tropikalnej i umiarkowanej, niektóre gatunki występują w wodach słodkich. Preferują kamieniste dno.
Cechy szczególne.
Ciało spłaszczone grzbieto-brzusznie, bez łusek, otwór gębowy w położeniu końcowym, brak linii bocznej i pęcherza pławnego. Brak promieni twardych w płetwie grzbietowej. Pomiędzy szerokimi płetwami brzusznymi znajduje się duża przyssawka, którą silnie przytwierdzają się do kamieni.
Osiągają od kilku do 30 cm długości. Składaną pod kamieniami ikrą zajmuje się jedno albo oboje rodziców.
Klasyfikacja.
Rodzaje zaliczane do tej rodziny są zgrupowane w podrodzinach Cheilobranchinae, Gobiesocinae:
"Acyrtops" - "Acyrtus" - "Alabes" - "Apletodon" - "Arcos" - "Aspasma" - "Aspasmichthys" - "Aspasmodes" - "Aspasmogaster" - "Barryichthys" - "Briggsia" — "Chorisochismus" - "Cochleoceps" - "Conidens" - "Creocele" - "Dellichthys" - "Derilissus" - "Diademichthys" - "Diplecogaster" - "Diplocrepis" - "Discotrema" - "Eckloniaichthys" - "Gastrocyathus" - "Gastrocymba" - "Gastroscyphus" - "Gobiesox" - "Gouania" - "Gymnoscyphus" - "Haplocylix" - "Kopua" - "Lecanogaster" - "Lepadichthys" - "Lepadicyathus" — "Lepadogaster" - "Liobranchia" - "Lissonanchus" - "Modicus" - "Opeatogenys" - "Parvicrepis" - "Pherallodichthys" - "Pherallodiscus" - "Pherallodus" -
"Posidonichthys" - "Propherallodus" - "Rimicola" - "Sicyases" - "Tomicodon" - "Trachelochismus"

</doc>
<doc id="905380" url="https://pl.wikipedia.org/wiki?curid=905380" title="Gobiesocidae">
Gobiesocidae



</doc>
<doc id="905383" url="https://pl.wikipedia.org/wiki?curid=905383" title="Myszkowskie (Łęki Dukielskie)">
Myszkowskie (Łęki Dukielskie)

Myszkowskie (do 2010 "Wyszkowskie") – przysiółek wsi Łęki Dukielskie w Polsce, położony w województwie podkarpackim, w powiecie krośnieńskim, w gminie Dukla.
Przysiółek stanowi samodzielne sołectwo. 
W latach 1975–1998 przysiółek administracyjnie należał do województwa krośnieńskiego.

</doc>
<doc id="905388" url="https://pl.wikipedia.org/wiki?curid=905388" title="Nowa Wieś (powiat krośnieński)">
Nowa Wieś (powiat krośnieński)

Nowa Wieś – wieś w Polsce położona w województwie podkarpackim, w powiecie krośnieńskim, w gminie Dukla. Leży nad rzeką Jasiołką.
W latach 1975–1998 miejscowość administracyjnie należała do województwa krośnieńskiego.

</doc>
<doc id="905389" url="https://pl.wikipedia.org/wiki?curid=905389" title="Javier Gómez (aktor)">
Javier Gómez (aktor)

Javier Gómez, właściwie Javier Alejandro Gómez Morteo (ur. 2 października 1956 w Buenos Aires) – argentyński aktor telewizyjny i instruktor aerobiku, znany m.in. z roli w kolumbijskiej telenoweli "Kobieta w lustrze", w której zagrał Gabriela Mutti.
Kariera.
Występował na scenie St’ Brendan’s Theatre Group (1970-75). W latach 1975-82 studiował na wydziale inżynierii lądowej i wodnej na Uniwersytecie w Buenos Aires (Universidad de Buenos Aires). W latach 1984–85 uczęszczał na kierunek instruktora aerobiku na UCLA w Los Angeles. W latach 1985–88 uczył się aktorstwa w Conservatorio Nacional de Actuación w Buenos Aires. 
Brał także udział w kursach teatralnych: “El Actor ante la Cámara” w Teatro San Martín (1988-92), “Interpretación de Libretos” Asoc. Arg. de Actores, “Utilización del Espacio Escénico” Teatro San Martín, “Curso de Perfeccionamiento Actoral” Alejandra Boero, “Taller de Perfeccionamiento Actoral” pod kierunkiem profesora Sergio Jiméneza w Meksyku (1993-94), “Taller Actoral” pod kierunkiem profesora Césara Castro w Meksyku (1995-96) i “Actuación en el Cine” CUEC Maríi Novaro i Francisco Franco w Meksyku.
Włada językiem angielskim (100%), francuskim (80%), portugalskim (70%) i włoskim (60%). 

</doc>
<doc id="905390" url="https://pl.wikipedia.org/wiki?curid=905390" title="Most Długi w Szczecinie">
Most Długi w Szczecinie

Most Długi im. Sobieskiego (łac. "pons longus", przed 1945 r. niem. "Hansa-Brücke") – most nad Odrą Zachodnią w Szczecinie łączący część miasta leżącą na Łasztowni z centrum. Pełni ważną funkcję komunikacyjną.
Historia.
Most Długi był pierwszym mostem w Szczecinie. Drewniany most z przepustem dla statków wybudowano w 1283 r. w miejsce dotychczasowej przeprawy promowej.
W 1900 r. przestarzały most rozebrano i 8 maja 1903 r. oddano do użytku nowoczesny most nazwany Mostem Hanzy (niem. "Hansabrücke"). W przeciwieństwie do poprzedniej konstrukcji był to most zwodzony. Pierwszy tramwaj kursujący po moście (linia nr ) przejeżdżał przez niego siłą rozpędu do czasu montażu sieci trakcyjnej w 1929 r. Most Hanzy został wysadzony 20 kwietnia 1945 r. przez wycofujące się wojska Wehrmachtu.
W sierpniu 1947 na filarach zniszczonego mostu położono drewnianą kładkę.
W roku 1959 most został odbudowany według projektu Henryka Żółtawskiego. Zwodzony do roku 2000, kiedy podczas renowacji zespawano go na stałe.
Komunikacja.
Przez most przejeżdżają tramwaje linii nr , i , a dawniej kursowały nim także linie nocne. Przez most przejeżdżają linie autobusowe zwykłe: 52, 76 i pospieszne: A, B, C, G, H oraz nocne: 522, 531 i 532.

</doc>
<doc id="905394" url="https://pl.wikipedia.org/wiki?curid=905394" title="(88611) Teharonhiawako">
(88611) Teharonhiawako

(88611) Teharonhiawako – planetoida podwójna z grupy obiektów transneptunowych typu cubewano.
Odkrycie.
Planetoida ta została odkryta 20 sierpnia 2001 roku w Obserwattorium Cerro Tololo w La Serena w Chile, w ramach programu Lowell Deep Ecliptic Survey. Przed nadaniem nazwy planetoida nosiła oznaczenie (88611) 2001 QT296. Nazwa planetoidy jest imieniem boga-stwórcy świata z mitologii Mohawków.
Orbita.
Orbita (88611) Teharonhiawako nachylona jest do płaszczyzny ekliptyki pod kątem 2,57°. Na jeden obieg wokół Słońca ciało to potrzebuje ok. 295 lat, krążąc w średniej odległości 44,29 j.a. od Słońca. Mimośród orbity tej planetoidy to 0,0225.
Właściwości fizyczne.
Teharonhiawako ma średnicę ok. 176 ± 20 km. Jego jasność absolutna to 5,6m. Okres obrotu tej planetoidy wokół własnej osi to 4,7526 lub 9,505 godziny. Albedo zaś zawiera się pomiędzy 0,09 a 0,14.
Podwójność planetoidy.
Na podstawie obserwacji z 11 i 12 października 2001 roku odkryto w pobliżu tej asteroidy naturalnego satelitę. Z racji zbliżonych rozmiarów obydwu składników układu można mówić tu o planetoidzie podwójnej. Odkrycia podwójności dokonali D.J. Osip i S.M. Burles za pomocą "Baade Telescope" w Obserwatorium Las Campanas w Chile. Obydwa składniki obiegają wspólny środek masy w czasie ok. 825 ± 3 dni. Mniejszy składnik - Sawiskera (tymczasowe oznaczenie S/2002 (88611) 1) – znajduje się w odległości ok. 27000 km od barycentrum i ma średnicę szacowaną na 122 ±12 km.

</doc>
<doc id="905395" url="https://pl.wikipedia.org/wiki?curid=905395" title="Kirinyaga">
Kirinyaga



</doc>
<doc id="905399" url="https://pl.wikipedia.org/wiki?curid=905399" title="Ngai">
Ngai

Ngai (Enkai, En-kai, Engai, Eng-ai, Mweai, Mwiai) – jedyny bóg w monoteistycznych religiach kenijskich plemion Kamba, Kikuju i Masajów.

</doc>
<doc id="905402" url="https://pl.wikipedia.org/wiki?curid=905402" title="Alfred Pfaff">
Alfred Pfaff

Alfred Pfaff (ur. 16 lipca 1926 we Frankfurcie nad Menem, zm. 28 grudnia 2008 tamże) – niemiecki piłkarz, napastnik. Mistrz świata w 1954.
Pfaff w latach 1949-1961 był piłkarzem Eintrachtu Frankfurt. W barwach frankfurckiego klubu rozegrał 301 ligowych spotkań i strzelił 103 bramki. W 1959 został mistrzem Niemiec, a rok później brał udział w rozgrywanym w Glasgow finale PEMK, przegranym 3:7 z madryckim Realem.
W reprezentacji Niemiec debiutował 19 sierpnia 1953 w meczu ze Norwegią. Do 1956 rozegrał w kadrze 7 spotkań i strzelił 2 gole. Podczas MŚ 54 zagrał tylko w jednym spotkaniu, przegranym 3:8 meczu grupowym z Węgrami. Strzelił jedną z trzech bramek dla RFN, a występ ten dał mu tytuł mistrza świata.

</doc>
<doc id="905405" url="https://pl.wikipedia.org/wiki?curid=905405" title="Jelenia Góra Celwiskoza">
Jelenia Góra Celwiskoza

Jelenia Góra Celwiskoza – nieczynny przystanek kolejowy w Jeleniej Górze, w województwie dolnośląskim, w Polsce.

</doc>
<doc id="905407" url="https://pl.wikipedia.org/wiki?curid=905407" title="(88611) 2001 QT297">
(88611) 2001 QT297



</doc>
<doc id="905409" url="https://pl.wikipedia.org/wiki?curid=905409" title="Franciszek Stanisław Parecki">
Franciszek Stanisław Parecki

Franciszek Stanisław Marian Mikołaj Parecki (ur. 6 grudnia 1913 we Lwowie, zm. 22 czerwca 1941 tamże) – polski poeta, tłumacz, karykaturzysta, rysownik-satyryk.
Życiorys.
Urodził się w rodzinie inteligenckiej, ojcem jego był Stanisław, a matką Maria z domu Szymusik. Ukończywszy Państwowe Gimnazjum im. Adama Mickiewicza w Warszawie, otrzymał w 1931 świadectwo dojrzałości. W 1937 otrzymał absolutorium na Akademii Sztuk Pięknych w Warszawie (studiował pod okiem W. Skoczylasa, potem T. Pruszkowskiego i L. Wyczółkowskiego, otrzymując liczne nagrody, szczególnie w dziedzinie grafiki artystycznej u E. Czerwińskiego) z grafiki użytkowej u E. Barłomiejczyka. Jego pracą absolutoryjną były drzeworyty ilustrujące „Słowo o Jakubie Szeli” Brunona Jasieńskiego. Pierwszą pracą graficzną Pareckiego, zachowaną do dziś, jest jednak wcześniejszy o kilka lat projekt okładki miesięcznika dla młodzieży gimnazjalnej „Kuźnia Młodych” z 1931 roku.
Debiutował jako fraszkopisarz i rysownik-satyryk w „Cyruliku Warszawskim” w 1932, od 1935 współpracował ze „Szpilkami”, gdzie zamieszczał rysunki satyryczne na tematy zazwyczaj polityczne. Od 1937 podjął współpracę z tygodnikiem „Czarno na Białem”, gdzie w dziale "Z teki humoru" pojawiały się jego nawiązujące do aktualnych wydarzeń politycznych rysunki oraz karykatury współczesnych polityków. Pisywał także do prasy lewicowej („Lewar”, „Nowa Kwadryga”, „Robotnik”, „Sygnały”), od 1936 był członkiem Grupy Plastyków Warszawskich "Czapka Frygijska" – organizacji założonej przez Komunistyczną Partię Polski.
Zmobilizowany w związku z wybuchem II wojny światowej brał udział w kampanii wrześniowej; po kapitulacji Warszawy przedostał się z terenów zajętych przez Niemców na tereny zajęte przez ZSRR, do Lwowa, gdzie od listopada 1939 rysował karykatury w tamtejszym „Czerwonym Sztandarze”; zajmował się także tłumaczeniami (m.in. Majakowskiego). W 1941 pracował także w redakcji miesięcznika „Nowe Widnokręgi”, opublikował też swoje rysunki w wydawanym w Moskwie po polsku piśmie humorystycznym „Krokodyl na Zachodniej Ukrainie”.
Był żonaty (od 1937) z Wiktorią (ur. 1918), córką Juliana Maliniaka. Zginął we Lwowie na początku ofensywy niemieckiej na ZSRR, kiedy niemiecka bomba trafiła w grupkę idących ulicą pisarzy. Oprócz Pareckiego zginęli wtedy: Aleksander Hawryluk, Stepan Tudor i ich żony oraz Zofia Charszewska. Pochowany na cmentarzu Łyczakowskim.

</doc>
<doc id="905410" url="https://pl.wikipedia.org/wiki?curid=905410" title="Franciszek Parecki">
Franciszek Parecki



</doc>
<doc id="905412" url="https://pl.wikipedia.org/wiki?curid=905412" title="Reprezentacja Australii w krykiecie mężczyzn">
Reprezentacja Australii w krykiecie mężczyzn

Reprezentacja Australii w krykiecie – drużyna sportowa krykieta, reprezentująca Australię w meczach i turniejach międzynarodowych. Za jej funkcjonowanie odpowiedzialny jest Cricket Australia.
Obok reprezentacji Anglii, najstarsza drużyna narodowa w krykiecie. Pierwszy międzynarodowy test rozegrano między Australią a Anglią w 1877, wygrała go Australia różnicą 45 runów. Statystycznie reprezentacja Australii jest najlepszą drużyną świata. W kategorii meczów testowych Australia wygrała 376 z 797 rozegranych przez nią testów (stan na luty 2017).
Reprezentacji Australii aktualnym mistrzem świata i pięciokrotnym tryumfatorem z lat 1987, 1999, 2003, 2007 i 2015. Dwukrotnie reprezentacja ta zajmowała drugie miejsce. Do tej pory MŚ czterokrotnie rozgrywano w Australii, za każdym razem wspólnie z Nową Zelandią. Australia jest także dwukrotnym mistrzem ICC Champions Trophy, wicemistrzem ICC World Twenty20 i wicemistrzem Icc World Cup Winners List.
Kadra.
Raz w roku Cricket Australia (oficjalny związek krykieta w Australii) ogłasza listę "szerokiej reprezentacji" na której znajduje się 25 graczy. Zakontraktowani krykieciści otrzymują roczną pensję oraz ewentualne dodatkowe nagrody pieniężne za wygrane mecze. Do reprezentacji mogą być powołani także inni gracze.

</doc>
<doc id="905416" url="https://pl.wikipedia.org/wiki?curid=905416" title="Waaq">
Waaq

Waaq (także Waq lub Waaqa) – najwyższy Bóg w tradycyjnych, monoteistycznych religiach wschodnioafrykańskich Oromów i Somalijczyków.
Oromowie.
W kulturze Oromów, przed przejściem na religie abrahamowe, Waaq oznaczał jedyne, najwyższe i uniwersalne bóstwo. Waaq stworzył wszechświat z przeciwnymi, ale dopełniającymi się i współzależnymi siłami (jak noc i dzień, młodość i starość) w idealnej równowadze. Równowaga ta (podobna do koncepcji yin i yang) zwana jest "safuu" i od jej utrzymania zależy stan wszechświata.
Somali.
„Waaq”, w języku somalijskim to dźwięk wydawany przez wrony, która według legendy była wśród starożytnych Somalijczyków świętym zwierzęciem. Słowo oznaczające modlitwę w języku somalijskim, "tuko", jest podobne do słowa oznaczającego wronę, "tuke". Istnieją miejsca w Somalii zwane Caabudwaaq i Ceelwaaq, co oznacza odpowiednio „czczenie Waaq” i „studnia Waaq”.

</doc>
<doc id="905420" url="https://pl.wikipedia.org/wiki?curid=905420" title="Metody traktowania materiałów gemmologicznych">
Metody traktowania materiałów gemmologicznych

Metody traktowania (poprawiania) materiałów gemmologicznych
Celem poprawiania jest zauważalne polepszenie walorów estetycznych poprawianego materiału przez wpływanie na jego konstytucyjne własności, jak barwę, przezroczystość, spoistość, stopień krystaliczności lub przez maskowanie czy usuwanie jego naturalnych niedoskonałości np. otwartych inkluzji, niektórych wtrąceń, rys, łupliwości, pęknięć, ubytków powstałych w czasie eksploatacji obiektu gemmologicznego (np. wyruszeń).

</doc>
<doc id="905429" url="https://pl.wikipedia.org/wiki?curid=905429" title="Marcin Marciniszyn">
Marcin Marciniszyn

Marcin Marciniszyn (ur. 7 września 1982 w Bystrzycy Kłodzkiej) – polski lekkoatleta, sprinter.
Osiągnięcia.
Reprezentant klubu Śląsk Wrocław. Wcześniej trenował w SMS Wrocław i AZS-AWF Wrocław. Olimpijczyk z Aten (2004). Brązowy medalista Mistrzostw Świata w Lekkoatletyce 2007 w sztafecie 4 × 400 metrów. Halowy wicemistrz świata w sztafecie 4 × 400 metrów z Moskwy (2006) z wynikiem 3:04,67 s. Brązowy medalista w sztafecie ME 2006 z Göteborga (biegł w eliminacjach), HME 2007 z Birmingham i HME 2009 z Turynu. W 2001 w sztafecie 4 × 400 metrów na mistrzostwach Europy juniorów w Grosseto zdobył złoty medal (3:06,12 s). Medal tej samej barwy wywalczył również z partnerami ze sztafety również podczas Światowych Igrzysk Wojskowych w 2003 (3:11,26 s), a cztery lata później w Hajdarabadzie był podczas Światowych Igrzysk Wojskowych drugi w sztafecie 4 × 100 metrów (39,52 s). Został też zwycięzcą I Halowego Pucharu Świata Wojskowych z Aten (2009) w sztafecie 4 × 400 metrów (3:14,18 s). 4-krotnie ze sztafetą plasował się na podium superligi PE (2004 – 3. miejsce, 2005 i 2006 – 2. miejsce oraz 2007 – 1. miejsce). 6-krotny mistrz Polski na 400 metrów (2004-2006, 2009-2011, 2013), trzykrotny halowy mistrz Polski na 400 metrów (2006, 2010 i 2011).
Podoficer Wojska Polskiego. Do grudnia 2016 służył w 2 WOG-u we Wrocławiu.
W czerwcu 2009 wystąpił podczas mistrzostw świata wojskowych w Sofii, zdobywając srebrne medale w biegu na 400 metrów wynikiem 46,62 s (el. 46,27 s) i w sztafecie 4 × 400 metrów (3:08,20 s). Wicemistrz Europy wojskowych z Warendorfu (2013) z wynikiem 46,49.

</doc>
<doc id="905432" url="https://pl.wikipedia.org/wiki?curid=905432" title="Stanisław Biskupski">
Stanisław Biskupski

Stanisław Biskupski (ur. 19 grudnia 1917 w Kijowie, zm. 16 września 2007) – polski prozaik i dziennikarz. Twórca książek o tematyce wojennej.
Podczas wojny był korespondentem wojennym frontowej gazety 1 Armii WP (1944–1945). Pracował w Wydawnictwie Ministerstwa Obrony Narodowej (kierownik Redakcji Wydawnictw Masowych 1950–1965, kierownik Redakcji Pamiętników 1965–1973). Pod jego kierunkiem powstawała seria wydawnicza Biblioteka Żółtego Tygrysa. Pisał głównie książki o przygodach polskich żołnierzy na frontach II wojny światowej. Należą do nich:
Laureat nagrody resortowej (1973), nagrody Prezesa Rady Ministrów (1979), nagrody im. Josepha Conrada (1972). Odznaczony m.in. Krzyżem Kawalerskim Orderu Odrodzenia Polski oraz Złotym Krzyżem Zasługi.

</doc>
<doc id="905446" url="https://pl.wikipedia.org/wiki?curid=905446" title="Wedeta">
Wedeta



</doc>
<doc id="905449" url="https://pl.wikipedia.org/wiki?curid=905449" title="Venglin">
Venglin



</doc>
<doc id="905455" url="https://pl.wikipedia.org/wiki?curid=905455" title="Placówka">
Placówka



</doc>
<doc id="905457" url="https://pl.wikipedia.org/wiki?curid=905457" title="Kaliningrad-Passażyrskij">
Kaliningrad-Passażyrskij

Kaliningrad Passażyrskij (), znany także jako Dworzec Południowy ("Южный вокзал") – główny dworzec kolejowy w Kaliningradzie, na terenie dawnej dzielnicy Haberberg. Budynek dworca pochodzi z 1929 (proj. Hanns Hopp). Posiada połączenia m.in. do Moskwy, Petersburga, Homla, . Od granicy polskiej (przejście kolejowe Braniewo-Świętomiejsce) prowadzi na dworzec jeden tor standardu normalnotorowego, co pozwala dojeżdżać tu europejskim lokomotywom i wagonom bez zmiany podwozia.

</doc>
<doc id="905458" url="https://pl.wikipedia.org/wiki?curid=905458" title="Hajdukowate">
Hajdukowate

Hajdukowate, szorstniki (Holocentridae) – rodzina morskich ryb beryksokształtnych (Beryciformes) nazywanych często "rybami-żołnierzami" (z ang. "soldierfishes") ze względu na jaskrawe ubarwienie ciała uzbrojonego w twarde łuski i ostre kolce. Poławiane lokalnie jako ryby konsumpcyjne. Niektóre gatunki są trzymane w akwariach.
Występowanie.
Ocean Indyjski, Atlantyk i Ocean Spokojny, najczęściej wśród raf koralowych na głębokościach do 100 m, rzadziej do 200 m p.p.m. Większość gatunków występuje w strefie przybrzeżnej, do 100, rzadziej do 200 m od linii brzegowej.
Charakterystyka.
Ciało nieznacznie wydłużone, u większości jaskrawo ubarwione, pokryte dużymi, szorstkimi łuskami ktenoidalnymi mocno osadzonymi w skórze (stąd nazwa "szorstniki"). W ubarwieniu większości dominuje kolor jasnoczerwony. Płetwa grzbietowa dwuczęściowa, z czego pierwsza część ciernista. Płetwa ogonowa wcięta. Kolce na pokrywach skrzelowych często są połączone z gruczołami jadowymi. Oczy duże, wypukłe.
Większość gatunków osiąga długość 20–30 cm. Najmniejsze gatunki z rodzaju "Sargocentron" nie przekraczają 8 cm, największe "Holocentrus adscensionis", "Sargocentron spiniferum" i "Myripristis murdjan" dorastają do 60 cm.
Hajdukowate są aktywne nocą, w ciągu dnia kryją się wśród raf. Żywią się zooplanktonem, bezkręgowcami i małymi rybami.
Klasyfikacja.
Rodzaje zaliczane do tej rodziny są zgrupowane w podrodzinach Holocentrinae, Myripristinae:
"Corniger" – "Holocentrus" – "Myripristis" – "Neoniphon" – "Ostichthys" – "Plectrypops" – "Pristilepis" – "Sargocentron"
Nazwy zwyczajowe.
Nazwę zwyczajową „szorstnik” wprowadził w 1822 Feliks Paweł Jarocki dla rodzaju "Holocentrus".

</doc>
<doc id="905461" url="https://pl.wikipedia.org/wiki?curid=905461" title="Sant Vicenç de Montalt">
Sant Vicenç de Montalt

Sant Vicenç de Montalt – gmina w Hiszpanii, w Katalonii, w prowincji Barcelona, w comarce Maresme.
Powierzchnia gminy wynosi 8,10 km². Zgodnie z danymi INE, w 2004 roku liczba ludności wynosiła 4549, a gęstość zaludnienia 561,60 osoby/km². Wysokość bezwzględna gminy równa jest 143 metry.
Miejscowości.
W skład gminy Sant Vicenç de Montalt wchodzi 8 miejscowości, w tym miejscowość gminna o tej samej nazwie:

</doc>
<doc id="905462" url="https://pl.wikipedia.org/wiki?curid=905462" title="Placówka (wojsko)">
Placówka (wojsko)

Placówka – element ubezpieczenia bezpośredniego wystawiany dla ochrony przed niespodziewanym napadem przeciwnika. 
Charakterystyka placówki.
Placówkę wystawia oddział czat lub czata. Zadaniem placówki jest ubezpieczać oddział czat, czatę i pododdział sił głównych na postoju, nie dopuścić do niespodziewanego napadu przeciwnika oraz przeniknięcia jego elementów rozpoznawczych lub grup dywersyjnych. 
Obsada placówki urządza stanowisko oporu, rozbudowując go pod względem inżynieryjnym w zakresie prac pierwszej kolejności. Swoje zadanie wykonuje przez obserwację i walkę. Pojedynczych żołnierzy bierze do niewoli lub niszczy.
W przypadku natarcia sił głównych przeciwnika, wycofuje się po wyznaczonej drodze na rozkaz dowódcy pododdziału, który ją wystawił. Szerokość pasa rozpoznania i ubezpieczenia – do 500 m. 
Placówka wystawia elementy ubezpieczenia bezpośredniego:
W ujęciu historycznym.
Placówka, pikieta, czata, to rodzaj posterunku wojskowego, stałego jak i improwizowanego w zależności od ukształtowania terenu i sytuacji. 
W okresie napoleońskim opracowano szczegółowe regulaminy dotyczące postoju oddziałów wojskowych. Oddział chroniony był przez sieć placówek, zwykle w sile plutonu lub kompanii. Każda placówka składała się z 3 części:
System placówek miał za zadanie ostrzeganie w porę sił głównych przed wrogiem, zabezpieczanie obszaru biwakowania przed osobami przypadkowymi i w razie czego powstrzymywanie przez dezercjami.

</doc>
<doc id="905464" url="https://pl.wikipedia.org/wiki?curid=905464" title="Holocentridae">
Holocentridae



</doc>
<doc id="905465" url="https://pl.wikipedia.org/wiki?curid=905465" title="Pikieta (wojsko)">
Pikieta (wojsko)



</doc>
<doc id="905466" url="https://pl.wikipedia.org/wiki?curid=905466" title="Rossana Fernández Maldonado">
Rossana Fernández Maldonado

Rossana Fernández Maldonado (ur. 3 listopada 1977 roku w Limie, Peru).
Rossana Fernández Maldonado znana z telenoweli kolumbijskiej "Kobieta w lustrze", w której zagrała Xiomarę byłą narzeczoną Marcosa.

</doc>
<doc id="905468" url="https://pl.wikipedia.org/wiki?curid=905468" title="Les Ànimes">
Les Ànimes

Les Ànimes – miejscowość w Hiszpanii, w Katalonii, w prowincji Barcelona, w comarce Maresme, w gminie Sant Vicenç de Montalt.
Według danych INE z 2005 roku miejscowość zamieszkiwało 610 osób.

</doc>
<doc id="905470" url="https://pl.wikipedia.org/wiki?curid=905470" title="Baix Poble">
Baix Poble

Baix Poble - miejscowość w Hiszpanii, w Katalonii, w prowincji Barcelona, w comarce Maresme, w gminie Sant Vicenç de Montalt.
Według danych INE z 2005 roku miejscowość zamieszkiwało 935 osób.

</doc>
<doc id="905471" url="https://pl.wikipedia.org/wiki?curid=905471" title="El Balís">
El Balís

El Balís – miejscowość w Hiszpanii, w Katalonii, w prowincji Barcelona, w comarce Maresme, w gminie Sant Vicenç de Montalt.
Według danych INE z 2005 roku miejscowość zamieszkiwało 116 osób.

</doc>
<doc id="905472" url="https://pl.wikipedia.org/wiki?curid=905472" title="Marquès Casa Riera">
Marquès Casa Riera

Marquès Casa Riera – miejscowość w Hiszpanii, w Katalonii, w prowincji Barcelona, w comarce Maresme, w gminie Sant Vicenç de Montalt.
Według danych INE z 2005 roku miejscowość zamieszkiwało 171 osób.

</doc>
<doc id="905474" url="https://pl.wikipedia.org/wiki?curid=905474" title="La Plana (Sant Vicenç de Montalt)">
La Plana (Sant Vicenç de Montalt)

La Plana – miejscowość w Hiszpanii, w Katalonii, w prowincji Barcelona, w comarce Maresme, w gminie Sant Vicenç de Montalt.
Według danych INE z 2005 roku miejscowość zamieszkiwały 2 osoby.

</doc>
<doc id="905475" url="https://pl.wikipedia.org/wiki?curid=905475" title="Riera de Torrentbò">
Riera de Torrentbò

Riera de Torrentbò – miejscowość w Hiszpanii, w Katalonii, w prowincji Barcelona, w comarce Maresme, w gminie Sant Vicenç de Montalt.
Według danych INE w 2020 roku liczyła 208 mieszkańców – 107 mężczyzn i 101 kobiet. 

</doc>
<doc id="905476" url="https://pl.wikipedia.org/wiki?curid=905476" title="Supermaresme-La Farrera">
Supermaresme-La Farrera

Supermaresme-La Farrera – miejscowość w Hiszpanii, w Katalonii, w prowincji Barcelona, w comarce Maresme, w gminie Sant Vicenç de Montalt.
Według danych INE z 2005 roku miejscowość zamieszkiwały 144 osoby.

</doc>
<doc id="905478" url="https://pl.wikipedia.org/wiki?curid=905478" title="Reakcja skórno-galwaniczna">
Reakcja skórno-galwaniczna

Reakcja skórno-galwaniczna, inaczej reakcja elektrodermalna, reakcja elektryczna skóry, reakcja psychogalwaniczna, przewodnictwo skórne, odruch skórno-galwaniczny (ang. galvanic skin response, GSR) – miara zmian oporu elektrycznego skóry zależnego od stopnia jej nawilżenia wywołanego przez zmiany aktywności gruczołów potowych, które kontrolowane są przez układ współczulny. Zmiany te traktowane są niekiedy jako objaw przeżywania emocji lub spontanicznej reakcji na bodźce i wykorzystywane m.in. w wykrywaniu kłamstwa.
Opis badania.
Galwanometr, urządzenie służące do pomiaru przewodnictwa elektrycznego skóry mierzy opór elektryczny, który jest odwrotnością przewodnictwa elektrycznego pomiędzy powierzchnią skóry, najczęściej a ciałem, a podczas pomiaru przepływa przez ciało niewielki prąd. Właściwie skalibrowany galwanometr może mierzyć różnice w przewodnictwie skóry rzędu kilku mikrosimensów spowodowanymi reakcją skóry i mięśni na bodźce zewnętrzne i wewnętrzne.
Stosowane są dwie techniki pomiaru przewodnictwa elektrycznego skóry:
Zastosowanie.
GSR wykorzystywany jest w badaniu poligrafem.
Urządzeniem służącym do mierzenia GSR jest galwanometr.

</doc>
<doc id="905482" url="https://pl.wikipedia.org/wiki?curid=905482" title="Nowotwory gruczołów ślinowych">
Nowotwory gruczołów ślinowych

Nowotwory gruczołów ślinowych – grupa nowotworów wywodzących się z komórek wchodzących w skład gruczołów ślinowych. Stanowią około 1% nowotworów człowieka.
Gruczoły ślinowe mogą stać się siedliskiem różnorodnych zmian nowotworowych. Większość rozwija się w szóstej lub siódmej dekadzie życia z taką samą częstotliwością u obu płci. W śliniance przyusznej 70–80% nowotworów to zmiany łagodne, w podżuchwowej ponad połowa jest złośliwa.
Typy.
Najczęstsze nowotwory łagodne ślinianki przyusznej to gruczolak wielopostaciowy i gruczolakotorbielak brodawczakowaty limfatyczny (guz Warthina), które łącznie stanowią 75% guzów ślinianki przyusznej. Nowotwory złośliwe występują rzadko, zazwyczaj są to rak gruczołowato-torbielowaty (łac. "carcinoma adenoides cysticum") i rak śluzowo-naskórkowy (łac. "carcinoma mucoepidermale").

</doc>
<doc id="905483" url="https://pl.wikipedia.org/wiki?curid=905483" title="Sant Vicenc de Montalt">
Sant Vicenc de Montalt



</doc>
<doc id="905484" url="https://pl.wikipedia.org/wiki?curid=905484" title="Gruczolak wielopostaciowy">
Gruczolak wielopostaciowy

Gruczolak wielopostaciowy (łac. "adenoma pleomorphum"), guz mieszany (łac. "tumor mixtus") – najczęstszy nowotwór łagodny gruczołów ślinowych. Przeważnie rozwija się w śliniance przyusznej, rzadziej w podżuchwowej, wyjątkowo w podjęzykowej.
Patomorfologia.
Mikroskopowo guz jest zbudowany z małych i ciemnych komórek nabłonkowych o prostopadłościennym lub wrzecionowatym kształcie oraz śluzakowatego podścieliska, które niekiedy tworzy wyspy przypominające tkankę chrzęstną lub kostną. Komórki nowotworowe mogą tworzyć różnorodne struktury - przewody, cewki, gronka lub płaty.
Makroskopowo gruczolak wielopostaciowy jest zazwyczaj jednoogniskową, wolno rosnącą zmianą, która rzadko tylko przekracza średnicę sześciu centymetrów. Jest dobrze odgraniczony i otoczony torebką łącznotkankową, lecz często obecne są guzki satelitarne i naciek torebki, które po niecałkowitym usunięciu mogą być źródłem wznowy.
Diagnoza.
Podstawowym badaniem diagnostycznym jest biopsja cienkoigłowa, która z dużą precyzją potrafi wskazać ten typ nowotworu oraz określić czy jest on złośliwy czy nie. Czułość takiego badania w rękach doświadczonego operatora ocenia się na 90%. Zaleca się również USG szyi celem sprawdzenia okolicznych węzłów chłonnych.
Obraz kliniczny.
Gruczolak wielopostaciowy objawia się jako bezbolesne obrzmienie w kącie żuchwy, palpacyjnie wyczuwalne jako oddzielona od otoczenia guzowata zmiana. Po latach może na jego podłożu rozwinąć się gruczolak wielopostaciowy złośliwy; nowotworzenie jest częstsze w zmianie występującej w śliniance podżuchwowej.
Leczenie.
Wskazana jest resekcja chirurgiczna z odpowiednio dużym marginesem zdrowych tkanek (częściowa albo całkowita parotidektomia), mimo ryzyka uszkodzenia nerwu twarzowego przebiegającego przez śliniankę przyuszną. W około 10% przypadków po zabiegu dochodzi do miejscowej wznowy nowotworu na skutek niedokładnego usunięcia zmian satelitarnych. Rokowanie jest bardzo dobre, jednak zaleca się częste kontrole (szczególnie do dwóch lat po operacji) celem wykrycia ewentualnych nawrotów.

</doc>
<doc id="905485" url="https://pl.wikipedia.org/wiki?curid=905485" title="Les Animes">
Les Animes



</doc>
<doc id="905487" url="https://pl.wikipedia.org/wiki?curid=905487" title="Grodziszczko">
Grodziszczko

2 miejscowości i grodziska w Polsce:

</doc>
<doc id="905488" url="https://pl.wikipedia.org/wiki?curid=905488" title="El Balis">
El Balis



</doc>
<doc id="905489" url="https://pl.wikipedia.org/wiki?curid=905489" title="Marques Casa Riera">
Marques Casa Riera



</doc>
<doc id="905490" url="https://pl.wikipedia.org/wiki?curid=905490" title="Gruczolakotorbielak brodawczakowaty limfatyczny">
Gruczolakotorbielak brodawczakowaty limfatyczny

Gruczolakotorbielak brodawczakowaty limfatyczny (łac. "cystadenoma papillare lymphomatosum, cystadenolymphoma") znany również jako guz Warthina ("tumor Warthini"), jest łagodnym nowotworem ślinianki przyusznej pochodzącym z tkanki okolicznych węzłów chłonnych przemieszczonej w embriogenezie. 
Epidemiologia.
Nowotwór częściej występuje u mężczyzn niż u kobiet, najczęściej w 5. i 6. dekadzie życia. Uważa się, że ryzyko wystąpienia guza Warthina u osób palących papierosy jest 8 razy większe niż u niepalących, co tłumaczyłoby częstsze zachorowania u mężczyzn.
Obraz kliniczny i przebieg.
Jest małym, okrągłym lub owalnym guzem wyczuwalnym w okolicy kąta żuchwy. Mikroskopowo widoczne są torbielowate lub szczelinowate przestrzenie wyścielone dwu- lub trójwarstwowym nabłonkiem, zawierające śluz. Pod nabłonkiem znajduje się tkanka chłonna tworząca grudki z ośrodkami rozmnażania. Guz rzadko złośliwieje, zazwyczaj po ekspozycji na promieniowanie jądrowe. Guz może występować obustronnie.
Rozpoznanie.
Rozpoznanie opiera się na wyniku histopatologicznej oceny preparatu uzyskanego w biopsji aspiracyjnej cienkoigłowej.
Leczenie.
Leczeniem z wyboru jest zabieg operacyjny wykonywany na oddziałach laryngologicznych i oddziałach chirurgii szczękowo-twarzowej – parotidektomia.

</doc>
<doc id="905491" url="https://pl.wikipedia.org/wiki?curid=905491" title="Riera de Torrentbo">
Riera de Torrentbo



</doc>
<doc id="905492" url="https://pl.wikipedia.org/wiki?curid=905492" title="Boczań">
Boczań

Boczań (1224 m) – wzniesienie w reglowej części Tatr Zachodnich, nad Doliną Jaworzynką. Stanowi zachodnie odgałęzienie Wysokiego (1287 m). Od Skupniowego Upłazu oddziela go Skupniów Przechód i Skupniów Żleb. Zarówno wierzchołek, jak i stoki porasta las.
Dawniej opadające do Doliny Jaworzynki stoki Boczania były bezleśne, las został tutaj wycięty na potrzeby huty w Kuźnicach, zaś bezleśne stoki stanowiły tereny wypasowe Hali Jaworzynka. Znajduje się w nich kilka skał – Cyganka, Cycek i inne. Jest też jedna jaskinia – Jaskinia w Cycku. W owym czasie nazwa Boczań dotyczyła tylko tych stoków, dopiero później została przeniesiona na całe wzniesienie. Po zniesieniu wypasu stoki Boczania zostały zalesione modrzewiami. Oprócz nich rosną tu jeszcze świerki, wśród których wyjątkowo licznie występuje powojnik alpejski.
Przez nienazwane, płytkie siodło między Boczaniem a Wysokim oraz północną stroną Boczania, kilkanaście metrów poniżej jego grzbietu, prowadzi popularny szlak turystyczny na Dolinę Gąsienicową. Odcinek przez Boczań pozbawiony jest zupełnie widoków, gdyż jest zalesiony. Turyści wydeptali kilka ścieżek prowadzących od tego szlaku na widokowe punkty w grzbiecie Boczania.
Szlaki turystyczne.
W 1952 r. szlak prowadzący z Kuźnic przez Boczań do Hali Gąsienicowej nazwano Szlakiem Lenina.

</doc>
<doc id="905494" url="https://pl.wikipedia.org/wiki?curid=905494" title="Relewa">
Relewa



</doc>
<doc id="905495" url="https://pl.wikipedia.org/wiki?curid=905495" title="Grodziszczko (powiat szamotulski)">
Grodziszczko (powiat szamotulski)

Grodziszczko – wieś w Polsce położona w województwie wielkopolskim, w powiecie szamotulskim, w gminie Duszniki.
Historia.
Grodziszczko było gniazdem Grodzickich herbu Ogończyk. W 1638 prawo patronatu mieli Chłapowscy. Pod koniec XIX wieku Grodziszczko liczyło 8 domów i 59 mieszkańców, wszyscy wyznania katolickiego. Właścicielem obszaru dworskiego (dominium) Grodziszczko, w skład którego wchodziła również Brzoza był Michał Żeroński. 
W 1905 w miejscowości urodziła się Zofia Sztaudynger – żona poety i fraszkopisarza Jana Sztaudyngera, redaktorka, pracownik wydawnictw, opiekunka spuścizny po mężu.
Grodziszczko należało do powiatu szamotulskiego. W latach 1975–1998 miejscowość należała administracyjnie do województwa poznańskiego.
Do rejestru wojewódzkiego nie zostały (stan na 2014) wpisane żadne budynki w miejscowości.

</doc>
<doc id="905496" url="https://pl.wikipedia.org/wiki?curid=905496" title="Owca aoudad">
Owca aoudad



</doc>
<doc id="905497" url="https://pl.wikipedia.org/wiki?curid=905497" title="Zalesie (powiat szamotulski)">
Zalesie (powiat szamotulski)

Zalesie – wieś w Polsce położona w województwie wielkopolskim, w powiecie szamotulskim, w gminie Duszniki.
W latach 1975–1998 miejscowość należała administracyjnie do województwa poznańskiego.
Wieś w sołectwie Sędzinko.
Na lewym brzegu rzeki Mogilnica, 300 m od jej koryta, 500 m od drogi do Zalesia, na zalesionej nizinie znajduje się Dziwna Góra - dobrze zachowane wczesnośredniowieczne grodzisko dolinne typu pierścieniowatego sprzed XI w. Średnica obiektu wynosi około 46 m, wał około 25 m, dookoła słabo czytelna fosa. O bezpieczeństwie grodziska decydowały pobliskie wody.

</doc>
<doc id="905498" url="https://pl.wikipedia.org/wiki?curid=905498" title="Stepan Tudor">
Stepan Tudor

Stepan Ołeksiuk (pseudonim literacki Stepan Tudor, ur. 25 sierpnia 1892 w Ponikwie k. Brodów, zm. 22 czerwca 1941 we Lwowie) – ukraiński pisarz, poeta, krytyk literacki i działacz społeczno-polityczny; przedstawiciel szkoły lwowsko-warszawskiej w filozofii.
Życiorys.
Członek zachodnioukraińskiego ugrupowania literackiego "Horno", skupiającego pisarzy komunistycznych. Od 1930 redaktor czasopisma "Wikna". Autor licznych opowiadań i wierszy napisanych w duchu rewolucyjnym, gloryfikujących partię bolszewicką oraz nowy system komunistyczny, piętnujących ukraiński nacjonalizm burżuazyjny i faszyzm. Jego najbardziej znanym dziełem jest antyklerykalna i antypolska w wymowie powieść satyryczna "Deń otcia Sojky" (powstała w latach 1932 – 1941, wyd. pośmiertnie w wydaniach w latach 1947 – 1949).
Zginął w bombardowaniu Lwowa podczas niemieckiej inwazji na ZSRR. Wraz z nim zginęła grupka lwowskich pisarzy – Ołeksandr Hawryluk, Franciszek Parecki i ich żony, oraz Zofia Charszewska.

</doc>
<doc id="905499" url="https://pl.wikipedia.org/wiki?curid=905499" title="Nowotwory ślinianek">
Nowotwory ślinianek



</doc>
<doc id="905500" url="https://pl.wikipedia.org/wiki?curid=905500" title="Metodyka badań wykopaliskowych">
Metodyka badań wykopaliskowych

Metodyka badań wykopaliskowych - zbiór zasad prowadzenia prac wykopaliskowych. Wprowadzone metody postępowania służą utrzymaniu minimalnego standardu badań. Zastosowanie się do przyjętych procedur, sposobów eksploracji i dokumentacji jest podstawą etyki zawodowej prawdziwego archeologa. 
W wielu krajach łamanie przyjętych zasad, nie zastosowanie się do wytycznych służb ochrony zabytków i nie wywiązywanie się ze swoich obowiązków pociąga za sobą cofnięcie zgody na prowadzenie badań.

</doc>
<doc id="905501" url="https://pl.wikipedia.org/wiki?curid=905501" title="Paulo César Quevedo">
Paulo César Quevedo

Paulo Cesar Quevedo, właściwie Paulo César Quevedo De La Vega (ur. 1 lutego 1975 roku w Ciudad Juárez, w stanie Chihuahua) – meksykański aktor telewizyjny i piosenkarz, były członek boysbandu Kairo.
Jest jednym z sześciorga dzieci Roberta i Juany Marii, ma czwórkę rodzeństwa: Jipi, Mayu, Keky, Bubu i Lilianę. W 1993 roku ukończył szkołę średnią w EL Paso Tx. Dorabiał jako model. Po opuszczeniu zespołu Tierra Cero, od 1998 roku występował z meksykańską popową grupą Kairo, z którą nagrał album "Pasiones" (1998).
Karierę aktorską rozpoczął od roli w operze mydlanej "Alma rebelde" (1999) z Eduardo Verástegui. Potem wystąpił w telenoweli "Przyjaciółki i rywalki" ("Amigas y rivales", 2001). Stał się znany z roli Alberta w kolumbijskiej telenoweli "Kobieta w lustrze" ("La mujer en el espejo", 2004-2005).

</doc>
<doc id="905502" url="https://pl.wikipedia.org/wiki?curid=905502" title="Guz Warthina">
Guz Warthina



</doc>
<doc id="905504" url="https://pl.wikipedia.org/wiki?curid=905504" title="Stiepan Tudor">
Stiepan Tudor



</doc>
<doc id="905505" url="https://pl.wikipedia.org/wiki?curid=905505" title="Kościół św. Krzyża w Żytawie">
Kościół św. Krzyża w Żytawie



</doc>
<doc id="905507" url="https://pl.wikipedia.org/wiki?curid=905507" title="Piotr Klimczak">
Piotr Klimczak

Piotr Klimczak (ur. 18 stycznia 1980 w Nowym Sączu) – polski lekkoatleta, sprinter, olimpijczyk z Pekinu.
Osiągnięcia.
Olimpijczyk z Aten (2004). Reprezentant AZS-AWF Kraków. Lekkoatletykę zaczął uprawiać późno, wcześniej był piłkarzem LKS Zawada Nowy Sącz. Halowy wicemistrz świata w sztafecie 4 x 400 m z Moskwy (2006) (3:04.67), czwarty w sztafecie podczas HMŚ w Walencji (2008 - 3:08.76). Brązowy medalista HME z Birmingham (2007) oraz HME z Turynu (2009). Dwukrotny złoty medalista uniwersjady w sztafecie 4 x 400 m (Izmir 2005, z czasem 3:02.57; Bangkok 2007 z czasem 3:02.05) i srebrny medalista uniwersjady w Bangkoku (2007) w biegu na 400 m z wynikiem 46.06. Dwukrotny zwycięzca halowego pucharu świata wojskowych w Atenach (2009): na 400 m z wynikiem 48.03 oraz w sztafecie 4 x 400 m (3:14.18). 3-krotnie stawał na podium PE w sztafecie: 2004 - 3. miejsce, 2005 i 2006 - 2. miejsce. Mistrz Polski w biegu indywidualnym na 400 m (2008). 
Podczas Igrzysk Olimpijskich w Pekinie Klimczak był w finale olimpijskim razem ze sztafetą 4x400 metrów, będąc zarówno w eliminacjach jak i w finale jej najszybszym uczestnikiem. Ostatecznie Polacy zostali sklasyfikowani na 7. miejscu. 
Piotr Klimczak jest żołnierzem jednostki wojskowej w Nisku. W czerwcu 2009 wystąpił podczas mistrzostw świata wojskowych w Sofii, zdobywając złoty medal w biegu na 400 m wynikiem 46.52 (el. 46.35) i srebrny w sztafecie 4 x 400 m (3:08.20). 

</doc>
<doc id="905508" url="https://pl.wikipedia.org/wiki?curid=905508" title="Guz mieszany">
Guz mieszany



</doc>
<doc id="905511" url="https://pl.wikipedia.org/wiki?curid=905511" title="Bemar (kuchnia)">
Bemar (kuchnia)

Bemar (franc. "bain-marie") należy do wyposażenia kuchni. Jest to rodzaj podgrzewacza, zwykle w postaci wózka, do którego wkłada się naczynia z potrawami. Zastosowanie bemara wodnego, gdzie temperaturę utrzymywały palniki gazowe, pozwalało na zachowanie ciepła potraw bez obawy przypalenia nawet przez okres 1 godziny po wydaniu z kuchni.
Nowoczesne bemary (często w postaci wielopiętrowych szafek na kółkach) posiadają przyłącza elektryczne, dzięki czemu mogą przez dłuższy czas utrzymywać ciepło, a nawet podgrzewać potrawy. Bemary stosuje się w gastronomii, szpitalnictwie. Często są wbudowywane w lady bufetowe zakładów garmażeryjnych. We Francji stosowane od pierwszej połowy XX wieku.

</doc>
<doc id="905515" url="https://pl.wikipedia.org/wiki?curid=905515" title="USS Forrestal (CVA-59)">
USS Forrestal (CVA-59)



</doc>
<doc id="905516" url="https://pl.wikipedia.org/wiki?curid=905516" title="Jewhen Nahirnyj">
Jewhen Nahirnyj

Jewhen Nahirnyj, ukr. Євге́н Васи́льович Нагі́рний (ur. 13 sierpnia 1885 w Rudnie koło Lwowa – zm. 8 czerwca 1951) – ukraiński architekt, syn Wasyla Nahirnego.
Studia skończył w 1912. Duży wpływ na jego formowanie jako architekta mieli profesor Iwan Lewicki i architekt Wawrzyniec Dayczak, w których pracowniach odbywał staż, jednak największy twórczość jego ojca. Po ukończeniu studiów na początku pracował w pracowni ojca. 
Ich twórcza współpraca została przerwana przez I wojnę światową. W 1915 został aresztowany przez władze austriackie i internowany. Powróciwszy z internowania, zajmował się odbudową budynków w Dolinie. Po śmierci ojca oraz młodej żony, wraz z maleńką córką powrócił do Lwowa.
W 1939 po włączeniu Lwowa do Ukraińskiej SRR, wraz z M. Mikułą stworzył lwowski oddział Związku Architektów Ukrainy. Do końca życia był zastępcą przewodniczącego Związku, kierując sekcją ochrony zabytków lwowskiego Komitetu Obwodowego. Początkowo w swoich projektach wykorzystywał ukraińskie motywy ludowe, w późniejszych zaznaczył się wpływ konstruktywizmu.
Został pochowany na Cmentarzu Łyczakowskim.

</doc>
<doc id="905519" url="https://pl.wikipedia.org/wiki?curid=905519" title="Naperville">
Naperville

Naperville – miasto w hrabstwie DuPage, w stanie Illinois, USA. 
Miasto znajduje się w północnej części USA, leży w sąsiedztwie większych miast jak Chicago, Aurora oraz Rockford. Od 1990 do 2000 roku liczba ludności zwiększyła się o 50,39% i wynosiła w 2000 roku 141 600 osób. 
Miasto zostało założone w 1831 roku przez Josepha Napera, polityka i przedsiębiorcę. W Naperville znajdują się liczne oddziały znanych firm jak Western Electric, Amoco, Bell Labs stąd taki szybki wzrost liczby ludności w ostatnich kilkunastu latach. 
Według gazety "CNN/Money and Money Magazine" (nr z lipca 2006 roku) Naperville zajęło drugie miejsce na liście miast w USA najkorzystniejszych do życia. Przez miasto przebiegają autostrady 55 i 88. W zachodniej części miasta znajduje się prywatne lotnisko kod: LL-10. Siostrzanym miastem Naperville jest Nitra na Słowacji.
Demografia.
W 2000 roku mieszkało 128 358 ludzi było 43 751 gospodarstw domowych i 33 644 rodzin. Miasto zajmuje 163 pozycje w USA pod względem liczby ludności. Na 100 kobiet powyżej 18 roku życia przypada 92,4 mężczyzn. Średnia wieku to 34 lata. Średni dochód gospodarstwa domowego w mieście wynosił 88 771 dolarów a na całą rodzinę 101 590 dolarów. Średni dochód przypadający na mężczyznę 75 905 dolarów, na kobietę 40 295 dolarów.
Skład etniczny
Grupy wiekowe:
Miasta partnerskie.
Miasta partnerskie Naperville:

</doc>
<doc id="905525" url="https://pl.wikipedia.org/wiki?curid=905525" title="Prowincja Nakhon Si Thammarat">
Prowincja Nakhon Si Thammarat

Nakhon Si Thammarat (taj. นครศรีธรรมราช) – jedna z prowincji ("changwat") Tajlandii nad Zatoką Tajlandzką. Sąsiaduje z prowincjami Songkhla, Phatthalung, Trang, Krabi i Surat Thani.

</doc>
<doc id="905526" url="https://pl.wikipedia.org/wiki?curid=905526" title="Ananda Moji Ma">
Ananda Moji Ma



</doc>
<doc id="905528" url="https://pl.wikipedia.org/wiki?curid=905528" title="Zezwolenie na prowadzenie badań archeologicznych">
Zezwolenie na prowadzenie badań archeologicznych

Zezwolenie na prowadzenie badań archeologicznych – uprawnienie, które wydawane jest przez wojewódzkiego konserwatora zabytków w celu rozpoczęcia legalną metodą badań wykopaliskowych. Pozwolenie wydawane jest imiennie dla konkretnej osoby. Prowadzenie prac bez wymaganego zezwolenia naraża badacza na konsekwencje prawne. Pozwolenie może zostać cofnięte, jeśli badacz nie wywiązuje się z zawartych w nim warunków.
Zezwolenie na prowadzenie badań archeologicznych zawiera informacje o:

</doc>
<doc id="905534" url="https://pl.wikipedia.org/wiki?curid=905534" title="Prowincja Aïn Témouchent">
Prowincja Aïn Témouchent



</doc>
<doc id="905542" url="https://pl.wikipedia.org/wiki?curid=905542" title="Ołeksandr Hawryluk">
Ołeksandr Hawryluk

Ołeksandr Hawryluk ("Aleksander Hawryluk", ur. 23 kwietnia 1911 we wsi Zabłocie w powiecie Biała Podlaska zm. 22 czerwca 1941 we Lwowie) – ukraiński pisarz.
Po wybuchu I wojny światowej i zmobilizowaniu ojca do armii carskiej został wraz z rodziną ewakuowany do Petersburga. 1915 przeniósł się z matką do guberni woroneskiej, następnie do guberni charkowskiej. Pod koniec 1917 powrócił do Zabłocia i rozpoczął naukę w miejscowej szkole powszechnej, z której w 1921 został wydalony za kolportowanie wierszy antyklerykalnych. Następnie był samoukiem. Jako 14-letni chłopiec związał się z ruchem robotniczym i w 1925 został po raz pierwszy aresztowany. Zajmował się w tym czasie kolportażem nielegalnych wydawnictw, kierował także sekcją MOPR w Zabłociu. 30 kwietnia 1929 ponownie aresztowany i osadzony w więzieniu w Białej Podlaskiej; oskarżony o posiadanie i kolportaż nielegalnej literatury. Przebywając w więzieniu, napisał wiersz zatytułowany "Dumka więźnia", umieszczony następnie w piśmie "Zachidna Ukrajina". Po zwolnieniu z więzienia na początku września 1929 inwigilowany i represjonowany. Po utworzeniu 1929 we Lwowie z inicjatywy KPZU organizacji rewolucyjnej pisarzy ukraińskich "Horno", został jej aktywnym członkiem.
W końcu 1929 wstąpił do KPZB. 1930-1933 prowadził aktywną działalność na terenie powiatu Biała Podlaska. Sekretarz Komitetu Powiatowego KPZB w Zabłociu. 24 sierpnia 1933 aresztowany przy próbie przekroczenia granicy polsko-sowieckiej w pobliżu miejscowości Głębokie i skazany na 4 miesiące aresztu. 1935-1936 członek Centralnej Redakcji KC KPZU, redagował nielegalne pisma partyjne. 4 stycznia 1937 aresztowany i osadzony w obozie w Berezie Kartuskiej; zwolniony 3 maja tego samego roku. Autor opowiadań napisanych w duchu rewolucyjnym, gloryfikujących partię bolszewicką oraz nowy system komunistyczny i piętnujących system burżuazyjny.
Zginął w bombardowaniu Lwowa podczas niemieckiej inwazji na ZSRR. Wraz z nim zginęła grupka lwowskich pisarzy – Tudor-Ołeksiuk, Parecki i ich żony, oraz Zofia Charszewska.

</doc>
<doc id="905544" url="https://pl.wikipedia.org/wiki?curid=905544" title="Aïn Témouchent">
Aïn Témouchent



</doc>
<doc id="905546" url="https://pl.wikipedia.org/wiki?curid=905546" title="Prowincja Narathiwat">
Prowincja Narathiwat

Narathiwat (taj. นราธิวาส) – jedna z prowincji ("changwat") Tajlandii nad zatoką tajlandzką na półwyspie malajskim. Sąsiaduje z prowincjami Yala i Pattani oraz malezyjskim stanem Kelantan.
"Narathiwat" w języku tajskim oznacza "miejsce, gdzie mieszkają dobrzy ludzie".

</doc>
<doc id="905553" url="https://pl.wikipedia.org/wiki?curid=905553" title="Al-Bulaydah">
Al-Bulaydah



</doc>
<doc id="905556" url="https://pl.wikipedia.org/wiki?curid=905556" title="Wodnik kappa">
Wodnik kappa



</doc>
<doc id="905559" url="https://pl.wikipedia.org/wiki?curid=905559" title="Krętek">
Krętek



</doc>
<doc id="905561" url="https://pl.wikipedia.org/wiki?curid=905561" title="Kobyłka (przystanek kolejowy)">
Kobyłka (przystanek kolejowy)

Kobyłka – przystanek osobowy obsługiwany przez Koleje Mazowieckie. Położony jest przy alei Jana Pawła II i ulicy Ręczajskiej, wzdłuż ul. Nowej w mieście Kobyłka, w województwie mazowieckim. W latach 2015–2017 przystanek przeszedł gruntowną modernizację w ramach projektu Rail Baltica, w wyniku której wybudowano nowy peron zlokalizowany po przeciwnej stronie al. Jana Pawła II niż poprzedni.
1 stycznia 2009 r. przystanek włączono do II strefy biletowej ZTM Warszawa w ramach oferty „Wspólny bilet ZTM – KM – WKD”. Oferta ta obowiązywała jedynie do 30 czerwca 2013 r. w wyniku uprzedniego wypowiedzenia umowy przez ZTM. Przywrócenie wspólnego biletu nastąpiło 1 grudnia 2015 r.
W roku 2020 przystanek obsługiwał 700–999 pasażerów na dobę.
Opis przystanku.
Peron.
Przystanek składa się z jednego peronu wyspowego o długości 200 metrów, z dwiema krawędziami peronowymi.
Budynek przystanku.
Od 1 lipca 2016 r. po wschodniej stronie przejazdu funkcjonuje nowy peron, pośrodku którego stoi półotwarta poczekalnia z zadaszeniem nawiązującym do oryginalnego obiektu. Wówczas przystanek skreślono z przebiegu linii nr 6 i wpisano do przebiegu linii nr 21, która została wydłużona o odcinek Zielonka – Wołomin Słoneczna. Przejście podziemne, z którego jest jedyny dostęp do peronu, oddano do użytku w grudniu 2017 r.
Przejazd kolejowo-drogowy.
Na zachodniej głowicy peronu znajduje się przejazd kolejowo-drogowy kategorii B. Jest zabezpieczony rogatkami działającymi samoczynnie. Znajduje się w ciągu ulicy Ręczajskiej i al. Jana Pawła II. Po obu stronach drogi znajdują się chodniki dla pieszych.
W przyszłości przejazd ma zostać zastąpiony tunelem drogowym, który ma powstać ok. 300 metrów bliżej Warszawy, na przedłużeniu ul. A. Orszagha. Wyeliminowanie przejazdu w poziomie szyn ma umożliwić podniesienie prędkości na szlaku do 200 km/h. Zgodnie z warunkami kontraktu obiekt miał być wybudowany do lipca 2019 r., lecz inwestycja utknęła na etapie decyzji urzędniczych.
Połączenia.
Główną siatkę połączeń stanowią pociągi osobowe Kolei Mazowieckich obsługiwane elektrycznymi zespołami trakcyjnymi serii EN57AL oraz ER160 w relacjach:
Przystanek w dzień roboczy obsługuje ok. 160 pociągów w powyższych relacjach, co pozwala na uzyskanie w godzinach szczytów komunikacyjnych 10-minutowego taktu w obydwu kierunkach. Czas przejazdu do Dworca Wileńskiego, który jest ważnym węzłem przesiadkowym, wynosi 17 minut.
Siatkę połączeń Kolei Mazowieckich z Kobyłki domykają nieliczne pociągi kursujące po linii średnicowej w Warszawie, które zaczynają lub kończą bieg na stacjach takich jak Wołomin Słoneczna, Tłuszcz czy Ostrołęka po wschodniej stronie oraz Warszawa Zachodnia, Grodzisk Mazowiecki, Żyrardów, Skierniewice, Błonie, Sochaczew, Piaseczno, Góra Kalwaria, Warka czy Radom Główny po przeciwległej.

</doc>
<doc id="905569" url="https://pl.wikipedia.org/wiki?curid=905569" title="Zielony Pierścień Warszawy">
Zielony Pierścień Warszawy

Zielony Pierścień Warszawy – tereny zielone otaczające Warszawę. Pierścień składa się z Kampinoskiego Parku Narodowego, Chojnowskiego Parku Krajobrazowego i Mazowieckiego Parku Krajobrazowego. W większości wchodzą one w skład Warszawskiego Obszaru Chronionego Krajobrazu.
Dla utworzenia Zielonego Pierścienia Warszawy zasłużył się prof. Witold Plapis, architekt i naukowiec, współtwórca Kampinoskiego Parku Narodowego. Do prac przy tworzeniu pierścienia włączyli się mieszkańcy stolicy. Do końca 1956 zalesiono ponad 15 tys. ha gruntów na terenie Warszawy i okolicznych powiatów: otwockiego, nowodworskiego, wołomińskiego, pruszkowskiego, piaseczyńskiego, a także w okolicach Mińska Mazowieckiego, Garwolina i Sochaczewa.

</doc>
<doc id="905574" url="https://pl.wikipedia.org/wiki?curid=905574" title="Masakra nad Sand Creek">
Masakra nad Sand Creek

Masakra nad Sand Creek 29 listopada 1864 roku była znaczącym wydarzeniem w historii konfliktów z Indianami, rozgrywających się na Wielkich Równinach Stanów Zjednoczonych. Oddziały milicji z Kolorado, dowodzone przez Johna M. Chivingtona dokonały masakry na zaskoczonych mieszkańcach wioski Indian z plemion Szejenów i Arapahów nad strumieniem Sand Creek (zwanym też, Big Sandy Creek) na równinach Kolorado. Zdarzenie zostało uznane w ówczesnej prasie amerykańskiej za ważne zwycięstwo nad walczącymi z odwagą i dobrze uzbrojonymi Szejenami. Dopiero gdy po kilku tygodniach do prasy zaczęli zgłaszać się naoczni świadkowie masakry, wszczęto śledztwo w sprawie wydarzeń nad Sand Creek.
Tło wydarzeń.
Na początku roku 1850 w Górach Skalistych wybuchła gorączka złota, która przeniosła się szybko w rejon zachodniego stanu Kansas. Spowodowała ona szeroki napływ białych osadników w stronę gór i Kalifornii. To z kolei wywołało liczne konflikty z zamieszkałymi tam od wieków Indianami z plemion Szejenów i Arapahów. Gwałtowność sporów skłoniła gubernatora Terytorium Kolorado Johna Evansa do wysłania na tereny walk byłego polityka i kaznodziei, płk. Johna M. Chivingtona z oddziałem milicji Kolorado. Siły pułkownika Chivingtona miały za zadanie przywrócić pokój między białymi a Indianami, a wrogo nastawionych tubylców - zmusić do kapitulacji i ukarać. Po kilku potyczkach na pograniczu część Indian skłaniała się do zawarcia pokoju i przyjęcia żywności na warunkach dyktowanych przez białych. Chivington nie miał zamiaru pertraktować z tubylcami, zaś swój ewentualny sukces nad Szejenami zamierzał zdyskontować politycznie (starał się o miejsce w Kongresie).
Do Fortu Lyon na rozmowy udał się wraz ze swoimi ludźmi m.in. wódz Szejenów Południowych Black Kettle. Po drodze Indianie założyli obóz nad strumieniem Sand Creek, w odległości 40 mil na północny wschód od fortu. Otrzymali przy tym zapewnienie od strony dowódcy fortu, iż ze strony wojska nic im nie grozi. Chivington, otrzymawszy informacje o miejscu pobytu grupy Indian uważanej za "wrogą", skierował przeciw niej 700 kawalerzystów z Kolorado oraz kompanię ochotników z Nowego Meksyku, którzy mieli zmusić Szejenów do poddania się.
Rankiem dnia 29 listopada 1864 roku Amerykanie napadli na wioskę masakrując co najmniej 200 Indian (szacunki poszczególnych świadków i badaczy znacznie się różnią). Wśród zabitych dominowali starcy, kobiety i dzieci, zginęli także wodzowie White Antelope, Standing in the Water i War Bonnet. Straty żołnierzy wyniosły 10 zabitych i około 30 rannych. Jednym z wojskowych, który odmówił wykonania rozkazu ataku na pokojowych Indian, był abolicjonista z Massachusetts, porucznik Silas Soule, który zakazał swojej kompanii otwierania ognia do Indian.
Masakra, podczas której żołnierze dopuścili się licznych aktów gwałtu i okrucieństwa na bezbronnych, niszcząc także indiańskie tipi i zapasy żywności oraz mordując setki koni, złamała ducha walki większości czejeńskich wodzów i wojowników, zmuszając Indian do przyjęcia warunków kapitulacji i zamieszkania w rezerwacie. Jedynie niewielka część młodszych wojowników - głównie z walecznego stowarzyszenia tzw. "żołnierzy-psów" - zdecydowała się dołączyć do opierających się białym na północy Szejenów Północnych i Lakotów. Skłonny do współpracy z białymi wódz Black Kettle zginął cztery lata później wraz z wieloma swymi ludźmi podczas ataku oddziału płk. Custera na inny pokojowy obóz Szejenów nad rzeką Washita.
Gdy okoliczności masakry wyszły na jaw, większość Amerykanów była wstrząśnięta brutalnością swoich wojsk. Pod naciskiem opinii publicznej doszło do śledztwa, mającego na celu wyjaśnić rolę Chivingtona w masakrze. Przeciwko pułkownikowi zeznawał m.in. Silas Soule, jednak wkrótce po złożeniu obciążających dowódcę oddziału milicjantów zeznań, Soule został zamordowany przez Charlesa W. Squiresa. Pomimo oskarżeń, nie znaleziono przeciwko Chivingtonowi wystarczających dowodów, a śledztwo umorzono. Do dziś niektóre amerykańskie źródła wojskowe i historyczne nazywają to nierówne starcie "bitwą" i zaliczają je do sukcesów Unii w wojnie secesyjnej.
Dopiero w 2002 roku pomnik upamiętniający m.in. zwycięstwo Amerykanów nad Sand Creek i stojący na stanowym Kapitolu Kolorado uzupełniono o tablicę ze szczegółami dotyczącymi masakry. W 2007 roku na miejscu masakry, do dziś uważanym przez potomków indiańskich ofiar za ziemię świętą, utworzono Narodowe Miejsce Pamięci - jednostkę systemu amerykańskich parków narodowych. Autorem projektu parku, przygotowywanego przez 8 lat z udziałem Służby Parków Narodowych, archeologów, historyków, współczesnych Indian oraz mieszkańców i władz Kolorado, był pochodzący z plemienia Szejenów amerykański senator Ben Nighthorse Campbell.

</doc>
<doc id="905577" url="https://pl.wikipedia.org/wiki?curid=905577" title="Prowincja Aïn Defla">
Prowincja Aïn Defla



</doc>
<doc id="905580" url="https://pl.wikipedia.org/wiki?curid=905580" title="Aïn Defla">
Aïn Defla



</doc>
<doc id="905589" url="https://pl.wikipedia.org/wiki?curid=905589" title="Audio CD">
Audio CD



</doc>
<doc id="905592" url="https://pl.wikipedia.org/wiki?curid=905592" title="CD Audio">
CD Audio



</doc>
<doc id="905594" url="https://pl.wikipedia.org/wiki?curid=905594" title="Długi Targ">
Długi Targ

Długi Targ (niem. "Langemarkt", kaszb. "Dłudżi Rénk") – reprezentacyjny plac w Gdańsku, w dzielnicy Śródmieście, na Głównym Mieście. Pełni funkcję rynku, jest przedłużeniem ul. Długiej, z którą tworzy tzw. Drogę Królewską.
Historia.
W XIII wieku wraz z ul. Długą, Długi Targ był traktem kupieckim, którego przedłużeniem był owalny plac targowy. Był to wtedy prawdopodobnie główny ciąg drożny Gdańska.
Po zajęciu Gdańska przez Krzyżaków, trakt ten stał się najważniejszym na całym Głównym Mieście. Od 1331 bywa określany w dokumentach miejskich jako "Longa Platea". W średniowieczu cały odcinek od ówczesnej Bramy Długoulicznej (dziś w jej miejscu wznosi się Brama Złota) aż do "Bramy Kogi" (dzisiejsza Brama Zielona) był uznawany za jedną ulicę.
W 1331 za Bramą Kogi znajdował się solidny most, do którego mogły przybijać duże statki, m.in. kogi, i to właśnie od nich wzięła się ówczesna nazwa pobliskiej bramy. Później wybudowano na jej miejscu znacznie okazalszą bramę, a od zielonkawego koloru detali wzięła się nazwa jej, i mostu.
Od zawsze Długa i Długi Targ były częścią miasta zamieszkiwaną przez najzamożniejszych. Kamienice należały do najzacniejszych patrycjuszy, kupców i ludzi piastujących wysokie urzędy. Z powodu uroczystych parad, przeprowadzanych tą drogą w latach 1457-1552, wzięło się jej określenie jako Drogi Królewskiej. Tu właśnie wynajmowano królom polskim obszerne kwatery, a z okazji świąt rodziny królewskiej wyprawiano huczne fajerwerki. W XIV i XV wieku w każdą sobotę przy Długim Targu handlowano mięsem, a na odcinku między Fontanną Neptuna a ratuszem sprzedawano żywe prosięta, dlatego też tę część Drogi Królewskiej nazywano "Targiem Prosiąt".
Po stłumieniu przez króla Zygmunta I Starego gdańskiej rewolty luteran, 13 czerwca 1526 roku zostało tu ściętych 14 przywódców przewrotu z
Jerzym Wendlandem na czele.
Na Długim Targu wykonywano także egzekucje czarownic, heretyków i złoczyńców, będących jednak wyłącznie szlachcicami lub prawowitymi obywatelami. Pozostałych tracono na Górze Szubienicznej bądź w Katowni.
W XIX w. rozebrano przedproża kamienic, zastępując je głównie witrynami sklepów i pracowni. Ostatnie przedproże zniknęło w 1872.
Długi Targ podobnie jak ulica Długa zostały wybrukowane w 1882 kostkami importowanymi ze Skandynawii (wcześniej była pokryta kamieniami polnymi). W okresie późniejszym poprowadzono linię tramwajową. Przed 1945 plac nosił niemieckojęzyczną nazwę "Langer Markt".
W wyniku działań wojennych zdecydowana większość zabudowy Długiego Targu została zniszczona. W trakcie odbudowy usunięte zostały szyny, a kostkę zastąpiono szlifowanym granitem.
Wiosną 2019 zaprezentowano koncepcję przebudowy Drogi Królewskiej przewidującą nawierzchnię z granitowej kostki w odcieniach czerwieni w głównym ciągu i jasnoszarymi granitowymi płytami po bokach. Natomiast jesienią 2019 planowana była naprawa bieżąca nawierzchni, mająca na celu przywrócenie jej stanu z lat 1971–1973, czyli czasu przebudowy całego Traktu Królewskiego, w czasie której kostkę brukową zastąpiono płytami granitowymi. Rozpoczęcie przebudowy zostało opóźnione ze względu na sprzeciw wojewódzkiego konserwatora zabytków. Porozumienie w sprawie wyglądu nawierzchni zawarto wiosną 2021, a we wrześniu tego samego roku przystąpiono do prac budowlanych na dwóch środkowych pasach pomiędzy latarniami. Zakończenie prac wartych ponad 3 mln zł nastąpiło w połowie 2022.
Zabytki.
Charakterystyczny układ przestrzenny Długiego Targu, odbiegający od typowego w średniowieczu rozplanowania głównego placu miejskiego jest znany w miastach południowego wybrzeża Bałtyku, lokowanych na prawie lubeckim. Usytuowany jest na osi zachód-wschód, w kierunku pobrzeża Motławy, podobne jak większość ulic Gdańska. Dłuższe pierzeje były zabudowane dwutraktowymi, a następnie trzytraktowymi kamienicami mieszczańskimi z dużymi sieniami. Średniowieczna zabudowa mieszkalna z ozdobnymi elewacjami tworzącymi północną i południową pierzeję placu została całkowicie zastąpiona w XVI-XVIII wieku nowożytną. Od zachodu plac zamknięty jest ratuszem Głównomiejskim i kamienicą Schumannów zaś od wschodu Zieloną Bramą.
Ratusz Głównego Miasta.
Ceglany, gotycko-manierystyczny wznoszony od XIV wieku. Do prostokątnego gotyckiego budynku, nadbudowanego w XV wieku, dobudowano w następnym stuleciu trzy skrzydła oficyn zamykających dziedziniec. Wieżę wieńczy bogato zdobiony manierystyczny hełm z latarniami wykonany przez Dirka Danielsa, zwieńczony w 1561 figurą króla Zygmunta Augusta. Mimo zniszczeń w 1945 ratusz zachował znaczną część wystroju, który tworzą liczne dzieła rzeźby, malarstwa i rzemiosła artystycznego. W sieni m.in. kręcone schody i portal z XVII wieku. W Sali Czerwonej m.in. kominek wykonany przez Wilhelma van der Meer, obrazy alegoryczne pędzla Hansa Vredemana de Vries, 25 obrazów alegoryczno-symbolicznych na stropie; pośrodku Apoteoza Gdańska pędzla Izaaka van den Blocke. W Kamlarii m.in. obraz Grosz Czynszowy, pędzla Antoniego Moellera z 1602. Siedziba Muzeum Historycznego Miasta Gdańska.
Fontanna Neptuna.
Pierwszą fontannę wykonał w latach 1606-13 Abraham van den Blocke. W 1757-61 gruntownie przebudowana przez Karola Stendera. W 1758 otoczona obecną późnobarokową kratą. Kamienny basen fontanny ma plan czteroliścia, na okrągłej czaszy stoi figura Neptuna przypisywana Piotrowi Husenowi, wyrzeźbiona w latach 1612-15.
Dwór Artusa.
Znany od I połowy XIV wieku. Obecny, późnogotycki z manierystyczną fasadą południową jest trzecią siedzibą bractw kupieckich znajdująca się na tym miejscu. Zbudowany na planie nieregularnego czworoboku mieści wewnątrz dziewięć przęseł, które są nakryte ozdobnymi sklepieniami gwiaździstymi wspartymi na czterech filarach. Poważnie zniszczony w 1945 zachował cześć pierwotnego wystroju tworzącego dekorację poszczególnych ław bractw mieszczańskich. Są to m.in. rzeźby "Święty Jerzy", późnogotycka, dłuta Hansa Brandta, figury św. Rajnolda dłuta Adriaena Karffytza, Kazimierza Jagiellończyka; obrazy Martina Schonincka, Lorenza Lauensteina, wiszące modele okrętów z XVII-XVIII wieku, monumentalny piec kaflowy z 1545. Zniszczone i zaginione dzieła zostały zastąpione współczesnymi rekonstrukcjami.
Brama Zielona.
Wzniesiona na miejscu gotyckiej Bramy Kogi w latach 1564 i 1565-58 w stylu manieryzmu niderlandzkiego. Dzieło Hansa Kramera z Drezna, pełniące niegdyś funkcję rezydencjonalną. Budynek trójkondygnacyjny, o dwóch skrzydłach, z czterema arkadami przejazdowymi. Elewacje zdobią pilastry i płaskorzeźby, natomiast elewacje pomieszczeń poddasza wieńczą ozdobne szczyty. Obecnie oddział Gdańskiego Muzeum Narodowego.
Kamienice przy Długim Targu.
Manierystyczne i barokowe kamienice patrycjuszowskie zostały odbudowane po zniszczeniach wojennych ;zachowały część pierwotnej architektury i dekoracji rzeźbiarskiej. Spośród zabudowy wyróżniają się m.in. Złota Kamienica wzniesiona w 1609 przez Abrahama van der Blocke i Jana Voigta dla Jana Speymanna w stylu manieryzmu zachowała fasadę z dekoracją rzeźbiarską, którą tworzą przedstawienia alegoryczne i symboliczne oraz wizerunki królów;
kamienica nr 20 z 1680 z barokową fasadą przypisywaną Andreasowi Schlüterowi; sąsiadujący z Dworem Artusa Dom Ławników mieszczący wewnątrz oryginalną sień z XVI wieku.
W kamienicach przy Długim Targu nr 1-4 zatrzymywali się polscy królowie. Rezydowali w nich: Zygmunt III Waza, Władysław IV Waza, Jan Kazimierz, Jan III Sobieski, August II i Stanisław Leszczyński. W 2018 kamienice w tej części pierzei (nr 1-10), mieszczące dotąd lokale handlowe, gastronomiczne, biura Urzędu Marszałkowskiego, a przejściowo także siedziby Radia Zet i telewizji Superstacja, zostały sprzedane na cele hotelowe, jednakże finalizacja transakcji nastąpiła dopiero po 2 latach.
Przy Długim Targu 19 zwraca uwagę fasada odbudowanego Hotelu Radisson Blu.

</doc>
<doc id="905595" url="https://pl.wikipedia.org/wiki?curid=905595" title="Plan stanowiska archeologicznego">
Plan stanowiska archeologicznego

Plan stanowiska archeologicznego - jest przygotowywany przed przystąpieniem do prac badawczych, w celu naniesienia stanowiska archeologicznego na odpowiednio szczegółową mapę. W pierwszej kolejności sporządzany jest plan terenu badań. Następnie oznaczane są stałe punkty pomiarowe, siatka pomiarowa i przynajmniej jeden reper wysokościowy do pomiarów niwelacyjnych. Na tak przygotowany plan nanoszone są wszystkie otwierane wykopy.
Wykonywany jest także plan warstwicowy stanowiska.
Bardzo ważne jest jak najdokładniejsze przygotowanie planu stanowiska i siatki pomiarowej. Błędne naniesienie stanowiska na mapę spowoduje, że wykopaliska utracą wiarygodność, wszystkie pomiary będą błędne.

</doc>
<doc id="905599" url="https://pl.wikipedia.org/wiki?curid=905599" title="Prowincja Béchar">
Prowincja Béchar



</doc>
<doc id="905600" url="https://pl.wikipedia.org/wiki?curid=905600" title="Robert Kurnicki">
Robert Kurnicki

Robert Kurnicki (ur. 27 marca 1965 w Zabrzu) – polski, a następnie niemiecki lekkoatleta.
Startował w sprincie oraz biegach na 110 m przez płotki i 60 m przez płotki. Wystąpił na Halowych Mistrzostwach Europy w Liévin w 1987, ale odpadł w eliminacjach biegu na 60 m ppł. Był mistrzem Polski w sztafecie 4 x 100 m w 1986 oraz wicemistrzem na 200 m w 1987, a także halowym wicemistrzem (1987) i mistrzem (1988) na 60 m przez płotki. Po zdobyciu tego mistrzostwa z wynikiem 7,71 s został posądzony o używanie dopingu i ukarany 2-letnią dyskwalifikacją (umorzona po 6 miesiącach). W 1989 podjął udaną próbę nawiązania do krajowej czołówki (200 m - 20,87 s i 110 m ppł -13,81 s) i wziął udział w międzypaństwowym meczu w Finlandii.
W 1990 podjął decyzję o emigracji do Niemiec dla kontynuacji kariery sportowej (dla PZLA jako 25-latek był zbyt "stary", by go wspierać, mimo że był w krajowej czołówce). Zdobył tytuły mistrza Niemiec na 200 m w 1992 (wynik 20,69) i 1993 (wynik 20,46), a także w sztafecie 4 x 100 m w 1992, 1993, 1995 i 1996. Był także halowym mistrzem Niemiec na 200 m w 1994.
Startował w barwach Niemiec na Mistrzostwach Świata w Stuttgarcie w 1993, gdzie doszedł do półfinału w biegu na 200 m, a w sztafecie 4 x 100 m zajął 6. miejsce. Na Mistrzostwach Świata w Göteborgu w 1995 doszedł do ćwierćfinału na 200 m i półfinału w sztafecie. Podczas Halowych Mistrzostw Europy w Paryżu w 1994 po doznanej kontuzji nie ukończył biegu półfinałowego na 200 m. Był także rezerwowym zawodnikiem sztafety na Igrzyskach Olimpijskich w Atlancie w 1996. Zakończył karierę w 1997.

</doc>
<doc id="905608" url="https://pl.wikipedia.org/wiki?curid=905608" title="Béjaïa">
Béjaïa



</doc>
<doc id="905609" url="https://pl.wikipedia.org/wiki?curid=905609" title="Gazownia Łódzka">
Gazownia Łódzka



</doc>
<doc id="905610" url="https://pl.wikipedia.org/wiki?curid=905610" title="Half-Life (seria)">
Half-Life (seria)

Half-Life (zapisywane jako HλLF-LIFE) – seria strzelanek pierwszoosobowych o tematyce fantastycznonaukowej stworzonych przez Valve Corporation.
Seria opowiada o fizyku Gordonie Freemanie, który początkowo pracuje dla Black Mesa Research Facility. Po wybuchu w laboratorium do świata przedostają się obce istoty z obcego wymiaru Xen.
Główna seria.
Half-Life (1998).
Pierwsza gra z serii została wydana 19 listopada 1998 roku. Opowiada ona historię Gordona Freemana po kaskadzie rezonansowej, kiedy na terenie całego ośrodka Black Mesa Research Facility otworzyły się portale do świata Xen. Gordon podróżuje przez Black Mesa próbując dotrzeć do naukowców mogących zamknąć portale. Na koniec teleportuje się do Xen i zabija Nihilantha. 12 lutego 1999 zostało wydane "Half-Life: Uplink" – oficjalne demo gry (chociaż wcześniej zostało wydane demo OEM nazwane "Half-Life: Day One"), w którym dostępne są poziomy, które nie występują w pełnej wersji "Half-Life". W roku 2004 gra została wydana jako "Half-Life: Source" gdzie skorzystano z nowych możliwości silnika Source.
Half-Life: Opposing Force (1999).
Pierwszy dodatek do gry komputerowej "Half-Life". Gracz przejmuje rolę kaprala Marines Adriana Shepharda. Shephard został przydzielony do misji zatarcia śladów incydentu w Black Mesa oraz zabicia Gordona Freemana, ale wskutek katastrofy helikoptera odłączył się od zespołu i zaczął walczyć z obcymi po stronie naukowców z Black Mesa.
Half-Life: Blue Shift (2001).
Drugi dodatek do "Half-Life'a", w którym gracz kieruje strażnikiem Black Mesa, Barneyem Calhounem, który usiłuje uciec od inwazji Obcych.
Half-Life: Decay (2001).
Trzecie rozszerzenie gry "Half-Life", dostępne jedynie na konsole PlayStation 2. Głównymi bohaterami gry są koleżanki Gordona Freemana, Gina Cross i Colette Green. W przeciwieństwie do poprzednich gier w "Decay" można grać w trybie kooperacji.
Half-Life 2 (2004).
Kontynuacja gry "Half-Life", którego akcja toczy się w City 17 w niedalekiej przyszłości. Do gry dodano gravity gun. Valve stworzył także demo technologiczne testujące high dynamic range rendering o nazwie "Half-Life 2: Lost Coast". Początkowo miało ono być częścią rozdziału "Highway 17" gry "Half-Life 2". Gracz ma za zadanie przedostać się z plaży do kościoła, w którym znajduje się posterunek Kombinatu i zatrzymać inwazję na pobliskie miasteczko.
Half-Life 2: Episode One (2006).
Akcja również toczy się w City 17 krótko po wydarzeniach z podstawowej gry. Koncentruje się na współpracy Gordona Freemana i Alyx Vance. Kończy się wybuchem Cytadeli oraz ucieczką głównych bohaterów.
Half-Life 2: Episode Two (2007).
Kontynuacja "Episode One". Gordon i Alyx trafiają do lasu w pobliżu City 17 i dowiadują się, że posiadany przez nich pakiet danych może zamknąć superportal tworzący się nad miastem.
Half-Life: Alyx (2020).
Gra, której akcja rozgrywa się pomiędzy wydarzeniami z "Half-Life'a" i "Half-Life'a 2". Koncentruje się na walce Alyx Vance oraz jej ojca z Kombinatem oraz wrogimi kosmitami okupującymi Ziemię. Jest to pierwszy tytuł z serii powstający wyłącznie w trybie VR. Gra została zapowiedziana w listopadzie 2019 roku, zaś jej premiera odbyła się 23 marca 2020 roku.
Poboczne produkcje.
Valve stworzyło 2 spin-offy, które nawiązują do fabuły z gier Half-Life.
"Portal" – jednoosobowa gra logiczna wydana 10 października 2007 roku, której akcja dzieje się w świecie "Half-Life". Gracz kontroluje Chell, która przechodzi przez różne testy w Aperture Science Enrichment Center z pomocą urządzenia tworzącego portale przestrzenne.
"Portal 2" – wydany 19 kwietnia 2011 roku. Gracz ponownie kontroluje Chell która próbuje wydostać się z laboratorium. Twórcy zamieścili w grze nawiązania do statku Borealis.
"Black Mesa" – (dawniej "Black Mesa: Source") modyfikacja drugiej części gry, używająca silnika Source. Projekt odwzorowuje poziomy z pierwszej części "Half-Life’a". W porównaniu z oryginałem gra zawiera poprawioną grafikę, nowe miejsca i ścieżkę dźwiękową. Premiera odbyła się 14 września 2012 w usłudze Steam Greenlight. "Black Mesa" została uznana przez czytelników serwisu ModDB za najlepszą modyfikację roku 2012.
"Hunt Down The Freeman" – wydana 24 lutego 2018 roku fanowska gra, używająca silnika Source. Gracz kontroluje Mitchella Shepharda który zostaje wysłany do kompleksu Black Mesa. Po zaatakowaniu przez człowieka, którym według bohatera jest Gordon Freeman, trafia do szpitala. Tam enigmatyczny G-Man proponuje mu nieokreśloną nagrodę w zamian za zlikwidowanie Freemana „gdy nadarzy się okazja”. Projekt spotkał się z niską oceną z powodu m.in. licznych błędów czy pogłosek o naruszeniu praw autorskich do niektórych ze stosowanych w nim elementów.
Anulowane produkcje.
"Half-Life 2: Episode Three" – trzeci dodatek do gry Half-Life 2, wieńczący "trylogię epizodów" i prawdopodobnie ostatnia część serii (Gabe Newell z Valve jednak zdradził, że twórcy przygód Gordona Freemana wciąż mają mnóstwo pomysłów na kolejne części) przedstawiająca dotychczas zaplanowaną fabułę. Pierwszy concept art został zaprezentowany w konkursie „Into the Pixel”.
Opis fabuły.
Dodatek ten, tak jak poprzednie epizody, przedstawia historię widzianą oczyma Gordona Freemana i kontynuuje fabułę z i . W przedostatnim rozdziale epizodu drugiego, dr Kleiner i Eli Vance odtwarzają przekaz od dr Judith Mossman, a także ukryte w nim nagranie, na którym pokazany jest legendarny statek Borealis. Borealis, uważany za zaginiony, jest własnością Aperture Science (twórców m.in. Portal gun). Vance jest przeciwny wykorzystaniu potęgi technologii, która się na nim znajduje przeciwko Kombinatowi, ponieważ uważa ją za zbyt potężną, aby człowiek mógł nią władać. Poleca zatem Gordonowi, aby zniszczył statek. Wkrótce po rozmowie dr Eli Vance zostaje zabity przez Combine Advisora (to wydarzenie zakończyło EP2) i tym samym nie zostaje ujawniona technologia znajdująca się na statku, oraz czego tak bardzo bał się Eli. Podczas sceny jego śmierci można zobaczyć śmigłowiec, którym najprawdopodobniej Gordon i Alyx polecą na Arktykę, aby dowiedzieć się co zaszło w bazie, która została zaatakowana przez Kombinat. W wersji beta Half-Life'a 2 podana została jej nazwa – Kraken Base.
Film.
Pięciominutowy film "Half-Life: Uplink" został stworzony przez brytyjską agencję marketingową Cruise Control w celu wypromowania gry. Początkowo film miał być wydany w Internecie 22 lutego 1999, lecz zostało to opóźnione ze względów problemów licencyjnych pomiędzy Valve i Sierra (wtedy wydawcą serii "Half-Life"). Jednak Cruise Control postanowiło wydać film 15 marca 1999. Po tym, jak film został udostępniony bez zgody żadnej z firm związanych z serią, dystrybucja filmu została wstrzymana przez Sierrę. Wiele stron internetowych o grze "Half-Life", które uruchomiły mirrory filmu, zostały zmuszone do usunięcia go.

</doc>
<doc id="905611" url="https://pl.wikipedia.org/wiki?curid=905611" title="Prowincja Béjaïa">
Prowincja Béjaïa



</doc>
<doc id="905612" url="https://pl.wikipedia.org/wiki?curid=905612" title="Sierra Studios">
Sierra Studios



</doc>
<doc id="905616" url="https://pl.wikipedia.org/wiki?curid=905616" title="Jabłecznik">
Jabłecznik



</doc>
<doc id="905617" url="https://pl.wikipedia.org/wiki?curid=905617" title="Prowincja Bordj Bou Arréridj">
Prowincja Bordj Bou Arréridj



</doc>
<doc id="905619" url="https://pl.wikipedia.org/wiki?curid=905619" title="Sawiskera (księżyc)">
Sawiskera (księżyc)

Sawiskera, pełna nazwa (88611) Teharonhiawako I Sawiskera – księżyc planetoidy transneptunowej (88611) Teharonhiawako.
Odkrycie i nazwa.
Sawiskera został odkryty 11 października 2001 roku na podstawie obserwacji wykonanych przez D.J. Osipa i S.M. Burlesa za pomocą "Baade Telescope" na Las Campanas w Chile. Odkrycie ogłoszono 15 października 2001 roku. Następnie nadano mu prowizoryczne oznaczenie S/2001 (88611) 1. W 2007 roku nadano mu nazwę Sawiskera, pochodzącą od łowcy z mitologii Irokezów.
Orbita i właściwości fizyczne.
Z racji zbliżonych rozmiarów Teharonhiawako i Sawiskera powinny być uważane za obiekt podwójny.
Sawiskera ma średnicę ok. 129 km i krąży ruchem wstecznym wraz z większym składnikiem wokół wspólnego środka masy w czasie ok. 829 dni po orbicie o mimośrodzie ok. 0,25.

</doc>
<doc id="905624" url="https://pl.wikipedia.org/wiki?curid=905624" title="Prowincja Bouira">
Prowincja Bouira



</doc>
<doc id="905625" url="https://pl.wikipedia.org/wiki?curid=905625" title="Zdzisław Rajewski">
Zdzisław Rajewski

Zdzisław Adam Rajewski (ur. 22 października 1907 w Dubinie, zm. 2 czerwca 1974 w Warszawie) – polski archeolog, profesor, dyrektor Państwowego Muzeum Archeologicznego w Warszawie, Rady Naukowej Instytutu Historii Kultury Materialnej PAN od 1953.
Życiorys.
Był synem Antoniego i Gabrieli z Wybieralskich. Ukończył Gimnazjum Państwowe im. Marii Magdaleny w Poznaniu, a następnie studia Wydziale Humanistycznym Uniwersytetu Poznańskiego (1927–1931). W 1936 roku uzyskał doktorat za pracę "Wielkopolskie cmentarzyska rzędowe okresu wczesnodziejowego".
Od 1934 do 1939 wspólnie z Józefem Kostrzewskim kierował badaniami w Biskupinie, a także innymi badaniami wykopaliskowymi (m.in. w Komorowie), ratowniczymi (w Szelejewie) i powierzchniowymi na terenie Wielkopolski. Wraz z Kostrzewskim należał do twórców polskiej szkoły archeologicznej, wdrażał nowoczesne metody w muzealnictwie i wystawiennictwie.
W 1936 poślubił Ludmiłę Durczewską, z którą miał 3 córki: Elżbietę (żona Zbigniewa Bukowskiego), Sławę (żona Krzysztofa Nowińskiego - archeologa, redaktora naczelnego Spotkania z Zabytkami) i Jolantę.
Po II wojnie światowej był współzałożycielem Instytutu Zachodniego i dyrektorem Oddziału Instytutu w Lesznie (1 kwietnia 1945 do 30 czerwca 1946). Od lipca 1946 był wicedyrektorem Instytutu Badań Starożytności Słowiańskich przy UP (od 1950 jako Kierownictwo Badań nad Początkami Państwa Polskiego).
W lipcu 1948 powołany na dyrektora Państwowego Muzeum Archeologicznego w Warszawie.
Był redaktorem czasopism, m.in. Wiadomości Archeologicznych, Materiałów Starożytnych, Materiałów Wczesnośredniowiecznych, Archeologii Polski. Należał do Rady Naukowej Instytutu Historii Kultury Materialnej Polskiej Akademii Nauk, Rady Programowej Muzealnictwa w Ministerstwie Kultury i Sztuki, polskiego komitetu International Council of Museums, Międzynarodowej Unii Nauk Pro- i Protohistorycznych, prezydium Unii Archeologii Słowiańskiej.
Organizował wystawy, m.in. „Początki Państwa Polskiego”, „Hallstatt” (we współpracy z Naturhistorisches Muzeum w Wiedniu).
Zmarł nagle 2 czerwca 1974. Pochowany na Cmentarzu Wojskowym na Powązkach w Warszawie (kwatera A35-2-5).

</doc>
<doc id="905627" url="https://pl.wikipedia.org/wiki?curid=905627" title="Wstrząsy wtórne">
Wstrząsy wtórne



</doc>
<doc id="905631" url="https://pl.wikipedia.org/wiki?curid=905631" title="Prowincja Chlef">
Prowincja Chlef



</doc>
<doc id="905633" url="https://pl.wikipedia.org/wiki?curid=905633" title="Prowincja Constantine">
Prowincja Constantine



</doc>
<doc id="905634" url="https://pl.wikipedia.org/wiki?curid=905634" title="Beatlemania">
Beatlemania

Beatlemania – termin powstały w latach 60. XX wieku do opisania ogromnej popularności zespołu The Beatles, szczególnie charakteryzującej się histerycznymi reakcjami nastolatek.
Beatlemania miała swój początek w Europie, do USA dotarła jeszcze przed zespołem, a to za sprawą piosenki „I Want to Hold Your Hand”. Gdy Beatlesi lądowali w Nowym Jorku 7 lutego 1964, czekała już na nich rozentuzjazmowana młodzież. W późniejszym okresie używano terminu również dla określenia licznych zespołów naśladujących styl The Beatles w swojej muzyce.

</doc>
<doc id="905638" url="https://pl.wikipedia.org/wiki?curid=905638" title="Prowincja Djelfa">
Prowincja Djelfa



</doc>
<doc id="905641" url="https://pl.wikipedia.org/wiki?curid=905641" title="Al-Dżilfa">
Al-Dżilfa



</doc>
<doc id="905643" url="https://pl.wikipedia.org/wiki?curid=905643" title="The Decline of Western Civilization">
The Decline of Western Civilization

The Decline of Western Civilization (w TVP emitowany pt. Upadek zachodniej cywilizacji) – amerykański film dokumentalny z 1981 roku zrealizowany przez Penelope Spheeris dotyczący sceny punkrockowej w Los Angeles w latach 1979-1980. W filmie uwieczniono występy legendarnych już dziś zespołów tj: X, Black Flag, Fear, The Germs, Circle Jerks, Alice Bag Band, Catholic Discipline oraz wywiady z Darby Crashem, Exene Cervenką, Keithem Morrisem, Chuckiem Dukowskim i innymi.
Ścieżka dźwiękowa.
Ścieżka dźwiękowa z filmu została wydana w 1981 roku przez firmę Slash Records na LP. Na okładce płyty znajduje się zdjęcie wokalisty The Germs Darby'ego Crash'a, który umarł krótko przed ukazaniem się filmu na rynku.

</doc>
<doc id="905644" url="https://pl.wikipedia.org/wiki?curid=905644" title="Prowincja El Bayadh">
Prowincja El Bayadh



</doc>
<doc id="905645" url="https://pl.wikipedia.org/wiki?curid=905645" title="Prowincja Pattani">
Prowincja Pattani

Pattani () – jedna z prowincji ("changwat") Tajlandii nad zatoką tajlandzką na półwyspie malajskim. Sąsiaduje z prowincjami Narathiwat, Yala i Songkhla.

</doc>
<doc id="905646" url="https://pl.wikipedia.org/wiki?curid=905646" title="Rob Baan">
Rob Baan

Rob Baan (ur. 1 kwietnia 1943 w Rotterdamie) – holenderski trener piłkarski, były tymczasowy selekcjoner reprezentacji Holandii prowadząc zespół w 2 meczach kwalifikacji do Mistrzostw Świata 1982 (wygrane 3:0 i 1:0 z Cyprem).

</doc>
<doc id="905648" url="https://pl.wikipedia.org/wiki?curid=905648" title="Atlantic Records">
Atlantic Records

Atlantic Records, Atlantic Recording Corporation – amerykańska wytwórnia płytowa będąca własnością Warner Music Group.
Historia.
Wytwórnia Atlantic założona została w roku 1947 przez Ahmeta Ertegüna i Herba Abramsona. Na początku zajmowała się głównie jazzem, R&amp;B oraz muzyką country. Na początku lat 50. do Ahmeta dołączył Jerry Wexler i Nesuhi Ertegün. Od roku 1955 Nesuhi stał na czele oddziału jazzowego i był odpowiedzialny za główne kontrakty firmy, z takimi muzykami jak Charles Mingus i John Coltrane; w późniejszym czasie został zastąpiony przez Joela Dorna. Inżynier dźwięku, a później producent – Tom Dowd – stał na czele wydziału technicznego. Chociaż wytwórnia Atlantic zaczynała jako firma niezależna, to już wkrótce zajęła ważną pozycję na rynku wydawniczym lat 60., głównie dzięki kontraktom z głównonurtowymi gwiazdami muzyki pop, takimi jak Sonny and Cher. Jej głównymi rywalami były Columbia Records i RCA Records.
Od początku swojej działalności wytwórnia stworzyła, a także wykupiła kilka mniejszych wytwórni – w 1955 Herb Abramson otworzył Atco Records, a w listopadzie tego roku wykupiono wytwórnię Spark Records. Inne wytwórnie należące do grupy Atlantic to m.in. 143 Records oraz Lava Records. W 1967 wytwórnię Atlantic kupiła firma z Warner Bros. – Seven Arts – a obecnie jest częścią Warner Music Group, byłego oddziału konglomeratu mediowego Time Warner, który został sprzedany inwestorom w roku 2004.
W maju 1988 odbyła się uroczystość z okazji czterdziestej rocznicy powstania wytwórni, a uświetniły ją występy wielu artystów, których albumy wydane zostały w Atlantic – doszło między innymi do występów zespołów, które były do tej pory „w stanie spoczynku” – takich jak Led Zeppelin czy Crosby, Stills and Nash.
Na początku lat 90. wytwórnia Atlantic posiadała 50% akcji Interscope Records wydającej albumy z gatunku gangsta rap – z czego wiele we współpracy z Death Row Records. Presja ze strony grup działaczy politycznych przeciwnych gatunkowi gangsta rap doprowadziła do sprzedania udziałów tej firmy.
Obecnie dyrektorem generalnym i prezesem Atlantic Records jest Craig Kallman. Ahmet Ertegün sprawował funkcję „prezesa założyciela” aż do swojej śmierci 14 grudnia 2006 w wieku 83 lat.
W latach 1968–1973 Atlantic Records wydawała płyty zespołu Led Zeppelin, po czym stworzył on własną wytwórnię w obrębie Atlantic – Swan Song Records.
Największym mainstreamowym sukcesem wytwórni Atlantic były albumy grunge’owego zespołu Stone Temple Pilots wydawane w latach 90. Atlantic Records wydaje albumy m.in.: AC/DC, Chamillionaire, Phila Collinsa, Genesis, Led Zeppelin, MC5, Notorious B.I.G., Rush, The Velvet Underground, Billy Talent.

</doc>
<doc id="905650" url="https://pl.wikipedia.org/wiki?curid=905650" title="El Oued">
El Oued



</doc>
<doc id="905651" url="https://pl.wikipedia.org/wiki?curid=905651" title="Prowincja El Oued">
Prowincja El Oued



</doc>
<doc id="905653" url="https://pl.wikipedia.org/wiki?curid=905653" title="Metaphorical Music">
Metaphorical Music

Metaphorical Music jest pierwszym albumem Nujabes, na którym prezentuje połączenie jazzu i hip-hopu. 

</doc>
<doc id="905654" url="https://pl.wikipedia.org/wiki?curid=905654" title="Plan warstwicowy">
Plan warstwicowy

Plan warstwicowy (sytuacyjno-warstwowy) - pojęcie zapożyczone dla potrzeb archeologii z geologii. Jest to plan wysokościowy wykonywany przy zastosowaniu metod geodezyjnych. 
Wykonywany jest w skali adekwatnej do rozmiarów stanowiska archeologicznego. 
Niegdyś wykonanie planu warstwicowego stanowiska było bardzo skomplikowane i pracochłonne. Obecnie dzięki wykorzystaniu specjalistycznych programów komputerowych przygotowanie planu jest szybsze oraz łatwiejsze. Jeśli stanowisko jest duże a jego topografia skomplikowana z pomocą dla archeologów przychodzą geodeci. 
Na plan warstwicowy nakładana jest siatka pomiarowa, w oparciu o którą wytyczane są kolejne wykopy.

</doc>
<doc id="905656" url="https://pl.wikipedia.org/wiki?curid=905656" title="Barthélemy">
Barthélemy

Barthélemy nazwisko francuskich uczonych, polityków i poetów.
Przedstawiciele:

</doc>
<doc id="905657" url="https://pl.wikipedia.org/wiki?curid=905657" title="Irvingism">
Irvingism



</doc>
<doc id="905659" url="https://pl.wikipedia.org/wiki?curid=905659" title="Prowincja El Tarf">
Prowincja El Tarf



</doc>
<doc id="905663" url="https://pl.wikipedia.org/wiki?curid=905663" title="Prowincja Ghardaïa">
Prowincja Ghardaïa



</doc>
<doc id="905665" url="https://pl.wikipedia.org/wiki?curid=905665" title="Pasterze">
Pasterze

 
Pasterze – najdłuższy lodowiec w Alpach Wschodnich położony na obszarze Parku Narodowego Wysokie Taury w Austrii.
Topografia.
Lodowiec Pasterze jest położony we wschodniej części masywu Großglockner w kraju związkowym Karyntia i schodzi w kierunku północno-wschodnim na obszarze Parku Narodowego Wysokie Taury (Nationalpark Hohe Tauern). Pasterze jest najdłuższym lodowcem w Austrii oraz w Alpach Wschodnich i dziewiątym pod względem długości lodowcem w Alpach. 
Lodowiec Pasterze jest lodowcem rodzaju alpejskiego dolinnego, zgodnie z klasyfikacją WGI jest to lodowiec wypustowy, zespołowy, o czole w kształcie rozszerzającej się stopy (typ. 412). Lodowiec ma kilka izolowanych pól firnowych i rozpoczyna się na wysokości 3700 m n.p.m., czoło lodowca na wysokości 2070 m n.p.m. (1975), a jego długość to 9,4 km (1975). Powierzchnia lodowca wynosiła w 1969 oraz 1975 19,78 km2, natomiast w 2013 16,28 km2, w sezonie 2014/2015 regresja lodowca wyniosła średnio 54,4 metra.
Turystyka.
Do lodowca prowadzi asfaltowa Alpejska Droga Wysokogórska Großglockner (Großglockner Hochalpenstraße). Na jednym z mutonów lodowca znajduje się schronisko Oberwalder (2972 m n.p.m.). 
Historia.
W okresie małej epoki lodowej lodowiec sięgał poza próg Margaritze (2000 m n.p.m.), obecnie na nim znajduje się na nim zapora wodna oraz sztuczny zbiornik retencyjny Margaritze. W 1856 lodowiec oglądał cesarz Franciszek Józef I. Dla upamiętnienia tego wydarzenia miejsce w którym był cesarz oraz do którego wtedy sięgał lodowiec nazwano Kaiser-Franz-Josefs-Höhe. Do końca lat 20. XX wieku zasięg lodowca wyznaczał próg Elisabethfelsen (2156 m n.p.m.), przed którym obecnie znajduje się jezioro Sandersee. Po II wojnie światowej z Kaiser-Franz-Josefs-Höhe została zbudowana kolejka szynowa do czoła lodowca, którą obecnie dzieli od czoła lodowca kilkadziesiąt metrów różnicy przewyższenia.
Toponimia.
Nazwa "Pasterze" pochodzi najprawdopodobniej z języka słoweńskiego i oznacza miejsce odpowiednie do wypasu owiec.

</doc>
<doc id="905666" url="https://pl.wikipedia.org/wiki?curid=905666" title="Óscar Berger Perdomo">
Óscar Berger Perdomo



</doc>
<doc id="905667" url="https://pl.wikipedia.org/wiki?curid=905667" title="Prowincja Guelma">
Prowincja Guelma



</doc>
<doc id="905668" url="https://pl.wikipedia.org/wiki?curid=905668" title="Ian Crocker">
Ian Crocker

Ian Lowell Crocker (ur. 31 sierpnia 1982 w Portland) – amerykański pływak, potrójny mistrz olimpijski w sztafecie 4 x 100 m, zdobywca srebrnego medalu olimpijskiego indywidualnie na Igrzyskach w Atenach, wielokrotny mistrz i rekordzista świata. Specjalizuje się w sprincie, głównie w stylu motylkowym. Podczas swojej kariery trenował na Uniwersytecie w Austin (w stanie Teksas).
Kariera.
Jest multimedalistą Igrzysk Olimpijskich i Mistrzostw Świata w Pływaniu. Pierwszym znaczącym sukcesem było zdobycie złotego medalu na Igrzyskach w Sydney, będąc członkiem zwycięskiej sztafety USA 4 x 100 stylem zmiennym. Niekwestionowaną gwiazdą stylu motylkowego stał się dzięki startom na Mistrzostwach Świata w 2003 roku, zwłaszcza kiedy to w finale wyścigu na 100 m tym stylem nieoczekiwanie pokonał faworytów, Michaela Phelpsa i Andrija Serdinowa, którzy w półfinałach ustanawiali po kolei rekordy świata. Finałowy czas Crockera (50,98 s) był pierwszym w historii poniżej 51 s na tym dystansie.
Podczas Igrzyska Olimpijskich w Atenach wszyscy spodziewali się pasjonującego pojedynku z Phelpsem. W wyścigach eliminacyjnych i półfinałowych znacznie lepiej prezentował się Crocker, jednak finał padł łupem drugiego Amerykanina, który jeszcze na 10 metrów przed końcem wyścigu był wyraźnie za Crockerem. Ostatecznie różnica na mecie wyniosła 0,04 s.
Podczas kolejnych Mistrzostw Świata w 2005 roku Crocker powetował sobie porażkę na swoim koronnym dystansie z Aten, pewnie wygrywając z Phelpsem, bijąc przy okazji własny rekord świata (50,40). Po raz kolejny mógł fetować również złoto w sztafecie stylem zmiennym.
Dwa lat później na Mistrzostwach Świata w Melbourne sytuacja z Aten powtórzyła się - Crocker na ostatnich metrach znów przegrał o setne części sekundy z Phelpsem. Tym razem jednak Phelps, polujący na rekordową liczbę złotych medali podczas jednych MŚ, nie oddał miejsca w sztafecie. Crocker dostał jednak szansę popłynięcia w sztafecie w eliminacjach, w których to zbyt wcześnie wskoczył na swojej zmianie do wody, co oznaczało, że drużyna USA - żelazny faworyt do złota - został zdyskwalifikowany. Wiele osób dopatrywało się w tym celowego niesportowego zachowania Crockera, który chciał się w ten sposób zemścić Phelpsowi za kolejną bolesną porażkę w wyścigu indywidualnym.
Igrzyska Olimpijskie w Pekinie nie były dla Crockera już tak udane. Najpierw na swoim koronnym dystansie był tłem dla Phelpsa i Čavića, nie zdobywając nawet medalu. Wystartował jednak w eliminacjach sztafety 4 x 100 zmiennym. Tym razem nie popełnił błędu falstartu, nie przeszkadzając tym samym płynącemu w finale sztafety Phelpsowi w zdobyciu rekordowej liczby 8 złotych medali na jednych Igrzyskach. Jako zawodnik płynący w zwycięskiej sztafecie w eliminacjach również otrzymał złoty medal, chociaż zgodnie z regulaminem nie odbyło się to podczas oficjalnej dekoracji na podium. 
Crocker jest byłym wielokrotnym rekordzistą świata na dystansie 100 metrów stylem motylkowym, a swój najlepszy wynik (50,40s) ustanowił podczas Mistrzostw Świata w Montrealu w 2005 roku. Rekord ten został pobity 4 lata później przez Phelpsa. Szybciej od Crockera na tym dystansie pływał jeszcze tylko Milorad Čavić. Jest pierwszym pływakiem, który zszedł na tym dystansie poniżej granicy 51 sekund.
Jest wielokrotnym mistrzem Stanów Zjednoczonych, wygrywając, m.in. czterokrotnie z rzędu na dystansie 100 metrów stylem motylkowym i dołączając do takich sław jak Mark Spitz czy Pablo Morales. Liczbę sukcesów stylu motylkowego dopełniają również znakomite występy w stylu dowolnym, zwłaszcza na dystansie 100 m. Sukcesy w tym stylu odnosił głównie jednak w mistrzostwach kraju. Na arenie międzynarodowej koncentrował się niemal wyłącznie na stylu motylkowym, co owocowało dalszymi miejscami w swoim drugim ulubionym stylu, np. na ateńskich igrzyskach na 100 m stylem dowolnym nie przeszedł nawet eliminacji, mimo tego iż przed zawodami legitymował się jednym z najlepszych wyników na świecie. Równie znakomicie spisywał się na krótkim basenie - zdobył m.in. cztery tytuły mistrza świata, dwa indywidualne i dwa w sztafecie, na Mistrzostwach Świata 2004.
Po zakończeniu kariery.
Chociaż oficjalnie nie zakończył kariery, od Igrzysk Olimpijskich w Pekinie w 2008 roku nie wystartował już w żadnych zawodach. Obecnie zajmuje się szkoleniem młodzieży w założonych przez siebie i kilku kolegów z reprezentacji szkołach pływackich w Austin i Dallas.
Crocker nigdy nie imponował specjalnie swoimi warunkami fizycznymi, głównie za sprawą braku zaznaczonych mięśni charakterystycznych dla pływaków, co skutkowało często w nazywaniu go przez komentatorów "misiowatym". W wolnych chwilach uwielbia grać na gitarze i zajmować się samochodami.
Rekordy życiowe.
Długi basen (50 metrów)
Krótki basen (25 metrów)
Krótki basen (jardy)

</doc>
<doc id="905669" url="https://pl.wikipedia.org/wiki?curid=905669" title="Guelma">
Guelma



</doc>
<doc id="905670" url="https://pl.wikipedia.org/wiki?curid=905670" title="Tomasz Majewski">
Tomasz Majewski

Tomasz Majewski (ur. 30 sierpnia 1981 w Nasielsku) – polski lekkoatleta specjalizujący się w pchnięciu kulą, działacz sportowy.
Czterokrotny uczestnik igrzysk olimpijskich – w 2004 odpadł w eliminacjach, a w 2008 i 2012 zdobył złoty medal. Stawał na podium mistrzostw świata, mistrzostw Europy oraz halowych mistrzostw świata i halowych mistrzostw Europy. W 2005 został mistrzem uniwersjady. Dziewięciokrotny (na stadionie i w hali) rekordzista Polski i wielokrotny medalista mistrzostw Polski seniorów. Reprezentant kraju w pucharze Europy, halowym pucharze Europy drużynowych mistrzostwach Europy, zimowym pucharze w rzutach lekkoatletycznych oraz meczach międzypaństwowych.
W 2008 i 2012 wygrywał plebiscyt Złote Kolce organizowany przez Polski Związek Lekkiej Atletyki i magazyn "Sport". W plebiscycie European Athletics na najlepszego lekkoatletę Europy zajął siódme miejsce w roku 2008. Wybrany lekkoatletą lipca 2009 w Europie. Dwukrotnie wybierany do dziesiątki najlepszych polskich sportowców w plebiscycie „Przeglądu Sportowego”. Na koniec roku 2012 zajął szóste miejsce w plebiscycie na europejskiego lekkoatletę roku organizowanym przez European Athletics.
Absolwent Wydziału Nauk Historycznych i Społecznych Uniwersytetu Kardynała Stefana Wyszyńskiego. Za swojego największego sportowego rywala uważa Amerykanina Christiana Cantwella.
Kariera.
Początki.
Pochodzący z małej wioski Słończewo obok Pułtuska. Majewski sportem zajął się w wieku 15 lat. Gdy był dzieckiem, chciał zostać pisarzem, a w szkole podstawowej unikał uczestnictwa w lekcjach wychowania fizycznego. Z rejonu, z którego pochodzi kulomiot pochodzi wielu wybitnych polskich sportowców w sportach siłowych takich jak podnoszenie ciężarów. Początkowo Majewski chciał uprawiać koszykówkę. Do trenowania lekkoatletyki zachęcił go brat stryjeczny, który był trenerem biegów i skoków, kiedy Majewski przeniósł się do Ciechanowa, aby podjąć naukę w miejscowym liceum. Początkowo miał zajmować się trójskokiem. Później zajął się rzutem dyskiem, a następnie pchnięciem kulą. Pierwszym trenerem Majewskiego był Witold Suski – w Ciechanowie wraz z kulomiotem trenował także późniejszy wicemistrz olimpijski Piotr Małachowski. W lipcu 1998 Majewski zajął 21. miejsce w eliminacjach pchnięcia kulą podczas Ogólnopolskiej Olimpiady Młodzieży, pół roku później został halowym wicemistrzem Polski juniorów w tej konkurencji. Aby kontynuować treningi na wysokim poziomie, sportowiec przeniósł się do Warszawy.
2000–2003.
Pierwszy raz w wąskim finale mistrzostw Polski seniorów wystąpił w sezonie 2000, zajmując w Krakowie siódmą lokatę. W 2001 zaczął reprezentować warszawską Skrę, a na mistrzostwach kraju zajął szóste miejsce. Jesienią 2001 jego trenerem przestał być Witold Suski, a został nim Henryk Olszewski. Pierwszy medal – złoty – mistrzostw Polski seniorów zdobył w kolejnym sezonie na zawodach Szczecinie, podczas których pchnął kulę na odległość 19,33 m. Na koniec 2002 był trzeci w Libercu podczas meczu młodzieżowców Czechy – Polska.
Zimą 2003 zdobył pierwszy medal halowych mistrzostw Polski zajmując w Spale drugie miejsce za zawodnikiem wrocławskiego Śląska Tomaszem Chrzanowskim. W czerwcu 2003 po zajęciu 3. lokaty w Memoriale Janusza Kusocińskiego zadebiutował w seniorskiej reprezentacji Polski podczas zawodów superligi pucharu Europy – we Florencji zajął czwarte miejsce z wynikiem 20,09 m; pierwszy raz w karierze pchając kulą ponad 20 metrów. 4 lipca na stadionie w Bielsku-Białej uzyskał wynik 19,63 m i zdobył drugi w karierze tytuł mistrza Polski seniorów. Dwa tygodnie po krajowym czempionacie Majewski startował w Bydgoszczy na mistrzostwach Europy młodzieżowców (zawodników do lat 23) i na tej imprezie zajął z rezultatem 19,92 m czwarte miejsce przegrywając brązowy medal z reprezentantem Holandii Rutgerem Smithem, który uzyskał wynik 20,18 m. Na uniwersjadzie w Daegu był piąty. Sezon zakończył zdobyciem, 13 września w Białej Podlaskiej, złotego medalu młodzieżowych mistrzostw Polski.
2004.
Sezon halowy rozpoczął od zwycięstw na zawodach w Spale (7 lutego) oraz Warszawie (14 lutego). 22 lutego z wynikiem 20,01 zdobył w Spale pierwsze w karierze złoto halowych mistrzostw Polski seniorów. Kilkanaście dni później wziął udział w halowych mistrzostwach świata, które odbywały się w Budapeszcie – w eliminacjach uzyskał wynik 20,28, a w finale zajął czwarte miejsce z rezultatem 20,83. Swoim wynikiem Majewski poprawił 18-letni halowy rekord Polski, który wynosił 20,36 i należał do Edwarda Sarula. Czwarte miejsce kulomiota było obok tej samej lokaty żeńskiej sztafety 4 × 400 metrów w składzie Zuzanna Radecka, Monika Bejnar, Małgorzata Pskit i Grażyna Prokopek oraz czwartego miejsca Krystyny Zabawskiej w pchnięciu kulą najlepszym osiągnięciem reprezentacji Polski w stolicy Węgier.
Główną imprezą sezonu letniego były igrzyska olimpijskie – minimum kwalifikacyjne do igrzysk wynosiło w pchnięciu kulą 20,30. Majewski w pierwszej części sezonu letniego wystąpił m.in. na memoriale Kusocińskiego w Warszawie (trzecie miejsce z wynikiem 19,92), superlidze pucharu Europy w Bydgoszczy (czwarte miejsce z wynikiem 19,90), memoriale Josefa Odložila w Pradzie (trzecie miejsce z wynikiem 20,16) oraz na mistrzostwach Polski seniorów w Bydgoszczy gdzie z wynikiem 20,21 zdobył złoty medal. Rezultat lepszy od minimum na igrzyska wywalczył dopiero 31 lipca na Białorusi, pchając 20,52 – o dołączeniu Majewskiego do reprezentacji zadecydował ówczesny prezes Polskiego Komitetu Olimpijskiego Stanisław Stefan Paszczyk. Konkurs kulomiotów na igrzyskach odbywał się w historycznej Olimpii – 18 sierpnia, w eliminacjach, Polak uzyskał wynik 19,55 i ostatecznie został sklasyfikowany na 18. miejscu, nie wywalczając awansu do finału. W dwóch ostatnich startach w sezonie odnosił zwycięstwa – 11 września w Krakowie i tydzień później w Suwałkach.
2005.
19 lutego został w Spale halowym mistrzem Polski seniorów. W swoim pierwszym występie na halowych mistrzostwach Europy odpadł w eliminacjach – 4 marca w Madrycie uzyskał wynik 19,57 i zajął 10. lokatę w rundzie kwalifikacyjnej.
Sezon letni rozpoczął 3 maja od zwycięstwa w Białymstoku – w starcie tym osiągnął wynik 20,42. W pierwszej części sezonu startował w Polsce oraz 18 czerwca był czwarty we Florencji na zawodach superligi pucharu Europy (z rezultatem 20,13). 24 czerwca w Białej Podlaskiej zdobył kolejny złoty medal mistrzostw Polski seniorów. W lipcu wystartował na mityngach w Gdańsku (Memoriał Józefa Żylewicza), Aarhus i Poznaniu. Na mistrzostwach świata w Helsinkach konkurs pchnięcia kulą odbył się 6 sierpnia – w porannych eliminacjach Majewski uzyskał wynik 20,12, a po południu z rezultatem 20,23 zajął dziewiąte miejsce nie awansując do ścisłego finału, zarezerwowanego dla czołowej ósemki. Po dyskwalifikacji za doping dwóch zawodników Majewski został ostatecznie przesunięty na 7. miejsce. Dwa tygodnie po zawodach w stolicy Finlandii Majewski zdobył pierwszy medal imprezy międzynarodowej – z wynikiem 20,60 został w Izmirze mistrzem uniwersjady. Na koniec sezonu zwyciężył w DécaNation w Paryżu.
2006.
Sezon halowy rozpoczął od występów zagranicznych w Tampere, Walencji i Düsseldorfie. 26 lutego zdobył złoto halowych mistrzostw Polski, a 5 marca wygrał we francuskim Liévin zawody halowego pucharu Europy. 10 marca podczas rozegranych w Moskwie halowych mistrzostw świata zajął siódme miejsce z rezultatem 20,07 (w eliminacjach był szósty – pchnął 20,19, po późniejszej dyskwalifikacji Michniewicza przesunął się na 6. miejsce w konkursie i 5. w eliminacjach). Pierwszy start na stadionie w roku 2006 odnotował już 19 marca, kiedy to zajął trzecią lokatę w zawodach zimowego pucharu Europy w rzutach w Izraelu.
W sezonie letnim pierwszy raz wystartował 28 maja w Hengelo, gdzie osiągnął wynik 20,14. W czerwcu brał udział w mityngach w Bydgoszczy, Saragossie, Gateshead i Warszawie. Podczas zawodów superligi pucharu Europy w Maladze był szósty. W lipcu wystartował tylko dwukrotnie – 1 lipca był pierwszy w Cork, a dzień później był trzeci na mityngu w Stadskanaal. Na mistrzostwach Europy w Göteborgu pchnięcie kulą odbyło się 7 sierpnia – Majewski w eliminacjach uzyskał dziewiąty wynik (19,74), a w finale uzyskał w swojej najlepszej próbie rezultat 19,85 (w drugiej kolejce – kolejne trzy pchnięcia miał spalone, a z szóstej próby zrezygnował) i został sklasyfikowany na ósmej lokacie (po dyskwalifikacji za doping dwóch wyżej sklasyfikowanych rywali przesunął się na 6. miejsce). Po europejskim czempionacie wystartował m.in. na memoriale Władysława Komara i Tadeusza Ślusarskiego w Międzyzdrojach, na mityngu w Warszawie oraz pierwszy raz w karierze na światowym finale lekkoatletycznym w Stuttgarcie, podczas którego zajął z wynikiem 20,13 siódmą lokatę. Sezon zakończył dwoma startami w Azji – 23 września był drugi z wynikiem 20,66 w Szanghaju, a 29 września z rezultatem 19,83 wygrał mityng w Nowym Delhi.
2007.
Zimą 2007 Majewski startował w Rosji, Niemczech i Hiszpanii. 17 lutego na halowych mistrzostwach Polski zdobył srebrny medal, przegrywając z Jakubem Giżą. Mimo zakwalifikowania się do reprezentacji kraju na halowe mistrzostwa Europy Majewski nie zdecydował się na start w Birmingham.
Na początku sezonu letniego startował m.in. w Kassel, Bydgoszczy, Warszawie i na zawodach superligi pucharu Europy w Monachium, gdzie był trzeci z rezultatem 19,93. 30 czerwca zdobył w Poznaniu złoty medal mistrzostw Polski seniorów. Przed sierpniowymi mistrzostwami świata wystąpił jeszcze trzykrotnie – w Zagrzebiu, Saragossie oraz Wattenscheid. Konkurs kulomiotów na mistrzostwach w Osace odbył się 25 sierpnia – w porannych eliminacjach Majewski uzyskał siódmy rezultat wśród startujących (20,25) i awansował do finału. W popołudniowym finale w pierwszej kolejce uzyskał wynik 20,35, drugą próbę miał nieważną, a najlepszy rezultat – 20,87 – uzyskał w ostatniej serii i ostatecznie zajął piąte miejsce. Po zawodach w Japonii Majewski wystartował już tylko dwukrotnie – 15 września wygrał mityng w Elstal oraz był drugi na zawodach Pedro's Cup w Warszawie.
2008.
18 stycznia w Nordhausen uzyskał wynik 20,01. Ponad miesiąc później pchnął w Spale na halowych mistrzostwa Polski 20,51. 7 marca na halowych mistrzostwach świata w eliminacjach uzyskał ósmy wynik (20,23), a w finale uzyskał w trzeciej próbie wynik 20,93 będącym nowym halowym rekordem Polski oraz rezultatem, który pozwolił Polakowi zdobyć brązowy medal imprezy rozgrywanej w Luis Puig Palace w Walencji.
Sezon letni rozpoczął od zajęcia drugiego miejsca w zawodach World Athletics Tour 9 maja w Dosze (z wynikiem 20,71). 21 czerwca był drugi w superlidze pucharu Europy – pomiędzy startami w Katarze i Francji wygrał rywalizację na mityngach w Kędzierzynie-Koźlu i Moskwie oraz był drugi na memoriale Kusocińskiego w Warszawie. 4 lipca w Szczecinie sięgnął po złoto mistrzostw Polski seniorów. Przed igrzyskami olimpijskimi w Pekinie Majewski wygrał mityng w Madrycie, był trzeci w Londynie (wynikiem 20,97 poprawił rekord życiowy) oraz wygrał prestiżowe zawody Herculis w Monako. Po igrzyskach w Pekinie wygrał jeszcze zawody w Kawasaki, był drugi w Szanghaju i wygrał światowy finał lekkoatletyczny IAAF.
Letnie Igrzyska Olimpijskie 2008.
Kulomioci rywalizowali w pierwszym dniu zawodów lekkoatletycznych na Stadionie Narodowym w Pekinie – eliminacje i finał pchnięcia kulą odbyły się 15 sierpnia.
W eliminacjach Majewski startował w grupie A – w pierwszej próbie uzyskał wynik 21,04 (minimum kwalifikacyjne wynosiło 20,40) i z najlepszym wynikiem wśród wszystkich startujących awansował do popołudniowego finału.
Finał pchnięcia kulą rozpoczął się o godzinie 21:00 czasu pekińskiego (). Majewski na prowadzenie wysunął się już po pierwszej kolejce, w której osiągnął wynik 20,80. W drugiej serii lepsze od Polaka rezultaty uzyskała trójka zawodników – Christian Cantwell (20,98), Andrej Michniewicz (21,05) oraz Dylan Armstrong (21,04). W tej samej rundzie Majewski pchnął 20,47. W trzeciej kolejce Polak uzyskał wynik 21,21, a w kolejnej próbie poprawił się i wynikiem 21,51 ustanowił swój rekord życiowy. Żaden z rywali nie zdołał już poprawić swoich wyników i ostatecznie Majewski został mistrzem olimpijskim, srebro zdobył Amerykanin Cantwell, a brąz Białorusin Michniewicz.
Złoty medal Tomasza Majewskiego był pierwszym złotem reprezentacji Polski na igrzyskach w Pekinie, pierwszym medalem polskiego kulomiota na igrzyskach od wygrania przez Władysława Komara zawodów w 1972 w Monachium oraz sześćdziesiątym złotym medalem w historii startów Polaków na igrzyskach olimpijskich. Po igrzyskach sponsorem kulomiota został Polski Koncern Naftowy Orlen.
Poniższa tabela prezentuje start Tomasza Majewskiego podczas finału olimpijskiego w Pekinie.
2009.
Początkowo Majewski planował tylko kilka startów w hali, jednak nie zamierzał brać udziału w halowych mistrzostwach kontynentu w Turynie. Kulomiot uzyskał wynik lepszy od minimum Polskiego Związku Lekkiej Atletyki, na tę imprezę jednak od początku w swoim kalendarzu startów nie miał występu we Włoszech. 27 lutego wynikiem 21,10 ustanowił w Chemnitz nowy halowy rekord Polski i podjął decyzję o starcie w mistrzostwach Europy. W hali Oval Lingotto Majewski uzyskał wynik 21,02 i o 60 centymetrów pokonał drugiego w zawodach Francuza Yves’a Niaré.
Sezon letni rozpoczął od zajęcia drugiego miejsca z wynikiem 21,19 w zawodach Fanny Blankers-Koen Games 2009 w Hengelo. Tydzień później startował w Eugene (trzecie miejsce z wynikiem 21,26), a 10 czerwca wygrał mityng Enea Cup w Bydgoszczy. Kilkanaście dni później triumfował w pierwszej edycji superligi drużynowych mistrzostw Europy. W lipcu startował m.in. w Moskwie i Londynie. 25 lipca w Barcelonie rezultatem 21,64 poprawił rekord życiowy z igrzysk w Pekinie, a 30 lipca w Sztokholmie podczas mityngu DN Galan wynikiem 21,95 ustanowił nowy rekord Polski – poprzedni rekord wynosił 21,68 i został ustanowiony w 1983 roku przez Edwarda Sarula. Dzień później w Bydgoszczy, podczas mistrzostw Polski zdobył złoto z wynikiem 21,17. Podczas mistrzostw świata w Berlinie kulomioci rywalizowali 15 sierpnia. Majewski startował w eliminacjach w grupie A i osiągnął wynik 21,19 (minimum wynosiło 20,30) i z najlepszym wynikiem wśród startujących awansował do finału. Finał odbył się wieczorem – początek rywalizacji miał miejsce o godzinie 20:15. Rywalizacja o złoty medal toczyła się między Polakiem a Amerykaninem Christianem Cantwellem – po pierwszej kolejce na prowadzeniu był reprezentant USA, który uzyskał wynik 21,54, a Majewski był drugi z rezultatem 21,36. W czwartej próbie Polak uzyskał wynik 21,68 i wyszedł na prowadzenie w konkursie. W piątej serii Amerykanin pchnął 22,03 i został liderem – Majewski poprawił swój rezultat, pchając 21,91. W ostatniej kolejce polski zawodnik uzyskał 21,18, a Cantwell zrezygnował z próby i to on został mistrzem świata. Pojedynek Polaka z Christianem Cantwellem na stadionie olimpijskim został uznany przez amerykański portal Universal Sport pojedynkiem roku w lekkoatletyce. Po mistrzostwach Majewski wygrał zawody w Tallinnie (25 sierpnia), Krakowie (5 września) i Dubnicy nad Váhom (6 września). Sezon zakończył startami w Salonikach na światowym finale lekkoatletycznym IAAF (drugie miejsce z rezultatem 21,21) oraz w Szczecinie na mityngu Pedro's Cup (druga lokata z wynikiem 20,91). Po zakończeniu sezonu wziął ślub.
2010.
Sezon halowy rozpoczął 3 lutego od zajęcia drugiej pozycji w mityngu PSD Bank Meeting 2010 rozegranym w Düsseldorfie. 27 lutego zdobył – z wynikiem 19,99 – kolejny w karierze tytuł halowego mistrza Polski. Mimo bólu kręgosłupa podjął decyzję o starcie w halowych mistrzostwach świata. Podczas imprezy rozgrywanej w Katarze w eliminacjach (12 marca) osiągnął wynik 20,38, a dzień później z rezultatem 21,20 będącym nowym rekordem Polski w hali uplasował się na piątym miejscu. Konkurs w Aspire Dome w Dosze był pierwszym w 25-letniej historii halowych mistrzostw świata, w którym aż pięciu kulomiotów osiągnęło wynik ponad 21 metrów. Halowym mistrzem świata został w Katarze – trzeci raz w karierze – Amerykanin Christian Cantwell. Start w halowych mistrzostwach Majewski uznał za swoją największą porażkę w dotychczasowej karierze.
14 maja w Dosze wystartował pierwszy raz w sezonie letnim, zajmując w zawodach Qatar Athletic Super Grand Prix 2010 inaugurujących cykl Diamentowej Ligi IAAF piąte miejsce z wynikiem 20,39. W pierwszej części sezonu wystartował jeszcze w Tajpej, Oslo, Bydgoszczy, Warszawie i Rzymie przekraczając barierę 21 metrów tylko w stolicy Norwegii (21,12) i na mityngu Enea Cup (21,22). Na superlidze drużynowych mistrzostw Europy pełnił funkcję kapitana reprezentacji, a w konkursie kulomiotów zajął pierwsze miejsce. 8 lipca na stadionie w Bielsku-Białej zdobył swój kolejny złoty medal mistrzostw Polski seniorów, pchając na odległość 21,25. Po krajowym czempionacie Majewski kolejny raz wystartował dopiero 30 lipca w eliminacjach mistrzostw Europy w Barcelonie – z wynikiem 20,36 awansował do finału tej imprezy z trzecim rezultatem wśród startujących. Finał pchnięcia kulą na Estadi Olímpic Lluís Companys odbył się 31 lipca – Majewski po pchnięciu w pierwszej serii 20,66 prowadził w konkursie do drugiej kolejki, w której późniejszy zwycięzca Białorusin Andrej Michniewicz uzyskał wynik 21,01. Polak poprawił swój rezultat w drugiej serii, osiągając wynik 20,83, a w czwartej próbie oddał swoje najdłuższe pchnięcie na odległość 21,00 i ostatecznie przegrał złoto o centymetr z Michniewiczem. Srebrny medal mistrzostw Europy uznał za porażkę. Kilka dni po mistrzostwach, na mityngu DN Galan 2010 w Sztokholmie kulomiot uzyskał wynik 21,01. Ostatecznie po dyskwalifikacji Michniewicza w czerwcu 2013 roku za doping odzyskał złoty medal. W kolejnych startach – w Londynie, Zurychu i Berlinie – ponownie osiągał wyniki ponad 21 metrów. Swój najlepszy rezultat w sezonie – 21,44 – uzyskał 27 sierpnia na Memorial Van Damme 2011 w Brukseli. Mimo zdobycia wicemistrzostwa Europy początkowo miał nie wystąpić w zawodach pucharu interkontynentalnego w Splicie. Obok złotego medalisty z Barcelony w zawodach miał uczestniczyć Chorwat Nedžad Mulabegović, jednak ostatecznie Europę w pchnięciu kulą reprezentowało dwóch medalistów lipcowych mistrzostw kontynentu. Na stadionie Poljud Majewski uzyskał wynik 21,22 i zajął drugie miejsce, przegrywając z Amerykaninem Christianem Cantwellem (21,87) oraz pokonując mistrza Europy Michniewicza, który był trzeci (20,68). Po zakończeniu sezonu, jeszcze we wrześniu, przeszedł operację barku. Z kontuzją barku zmagał się już od 2009 roku. Po zabiegu zapowiedział, że w sezonie 2011 będzie chciał uzyskać wynik ponad 22 metry.
2011.
Z powodu długiego okresu rehabilitacji był zmuszony opuścić sezon halowy – w związku z tym nie bronił w Paryżu zdobytego dwa lata wcześniej halowego mistrzostwa Europy.
Pierwszy raz w sezonie 2011 wystartował 6 maja na mityngu Qatar Athletic Super Grand Prix 2011 w Dosze, podczas którego był szósty z wynikiem 20,68. W swoim kolejnym starcie, na zawodach w Rzymie 26 maja, był drugi z rezultatem 21,20. Granicę 21 metrów przekraczał także w kolejnych startach: 28 maja w Hengelo (21,39), 4 czerwca w Eugene (21,14) oraz 12 czerwca na mityngu w Krakowie. Reprezentował Polskę na superlidze drużynowych mistrzostw Europy, pełniąc funkcję kapitana reprezentacji – w Sztokholmie zajął drugą lokatę z wynikiem 20,51 przegrywając jedynie z Niemcem Davidem Storlem. Po powrocie ze Szwecji zajął pierwsze miejsce na memoriale Janusza Kusocińskiego w Szczecinie. W kolejnych tygodniach występował w mityngach zagranicznych w Lozannie, Birmingham i Sztokholmie. Na mistrzostwach Polski, 11 sierpnia, zdobył dziewiąty z rzędu złoty medal. Dwa dni później uzyskał wynik 21,30 na mityngu w Gocie. Taki sam rezultat osiągnął w ostatnim starcie przed mistrzostwami świata na mityngu w Międzyzdrojach, który poświęcony jest pamięci Władysława Komara i Tadeusza Ślusarskiego. Podczas mistrzostw świata konkurs kulomiotów odbywał się 1 i 2 września. W eliminacjach Majewski uzyskał w pierwszej próbie rezultat 20,73 (minimum wynosiło 20,60) i z siódmym wynikiem awansował do finału. 2 września, w finale, Majewski spalił pierwszą próbę, w której kula poleciała na odległość ponad 21 metrów. Najlepszy wynik, jaki osiągnął w dwóch kolejnych seriach – 20,18 – pozwolił mu zająć dziewiąte miejsce. Po zakończeniu konkursu kulomiot powiedział dziennikarzom:
Mistrzem świata został Niemiec David Storl, który w ostatnim pchnięciu wyprzedził Kanadyjczyka Dylana Armstronga. W pierwszym starcie po powrocie do Europy, na mityngu w Zurychu 7 września, poprawił własny halowy rekord Polski, uzyskując wynik 21,38. We wrześniu wystartował jeszcze w Berlinie, Zagrzebiu, Brukseli i Bad Köstritz. Sezon zakończył startem na memoriale Kamili Skolimowskiej w Warszawie.
2012.
Sezon halowy 2012 rozpoczął 20 stycznia od zajęcia z wynikiem 20,81 czwartego miejsca na mityngu w Nordhausen. W Niemczech uzyskał wynik lepszy od minimum na halowe mistrzostwa świata w Stambule – 8 lutego po mityngu Pedro's Cup 2012 w Bydgoszczy podjął ostateczną decyzję o starcie w Turcji. 25 lutego w swoim 11 starcie w halowych mistrzostwach Polski seniorów zdobył siódmy złoty medal. Poprawiając (dwukrotnie) halowy rekord Polski (do 21,72) zdobył brązowy medal halowych mistrzostw świata.
Pod koniec kwietnia Majewski został ojcem – na świat przyszedł jego syn Mikołaj (tak samo na imię dał swojemu synowi Władysław Komar mistrz olimpijskich w pchnięciu kulą z 1972 roku).
W pierwszym starcie w sezonie letnim, 19 maja, Polak zajął drugie miejsce w mityngu w miejscowości Halle – zawodnik wynikiem 21,12 (seria: 20,69-x-x-21,12-x-20,98) wypełnił minimum Polskiego Związku Lekkiej Atletyki na igrzyska olimpijskie w Londynie i przegrał tylko z aktualnym mistrzem świata Niemcem Davidem Storlem (21,13). W czerwcu został ponownie mistrzem Polski oraz nie wystąpił – przygotowując się do igrzysk – w mistrzostwach Europy. W ostatnim starcie przed igrzyskami olimpijskimi, na 58. Memoriale Janusza Kusocińskiego, zwyciężył z wynikiem 21,04.
Podczas igrzysk olimpijskich w Londynie obronił mistrzostwo olimpijskie zwyciężając z wynikiem 21,89.
2013.
2013 rok należał z powodów zdrowotnych do najtrudniejszych w karierze Tomasza Majewskiego. W sezonie halowym nie wystąpił ani razu. Podczas superligi drużynowych mistrzostw Europy w Gateshead zajął 2. miejsce z wynikiem 20,29 m. Start w mistrzostwach Polski w Toruniu przyniósł mu już 11 tytuł mistrzowski (20,69). W mistrzostwach świata w Moskwie był szósty z wynikiem 20,98 m, swoim najlepszym w sezonie. Wygrał również konkurs pchnięcia kulą podczas igrzysk frankofońskich w Nicei wynikiem 20,18 m.
2014.
W hali Tomasz Majewski został po raz ósmy mistrzem Polski, tym razem z wynikiem 20,70 m. Podczas halowych mistrzostw świata w Sopocie uplasował się tuż za podium (21,04). Superliga drużynowych mistrzostw Europy w Brunszwiku przyniosła mu 2. miejsce (20,57), a mistrzostwa Polski w Szczecinie – 12. tytuł mistrzowski (20,29). Podczas mistrzostw Europy w Zurychu wywalczył brązowy medal (20,83). W Pucharze Interkontynentalnym w Marrakeszu zajął 5. miejsce (20,35). Najlepszy wynik sezonu – 21,04 m – uzyskał 7 czerwca w Szczecinie, podczas Memoriału Janusza Kusocińskiego.
2015.
Tomasz Majewski nie startował w sezonie halowym. Latem wystąpił w siedemnastu konkursach, tylko w jednym nie przekraczając granicy 20 m. Podczas zawodów w Krakowie po raz 13. zdobył tytuł mistrza Polski (20,80 m). Reprezentował Polskę w DME w Czeboksarach, zajmując 2. miejsce za D. Storlem z wynikiem 20,12 m oraz w mistrzostwach świata w Pekinie, gdzie 23 sierpnia zajął 6. miejsce z najlepszym swoim wynikiem sezonu – 20,82 m. Sezon zakończył 13 września w Warszawie podczas Memoriału Kamili Skolimowskiej, zajmując w konkursie pchnięcia kulą 2. miejsce z wynikiem 20,32 m.
2016.
W pięciu startach halowych Majewski nie uzyskał minimum 20,50 m, uprawniającego go do startu w halowych MŚ w Portland. W halowych MP w Toruniu zdobył brązowy medal (20,33). Najlepszy wynik sezonu halowego – 20,41 m uzyskał również w Toruniu, 12 lutego. W sezonie letnim wystąpił w 16 konkursach. Zdobył m.in. brązowy medal mistrzostw Polski w Bydgoszczy (20,44) i zajął 6. miejsce w igrzyskach olimpijskich w Rio de Janeiro, czwartych w swej karierze (20,72). Był tam najlepszym z Polaków i Europejczyków. Wcześniej zdecydował się na opuszczenie mistrzostw Europy w Amsterdamie, by lepiej przygotować się do swojego ostatniego olimpijskiego startu. Najlepszy wynik sezonu, 21,08 m, uzyskał podczas Memoriału Kamili Skolimowskiej w Warszawie, 28 sierpnia 2016 r. Było to jego pożegnanie z krajową publicznością. W klasyfikacji Diamentowej Ligi zajął 5. miejsce ex aequo ze swym krajowym następcą, Konradem Bukowieckim. 5 września 2016 r. w Zagrzebiu, w ostatnim swoim konkursie w karierze, zajął 7. miejsce z wynikiem 20,24 m.
Po karierze.
Po zakończeniu czynnej kariery sportowej, Tomasz Majewski w 2016 został wiceprezesem Polskiego Związku Lekkiej Atletyki.
Ranking Track and Field News.
Mistrzostwa Polski.
Stadion.
Tomasz Majewski w latach 2000–2016 szesnaście razy startował w wąskim finale mistrzostw Polski seniorów. W klasyfikacji medalowej wszech czasów mistrzostw Polski kulomiotów zajmuje drugie miejsce z trzynastoma złotymi medalami. Sportowiec stawał także na podium mistrzostw Polski juniorów (także w hali) oraz dwukrotnie był medalistą mistrzostw kraju w kategorii młodzieżowców (2002 i 2003).
Hala.
W czasie swojej kariery kulomiot jedenaście razy zdobywał medale halowych mistrzostw Polski seniorów – ma ich w dorobku osiem złotych, dwa srebrne i jeden brązowy. W tabeli medalowej wszech czasów halowych mistrzostw zajmuje drugie miejsce.
Odznaczenia i wyróżnienia.
8 października 2008 odznaczony Krzyżem Kawalerskim Orderu Odrodzenia Polski, 2 września 2009 wyróżniony Krzyżem Oficerskim Orderu Odrodzenia Polski, a 11 listopada 2017 otrzymał Krzyż Komandorski Orderu Odrodzenia Polski. Jest laureatem Wielkiej Honorowej Nagrody Sportowej za 2012 rok. Został wyróżniony Superczempionem w 82. Plebiscycie "Przeglądu Sportowego" i Telewizji Polskiej na Najlepszego Sportowca Polski 2016.

</doc>
<doc id="905672" url="https://pl.wikipedia.org/wiki?curid=905672" title="Płaszczak (literatura)">
Płaszczak (literatura)

Płaszczak – popularnonaukowa nazwa oznaczająca istoty istniejące w przestrzeni dwuwymiarowej (np. na płaszczyźnie lub powierzchni kuli).
Płaszczaki widzą tylko dwa wymiary: długość oraz szerokość, nie mogą zobaczyć wysokości, będącej trzecim wymiarem. Przykładowo płaszczak nie może skonstruować sześcianu, ponieważ ta bryła oprócz długości i szerokości posiada jeszcze wysokość, która jest dla płaszczaka niewyobrażalna. Analogicznie ludzie – jako istoty trójwymiarowe – nie mogą sobie wyobrazić czwartego wymiaru.
Po raz pierwszy tematykę życia na płaszczyźnie poruszył angielski teolog i znawca literatury Edwin Abbott Abbott w 1884, w swojej książce pt. "Flatlandia", opowiadającej o krainie figur geometrycznych znajdującej się w drugim, płaskim wymiarze. Powieść bardzo szybko zdobyła fanów i również szybko pojawił się temat „ludzi” zamieszkujących świat płaszczyzny – "płaszczaków".
Tematyką płaszczaków zajmował się m.in. Amerykanin Alexander Dewdney, który pod koniec lat 70. XX wieku opublikował szereg prac, w których przekonywał, że rzekomy świat płaszczyzny może naprawdę istnieć. Pisał również o jego mieszkańcach, opisując chociażby ich wygląd, przystosowany do płaszczyzny. I tak:
Jacek Lech w posłowiu do polskiego wydania "Flatlandii" (Gdańsk 1997, ) przedstawia dalsze wnioski:

</doc>
<doc id="905673" url="https://pl.wikipedia.org/wiki?curid=905673" title="KNVB Cup">
KNVB Cup



</doc>
<doc id="905676" url="https://pl.wikipedia.org/wiki?curid=905676" title="Kalima">
Kalima



</doc>
<doc id="905677" url="https://pl.wikipedia.org/wiki?curid=905677" title="Wilhelm Liebknecht">
Wilhelm Liebknecht

Wilhelm Liebknecht (ur. 29 marca 1826, zm. 7 sierpnia 1900) – niemiecki socjaldemokrata, jeden z założycieli SPD oraz ojciec późniejszych działaczy lewicowych, Karla i Theodora.
Życiorys.
Liebknecht urodził się w Gießen jako syn heskiego urzędnika Ludwiga Christiana Liebknechta i Kathariny Liebknecht (z domu Hirsch). W 1832 roku jego rodzice zmarli, od tego czasu wychowywał się u krewnych. W latach 1832–1842 chodził do gimnazjum w Gießen, później studiował filologię, teologię i filozofię w swoim rodzinnym mieście, Berlinie i Marburgu.
Po krótkim okresie, w którym pracował jako nauczyciel w Musterschule Karla Fröbela w Zurychu i jako korespondent "Mannheimer Abendzeitung", wziął udział w walkach rewolucyjnych, które miały miejsce w Paryżu w lutym 1848 roku. We wrześniu tego samego roku został aresztowany w Badenii z powodu swego udziału w powstaniu republikańskim Gustava Struve będącym jednym z wystąpień w czasie Wiosny Ludów. Po wyjściu z więzienia w maju 1849 roku, został członkiem "Badische Volkswehr" i adiutantem von Struvego. Walczył w tzw. "Reichverfassungskämpfe" („wojnie o konstytucję federalną”); po klęsce rewolucjonistów zbiegł do Szwajcarii. Tam został członkiem "Genfer Arbeiterverein" (Związku Robotników Genewy) i spotkał Fryderyka Engelsa.
W 1850 Liebknecht został zaaresztowany za działalność pośród robotników, a następnie wydalony z kraju. Udał się do Londynu, gdzie pozostał od 1850 do 1862 roku. Został tam członkiem organizacji komunistycznej i spotkał Karola Marksa. W 1862 roku powrócił do Niemiec, po ogłoszeniu amnestii dla uczestników rewolucji 1848/1849 roku. Został wówczas członkiem Powszechnego Niemieckiego Związku Robotniczego (ADAV), przewodzonego przez Ferdinanda Lassalle’a. Partia ta była jednym z prekursorów dzisiejszej SPD.
Od 1864 do 1865 roku Liebknecht pracował także w czasopiśmie "Der Sozial-Demokrat" ("Socjaldemokrata"), wydawanym przez Jeana Baptist von Schweizera. Jednak wkrótce zarysował się konflikt pomiędzy nim a kierownictwem gazety, zorientowanym przyjaźnie wobec Prus. Został zmuszony do opuszczenia redakcji, jak również wystąpienia z ADAV, pod naciskiem Schweizera. W efekcie przeniósł się do Lipska, gdzie spotkał Augusta Bebela, z którym powołał do życia w 1867 roku Saksońską Partię Ludową ("Sächsische Volkspartei"). W 1869 na zjeździe w Eisenach był jednym ze współzałożycieli Socjaldemokratycznej Partii Robotniczej Niemiec ("Sozialdemokratische Arbeiterpartei Deutschlands", SDAP). Liebknecht stał się jednym z liderów SDAP i czołowym publicystą prasowego organu partii, "Der Volksstaat" ("Państwo Ludowe").
W 1872 roku wraz z Bebelem został skazany na dwa lata „fortecy” ("Festungshaft") w procesie politycznym znanym jako "Leipziger Hochverratsprozess", pod zarzutem zdrady stanu.
Po wybraniu go do Reichstagu w 1874 roku, Liebknecht był jednym z inicjatorów połączenia SDAP i ADAV w jedną Socjalistyczną Partię Robotniczą Niemiec ("Sozialistische Arbeiterpartei Deutschlands", SAPD). Zjednoczenie odbyło się w 1875 roku w mieście Gotha. Liebknecht został również redaktorem w nowo utworzonym organie prasowym partii, pt. "Vorwärts" ("Naprzód"), opowiadając się za połączeniem teorii marksistowskich w programie SAPD (program gotajski).
Od 1878 do 1890, Liebknecht wykorzystywał swą pozycję deputowanego do Reichstagu do krytyki sytuacji politycznej pod rządami Ottona von Bismarcka. W 1891 roku został redaktorem naczelnym "Vorwärts" i jednym z twórców marksistowskiej platformy programowej tworzonej SPD. Pomimo swego podeszłego wieku bardzo często pojawiał się również na konwencjach politycznych, gdzie wielokrotnie przemawiał. W 1896 roku został uwięziony na cztery miesiące za obrazę majestatu władcy.
Zmarł 7 sierpnia w Charlottenburgu niedaleko Berlina. Pochowany na Cmentarzu Centralnym Friedrichsfelde w Berlinie; ponad 150 tys. osób wzięło udział w jego pogrzebie.

</doc>
<doc id="905682" url="https://pl.wikipedia.org/wiki?curid=905682" title="Prowincja Jijel">
Prowincja Jijel



</doc>
<doc id="905690" url="https://pl.wikipedia.org/wiki?curid=905690" title="Prowincja Khenchela">
Prowincja Khenchela



</doc>
<doc id="905693" url="https://pl.wikipedia.org/wiki?curid=905693" title="Osiedle Dąbrowa">
Osiedle Dąbrowa



</doc>
<doc id="905695" url="https://pl.wikipedia.org/wiki?curid=905695" title="Laghouat">
Laghouat



</doc>
<doc id="905697" url="https://pl.wikipedia.org/wiki?curid=905697" title="Aleksandra z Saksonii-Altenburga">
Aleksandra z Saksonii-Altenburga

Aleksandra Fryderyka Henrietta z Saksonii-Altenburga (ur. 8 lipca 1830 w Altenburg, zm. 23 czerwca 1911 w Petersburgu) – piąta córka Józefa Jerzego Fryderyka Ernesta Karola, księcia Saksonii-Altenburga oraz jego żony Amelii Wirtemberskiej. Wielka księżna rosyjska.
Biografia.
Aleksandra wyszła za mąż za wielkiego księcia Konstantyna Mikołajewicza Romanowa, drugiego syna cara Rosji Mikołaja I, w sierpniu 1848 roku. Po przejściu na prawosławie otrzymała imiona: Aleksandra Józefowna. Kiedy jej mąż został namiestnikiem Królestwa Polskiego, zamieszkała wraz z nim w Warszawie.
W latach 80. XIX wieku została zmuszona do odejścia od męża, ze względu na jego długoletni związek z aktorką Anną Kuzniecową. Zamieszkała w Pałacu w Pawłowsku. W latach 1883–1906 przewodniczyła radzie sierocińców w Petersburgu.
W ostatnich latach życia traciła wzrok. Wielka księżna Aleksandra zmarła w 1911 roku.
Potomstwo.
Aleksandra i Konstantyn mieli sześcioro dzieci:
Bibliografia.
Charlotte Zeepvat, "Zmierzch Romanowów", Bellona.

</doc>
<doc id="905698" url="https://pl.wikipedia.org/wiki?curid=905698" title="Instytut Matematyczny Claya">
Instytut Matematyczny Claya

Instytut Matematyczny Claya – amerykańska organizacja pozarządowa o charakterze non-profit, utworzona w 1998 r. przez parę milionerów z Bostonu: Landona T. Claya i jego żonę Lavinię D. Clay, przy merytorycznym współudziale matematyka Arthura Jaffa z Harvardu.
Celem Instytutu jest pogłębianie obecnego stanu wiedzy z zakresu matematyki. Cel ten realizuje poprzez popularyzację w środowisku naukowym najnowszych osiągnięć z matematyki, rozpoznawanie i formułowanie kluczowych problemów z tej dziedziny, jak również poprzez system nagród i szkoleń dla wyróżniających się matematyków.
Szerokim echem w świecie naukowym odbiło się sformułowanie w 2000 r. przez Instytut, tzw. siedmiu problemów millenijnych. Idea nawiązywała do sformułowanej sto lat wcześniej przez D. Hilberta listy otwartych problemów matematyki (Problemy Hilberta). Instytut Claya za rozwiązanie każdego z przedstawionych siedmiu problemów ufundował nagrodę wysokości 1 miliona dolarów.
Jak dotąd CMI przyznał nagrodę jedynie raz, w 2010 roku za potwierdzenie hipotezy Poincarégo („każda trójwymiarowa zwarta i jednospójna rozmaitość topologiczna bez brzegu jest homeomorficzna ze sferą trójwymiarową”), którą udowodnił profesor Grigorij Perelman. Ten były profesor Instytutu Stiekłowa w Sankt Petersburgu odmówił jednak przyjęcia pieniędzy.

</doc>
<doc id="905700" url="https://pl.wikipedia.org/wiki?curid=905700" title="Totonakowie">
Totonakowie

Totonakowie – lud indiański w Meksyku, w czasach prekolumbijskich zajmowali wschodnie wybrzeże i górzyste regiony Meksyku. Obecnie zamieszkują północną część stanów Veracruz, Hidalgo i Puebla. Posługują się językiem totonac, spokrewnionym z językiem maja, używają także języka hiszpańskiego. Obecnie społeczność Totonaków liczy ok. 280 tys. osób (1993). Zajmują się przede wszystkim rolnictwem, rybołówstwem morskim i rzemiosłem, zachowując dawne zwyczaje i folklor. Do połowy XIX w. ziemie zamieszkane przez Totonaków były największym na świecie producentem wanilii.
Na podstawie znalezisk archeologicznych wyróżniono trzy kręgi kulturowe na obszarze zamieszkałym później przez Totonaków:
Totonakowie przybyli na wybrzeża Zatoki Meksykańskiej prawdopodobnie w VIII w. Założyli takie miasta, jak: Xiuhtetelco, Macuilquila i Tlacuiloztoc, a głównym centrum ich kultury i religii stało się El Tajín. Inne miejscowości, to Cempoala i Castillo de Teayo.
Kultura Totonaków przeżywała swój największy rozkwit od II do X wieku, a jej głównym ośrodkiem było El Tajín. "Totonacapan" – czyli kraj Totonaków zorganizowany był teokratycznie. W panteonie bóstw najważniejsze miejsce zajmował Centeotl – bóg kukurydzy, reprezentujący potęgę życiodajnego słońca, następnie Tajín – bóg deszczu i piorunów, odpowiednik Tlaloca, i Quetzalcoatla. Cechą charakterystyczną ich sztuki była rzeźba.
W XII w. Totonakowie opuścili El Tajín i inne miasta i założyli nowy ośrodek ze stolicą w Cempoala. Powstały tu podwójne piramidy i kompleksy świątynne. Materiał budowlany stanowiły otoczaki rzeczne.
Obszar zamieszkany przez Totonaków został podporządkowany przez Azteków w połowie XV wieku. W okresie konkwisty Cempoala nadal była stolicą Totonaków. Totonakowie byli pierwszymi sprzymierzeńcami Hiszpanów w ich walce przeciwko państwu azteckiemu.

</doc>
<doc id="905702" url="https://pl.wikipedia.org/wiki?curid=905702" title="Prowincja Laghouat">
Prowincja Laghouat



</doc>
<doc id="905708" url="https://pl.wikipedia.org/wiki?curid=905708" title="Jules Barthélemy-Saint-Hilaire">
Jules Barthélemy-Saint-Hilaire

Jules Barthélemy-Saint-Hilaire (ur. 19 sierpnia 1805 w Paryżu, zm. 24 listopada 1895 tamże) – filozof, dziennikarz, polityk, minister spraw zagranicznych Francji.
Życiorys.
W początkach swojej kariery był dziennikarzem politycznym w opozycyjnym wobec monarchii Karola X "Le Globe" (1826-1830). Był jednym z sygnatariuszy listów protestacyjnych przeciwko zawieszeniu wolności prasy podczas rewolucji lipcowej. Po 1830 pisał do szeregu pism, m.in. "Le Constitutionnel", "Le National" i "Le Courrier français". W 1833 porzudził działalność dziennikarską i zajął się filozofią.
Podjął się tłumaczenia dzieł Arystotelesa, co przyniosło mu powszechne uznanie, katedrę filozofii starożytnej w Collège de France (1838) i miejsce w Akademii Nauk Moralnych i Politycznych (1839). Po rewolucji lutowej został deputowanym Zgromadzenia Prawodawczego z departamentu Seine-et-Oise, rozwiązanego po zamachu stanu Napoleona III (1851).
W 1855 został członkiem międzynarodowej komisji badającej możliwość zbudowania w Egipcie Kanału Sueskiego wg projektu Ferdinanda de Lessepsa. Następnie popularyzował ten projekt w prasie francuskiej.
Po liberalizacji ustroju przez Napoleona III, został ponownie wybrany deputowanym (1869) i został działaczem opozycji wobec Cesarstwa. Za III Republiki, w 1871 popierał skuteczne starania Adolphe'a Thiersa o prezydenturę i został jego sekretarzem. W 1975 został dożywotnim senatorem. Od września 1880 do listopada 1881 był ministrem spraw zagranicznych w rządzie Julesa Ferry'ego. W trakcie jego urzędowania Francja dokonała aneksji Tunezji jako protektoratu.
Filozofia.
Barthélemy-Saint-Hilaire był najbardziej ceniony za swoje tłumaczenia dzieł Arystotelesa i Marka Aureliusza, a także za prace na temat filozofii buddyjskiej, indyjskiej i świata islamu.

</doc>
<doc id="905710" url="https://pl.wikipedia.org/wiki?curid=905710" title="Prowincja Mostaganem">
Prowincja Mostaganem



</doc>
<doc id="905711" url="https://pl.wikipedia.org/wiki?curid=905711" title="City of Angels">
City of Angels



</doc>
<doc id="905713" url="https://pl.wikipedia.org/wiki?curid=905713" title="Jan Biskupiec">
Jan Biskupiec

Jan Biskupiec, Jan z Opatowca lub Jan z Zaborowa (Jan Zaborowski) (ur. 1376, zm. 22 kwietnia 1452 w Chełmie) – biskup rzymskokatolicki, senator I Rzeczypospolitej.
Życiorys.
Pochodził z mieszczańskiej (rzemieślniczej) rodziny krakowskiej. Śluby zakonne złożył w konwencie zakonu o.o. Dominikanów w Opatowcu, miasteczku należącym do kasztelami wiślickiej. W wieku 28 lat został wybrany w 1405 na przeora krakowskiego zgromadzenia dominikanów. W tym samym czasie prowadził zajęcia z teologii, a sam zapisał się na studia w Akademii Krakowskiej (1407 r.) celem uzupełnienia swojego wykształcenia.
W 1414 został prowincjałem polskiej prowincji zakonu. Był bliskim współpracownikiem, spowiednikiem i doradcą króla Władysława Jagiełły. W latach 1409-1410 brał udział w soborze w Pizie. Aby objąć biskupstwo chełmskie — z polecenia samego króla — zrzekł się w 1417 funkcji prowincjała Dominikanów. Wdał się w konflikt z biskupem krakowskim Zbigniewem Oleśnickim, którego przedmiotem była sprawa przyłączenia archidiakonatu lubelskiego (należącego do diecezji krakowskiej) do biskupstwa chełmskiego. Był obecny przy wystawieniu przez Władysława II Jagiełłę przywileju jedlneńskiego w 1430. 31 grudnia 1435 podpisał akt pokoju w Brześciu Kujawskim.
Zachowane w Bibliotece Raczyńskich w Poznaniu ustawy czterech synodów (1434-1440, 1440/41, 1445 i 1449), których autorem był biskup chełmski, stanowią wyjątkowy dokument dziejów diecezji chełmskiej. Dopiero na tle owych statutów synodalnych możemy w pełni docenić osobowość Jana Biskupca jako zakonnika, biskupa i męża stanu.

</doc>
<doc id="905714" url="https://pl.wikipedia.org/wiki?curid=905714" title="Rock &amp; roll">
Rock &amp; roll



</doc>
<doc id="905715" url="https://pl.wikipedia.org/wiki?curid=905715" title="Prowincja Ouargla">
Prowincja Ouargla



</doc>
<doc id="905717" url="https://pl.wikipedia.org/wiki?curid=905717" title="André Bahia">
André Bahia

André Luiz Bahia dos Santos Viana (ur. 24 listopada 1983 w Rio de Janeiro) – piłkarz brazylijski grający na pozycji środkowego obrońcy.
Życiorys.
Bahia pochodzi z Rio de Janeiro i tam też rozpoczynał swoją piłkarską karierę w juniorach zespołu CR Flamengo. W seniorskiej drużynie Flamengo zadebiutował w 2001 roku i w tamtym sezonie zdobył też swojego pierwszego gola w lidze (w zremisowanym 2:2 meczu z Botafogo FR). Miejsce w podstawowej jedenastce Flamengo wywalczył w 2003 roku i wtedy też zespół podniósł się ze słabej formy, jaką prezentował w poprzednich latach broniąc się przed spadkiem. Bahia zagrał wówczas w 28 meczach i zdobył 1 gola zajmując z Flamengo 8. pozycję w lidze. W klubie z Rio grał jeszcze przez cały rok 2004 i przez 4 sezony wystąpił łącznie w 81 ligowych meczach zespołu.
Zimą 2005 Bahia przeszedł do holenderskiego Feyenoordu. W Eredivisie zadebiutował 13 marca w wygranym 4:2 meczu z Rodą JC Kerkrade. W lidze holenderskiej zdobył 2 gole, pokonując bramkarzy FC Den Bosch i FC Groningen. Z Feyenoordem zajął 4. miejsce gwarantujące start w Pucharze UEFA. W sezonie 2005/2006 był już podstawowym zawodnikiem Feyenoordu i nie opuścił żadnego spotkania ligowego (34 mecze, zdobył też 3 gole). Natomiast w sezonie 2006/2007 zagrał z Feyenoordem w fazie grupowej Pucharu UEFA, między innymi w wygranym 3:1 meczu z Wisłą Kraków (Feyenoord został wykluczony z dalszych rund z powodu zamieszek kibiców podczas meczu z AS Nancy). W sezonie 2007/2008 zdobył wraz z klubem Puchar Holandii. Zawodnikiem Feyenoordu pozostał do roku 2011.
Następnie występował w tureckim Samsunsporze, brazylijskim Botafogo FR oraz japońskim Shonan Bellmare.

</doc>
<doc id="905718" url="https://pl.wikipedia.org/wiki?curid=905718" title="Andre Bahia">
Andre Bahia



</doc>
<doc id="905722" url="https://pl.wikipedia.org/wiki?curid=905722" title="Robert Wolski">
Robert Wolski

Robert Wolski (ur. 8 grudnia 1982 w Łęczycy) – polski lekkoatleta, skoczek wzwyż.
Osiągnięcia.
Należy do najniższych skoczków wzwyż (179 cm) i zarazem o najlepszym przewyższeniu. Olimpijczyk z Aten (2004). Reprezentuje barwy MKLA Łęczyca. Finalista halowych mistrzostw świata (2006 - 8. miejsce). W 2005 roku reprezentant Polski na halowych mistrzostwach Europy w Madrycie (eliminacje: 2,27 m). W 2003 roku był czwarty na młodzieżowych mistrzostwach Europy w Bydgoszczy. Wielokrotny medalista mistrzostw Polski seniorów. Mistrz Polski (2004), halowy mistrz Polski (2006). Brązowy medalista halowych mistrzostw Wielkiej Brytanii.
Rekordy życiowe.
Jego rekord życiowy w skoku wzwyż wynosi 2,31 m ustanowiony 2 września 2006 we Wrocławiu (9. wynik w historii polskiej lekkoatletyki).

</doc>
<doc id="905725" url="https://pl.wikipedia.org/wiki?curid=905725" title="Sominko">
Sominko

Sominko – jezioro w Grzybowie na Równinie Charzykowskiej (powiat kościerski, województwo pomorskie). Powierzchnia całkowita jeziora wynosi 37,27 ha. W pobliżu jeziora przebiega turystyczny Szlak Kaszubski.

</doc>
<doc id="905727" url="https://pl.wikipedia.org/wiki?curid=905727" title="Prowincja Sétif">
Prowincja Sétif



</doc>
<doc id="905730" url="https://pl.wikipedia.org/wiki?curid=905730" title="Sidi Bel Abbes">
Sidi Bel Abbes



</doc>
<doc id="905734" url="https://pl.wikipedia.org/wiki?curid=905734" title="Prowincja Sidi Bel Abbes">
Prowincja Sidi Bel Abbes



</doc>
<doc id="905736" url="https://pl.wikipedia.org/wiki?curid=905736" title="Theodor Liebknecht">
Theodor Liebknecht

Theodor Liebknecht (ur. 19 kwietnia 1870 w Lipsku, zm. 6 stycznia 1948 w Altendorfie) – niemiecki polityk socjalistyczny.
Życiorys.
Urodził się w Lipsku w 1870 jako syn Wilhelma Liebknechta. Jego młodszym bratem był Karl Liebknecht. Studiował prawo i pracował jako prawnik w Berlinie od 1899, stając się aktywistą politycznym po zabójstwie brata w styczniu 1919.
Liebknecht był członkiem Niezależnej Socjaldemokratycznej Partii Niemiec (USPD), sprzeciwiającej się połączeniu z Komunistyczną Partią Niemiec (KPD) i wstąpieniu do Kominternu, ale także będącej przeciwko reunifikacji z SPD. Jednakże w 1931 USPD połączyła się z Socjaldemokratyczną Partię Robotniczą Niemiec (SAPD). W 1924 razem z Georgiem Ledebourem był zamieszany w rozłam w Związku Socjalistycznym ("Sozialistische Bund").
Jako członek prawego skrzydła SAPD sprzeciwiał się wprowadzeniu leninowskich schematów organizacyjnych w partii. Po dojściu Hitlera do władzy wyemigrował do Bazylei, a później został zatrudniony przez Międzynarodowy Instytut Historii Społecznej w Amsterdamie, gdzie pracował w latach 1936–1939. Popierał "Międzynarodówkę 2½".
Theodor Liebknecht zmarł w Altendorfie, niedaleko Hanoweru w 1948.

</doc>
<doc id="905738" url="https://pl.wikipedia.org/wiki?curid=905738" title="Hall &amp; Oates">
Hall &amp; Oates

Hall &amp; Oates – amerykański zespół muzyczny, który tworzą Daryl Hall i John Oates. Jeden z najbardziej popularnych duetów w historii muzyki rozrywkowej, który utworzony został w 1969 roku w Filadelfii. Największe triumfy święcił w latach 80. Duet ma na koncie ponad 50 milionów sprzedanych płyt, sześć utworów na 1. miejscu amerykańskiej listy przebojów i sześć platynowych płyt. Hall &amp; Oates wydali w sumie ponad 20 albumów, ostatni „Our Kind of Soul” w 2004 roku.
Najbardziej znanymi ich utworami są: „Maneater”, „Kiss on My List”, „Out of Touch”, „Rich Girl”, „Private Eyes”, „I Can’t Go for That (No Can Do)”, „Family Man”, „So Close”, „Did It in a Minute”.

</doc>
<doc id="905739" url="https://pl.wikipedia.org/wiki?curid=905739" title="Prowincja Souk Ahras">
Prowincja Souk Ahras



</doc>
<doc id="905740" url="https://pl.wikipedia.org/wiki?curid=905740" title="Souk Ahras">
Souk Ahras



</doc>
<doc id="905741" url="https://pl.wikipedia.org/wiki?curid=905741" title="Daryl Hall and John Oates">
Daryl Hall and John Oates



</doc>
<doc id="905742" url="https://pl.wikipedia.org/wiki?curid=905742" title="Miho Hatori">
Miho Hatori

 – japońska wokalistka i autorka tekstów piosenek. Współzałożycielka nowojorskiego zespołu muzycznego Cibo Matto. Miho już w młodości przejawiała zainteresowanie muzyką. Pracowała w sklepie z płytami, a także okazyjnie występowała w klubach jako DJ. 
W roku 1993 przeprowadziła się do Nowego Jorku, gdzie studiowała sztukę. Bariera językowa zmusiła ją do szukania innych form komunikacji. Dzięki temu Miho znów zainteresowała się muzyką. Powróciła do występów jako DJ, a także założyła zespół punkrockowy "Laito Lychee". 
W okresie, kiedy była wokalistką tego zespołu, spotkała Yukę Hondę, z którą potem założyła zespół muzyczny Cibo Matto. Wraz z grupą wydała dwa albumy muzyczne - "Viva la Woman" (1996) i "Stereo Type A" (1999). W 1998 roku uczestniczyła w pracach nad płytą Seana Lennona, pt. "Into the Sun". 
W latach 2001-2003 Miho tworzyła wraz z Smokey Hormelem grupę Smokey &amp; Miho, która grała muzykę z gatunków samba i bossa nova. Miho uczestniczyła także w nagraniach pierwszej płyty zespołu Gorillaz, jako "Noodle".
W roku 2005 Miho wydała swój pierwszy solowy album muzyczny - "Ecdysis". 

</doc>
<doc id="905743" url="https://pl.wikipedia.org/wiki?curid=905743" title="Daryl Hall &amp; John Oates">
Daryl Hall &amp; John Oates



</doc>
<doc id="905745" url="https://pl.wikipedia.org/wiki?curid=905745" title="Prowincja Tamanghasset">
Prowincja Tamanghasset



</doc>
<doc id="905746" url="https://pl.wikipedia.org/wiki?curid=905746" title="Hall and Oates">
Hall and Oates



</doc>
<doc id="905750" url="https://pl.wikipedia.org/wiki?curid=905750" title="Hall&amp;Oates">
Hall&amp;Oates



</doc>
<doc id="905751" url="https://pl.wikipedia.org/wiki?curid=905751" title="Prowincja Tébessa">
Prowincja Tébessa



</doc>
<doc id="905754" url="https://pl.wikipedia.org/wiki?curid=905754" title="Prowincja Tiaret">
Prowincja Tiaret



</doc>
<doc id="905760" url="https://pl.wikipedia.org/wiki?curid=905760" title="Tiaret">
Tiaret



</doc>
<doc id="905764" url="https://pl.wikipedia.org/wiki?curid=905764" title="Prowincja Tindouf">
Prowincja Tindouf



</doc>
<doc id="905768" url="https://pl.wikipedia.org/wiki?curid=905768" title="Eulamellibranchiata">
Eulamellibranchiata



</doc>
<doc id="905769" url="https://pl.wikipedia.org/wiki?curid=905769" title="Kod uwierzytelniania wiadomości">
Kod uwierzytelniania wiadomości

Kod uwierzytelnienia wiadomości (, także ) – jednokierunkowa funkcja wykorzystująca klucz tajny w celu utworzenia skrótu wiadomości. Kody uwierzytelnienia wiadomości wykorzystywane są do uwierzytelnienia danych oraz zapewnienia ich integralności. Od klasycznych funkcji jednokierunkowych odróżnia je to, że poprawność wiadomości mogą sprawdzić tylko osoby dysponujące kluczem tajnym.
We współczesnej kryptografii jako kody MAC wykorzystuje się funkcję skrótu z domieszanym kluczem tajnym (HMAC, UMAC) lub szyfr blokowy (CBC-MAC, XCBC, CMAC, OMAC, PMAC). Ponadto ponieważ głównym zastosowaniem MAC jest zapewnienie integralności i autentyczności w trakcie szyfrowania danych, stworzono odpowiednie tryby pracy szyfrów blokowych, które realizują te funkcje równocześnie (OCB, CCM).

</doc>
<doc id="905771" url="https://pl.wikipedia.org/wiki?curid=905771" title="Tindouf">
Tindouf



</doc>
<doc id="905780" url="https://pl.wikipedia.org/wiki?curid=905780" title="Ewangeliarz Ostromira">
Ewangeliarz Ostromira

Ewangeliarz Ostromira () – jeden z najcenniejszych zabytków piśmiennictwa staroruskiego powstały w latach 1056–1057. Spisana w języku staro-cerkiewno-słowiańskim księga liturgiczna zawierająca fragmenty Ewangelii na wszystkie dni roku liturgicznego. Ewangeliarz Ostromira jest drugim najstarszym po Kodeksie Nowogrodzkim rękopisem ruskim i aż do odnalezienia w 2000 roku Kodeksu Nowogrodzkiego uchodził za najstarszy. Ewangeliarz Ostromira został po raz pierwszy opublikowany w 1846 roku w Petersburgu.
W roku 2011 został wpisany na listę UNESCO "Pamięć Świata".
Historia.
Ewangeliarz powstał na zamówienie posadnika nowogrodzkiego Ostromira, jednego z najbliższych ludzi księcia Izjasława, syna Jarosława Mądrego. Skryba, diakon Grigorij, na ostatniej stronie dzieła zaznaczył czas pracy nad ewangeliarzem: 21 października 1056 – 12 maja 1057. Ewangeliarz miał być darem Ostromira dla Soboru Sofijskiego w Nowogrodzie.
Następna wzmianka o Ewangeliarzu pojawia się dopiero w XVIII wieku – wtedy dzieło znajdowało się już w jednej z cerkwi moskiewskiego Kremla. W 1720 roku Piotr I kazał przesłać Ewangeliarz do Petersburga. Car Aleksander I przekazał zabytek Bibliotece Publicznej w Petersburgu, gdzie znajduje się on do dziś. W 1988 r. z okazji tysiąclecia chrztu Rusi światło dzienne ujrzało jego wydanie faksymilne.
Przedmiot badań.
Od czasu znalezienia się w petersburskiej Bibliotece Publicznej, Ewangeliarz stał się przedmiotem wielu badań, m.in. paleograficznych i lingwistycznych. Jednymi z pierwszych jego badaczy byli m.in. N.P. Rumiancew, metropolita Eugeniusz (Bołchowitinow) oraz N.M. Karamzin. W 1843 r. powstało jedyne naukowe wydanie Ewangeliarza wraz z obszernym komentarzem gramatycznym, autorstwa A.Ch. Wostokowa. Ewangeliarz jest uważany za zabytek mający ogromne znaczenie dla językoznawstwa, a także historii sztuki i kultury Rusi połowy XI wieku.
Dzieło sztuki.
Chociaż Ewangeliarz powstał w niecałe 70 lat po przyjęciu chrześcijaństwa na Rusi, jakość kaligrafii i oprawy artystycznej świadczy o szybkim rozwoju sztuki piśmienniczej na Starej Rusi. Zabytek napisany został na wysokiej jakości pergaminie, uroczystym, ozdobnym pismem zwanym ustawem. Znajdują się w nim m.in. trzy przedstawienia ewangelistów (Jana, Łukasza i Marka), bogato zdobione są też początkowe litery każdego z rozdziałów. Do ornamentacji użyto jaskrawych kolorów oraz czystego złota.

</doc>
<doc id="905783" url="https://pl.wikipedia.org/wiki?curid=905783" title="Efekt brylancji">
Efekt brylancji

Efekt brylancji to zjawisko świetlne w postaci iskrzących się odbić. Polega ono na tym, że dolna część kamienia szlifowanego, zwana podstawą (pawilonem), działa jak zwierciadło. Promienie świetlne padające na taflę kamienia załamują się na jego powierzchni i wnikają w głąb. Padając na podstawę ulegają odbiciu i wracają do czoła kamienia, gdzie podlegają kolejnemu załamaniu. Przy obrocie oszlifowanego kamienia efekty świetlne ulegają stałym zmianom, co daje efekt wielobarwnych migotliwych refleksów, tym intensywniejszych, im szlif jest precyzyjniejszy. 
Optymalna brylancja przejawia się w doskonałej harmonii połysku, efektów załamania światła, całkowitego wewnętrznego odbicia, rozszczepienia światła i scyntacji. Uzyskuje się to dzięki uwzględnieniu praw optyki i fizyki kryształów, przez dobór optymalnej formy szlifu. Prawidłowo wykonany szlif powinien zapewnić maksymalny efekt optyczny i największą oszczędność surowca. Na efekt brylancji składają się głównie własności optyczne diamentu.
Wyróżnia się następujące rodzaje brylancji.
W brylantach ważna jest też dyspersja czyli ogień w kamieniu, także fluorescencja (czy zjawisko zachodzi w kamieniu i w jakim stopniu).
Zobacz też.
szlif brylantowy, szlif (jubilerstwo), brylant, diament, cyrkonia, YAG.

</doc>
<doc id="905788" url="https://pl.wikipedia.org/wiki?curid=905788" title="Instytut Warburga">
Instytut Warburga

Instytut Warburga ("Warburg Institute") – instytucja badawcza stowarzyszona z University of London (Uniwersytetem Londyńskim). Zajmuje się studiami nad wpływem antyku na wszystkie aspekty europejskiej cywilizacji.
Instytut powstał w 1933 roku w wyniku przekształcenia założonej przez Aby'ego Warburga (1866-1929) Biblioteki Warburga ("Kulturwissenschaftlichen Bibliothek Warburg"). Warburg był badaczem historii sztuki i kultury renesansu na Uniwersytecie Hamburskim. Później rozszerzył swoje pole badawcze o inne dyscypliny humanistyczne, m.in. o badanie wpływu kultury antycznej na renesans. Jako profesor tej uczelni założył prywatną bibliotekę. We współpracy z Fritzem Saxlem (1890-1948) przekształcił swe zbiory w Kulturwissenschaftliche Bibliothek Warburg (Bibliotekę Historii Kultury Warburga) przy Uniwersytecie Hamburskim.
W 1934 roku, w obliczu zagrożenia ze strony narodowego socjalizmu, Instytut przeniesiono do Londynu. W 1944 roku stowarzyszył się z tamtejszym uniwersytetem, a w 1994 roku stał się częścią School of Advanced Studies (Szkoły Studiów Zaawansowanych) przy tej uczelni.
Zbiory biblioteki Instytutu liczą ok. 350 000 woluminów. Posiada on również bogate zbiory fotograficzne i archiwum osobiste Aby'ego Warburga. We współpracy z londyńskim Courtauld Institute of Art (Instytutem Sztuki Courtaulda) publikuje rocznik "The Journal of the Warburg and Courtauld Institutes". Instytut Warburga jest znany ze szczególnego systemu referencyjnego: jego zbiory pogrupowane są według podziału historii ludzkości Aby'ego Warburga na kategorie Akcji, Orientacji, Słowa i Obrazu.
Do znanych badaczy związanych z Instytutem należą m.in. Ernst Cassirer, Henri Frankfort, Arnaldo Momigliano, Ernst Gombrich, Erwin Panofsky, Edgar Wind, Frances Yates i Anthony Grafton, Gertrud Bing, Raymond Klibansky. Obecny zespół naukowców kontynuuje tradycję badań interdyscyplinarnych nad historią, filozofią, religią i sztuką. Stały skład badaczy uzupełniany jest dużą liczbą studentów i absolwentów instytutu, przyjmowanych na stypendia, staże i studia doktoranckie.

</doc>
<doc id="905792" url="https://pl.wikipedia.org/wiki?curid=905792" title="Przesmyk Panamski">
Przesmyk Panamski

Przesmyk Panamski (hiszp. "Istmo de Panamá"), dawniej zwany Złotą Kastylią (hiszp." Castilla de Oro") lub Tierra Firme – pas lądu powstały ok. 3 mln lat temu w środkowym miocenie, łączący Amerykę Północną i Południową. Najwęższa część kontynentu. Ciągnie się od granic Kostaryki poprzez Panamę aż do granic Kolumbii. Oddziela Morze Karaibskie (Ocean Atlantycki) od Zatoki Panamskiej na Oceanie Spokojnym. Długość ok. 640 km, szerokość od 47 do 192 km.
W czasach kolonialnych był przedmiotem sporów między Hiszpanami i Anglikami. Na przełomie XVII i XVIII w. we wschodniej części przesmyku miała miejsce nieudana próba założenia szkockiej kolonii. W 2. połowie XIX wieku, po odkryciu złota w Kalifornii, przez Przesmyk Panamski przeprowadzono linię kolejową. Od 1914 przecięty Kanałem Panamskim.

</doc>
<doc id="905794" url="https://pl.wikipedia.org/wiki?curid=905794" title="Prowincja Tissemsilt">
Prowincja Tissemsilt



</doc>
<doc id="905798" url="https://pl.wikipedia.org/wiki?curid=905798" title="Prowincja Tizi Ouzou">
Prowincja Tizi Ouzou



</doc>
<doc id="905800" url="https://pl.wikipedia.org/wiki?curid=905800" title="Tizi Ouzou">
Tizi Ouzou



</doc>
<doc id="905801" url="https://pl.wikipedia.org/wiki?curid=905801" title="Radio Gazeta">
Radio Gazeta



</doc>
<doc id="905803" url="https://pl.wikipedia.org/wiki?curid=905803" title="Michał Bartoszak">
Michał Bartoszak

Michał Bartoszak (ur. 21 czerwca 1970 w Szamotułach) – polski lekkoatleta, biegacz długodystansowy.
Osiągnięcia.
Olimpijczyk z Aten (2004). Zawodnik UKS Biegus Wręczyca. Startował na wielu dystansach – od 1500 m do maratonu. 6-krotny mistrz Polski w biegach na 5000 m, 3000 m z przeszkodami i w biegu przełajowym, halowy mistrz Polski na 1500 m (1994).

</doc>
<doc id="905805" url="https://pl.wikipedia.org/wiki?curid=905805" title="Prowincja Tlemcen">
Prowincja Tlemcen



</doc>
<doc id="905808" url="https://pl.wikipedia.org/wiki?curid=905808" title="Catti-Brie">
Catti-Brie



</doc>
<doc id="905809" url="https://pl.wikipedia.org/wiki?curid=905809" title="Skadowsk">
Skadowsk

Skadowsk () – miasto na południu Ukrainy pod okupacją rosyjską, w obwodzie chersońskim, na brzegu Morza Czarnego. Miejscowość uzdrowiskowa i letniskowa.
Historia.
Skadowsk założono 5 czerwca 1894 roku jako przystań morską na miejscu wioski rybackiej Ali-Agok w majątku ziemianina S. Skadowskiego.
W 1989 liczył 21 147 mieszkańców.
W 2013 liczył 18 940 mieszkańców.
Miasto okupowane przez wojska Federacji Rosyjskiej od początku inwazji Rosji na Ukrainę w 2022. 

</doc>
<doc id="905816" url="https://pl.wikipedia.org/wiki?curid=905816" title="Siatka pomiarowa">
Siatka pomiarowa

Siatka pomiarowa - system współrzędnych zakładany przed przystąpieniem do archeologicznych prac badawczych.
W pierwszej kolejności wyznaczana jest oś główna czyli magistrala stanowiska. Następnie wytycza się linię prostopadłą do osi. Naniesione na plan stanowiska archeologicznego punkty umieszczane są w terenie na bezpiecznym miejscu, takim gdzie nie grozi im przesunięcie.
Magistrala oraz linia do niej prostopadła są liniami wyjściowymi przy tworzeniu systemu współrzędnych czyli siatki pomiarowej. 
Siatka pomiarowa składa się z przecinających się pod kątem prostym linii dzielących obszar stanowiska na równe kwadraty. Najczęściej jest stosowany podział na kwadraty o powierzchni jednego ara (10x10m), stąd częsta nazwa - siatka arowa. Punkty przecięcia linii w razie potrzeby zaznaczane są na stanowiskach za pomocą szpil lub kołków. Zazwyczaj nie jest konieczne oznaczanie każdego punktu przecięcia. 
Osie siatki powinny być zorientowane według kierunków geograficznych (oś x - W-E, oś y - N-S).
Niezwykle ważne jest jak najdokładniejsze wyznaczenie kierunków osi ponieważ to właśnie na nich będą opierać się wszystkie późniejsze pomiary. Orientacja kierunków świata dokonywana jest przy pomocy busoli geologicznej. Kwadraty należy oznaczać tak, by każdy miał swoje jedno niepowtarzające się na stanowisku oznaczenie. Pozwala to uniknąć wielu błędów i nieporozumień.

</doc>
<doc id="905817" url="https://pl.wikipedia.org/wiki?curid=905817" title="RTCN Ryki">
RTCN Ryki

Radiowo-Telewizyjne Centrum Nadawcze Ryki – obiekt o wysokości 215 m (stalowy maszt o wys. 200 m, z anteną o wys. 15 m) wzniesiony w 2000 roku przez Mostostal Zabrze, usytuowany przy ul. Janiszewskiej w Rykach. Jego przeznaczeniem jest przede wszystkim emisja sygnału radiowego i telewizyjnego na terenie północno-zachodniej Lubelszczyzny oraz południowo-wschodnich krańców woj. mazowieckiego. Mimo że moce nadajników umieszczonych na tym obiekcie nie są duże, sygnał rozchodzi się daleko ze względu na wysokość masztu i jego dobrą lokalizację.
Transmitowane programy.
Programy telewizyjne już nie nadawane.
Programy telewizji analogowej zostały wyłączone 17 czerwca 2013 r.

</doc>
<doc id="905819" url="https://pl.wikipedia.org/wiki?curid=905819" title="Marcin ze Słupcy">
Marcin ze Słupcy

Marcin ze Słupcy inna forma nazwiska: "Martinus de Slupcza", (ur. przed 1420 w Słupcy, zm. II połowa XV w.) – poeta, doktor dekretów Akademii Krakowskiej. 
Życiorys.
Był synem Olbrachta (Alberta lub Wojciecha), prawdopodobnie niemieckiego mieszczanina ze Słupcy (wschodnia Wielkopolska). Ojciec dbał o jego wykształcenie i po ukończeniu nauk przygotowujących w roku 1436 zapisał go na Akademię Krakowską. W roku 1437 uzyskał stopień bakałarza, a w 1441 tytuł magistra. Po ukończeniu studiów opuścił Kraków, powrócił do Słupcy, a w latach 1446-1447 wykładał o poetach rzymskich słupeckiej młodzieży, m.in. Janowi ze Słupcy, późniejszemu kanonikowi katedry gnieźnieńskiej, dla którego był stryjem. Wykłady te odbywały się w szkole mieszczącej się przy kościele św. Wawrzyńca. W międzyczasie uzyskał tytuł doktora dekretów. W roku 1447 wyjechał do Poznania, gdzie został rektorem szkoły katedralnej. W roku 1456 został powołany ponownie na Uniwersytet Krakowski i wykładał Owidiusza.
Twórczość.
Zachował się po nim 3 utwory wierszem pisane:
Podczas pracy w Słupcy przekopiował też poemat Bernarda z Giertu pt. "Palponistos". Język jego wierszy i styl jest trudno zrozumiały, obfituje w bardzo dziwaczne wyrazy i zwroty o treści typowej dla ówczesnych epitafiów literackich, czy sekwencji. Przy pisaniu posługiwał się dziełami Persjusza, Owidiusza, Wergiliusza i "Ilias Latina", a także autorów średniowiecznych jak Jana z Garlandii. Z sekwencji o swoim imienniku można wnioskować, że znał dobrze legendę o św. Marcinie. Utwory jego nie miały wysokiego poziomu i trwałej wartości literackiej. Zapomniane nie wywarły wpływu na potomnych. Odkryte zostały przez A. Brücknera i opublikowane w roku 1892 roku oraz w 1964 przez Kowalewicza. Rękopis epitafiów spłonął w Warszawie w roku 1944 i tekst odczytać można jedynie z wydania A. Brücknera w zbiorze "Średniowieczna poezja łacińska w Polsce".

</doc>
<doc id="905824" url="https://pl.wikipedia.org/wiki?curid=905824" title="System współrzędnych (archeologia)">
System współrzędnych (archeologia)



</doc>
<doc id="905826" url="https://pl.wikipedia.org/wiki?curid=905826" title="Siatka arowa">
Siatka arowa



</doc>
<doc id="905828" url="https://pl.wikipedia.org/wiki?curid=905828" title="Daniele Buetti">
Daniele Buetti

Daniele Buetti (ur. 1956 we Fryburgu) – szwajcarski artysta-fotografik. W latach 90. XX wieku znany ze swoich przerabianych zdjęć supermodelek. Od 2004 pełni funkcję profesora fotografii w Akademii Sztuk Pięknych w Münster.

</doc>
<doc id="905832" url="https://pl.wikipedia.org/wiki?curid=905832" title="Prowincja Batna">
Prowincja Batna



</doc>
<doc id="905833" url="https://pl.wikipedia.org/wiki?curid=905833" title="Fabio Junior">
Fabio Junior



</doc>
<doc id="905838" url="https://pl.wikipedia.org/wiki?curid=905838" title="Asz-Szalif">
Asz-Szalif



</doc>
<doc id="905840" url="https://pl.wikipedia.org/wiki?curid=905840" title="Port lotniczy Londyn-City">
Port lotniczy Londyn-City

Port lotniczy Londyn-City (ang.: "London City Airport", kod IATA: LCY, kod ICAO: EGLC) – międzynarodowe lotnisko w Londynie, w dzielnicy Royal Docks, położone ok. 10 km na wschód od City of London.

</doc>
<doc id="905844" url="https://pl.wikipedia.org/wiki?curid=905844" title="AirBaltic">
AirBaltic



</doc>
<doc id="905847" url="https://pl.wikipedia.org/wiki?curid=905847" title="Chlef">
Chlef



</doc>
<doc id="905855" url="https://pl.wikipedia.org/wiki?curid=905855" title="90 mm moździerz Typ 94">
90 mm moździerz Typ 94

Type 94, (jap. 九四式軽迫撃砲, "Kyūyonshiki-Kei-Hakugeki-Hou") – japoński moździerz kalibru 90 mm używany w okresie II wojny światowej. Wprowadzony do użycia w 1935 roku i używany przede wszystkim na froncie chińskim, broń ta nie była zbytnio lubiana przez żołnierzy przede wszystkim z powodu dużej masy własnej.
Produkowano dwa rodzaje pocisków - odłamkowe i zapalające.

</doc>
<doc id="905859" url="https://pl.wikipedia.org/wiki?curid=905859" title="Half-Life TV">
Half-Life TV



</doc>
<doc id="905861" url="https://pl.wikipedia.org/wiki?curid=905861" title="Niebieskie Źródła">
Niebieskie Źródła



</doc>
<doc id="905867" url="https://pl.wikipedia.org/wiki?curid=905867" title="Berl Kacenelson">
Berl Kacenelson

Berl Kacenelson (ur. ? –zm. 1942) – żydowski pedagog, dyrektor administracyjny gimnazjum hebrajskiego w Łodzi, syn pisarza i pedagoga Jakuba Beniamina Kacenelsona, młodszy brat poety Icchaka Kacenelsona.
Berl Kacenelson był kierownikiem administracyjnym łódzkiej szkoły hebrajskiej i współpracownikiem w teatrze „Habima”. Latem 1942 r. został wywieziony wraz z rodziną do obozu zagłady, gdzie zginął. Upamiętniony przez brata w poemacie "Dos lid fun ojsgehargetn jidiszn fołk" ("Pieśń o zamordowanym żydowskim narodzie") w słowach - "„modrymi oczami brata, Berla, patrzący najjaśniej...”."

</doc>
<doc id="905868" url="https://pl.wikipedia.org/wiki?curid=905868" title="Natężenie powściągające">
Natężenie powściągające



</doc>
<doc id="905869" url="https://pl.wikipedia.org/wiki?curid=905869" title="In Salah">
In Salah



</doc>
<doc id="905872" url="https://pl.wikipedia.org/wiki?curid=905872" title="Mistrzostwa Świata w Snookerze 2007">
Mistrzostwa Świata w Snookerze 2007

2007 888.com World Snooker Championship (mistrzostwa świata w snookerze) zostały rozegrane pomiędzy 21 kwietnia i 7 maja 2007 roku w Crucible Theatre w Sheffield. Obrońca tytułu z 2006 roku Graeme Dott odpadł w pierwszej rundzie w pojedynku z Ianem McCullochem.
Kwalifikacje.
Pierwsza runda
Bradley Jones 10-1 Issara Kachaiwong
Roy Stolk 10-7 Phil Seaton
Ben Woollaston 10-3 Del Smith
James Leadbetter 10-8 Les Dodd

</doc>
<doc id="905873" url="https://pl.wikipedia.org/wiki?curid=905873" title="Aleja Brzozowa w Częstochowie">
Aleja Brzozowa w Częstochowie

Pomnik przyrody Aleja Brzozowa − pomnik przyrody w Częstochowie, utworzony przez Radę Miasta Częstochowy uchwałą 1064/LXIV/2006 23 października 2006 roku w celu ochrony populacji brzozy brodawkowatej ("Betula pendula").
Pomnik zlokalizowany jest w ciągu ulicy Bialskiej, na odcinku ok. 2,5 km. W alei pierwotnie znajdowało się 385 drzew brzozy, w większości w wieku około 60 lat. Właścicielem gruntu jest miasto Częstochowa, a jego zarządcą Miejski Zarząd Dróg i Transportu w Częstochowie. Ze względu na starzenie się drzew oraz rosnący ruch samochodowy na ulicy tworzącej Aleję, postępowało stopniowe zamieranie kolejnych drzew. Miasto prowadziło w miejsce usuwanych drzew nasadzenia kompensacyjne, które jednak nie stanowią formalnie części pomnika przyrody.
Ulica nie jest oficjalnie zamknięta dla ruchu samochodowego, stanowi jednak trasę spacerową dla mieszkańców pobliskich bloków Parkitki oraz dla rowerzystów. Przy ulicy oraz w jej okolicach następował od początku XXI w. rozwój zabudowy mieszkaniowej, reklamowanej m.in. walorami przyrodniczymi pobliskiej Alei Brzozowej.

</doc>
<doc id="905875" url="https://pl.wikipedia.org/wiki?curid=905875" title="Eirik Kvalfoss">
Eirik Kvalfoss

Eirik Kvalfoss (ur. 25 grudnia 1959 w Voss) – norweski biathlonista, trzykrotny medalista olimpijski, wielokrotny medalista mistrzostw świata oraz zdobywca Pucharu Świata.
Kariera.
W 1979 roku zajął czwarte miejsce w sprincie podczas mistrzostw świata juniorów. Debiut Norwega w Pucharze Świata miał miejsce 22 stycznia 1981 roku w Anterselvie. Wygrał tam rywalizację w biegu indywidualnym, wyprzedzając na podium Toivo Mäkikyrö z Finlandii oraz Anatolija Alabjewa z ZSRR. W kolejnych startach jeszcze 36 razy stawał na podium, odnosząc przy tym czternaście zwycięstw. Oprócz zwycięstwa z Anterselvy jeszcze trzy razy triumfował w biegu indywidualnym: 17 marca 1988 roku w Jyväskylä, 7 lutego 1989 roku w Feistritz i 15 marca 1990 roku w Kontiolahti, a dziesięciokrotnie był najlepszy w sprincie: 4 kwietnia 1981 roku w Hedenäset, 13 lutego 1982 roku w Mińsku, 28 stycznia 1983 roku w Ruhpolding, 26 lutego 1983 roku w Anterselvie, 14 stycznia 1984 roku w Pontresinie, 14 lutego 1984 roku w Sarajewie, 8 marca 1984 roku w Oslo, 15 marca 1988 roku w Keuruu, 4 marca 1989 roku w Hämeenlinna i 16 marca 1991 roku w Canmore. Zwycięstwo w Canmore był jednocześnie jego ostatnim podium w zawodach tego cyklu. Najlepsze wyniki osiągnął w sezonie 1988/1989, kiedy zwyciężył w klasyfikacji generalnej. Rywalizację w sezonach 1982/1983, 1987/1988 i 1989/1990 kończył na drugiej pozycji, ulegając kolejno Peterowi Angererowi, Fritzowi Fischerowi (obaj z RFN) oraz Siergiejowi Czepikowowi z ZSRR. Ponadto w sezonie 1983/1984 był trzeci. W sezonie 1988/1989 wygrał też klasyfikację sprintu i był trzeci w klasyfikacji biegu indywidualnego, natomiast w sezonie 1989/1990 był drugi w biegu indywidualnym i trzeci w sprincie.
W 1981 roku wystąpił na mistrzostwach świata w Lahti, zajmując 17. miejsce w biegu indywidualnym, ósme w sprincie i czwarte w sztafecie. Największe sukcesy osiągnął podczas mistrzostw świata w Mińsku rok później, gdzie zdobył trzy medale, jeden złoty i dwa srebrne. Najpierw zajął drugie miejsce w biegu indywidualnym, rozdzielając na podium Franka Ullricha z NRD i swego rodaka, Terje Krokstada. Trzy dni później zwyciężył w sprincie, wyprzedzając Ullricha i Władimira Alikina z ZSRR, zostając jednocześnie pierwszym Norwegiem, który zdobył ten tytuł. Następnie razem z Kjellem Søbakiem, Rolfem Storsveenem i Oddem Lirhusem wywalczył srebrny medal w sztafecie. Na rozgrywanych rok później mistrzostwach świata w Anterselvie obronił tytuł mistrzowski w sprincie, zajmując ponadto trzecie miejsce w sztafecie. Z mistrzostw świata w Ruhpolding w 1985 roku wrócił z jednym medalem. W sprincie był tam drugi, plasując się za Frankiem-Peterem Roetschem z NRD, a przed Włochem Johannem Passlerem. Ostatni złoty medal zdobył na mistrzostwach świata w Feistritz w 1989 roku, gdzie okazał się najlepszy w biegu indywidualnym. Był dopiero drugim norweskim biathlonistą, który został mistrzem świata w tej konkurencji (pierwszym był Olav Jordet na MŚ 1965). W swej koronnej konkurencji, sprincie, był tym razem drugi, przegrywając z Frankiem Luckiem z NRD. Na tej samej imprezie zdobył też kolejny brązowy medal w sztafecie, razem z Geirem Einangiem, Gisle Fenne i Sylfestem Glimsdalem. Srebro w sprincie zdobył również na mistrzostwach świata w Mińsku/Oslo/Kontiolahti w 1990 roku, gdzie lepszy był tylko reprezentant NRD - Mark Kirchner. Trzy medale, ostatnie w karierze, zdobył także podczas mistrzostw świata w Lahti w 1991 roku, gdzie we wszystkich konkurencjach zajmował trzecie miejsce. Blisko kolejnych medali był jeszcze na rozgrywanych w 1993 roku w mistrzostwach świata w Borowcu, gdzie był czwarty w sprincie i biegu indywidualnym. W walce o podium lepsi okazali się dwaj Rosjanie, kolejno Siergiej Tarasow i Siergiej Czepikow.
Poza tym Kvalfoss wywalczył trzy medale na igrzyskach olimpijskich w Sarajewie w 1984 roku. W pierwszej konkurencji, biegu indywidualnym, zajął trzecie miejsce, plasując się za Peterem Angererem z RFN i Frankiem-Peterem Roetschem z NRD. Trzy dni później został pierwszym norweskim mistrzem olimpijskim w sprincie, pokonując Angerera i kolejnego reprezentanta NRD - Matthiasa Jacoba. Na zakończenie igrzysk reprezentacja Norwegii w składzie: Odd Lirhus, Eirik Kvalfoss, Rolf Storsveen i Kjell Søbak wywalczyła drugie miejsce w sztafecie. Na rozgrywanych cztery lata później igrzyskach w Calgary nie obronił tytułu mistrza olimpijskiego, nie stanął też na podium w żadnej z konkurencji. Zajął tam szóste miejsce w biegu indywidualnym, dwudzieste w sprincie oraz szóste w sztafecie. Brał również udział w igrzyskach olimpijskich w Albertville w 1992 roku, gdzie w startach indywidualnych plasował się poza czołową czterdziestką, a wraz z kolegami z reprezentacji zajął piątą pozycję w sztafecie. Po tym jak nie wywalczył miejsca w ekipie Norwegii na Zimowe Igrzyska Olimpijskie 1994 postanowił zakończyć karierę.
Po zakończeniu kariery zamieszkał w Oslo, gdzie pracował jako manager.

</doc>
<doc id="905878" url="https://pl.wikipedia.org/wiki?curid=905878" title="Jan ze Słupcy (syn Mikołaja)">
Jan ze Słupcy (syn Mikołaja)

Jan ze Słupcy (ur. 1408 w Słupcy, zm. 2 sierpnia 1488 w Krakowie) – dwukrotny, w latach 1452–1453 i 1476–1477 rektor Akademii Krakowskiej, posiadał uprawnienia notarialne.
Syn mieszczanina słupeckiego Mikołaja.
W 1429 roku Jan wstąpił na Wydział Artium w Krakowie. W roku 1432 otrzymał "bakalaureat artium", a następnie w roku 1433 uzyskał stopień mistrza filozofii. W latach 1433 – 1450 związał się z Wydziałem Sztuk Wyzwolonych; początkowo jako wykładowca filozofii a w latach 1439 i 1450 jako dziekan wydziału. W roku 1452 otrzymał magisterium z teologii.
W 1440 r. Jan został kolegiatem i kantorem kościoła św. Floriana. W tym samym okresie objął probostwo olkuskie. Od roku 1466 mieszkał w Krakowie, gdzie do roku 1469 sprawował funkcje proboszcza parafii św. Mikołaja. Od 1469 roku był altarystą w kościele Wszystkich Świętych, a w 1475 r. kanonikiem Kapituły krakowskiej. W latach 1487 – 1488 sprawował funkcję podkanclerza uniwersytetu.
Twórczość.
Jan ze Słupcy głównie kopiował dzieła ojców kościoła m.in. dzieła św. Tomasza z Akwinu (I część "Summy Teologicznej"), Piotra z Tarantazji, Jana z Damaszku, Grzegorza Wielkiego, św. Augustyna, Bernarda z Clairvaux oraz późniejszych komentatorów Arystotelesa z XIV wieku. Do dziś zachowały się jego komentarze do "Metafizyki" Arystotelesa, oraz "De coelo et mundo", "De Sensu et sensato", "De memoria et reminiscentia" i "De Somno et wigilia". Prowadził badania nad "Księgi Genesis", zostawiając, posługując się listami św. Hieronima, warianty nieautoryzowanych przekładów greckich Biblii. Pisywał również kazania m.in. o św. Wojciechu i o św. Stanisławie i kazania niedzielne.
Wszystkie dzieła obce, które przepisywał opatrywał obszernym kolofonem, podając datę ukończenia przepisania, tytuł dzieła i autora. Swoje zbiory ksiąg rękopiśmiennych zapisał lub darował Uniwersytetowi Krakowskiemu.
Jan ze Słupcy zmarł w Krakowie 2 sierpnia 1488 roku. Na jego grobowcu w katedrze św. Stanisława i św. Wacława w Krakowie wyryto napis:
"Roku Pańskiego 1488 drugiego sierpnia zmarł szanowany i znamienity magister nauk wyzwolonych, Jan ze Słupcy, profesor fr. teologii i kanonik krakowski, tutaj pod tym kamieniem spoczywa. Módlcie się za nim".

</doc>
<doc id="905879" url="https://pl.wikipedia.org/wiki?curid=905879" title="Wahran">
Wahran



</doc>
<doc id="905880" url="https://pl.wikipedia.org/wiki?curid=905880" title="Kościół św. Antoniego Padewskiego w Poznaniu">
Kościół św. Antoniego Padewskiego w Poznaniu

Wezwanie to noszą dwa rzymskokatolickie kościoły w Poznaniu:

</doc>
<doc id="905881" url="https://pl.wikipedia.org/wiki?curid=905881" title="Kościół Świętego Krzyża w Poznaniu">
Kościół Świętego Krzyża w Poznaniu



</doc>
<doc id="905882" url="https://pl.wikipedia.org/wiki?curid=905882" title="Migracja wewnętrzna">
Migracja wewnętrzna



</doc>
<doc id="905885" url="https://pl.wikipedia.org/wiki?curid=905885" title="Migracja okresowa">
Migracja okresowa



</doc>
<doc id="905888" url="https://pl.wikipedia.org/wiki?curid=905888" title="Maiż">
Maiż

Maiż lub maisz – termin z zakresu sokolnictwa, oznaczający młodego orła lub sokoła, albo też dowolnego ptaka drapieżnego w pierwszej jesieni, którego właśnie rozpoczęto układać do polowania.
Żartobliwie nazywano tak też dawniej niedoświadczonego młodzika (nowicjusza), w przeciwieństwie do starego bywalca, którego zwano "ćwikiem".
Termin ten był w użyciu od XVI do XVIII wieku, choć już w 1411 roku zaświadczona jest z terenów Wielkopolski nazwa osobowa o tym brzmieniu (zapisana jako "Maysz"). Pochodzenie wyrazu jest zupełnie niejasne.

</doc>
<doc id="905889" url="https://pl.wikipedia.org/wiki?curid=905889" title="Jan ze Słupcy (syn Jana)">
Jan ze Słupcy (syn Jana)

Jan ze Słupcy (ur. w 1418 roku w Słupcy) syn Jana – kanonik katedry gnieźnieńskiej.
Nauka.
Nauki podstawowe pobierał w szkole parafialnej przy kościele św. Wawrzyńca, gdzie w latach 1466-1447 uczył go stryj Marcin. Po ukończeniu nauk w Słupcy został klerykiem, a następnie kanonikiem katedry gnieźnieńskiej, gdzie uczył się i dłuższy czas przebywał.
Twórczość.
Pozostawił po sobie zbiór łacińskich utworów pisanych najprawdopodobniej pod dyktando stryja Marcina, które są znane jako "Kodeks Jana ze Słupcy". Kodeks ten był znacznych rozmiarów, oprawiony w deski i skórę bez klamer i guzów. Składał się z 416 kart, pisany był w jedną kolumnę.
Za okładkę wewnętrzną służyła karta pergaminowa spisana w 1440 r. przez Jana ze słowami: "Et ego Jahannes Johannis de Slupczu dericus Gneznensis dioconis..."
Z kodeksu tego nauczono łaciny. Znaleziono w nim wiele objaśnień tekstów obfitujących w rymy polskie. Księga jest źródłem do poznania średniowiecznej polszczyzny i literackich zainteresowań ludzi z kręgu krakowskiego uniwersytetu.
W kodeksie Jana są elegie Owidiusza, apokryficzna opowieść o pogrzebie Chrystusa i wniebowstąpieniu. Są też ręką Jana przepisywane próbki średniowiecznych komedii, dzieło o przebiegłości niewieściej, streszczenie przebiegu wojny trojańskiej, baśnie o ośle, królewiczu i o zwierzątkach, wiersze okolicznościowe, erotyki i wiersze humanistów łacińskich.

</doc>
<doc id="905891" url="https://pl.wikipedia.org/wiki?curid=905891" title="Grand Prix Danii na Żużlu 1999">
Grand Prix Danii na Żużlu 1999

Wyniki Grand Prix Danii 1999, szóstej (ostatniej) eliminacji Mistrzostw Świata Grand Prix w sezonie 1999.
Lista startowa.
Stawkę 22 stałych uczestników Grand Prix uzupełniło dwóch zawodników z dziką kartą: Mark Loram oraz Jesper B. Jensen. Lista startowa została ustalona według kolejności "stałych uczestników" z poprzedniej rundy (w nawiasach podano numery stałe).
Opis.
Ostatnie Grand Prix sezonu 1999 rozstrzygało przede wszystkim o tytule mistrza świata. Tomasz Gollob mimo dość pewnego prowadzenia w klasyfikacji nie zdołał utrzymać pozycji lidera i to Tony Rickardsson, wygrywając w Vojens, zapewnił sobie mistrzostwo świata.
Powodem słabej dyspozycji Polaka był jego stan zdrowia. Krótko przed ostatnim Grand Prix doznał kontuzji podczas zawodów Złotego Kasku w Polsce. Ten pechowy upadek pozbawił go niemal pewnego tytułu i dał szanse Rickardssonowi na wygranie Grand Prix 1999. Szwed doskonale wykorzystał tę okazję zwyciężając ostatnią eliminacje, co przy dziewiątej lokacie Golloba, dało mu drugi z rzędu tytuł mistrza świata na żużlu.
Na uwagę zasługuję 3 miejsce Hansa Nielsena, który dzięki temu wskoczył na najniższy stopień podium w klasyfikacji generalnej. Dla 4-krotnego Indywidualnego Mistrza Świata było to ostatnie GP w karierze.

</doc>
<doc id="905892" url="https://pl.wikipedia.org/wiki?curid=905892" title="Hoła Prystań">
Hoła Prystań

Hoła Prystań () – miasto na południu Ukrainy pod okupacją rosyjską, w obwodzie chersońskim, na brzegu Dniepru. Wchodzi w skład rejonu skadowskiego (do 2020 roku centrum administracyjne zlikwidowanego rejonu hołoprystańskiego).
Historia.
Miejscowość założona w 1786 roku jako własność państwowa.
W 1816 roku liczyła 150 zagród.
Prawa miejskie od 1958 roku.
W 1989 liczyła 17 105 mieszkańców.
W 2013 liczyła 14 870 mieszkańców.

</doc>
<doc id="905906" url="https://pl.wikipedia.org/wiki?curid=905906" title="Włościbórz">
Włościbórz

2 miejscowości w Polsce:

</doc>
<doc id="905908" url="https://pl.wikipedia.org/wiki?curid=905908" title="Lokalizacja wykopów">
Lokalizacja wykopów

Lokalizacja wykopów - wykopy są zakładane zgodnie z wytyczoną główną osią stanowiska. W przypadku braku wyznaczonej na stanowisku osi prostopadłej do osi głównej należy wykonać dodatkowe pomiary odległościowe i kątowe.
Jeżeli obie osie zostały wyznaczone w takim przypadku należy jedynie odmierzyć odpowiednią odległość od narożników kwadratu.
Zaznaczone za pomocą szpil na osiach siatki punkty łączone są sznurkiem, który określa granice wykopu.
Każdy nowo wyznaczony wykop musi zostać naniesiony na plan stanowiska archeologicznego.
Aby uzyskać wszystkie możliwe zawarte na stanowisku informację należy przebadać je w całości. Nie zawsze jest to jednak możliwe m.in. z powodu rozmiarów stanowiska. Od badacza zależy jakiej wielkości wykopy będą zakładane i jakie rejony stanowiska zostaną w pierwszej kolejności przebadane. Badacz może także wyznaczyć sobie konkretne cele do realizacji na stanowisku i tym kierować się przy wyborze rejonu i skali badań.

</doc>
<doc id="905909" url="https://pl.wikipedia.org/wiki?curid=905909" title="WON">
WON



</doc>
<doc id="905910" url="https://pl.wikipedia.org/wiki?curid=905910" title="Wytyczanie wykopów">
Wytyczanie wykopów



</doc>
<doc id="905918" url="https://pl.wikipedia.org/wiki?curid=905918" title="Włościbórz (województwo zachodniopomorskie)">
Włościbórz (województwo zachodniopomorskie)

Włościbórz – osada w Polsce położona w województwie zachodniopomorskim, w powiecie kołobrzeskim, w gminie Dygowo.
1 stycznia 2011 r. osada miała 279 mieszkańców.
Historia.
Włościbórz (niem. "Lustebuhr") to miejscowość średniowieczna, wzmiankowana po raz pierwszy w 1381 r. Dawne lenno rodu von Rahmel, w którego posiadaniu było do 1738 r., kiedy sprzedane zostało radcy sprawiedliwości Heinrichowi von Broich. Później majątek był w posiadaniu rodzin von Eichmann, von Moritz, von Natzmer. Od 1820 r. do końca XIX w. należał do rodziny von Kameke, a od 1905 r. do rotmistrza Hugona Witte von Helden. W 1939 r. jako właściciel wymieniany był dr Joachim von Rumker.
Obiekty.
Na terenie miejscowości znajduje się zespół pałacowo-parkowy z pałacem z II połowy XIX w. i parkiem naturalistycznym o powierzchni 10,83 ha. 
Dwór wzniesiony został w stylu neogotyckim. Składa się z dwóch połączonych szczytowo części. Wszystkie jego części są podpiwniczone. Rezydencja pałacowa miała charakter pałacu myśliwskiego, czasowo użytkowanego przez magnacką rodzinę, stale zamieszkującą w Berlinie. Obecnie w pałacu mieści się Dom Pomocy Społecznej. W 1969 r. wzniesiono 3 kondygnacjowe skrzydło południowe, które stanowi część mieszkalną. Obecnie Dom Rencisty składa się z adaptowanego starego pałacu i nowo dobudowanego skrzydła południowego. Dom zamieszkuje ok. 100 pensjonariuszy, którym m.in. ma służyć park. Przy budynku rośnie miłorząb japoński rodzaju męskiego (Ginkgo biloba) i ponad 100-letnia daglezja. 
Park włościborski wraz z otaczającymi lasami, sadem rosnącym na południowo-wschodnich stokach morenowych oraz polami stanowi istotny współkomponent krajobrazu. Park nie posiada założeń osiowych, jedynie niektóre odcinki dróg obsadzono strzelistymi ścianami świerków, tworzą krótkie perspektywy widokowe. Znajduje się w nim m.in. polana parkowa otoczona zielenią średniowysoką i wysoką oraz staw obramiony skupiskami drzew i krzewów. 
Park otrzymał swój funkcyjny status w II poł. XIX w., kiedy pewną część obszarów leśnych zagospodarowano ciągami spacerowymi, a naturalne ukształtowanie terenu w południowej i zachodniej części wykorzystano do urządzenia stawów. Jeden z nich o pow. całkowitej 3 ha posiada wysepkę. Park porastają m.in.: jedlice, świerki ajańskie i sitkajskie, jodły białe, żywotnik zachodni, dąb szypułkowy, kasztanowce, buki, graby, modrzewie, świerki, daglezje, wejmutki, dęby i lipy. Szacuje się, że w parku rośnie ok. 8 000 drzew. Wiek drzewostanu szacuje się od 100 do 150 lat (stan zachowania dobry).
Wykonana w 1968 r. dokumentacja projektowo-kosztorysowa na urządzenie terenów zielonych przewidywała odtworzenie wszystkich ciągów spacerowych, zabiegi sanitarne w drzewostanie istniejącym, budową ogrodu skalnego, urządzeń małego sportu, strzelnicy małokalibrowej, plaży itp. Park miał być oświetlony i wyposażony w elementy małej architektury. Stawy i cieki wodne miały być oczyszczone i zarybione. W 1969 r. przeprowadzono trzebież drzewostanu. W 1971 r. w wyniku rozpoczętych i niezakończonych prac melioracyjnych odcięto dopływ wody do stawów co spowodowało ich wyschnięcie. Powstała struktura bagienna.
W pobliżu wsi Włościbórz znajdują się również stanowiska archeologiczne, tj. 3 osady i kurhan z okresu średniowiecza: 
Badania przeprowadzone na tych stanowiskach dostarczyły materiałów ceramicznych, które określają chronologię obiektów.

</doc>
<doc id="905920" url="https://pl.wikipedia.org/wiki?curid=905920" title="Madame Elisabeth">
Madame Elisabeth



</doc>
<doc id="905923" url="https://pl.wikipedia.org/wiki?curid=905923" title="TSS Rafaello">
TSS Rafaello

Raffaello – włoski turbinowy statek pasażerski armatora "Società di Navigazione Italia" zbudowany w 1965 przez stocznię "Cantieri Riuniti dell'Adriatico" z Triestu i wprowadzony na linię genueńsko-nowojorską (jednostką bliźniaczą był TSS Michelangelo).
Koncepcja konstrukcyjna ostatniej pary włoskich liniowców była kontynuacją nowej architektury okrętowej, tzw. "szkoły włoskiej", w znacznym stopniu znowelizowanej. Statek dysponował 11 pokładami i nowoczesnym podziałem wodoszczelnym (16 grodzi). Z powodu wielu pożarów nękających liniowce pasażerskie Włosi zadbali o bezpieczeństwo przeciwpożarowe stosując podział pionowy wnętrza statku grodziami ognioodpornymi. W sposób szczególny zadbano o szyby wind, klatki schodowe i hole, przez które w wielu poprzednich przypadkach ogień szerzył się na przyległe pomieszczenia.
W celu zmniejszenia przechyłów statku, które na niespokojnym Atlantyku dawały się podczas złej pogody mocno we znaki pasażerom, zastosowano system stabilizatorów "Denny-Brown" podzielony na dwie pary. Zainstalowano centralę telefoniczną na 800 numerów. Na pokładzie znajdowała się rozgłośnia radiowa (nadająca trzy programy), studio telewizyjne i sala kinowa na 500 miejsc. Liczba zamontowanych lamp i świetlówek osiągnęła prawie 29 tysięcy. W celu lepszego odprowadzania spalin oba kominy zostały nakryte okrągłymi pokrywami o powierzchni około 160 m².
Ze względu na rosnącą konkurencję lotniczą żegluga liniowa została wstrzymana, a "Rafaello" wspólnie z "Michelangelo" został sprzedany w roku 1977 do Iranu jako bazy-hotele irańskiej marynarki wojennej w porcie Bandar Abbas. 17 listopada 1983 podczas wojny iracko-irańskiej statek został zbombardowany i trafiony torpedą ulegając częściowemu zatopieniu na płytkich wodach w okolicy Bûshehr. W późniejszym okresie wrak statku został dodatkowo staranowany przez irański statek handlowy.
Linia regularna.
Genua – Nowy Jork

</doc>
<doc id="905927" url="https://pl.wikipedia.org/wiki?curid=905927" title="Prowincja Phang Nga">
Prowincja Phang Nga

Phang Nga (taj. พังงา) – jedna z prowincji ("changwat") Tajlandii nad Morzem Andamańskim na Półwyspie Malajskim. Sąsiaduje z prowincjami Ranong, Surat Thani i Krabi. Niedaleko od jej wybrzeża znajduje się wyspa i prowincja Phuket.

</doc>
<doc id="905928" url="https://pl.wikipedia.org/wiki?curid=905928" title="Kościół św. Jana Kantego w Poznaniu">
Kościół św. Jana Kantego w Poznaniu

Kościół św. Jana Kantego – rzymskokatolicki kościół parafialny położony przy ul. Grunwaldzkiej między ul. Sowińskiego i Grochowską, na Pogodnie na obszarze jednostki pomocniczej Osiedle Grunwald Południe w Poznaniu. Od 2017 r. wielkopostny kościół stacyjny.
Historia.
Parafia św. Jana z Kęt powstała w 1938 roku. Prowizoryczny kościół, który wzniesiono przy narożniku ul. Grunwaldzkiej i ul. Obozowej, został zamknięty i zniszczony podczas II wojny światowej. Po wojnie parafia przez długi czas korzystała z drewnianego budynku restauracji przy dawnym, poniemieckim hotelu wojskowym, znajdującego się w obecnym miejscu. Dzisiejszy kościół zbudowano w latach 1978–1988. W 1988 dokonano również uroczystej konsekracji.
Architektura.
Sama świątynia wzniesiona na planie nieregularnego wieloboku jest kościołem trójnawowym, o asymetrycznym układzie naw oraz emporą znajdującą się nad nawą północną. W północno-zachodnim narożniku znajduje się wysoka, betonowa dzwonnica. Korpus kościoła wzniesiono z nietynkowanej cegły klinkierowej. Na ścianach przed wejściem znajdują się dwie tablice - po lewej upamiętnia 15-lecie pontyfikatu Jana Pawła II, zaś po prawej dwie tablice upamiętniające proboszczów parafii, sługi Bożego, ks. Aleksandra Woźnego oraz ks. Aleksego Stodolnego.
W prezbiterium centralne miejsce zajmuje obraz „Miłosierdzie Boże” pędzla Wacława Taranczewskiego. Po jego prawej stronie znajduje się drewniana rzeźba przedstawiająca św. Jana Kantego, zaś po lewej tabernakulum, nad którym widnieje rzeźba Chrystusa wpisana w krzyż grecki. Na północnej ścianie prezbiterium znajduje się późnogotycka polichromowana rzeźba Madonny z Dzieciątkiem. Jej pochodzenie nie jest znane, lecz datuje się ją na około 1510 roku. Na ścianach naw znajdują się obrazy ukazujące św. Józefa z Dzieciątkiem, Matkę Boską Nieustającej Pomocy. W kościele znajduje się również ceramiczna droga krzyżowa, przeniesiona z drewnianej świątyni, wykonana ok. 1955–1956 roku przez Józefa Gosławskiego. Przy wejściu do środka znajdują się figury św. Tadeusza Judy i św. Antoniego Padewskiego.
W części bocznej znajduje się kaplica Matki Boskiej Częstochowskiej z kopią jej ikony. W podziemiach kościoła znajduje się kaplica św. Józefa.

</doc>
<doc id="905930" url="https://pl.wikipedia.org/wiki?curid=905930" title="Hiperkula">
Hiperkula

Hiperkula – zwyczajowa nazwa uogólnienia kuli w formula_1-wymiarowych przestrzeniach kartezjańskich formula_2 Tak więc hiperkulą może być nazwane zarówno dwuwymiarowe koło, jak i trój-, cztero- lub pięciowymiarowa kula; jednak pojęcia tego używa się najczęściej dla cztero- lub więcej wymiarowych kul.
Wygląd hiperkuli.
Wyobrażenie sobie wielowymiarowej (cztero-, pięcio-, lub więcej) hiperkuli jest trudne dla człowieka, ponieważ przestrzeń z czterema lub większą liczbą wymiarów leży poza granicami ludzkiej, trójwymiarowej percepcji. Można narysować rzut hiperkuli na płaszczyznę, lub ewentualnie skonstruować rzut na przestrzeń trójwymiarową – dostajemy jednak wówczas odpowiednio zwykłe koło i zwykłą kulę. Można też pokryć powierzchnię hiperkuli siatką (odpowiadającą siatce równoleżników i południków na kuli) i narysować jej rzut. Uzyskujemy wówczas rysunek taki jak obok.
W przypadku przekrojenia hiperkuli, w miejscu przecięcia zobaczymy kulę (analogicznie do przekrojenia kuli, gdy w miejscu przecięcia widzimy koło).
Definicja formalna.
Hiperkulą o środku w punkcie formula_3 i promieniu długości formula_4 nazywamy zbiór punktów przestrzeni formula_5 spełniających nierówność
Brzegiem hiperkuli jest zbiór punktów przestrzeni formula_5 spełniających równanie
Zbiór ten nazywamy hipersferą. Hipersfera będąca brzegiem kuli formula_1-wymiarowej jest obiektem formula_10-wymiarowym, podobnie jak brzeg dwuwymiarowego koła jest obiektem jednowymiarowym – krzywą zwaną okręgiem.
Wzory.
Wzór jawny.
formula_1-wymiarową objętość formula_1-wymiarowej hiperkuli o promieniu formula_4 można obliczyć ze wzoru:
gdzie formula_15 oznacza funkcję gamma, formula_16 to stała matematyczna wynosząca formula_17 zaś symbol formula_18 oznacza silnię podwójną. Wraz ze wzrostem liczby wymiarów, hiperkula wypełnia coraz mniejszą część hipersześcianu, w który jest wpisana. Stosunek ich objętości maleje do zera, gdy formula_1 dąży do nieskończoności.
formula_10-wymiarowa powierzchnia hiperkuli jest związana prostym wzorem z jej objętością:
Wzór rekurencyjny.
formula_1-wymiarową objętość formula_1-wymiarowej hiperkuli można policzyć, całkując odpowiednio formula_10-wymiarową hiperkulę, przy czym 0-wymiarowa hiperkula jest punktem o objętości równej 1, co jest warunkiem brzegowym tego wzoru.
Dla kolejnych formula_1-wymiarowych hiperkul objętość wynosi:

</doc>
<doc id="905931" url="https://pl.wikipedia.org/wiki?curid=905931" title="Jażdże">
Jażdże

Jażdże – osada w Polsce położona w województwie zachodniopomorskim, w powiecie kołobrzeskim, w gminie Dygowo.
Według danych z 1 stycznia 2011 r. osada miała 29 mieszkańców.

</doc>
<doc id="905934" url="https://pl.wikipedia.org/wiki?curid=905934" title="Demona">
Demona

Demona (ur. 30.01.1961; padła 10.11.1990) – gniada klacz pełnej krwi po: ojciec - Masis i matka Dziwożona II; hodowla: Stadnina koni w Mosznej. Startująca na Służewcu. Na 18 startów wygrała 14 gonitw. W 1963 – 4 starty i 4 zwycięstwa (w tym Nagrody: Ministerstwa Rolnictwa i Stolicy); w 1964 – 7 startów i 6 zwycięstw (w tym: Nagrody: Rulera, Iwna, Derby, Wielka Warszawska, Berlina i St.Leger w Wiedniu); w 1965 – 6 startów i 4 zwycięstwa (w tym Nagrody: Widzowa, Prezesa Rady Ministrów i Wielka Warszawska). Matka wielu końskich znakomitości, w tym Demon Cluba.
Na terenie stadniny w Mosznej znajduje się jej symboliczny grób.

</doc>
<doc id="905938" url="https://pl.wikipedia.org/wiki?curid=905938" title="Lisia Góra (województwo zachodniopomorskie)">
Lisia Góra (województwo zachodniopomorskie)

Lisia Góra – osada w Polsce położona w województwie zachodniopomorskim, w powiecie kołobrzeskim, w gminie Dygowo.

</doc>
<doc id="905939" url="https://pl.wikipedia.org/wiki?curid=905939" title="Połomino">
Połomino

Połomino – wieś w Polsce położona w województwie zachodniopomorskim, w powiecie kołobrzeskim, w gminie Dygowo. 
Według danych z 1 stycznia 2011 r. wieś miała 1 mieszkańca.

</doc>
<doc id="905940" url="https://pl.wikipedia.org/wiki?curid=905940" title="Prowincja Phatthalung">
Prowincja Phatthalung

Phatthalung (taj. พัทลุง) – jedna z prowincji ("changwat") Tajlandii na półwyspie malajskim. Sąsiaduje z prowincjami Nakhon Si Thammarat, Songkhla, Satun i Trang.

</doc>
<doc id="905942" url="https://pl.wikipedia.org/wiki?curid=905942" title="Ulica Gliwicka w Katowicach">
Ulica Gliwicka w Katowicach

Ulica Gliwicka w Katowicach (niem. "Bismarckstraße/Moltkestraße", w dwudziestoleciu międzywojennym "Gliwicka/Wojciechowskiego") – ulica w Katowicach, która jest jedną z najdłuższych ulic w mieście, łącząca katowickie Śródmieście z Chorzowem przez Załęże.
Choć nie ma znaczenia tranzytowego, jest ważną drogą komunikacyjną ze względu na biegnącą tędy ważną linię tramwajową łączącą Bytom, Świętochłowice, Chorzów, Katowice i Siemianowice Śląskie. Ulica ta jest również jedną z najbardziej charakterystycznych ulic w regionie ze względu na dużą liczbę zakrętów. Była remontowana przez kilka lat do listopada 2008 roku. W części jest ona wyłożona betonową kostką brukową. Przed remontem ulicę przecinała linia kolejowa, dziś w tym miejscu istnieje skrzyżowanie z ulicą Marii Goeppert-Mayer i ulicą Friedricha Wilhelma Grundmanna (część obwodnicy Śródmieścia).
Przebieg.
Ulica rozpoczyna swój bieg przy placu Wolności w Śródmieściu Katowic. Ulica w kierunku zachodnim biegnie następnie przez sam środek dzielnicy Załęże obok "Punktu 44" (IMAX / Cinema City), zabytkowego kościoła św. Józefa, hotelu "Załęże" i załęskiego dworu, gdzie w okolicy przecina węzeł drogowy "Bracka/Bocheńskiego" (łączący autostradę A4, Drogową Trasę Średnicową/drogę wojewódzką nr 902 i drogę krajową nr 79 – ulicę Chorzowską). Następnie biegnie m.in. w pobliżu hipermarketu Auchan, osiedla Mościckiego do granicy miasta z Chorzowem, gdzie łączy się z ulicą Armii Krajowej.
Historia.
Ulica posiada niezmieniony kręty przebieg, będący pozostałością po wiejskiej zabudowie z XVIII i XIX wieku. Odcinek drogi od placu Wolności do granicy z Załężem (obecnie skrzyżowanie z ulicami F. W. Grundmanna i M. Goeppert-Mayer) w okresie Rzeszy Niemieckiej (do 1922 roku) i w latach niemieckiej okupacji Polski (1939–1945) nosił nazwę "Bismarckstraße", w latach 1922–1939 i od 1945 roku "ul. Gliwicka". Dalsza część ulicy (od skrzyżowania z dzisiejszymi z ulicami F. W. Grundmanna i M. Goeppert-Mayer do granicy z Chorzowem) w okresie Rzeszy Niemieckiej (do 1922 roku) i w latach niemieckiej okupacji Polski (lata 1939–1945) nosiła nazwę "Moltkestraße", w latach 1922–1939 i do 1954 roku "ul. Stanisława Wojciechowskiego".
Do 1939 roku przy ulicy działały różne firmy i przedsiębiorstwa, głównie o charakterze technicznym. Pod numerem" 21" i "23" istniała "Centrala Światła i Śląska Fabryka Wyrobów Metalowych"; pod numerem "47" – Zakład Mechaniczny "Elektropol"; pod numerem "17" – spółka akcyjna "Tor" (zajmowała się robotami kolejowymi). Przy ul. Gliwickiej 6 założono przedstawicielstwo firmy "E. V. Münstermann", powstałej w 1895, produkującej armatury. Pod numerem "74" w dwudziestoleciu międzywojennym funkcjonował urząd pocztowo-telegraficzny Katowice 4, pod numerem "3" – siedziba Polskiego Banku Raiffeisena, pod numerem "63" – Komisariat Policji Załęże oraz kuchnia ludowa, pod numerem "39" – sierociniec prowadzony przez jadwiżanki, a pod numerem "48" – Apteka Świętej Bronisławy. Przy ul. Wojciechowskiego 99 istniała Biblioteka TCL i męska Szkoła Powszechna nr 23 im. J. Kochanowskiego, przy ul. Wojciechowskiego 53 – przedszkole, przy ul. Wojciechowskiego 114 – prywatne przedszkole związku "Deutscher Schulverein" i Szkoła Powszechna nr 27 im. Gabriela Narutowicza, przy ul. Wojciechowskiego 53 i 53a – żeńska Szkoła Powszechna nr 20 im. T. Rejtana, a pod numerem "107" – męska Szkoła Powszechna nr 21 im. Józefa Lompy.
Ulica Gliwicka została opisana w książce Kazimierza Gołby "", opowiadającej o bohaterskiej obronie Katowic w czasie kampanii wrześniowej przez harcerzy. Głównym bohaterem powieści jest Stach Jadwiszczok – katowicki harcerz.Opis ulicy w ostatnich dniach sierpnia 1939 roku:
Droga w tamtym czasie była jednym z głównych szlaków uchodźców, mieszkających przy granicy województwa śląskiego z III Rzeszą. Opis ulicy i miasta dnia 31 sierpnia 1939:
W 1945 roku pod numerem "1" powstały Wytwórnia Wód Gazowanych i hurtownia piwa, należące do Julii Rzeszowskiej. W latach 1961–1990 w suterenie kamienicy pod numerem "3" działał antykwariat Józefa Lacha. W latach 1946–1980 przy ul. Gliwickiej 9 na drugim piętrze mieszkał śpiewak Bolesław Mierzejewski (na fasadzie tego budynku umieszczono pamiątkową tablicę). 3 maja 1971 roku na frontonie budynku pod numerem "17" Rada Adwokacka w Katowicach wmurowała tablicę pamiątkową, poświęconą pamięci 188 adwokatów śląskich, zamordowanych w latach 1939–1945 przez hitlerowców. Tablicę odsłonięto w pięćdziesięciolecie wybuchu trzeciego powstania śląskiego. Wzdłuż Rawy, równolegle do ulicy Gliwickiej, od ul. Brackiej do granicy z Chorzowem w 1995 roku powstał odcinek Drogowej Trasy Średnicowej.
Po 1989 roku ulicę całkowicie zmodernizowano. Modernizację najważniejszego i ostatniego do remontu odcinka ulicy, tj. od ul. Pośpiecha do ul. Brackiej, rozpoczęto 12 maja 2007 roku. Prace obejmowały m.in. modernizację infrastruktury technicznej, wymianę torowiska tramwajowego o długości 1 135 m podwójnego toru oraz odbudowę nawierzchni jezdni i chodników. W tym czasie całkowicie zawieszono ruch na ulicy. Modernizację ukończono 15 listopada 2008 roku, kiedy to na zmodernizowanej ulicy wznowiono kursowanie tramwajów. Uchwałą Rady Miasta Katowice nr LXII/1270/10 z 26 lipca 2010 roku placowi przy ul. Gliwickiej 212 nadano nazwę park Załęski. W 2011 roku wyburzono zabudowania tzw. Załęskiego Przedmieścia (niem. "Zalenzer Vorstadt"), pochodzące z XIX wieku, zlokalizowane w rejonie ul. Dąbrówki, ul. Opolskiej i ul. Gliwickiej.
Opis.
Ulica Gliwicka jest ulicą klasy zbiorczej jednojezdniowej o dwóch pasach ruchu z obustronnym chodnikiem.
Obiekty zabytkowe.
Przy ulicy Gliwickiej znajdują się następujące historyczne obiekty:
Instytucje.
Przy ul. Gliwickiej swoją siedzibę mają:
Komunikacja.
Ulicą Gliwicką kursują tramwaje linii: 7, 20 i 43 oraz autobus ZTM linii 70.

</doc>
<doc id="905944" url="https://pl.wikipedia.org/wiki?curid=905944" title="Pyszka">
Pyszka

Pyszka – osada w północno-zachodniej Polsce, położona w województwie zachodniopomorskim, w powiecie kołobrzeskim, w gminie Dygowo, nad strugą Pysznicą, ok. 15 km od Kołobrzegu i Morza Bałtyckiego. Przez osadę przebiega droga wojewódzka nr 163.
Przy południowej części osady, struga Pysznica uchodzi do starorzecza Parsęty, połączonego z głównym korytem.
Mokradło.
Mokradło Pyszka, położone jest na terenie gminy Dygowo, w dolinie strugi Pysznicy -prawobrzeżnego dopływu rzeki Parsęty.
Mokradło Pyszka powstało dzięki podpiętrzeniu dna rzeki Pysznicy i przekierowaniu jej wód na obszar starej doliny. Podpiętrzenie dna rzeki zostało wykonane metodą naturalnego bystrotoku poprzez ułożenie kamieni na dnie odcinka ok. 125 m. Powierzchnia mokradła Pyszka wraz z terenami będącymi w strefie potencjalnych oddziaływań zalewu na tereny przyległe wynosi ok. 67 ha.
Mokradło Pyszka to miejsce do wypoczynku, bezpośredniego i bliskiego kontaktu z przyrodą. Na terenie mokradła znajduje się ścieżka rowerowa, parking samochodowy, wieża obserwacyjna.
Znaczenie terenów podmokłych w Pyszce:

</doc>
<doc id="905945" url="https://pl.wikipedia.org/wiki?curid=905945" title="Pomnik Bohaterów Warszawy">
Pomnik Bohaterów Warszawy

Pomnik Bohaterów Warszawy (Warszawska Nike) – monument znajdujący się przy ul. Nowy Przejazd (przy skrzyżowaniu z aleją „Solidarności”) w Warszawie.
Historia.
30 lipca 1956 Stołeczna Rada Narodowa podjęła decyzję o budowie w stolicy pomnika Bohaterów Warszawy. Na ogłoszony w lutym 1957 pierwszy konkurs wpłynęło aż 196 prac z kraju i zagranicy, jednak nie przyniósł on rozstrzygnięcia. W styczniu 1959 rozpisano drugi konkurs z udziałem laureatów i autorów prac wyróżnionych w pierwszym konkursie. Spośród 106 projektów zwyciężyła praca "Nike Warszawy" rzeźbiarza Mariana Koniecznego oraz architektów Zagremmy i Adama Koniecznych. W mitologii greckiej Nike to bogini zwycięstwa.
Pomnik przedstawia półleżącą postać wznoszącej się kobiety z mieczem uniesionym nad głową i wzniesioną do góry lewą ręką. 10-tonowa rzeźba ma wysokość 7 oraz długość 6 metrów. Na granitowym cokole umieszczono napis: "Bohaterom Warszawy 1939−1945".
Rzeźba została odlana w Gliwickich Zakładach Urządzeń Technicznych. Największym wyzwaniem było odlanie sześciometrowego miecza o wadze około 1000 kilogramów. Specjalna konstrukcja wtopionych wewnątrz stalowych prętów sprawia, że przy bardzo silnym wietrze miecz może odchylać się od swego położenia o około 15 centymetrów. Monument został przewieziony w dwóch częściach ze Śląska specjalnymi platformami kolejowymi na Dworzec Gdański.
Pomnik został odsłonięty 20 lipca 1964 na placu Teatralnym (obecnie w tym miejscu znajduje się zrekonstruowany pałac Jabłonowskich). Monument upamiętnia wszystkich, którzy zginęli w mieście w latach 1939–1945, m.in. uczestników obrony Warszawy we wrześniu 1939, uczestników obydwu powstań – powstania w getcie warszawskim i powstania warszawskiego – oraz ofiary terroru niemieckiego w okupowanej stolicy. Z okazji uroczystości odsłonięcia monumentu przewodniczący społecznego komitetu budowy pomnika Janusz Zarzycki powiedział: 
Odsłonięcie pomnika było jednym z głównych akcentów obchodów 20-lecia Polskiej Rzeczypospolitej Ludowej. Budowa monumentu została sfinansowana ze składek społecznych oraz ze środków Społecznego Funduszu Odbudowy Stolicy. Twarzą Nike stała się dziewczynka z Grochowa, Anna (Hania) Tarczyńska.
Marian Konieczny, w dniu odsłonięcia monumentu, scharakteryzował swoje motywy twórcze, co do formy pomnika, na łamach prasy:
Druga lokalizacja pomnika.
Na początku lat 90. XX wieku, w związku z projektem odtworzenia zabudowy północnej pierzei placu Teatralnego, pojawiła się konieczność przeniesienia monumentu w nowe miejsce.
14 listopada 1995 pomnik został zdjęty z cokołu, a figurę poddano konserwacji. Projekt adaptacji pomnika w nowym miejscu zlecono jego autorowi, Marianowi Koniecznemu. W czasie prac pojawiły się między innymi rozbieżności co do wysokości cokołu. Marian Konieczny wyobrażał sobie Nike szybującą w chmurach, planując umieścić rzeźbę na bardzo wysokim, 20-metrowym cokole. Na to z kolei nie chciały zgodzić się władze, proponując piedestał o wysokości 6,5 metra. Ostatecznie w drodze kompromisu ustalono wysokość cokołu na 14 metrów.
Nowy cokół został zaprojektowany przez Martę Pinkiewicz-Woźniakowską. Ponieważ pomnik miał stanąć na skarpie powstałej z nasypu gruzu, konieczne było wykonanie głębokiego fundamentu. Cokół został wykonany z żelbetu imitującego naturalny kamień. Jest on w środku pusty, co ułatwia dostęp do rzeźby podczas prac konserwacyjnych.
15 grudnia 1997 rzeźbę umieszczono na nowym cokole w nowym miejscu przy Trasie W-Z.
Filatelistyka.
Pomnik został umieszczony na następujących znakach pocztowych:

</doc>
<doc id="905947" url="https://pl.wikipedia.org/wiki?curid=905947" title="Ulica Bialska w Częstochowie">
Ulica Bialska w Częstochowie



</doc>
<doc id="905948" url="https://pl.wikipedia.org/wiki?curid=905948" title="Kościół św. Józefa w Poznaniu">
Kościół św. Józefa w Poznaniu

Dwa rzymskokatolickie kościoły w Poznaniu noszą to wezwanie:

</doc>
<doc id="905949" url="https://pl.wikipedia.org/wiki?curid=905949" title="Tartous">
Tartous



</doc>
<doc id="905952" url="https://pl.wikipedia.org/wiki?curid=905952" title="Prowincja Phuket">
Prowincja Phuket

Phuket (taj. ภูเก็ต) – jedna z prowincji ("changwat") Tajlandii. Znajduje się na największej wyspie Tajlandii o tej samej nazwie, położonej na Morzu Andamańskim przy zachodnim wybrzeżu Półwyspu Malajskiego.

</doc>
<doc id="905955" url="https://pl.wikipedia.org/wiki?curid=905955" title="Litewskość">
Litewskość



</doc>
<doc id="905959" url="https://pl.wikipedia.org/wiki?curid=905959" title="Al-Lazikija">
Al-Lazikija



</doc>
<doc id="905961" url="https://pl.wikipedia.org/wiki?curid=905961" title="Marysin Wawerski">
Marysin Wawerski

Marysin Wawerski – osiedle i obszar MSI w dzielnicy Wawer w Warszawie.
Historia.
Marysin został założony na początku XX wieku w lasach należących do dóbr Zastawów. 
W 1932 na terenie Marysina utworzono rezerwat im. Króla Jana Sobieskiego. Początkowo miał powierzchnię 311 hektarów, po II wojnie światowej został zmniejszony do 110 ha. W okresie międzywojennym zbudowano klasztor sióstr felicjanek wraz z kościołem Najświętszej Maryi Panny Królowej Polski przy ulicy Śnieżki (od grudnia 1974 ul. Kościuszkowców). W kościele znajdują się rzeźby i płaskorzeźby Xawerego Dunikowskiego. 
Od 1921 na terenie dawnej wsi Czaplowizna działało letnisko dla dzieci – filia Domu Sierot, prowadzone przez Towarzystwo „Pomoc dla Sierot” kierowane przez Janusza Korczaka. Maksymilian Cohen i jego żona chcąc uczcić pamięć swojej zmarłej córki Róży ofiarowali na ten cel 10 morgów ziemi i budynki. Zabudowania „Różyczki” rozebrano w latach 60. XX wieku pod budowę osiedla Marysin Wawerski.
15 września 1939 (według innego źródła 22 września) Adolf Hitler z dominującej nad okolicą wieży kościoła Matki Boskiej Królowej Polski obserwował broniącą się Warszawę. 
W latach 1965–1967 zbudowano, według projektu Bohdana Lewandowskiego i Teresy Kłębkowskiej, osiedle Marysin Wawerski składające się z 20 bloków mieszkalnych.
Osią Marysina jest ul. Korkowa.

</doc>
<doc id="905962" url="https://pl.wikipedia.org/wiki?curid=905962" title="Tarabulus asz-Szam">
Tarabulus asz-Szam



</doc>
<doc id="905966" url="https://pl.wikipedia.org/wiki?curid=905966" title="EcoRV">
EcoRV

"Eco"RV (wym. [eko er pięć], ewentualnie [eko er fał]) – endonukleaza restrykcyjna typu II, wyizolowana po raz pierwszy ze szczepu pałeczki okrężnicy, będąca częścią bakteryjnego systemu modyfikacji restrykcyjnych.
W biologii molekularnej enzym "Eco"RV jest używany jako restrykcyjny. Przy cięciu DNA tworzy końce tępe (czyli nie końce lepkie). Rozpoznawana i cięta przez enzym jest palindromowa sekwencja 5'-GAT▼ATC-3' (nić komplementarna 3'-CTA▲TAG-5').
Struktura.
Struktura przestrzenna enzymu została rozwiązana metodami rentgenograficznymi w 1997 roku.
Struktura trzecio- i czwartorzędowa.
Rdzeń enzymu składa się z pięcioniciowych harmonijek beta flankowanych przez helisy alfa. Motyw ten jest konserwatywnie zachowany we wszystkich innych restrykcyjnych endonukleazach typu II. W strukturze można także wyróżnić N-końcową subdomenę dimeryczną, utworzoną przez krótka helisę α, dwuniciowe przeciwrównoległe harmonijki β i długą helisę α. Ta subdomena jest obecna wyłącznie w enzymach EcoRV i PvuII.
Działanie.
Podobnie do EcoRI, EcoRV tworzy homodimer, zanim zwiąże się z DNA i rozpozna swoje miejsce cięcia. Początkowo enzym słabo wiąże się z nicią DNA, po czym zaczyna poruszać się po niej losowo, szukając rozpoznawanego miejsca restrykcyjnego. EcoRV cechuje duża swoistość w rozpoznawaniu sekwencji docelowej, szczególnie "in vivo". Po związaniu DNA w miejscu restrykcyjnym enzym wymusza zmiany konformacyjne DNA, wyginając jego nić o około 50°. W rezultacie rozluźnia to oddziaływania między parami zasad, poszerza małą bruzdę, a zacieśnia dużą bruzdę w cząsteczce DNA. To zbliża, podlegające cięciu, wiązania fosfodiestrowe do miejsca aktywnego enzymu. Samo cięcie nie wymaga hydrolizy ATP. EcoRV jest jedyną znaną restryktazą II typu wywołującą tak duże zmiany konformacyjne w DNA.
Zastosowania.
Z powodu swojej selektywności i swoistego miejsca cięcia, które następnie może ulec ligacji (choć mniej efektywnej, z powodu końców tępych) (zob. ligaza), enzym ten jest używany w biologii molekularnej, szczególnie w technice klonowania. Enzym do poprawnej pracy wymaga dodania do buforu surowiczej albuminy wołowej.

</doc>
<doc id="905967" url="https://pl.wikipedia.org/wiki?curid=905967" title="Abraham Suckewer">
Abraham Suckewer

Abraham Suckewer ( "Awrom Suckewer", ur. 15 lipca 1913 w Smorgoniach, zm. 19 stycznia 2010 w Tel Awiwie) – żydowski i polski poeta i pisarz, tworzący w języku jidysz. Znawca literatury i sztuki, popularyzator języka jidysz w Izraelu. Jego wiersze tłumaczone były między innymi na angielski, francuski, japoński i polski.
W 1970 i 1972 znalazł się w gronie osób nominowanych do Nagrody Nobla w dziedzinie literatury.
Życiorys.
Dzieciństwo.
Pochodził z rodziny rabinackiej, jego dziadkowie byli uczonymi w piśmie, a także sami pisali rozważania i interpretacje świętych ksiąg. Jego dziadek ze strony matki był rabinem w miejscowości Michaliszki.
W 1915 r., po spaleniu Smorgoni, rodzina Suckewerów przeprowadziła się na Syberię, gdzie młody Abraham wychowywał się wśród Kirgizów. W tym okresie poznał oficera armii austriackiej, przyszłego poetę Awigdora Hameria. Ojciec Abrahama był skrzypkiem amatorem, zmarł w 1920 r., po jego śmierci rodzina wyjechała do Wilna, gdzie zamieszkała przy ulicy Śnipiszki. Po przyjeździe do Wilna młody Suckewer znał język polski, hebrajski i rosyjski. Języka jidysz nauczył się od kolegów. Uczęszczał do chederu i korzystał z pomocy korepetytorów, po czym poszedł do polsko-hebrajskiego gimnazjum. Wraz z przyszłymi poetami Michałem Czernichowem i Szmerke Kaczergińskim należał do żydowskiej organizacji skautowskiej Bin, ich wychowawcą był między innymi malarz Chaim Mekler, brat poety Lejzera Wolfa. Duży wpływ na Abrahama w tym okresie miał dom rodzinny i osoba jego matki.
Lata 30..
Był słuchaczem Uniwersytetu Wileńskiego (wykłady Manfreda Kridla). Debiutował w latach 30. XX wieku na łamach warszawskiego tygodnika jidysz „Wochnszrift far literatur” wierszem "Bal maskowy", następnie w wileńskim dzienniku „Der Wilner Tog” ukazał się jego wiersz "Pod deszczem". Związany z wileńską grupą literacką "Jung Wilne". W sierpniu 1935 r. poznał goszczącego w Wilnie światowej sławy malarza Marca Chagalla, z którym w następnych latach łączyła go bliska przyjaźń. W tym samym roku będąc w Warszawie zawarł bliższą znajomość z redaktorem dziennika „Der Moment” Noachem Pryłuckim, młodym poetą Aronem Cajtlinem, a także poznał Juliana Tuwima. Jego wiersze zaczęły się ukazywać w elitarnym czasopiśmie literackim „In Zicht”. W 1937 r. ukazał się dzięki pomocy Josepha Rotha pierwszy jego tomik "Lider" (Wiersze) z okładką autorstw malarza Jankiela Adlera, wydany nakładem PEN Clubu pisarzy żydowskich. Tomik został ciepło przyjęty przez krytyków. Przedruki jego wierszy ukazały się również w prasie zachodniej. Bardzo rozwinięty w tym okresie u poety był proces samokształcenia. Często bywał w Bibliotece Staszuna oraz Żydowskim Instytucie Naukowym. Z powodzeniem pisał w języku starożydowskim, przywracając go czytelnikowi. Stworzył w nim w tym okresie 80 wierszy (wojnę przetrwały cztery).
II wojna światowa.
W 1940 r. ukazuje się jego drugi tomik "Waldiks" („Leśnie”). Przetrwał pierwszy okres prześladowań Żydów w Wilnie w lipcu 1941 r., w okresie łapanek Żydów przez bojówki litewskie, ukryty w przewodzie kominowym we własnym domu. Poemat, który wtedy napisał – "Zaraza," nawiązuje do tych tragicznych dni. Rękopis tego wiersza przetrwał ukryty w domu rodzinnym Suckewera przy ul. Wiłkomirskiej 14 aż do 1990 r. Pod koniec 1941 r. zdobył pierwszą nagrodę za poemat "Dos Kejwer kind" („Dziecko grobu”) w konkursie literackim ogłoszonym przez Związek Literatów i Dziennikarzy Żydowskich, w którym nagrodą główną było 10 rubli w złocie, podzielone później przez poetę między przyjaciół.
W czasie okupacji niemieckiej przebywał wraz z rodziną w getcie wileńskim. Od stycznia 1942 r. był jednym z pięciu Żydów zatrudnionych przy katalogowaniu zrabowanych dzieł sztuki i księgozbiorów pochodzących z żydowskich i polskich muzeów, bibliotek, bożnic, mieszkań prywatnych oraz YIVO na zlecenie Einsatzstab Reichsleiter Rosenberg. W tym czasie wraz z Zeligiem Kalmanowiczem, Hermanem Krukiem, Szmerke Kaczergińskim, Rachelą Kryńska, Umą Olkienicką, drem Danielem Feinsteinem, Noema Markelesem, Marią Abramowicz i litewskim poetą Kazysem Borutą podjął się organizacji schowków i zdeponowania w nich najcenniejszych ze zrabowanych dzieł, którym groziło zniszczenie, w tym ok. dwóch tysięcy ksiąg z biblioteki Straszuna, rzeźb z Muzeum An-skiego, oryginału niewydanego dotąd słownika dra Alfreda Landaua, listów Szolema Alejchema, rękopisów Chajima Nachmana Bialika, Maksyma Gorkiego i Dawida Bergelsona. Od przełomu stycznia i lutego 1942 r. działał w Zjednoczonej Organizacji Partyzanckiej Icchaka Wittenberga. W 1943 r. stworzył poemat "Kol Nidrej", wysłany za pośrednictwem partyzantów do Moskwy i opublikowany w języku angielskim i niemieckim.W getcie została zamordowana matka i siostra poety, a także jego nowo narodzony syn.
Po likwidacji getta wileńskiego był ukrywany przez Polkę, Janową Bartoszewicz. Według innych źródeł spędził okres do lipca 1944 r. walcząc w partyzanckim oddziale Abby Kownera. Był jednym ze współzałożycieli powstałego w 1944 roku Muzeum Żydowskiego w Wilnie, co dzięki wstawiennictwu żydowskich literatów w ZSRR umożliwiło mu wyjazd do Moskwy, gdzie współpracował z „Prawdą” i „Izwiestiami”. W tym okresie nawiązał bliską przyjaźń z Ilją Erenburgiem, Salomonem Michoelsem, Perecem Markiszem i Dawidem Bergelsonem. 29 kwietnia 1944 r. w „Prawdzie” ukazał się artykuł Erenburga poświęcony poecie. W Moskwie Suckewer uczestniczył w licznych spotkaniach literackich, jego utwory zaczęły być tłumaczone na rosyjski.
Okres powojenny.
Po zakończeniu działań wojennych zeznawał jako jedyny Żyd-oskarżyciel w procesie norymberskim reprezentując stronę radziecką; miało to miejsce 27 lutego 1946 r.
Po powrocie do Moskwy publikował w tamtejszej prasie, a także uczestniczył w odczycie Żydowskiego Komitetu Antyfaszystowskiego na temat procesu norymberskiego. W tym okresie rząd Socjalistycznej Republiki Radzieckiej wystąpił o przyznanie mu Nagrody Stalinowskiej za całokształt twórczy. Jeszcze w 1946 r. wyjechał do Polski, gdzie mieszkał w Warszawie i Łodzi. W tym okresie napisał poemat "Do Polski". W tym samym roku wyjechał do Paryża, a także uczestniczył w pierwszym po wojnie kongresie syjonistycznym w Bazylei, gdzie poznał przyszłą premier Izraela, Goldę Meir, która pomaga mu w zdobyciu fałszywego paszportu, umożliwiając tym samym wyjazd do Palestyny.
We wrześniu 1947 r. wraz z żoną i córką na statku Patria dotarł do Palestyny, gdzie zostaje entuzjastycznie przyjęty. Zorganizował grupę młodych twórców piszących w języku jidysz "Jung Israel" („Młody Izrael”) i został przewodniczącym Związku Pisarzy Żydowskich w Izraelu. W 1966 roku był kandydatem do literackiej Nagrody Nobla.
Do śmierci mieszkał w Tel-Awiwie. W Izraelu walczył o przetrwanie języka jidysz publikując pismo „Di Goldene Kejt”, które zyskało sobie miano najlepszego pisma literackiego i literaturoznawczego w jidysz.
W 1953 r. ukazał się w Izraelu powstały w 1936 r. poemat poety "Sybir" nawiązujący do krainy jego dzieciństwa. Utwór został przetłumaczony na język hebrajski, angielski i częściowo na język francuski. Ilustracje do utworu wykonał Marc Chagall. Sam Suckewer przed ukazaniem się utworu wielokrotnie go poprawiał i zmieniał.
W 1993 r. ukazał się w Polsce zbiór "Zielone akwarium" w przekładzie Michała Friedmana, a w 2003 r. biografia pt. "Wilno Jerozolimą było – rzecz o Abrahamie Sutzkeverze" autorstwa niewidomego publicysty Daniela Kaca.
Na pisarstwo Suckewera, szczególnie w pierwszych etapach jego twórczości, duży wpływ miała literatura polska, dzieła Adama Mickiewicza, Juliusza Słowackiego, Bolesława Leśmiana, Juliana Tuwima i Cypriana Kamila Norwida.

</doc>
<doc id="905970" url="https://pl.wikipedia.org/wiki?curid=905970" title="Plac Wolności w Katowicach">
Plac Wolności w Katowicach

Plac Wolności w Katowicach (do 1922 i w latach 1939–1945 "Wilhelmsplatz") – plac miejski usytuowany w katowickiej dzielnicy Śródmieście. Rozchodzą się z niego promieniście ulice: 3 Maja biegnąca w kierunku Rynku, Sokolska prowadząca w stronę Koszutki i Bogucic, Gliwicka biegnąca w stronę Załęża i dalej – Chorzowa, oraz krótkie ulice Jana Matejki i Sądowa. Plac pełni funkcje rekreacyjne (zieleń miejska, ławki, alejki spacerowe), stanowi punkt wyjściowy manifestacji, jest także ważnym węzłem komunikacyjnym, zarówno dla autobusów jak i tramwajów.
Historia.
Plac Wolności jest jednym z najstarszych placów w mieście. Już w pierwszym niemieckim planie zabudowy Katowic z 1865 ówczesny "Wilhelmsplatz" sytuowany był na głównej osi miejskiej, wyznaczanej dziś przez ul. 3 Maja – Rynek i ul. Warszawską. Plac do dziś zachował wytyczony wtedy plan sześcioboku. W pobliżu znajdował się już wówczas zbudowany w 1860 pierwszy kościół katolicki w Katowicach, a przy torach kolejowych wielki skład drewna firmy "Bracia Goldstein". W 1875 jego właściciele wybudowali tu swą miejską siedzibę – zwaną później pałacem Goldsteinów. W 1882, budując w sąsiedztwie budynek z ogrodem, przy placu ulokował swą siedzibę przeniesiony z Królewskiej Huty Górnośląski Związek Przemysłowców Górniczo-Hutniczych (niem. "Oberschlesischer Berg- und Hüttenmännischer Verein").
Gdy Katowice jeszcze nie posiadały praw miejskich obok placu stanął w 1860 pierwszy na terenie Katowic kościół katolicki z muru pruskiego. Kościół wyburzono w okresie gwałtownej rozbudowy śródmieścia na przełomie XIX i XX wieku. W dwudziestoleciu międzywojennym pod numerem "3" funkcjonował oddział Powszechnego Zakładu Ubezpieczeń Wzajemnych oraz lokal gastronomiczny "Sala Powstańców" z salą, przeznaczoną na różne uroczystości i zebrania.
W 2000 wybudowano fontannę (wodotrysk z dominantą w formie układu tafli szklanych o powierzchni 35,6 m²). Obrzeże fontanny wykonano z jasnoszarych płyt granitowych. W 2005 w plebiscycie zorganizowanym dla mieszkańców miasta wybrano dla fontanny nazwę "Akwarium". Nagrody dla zwycięzców plebiscytu wręczano obok fontanny na placu Wolności w dniu 17 września 2005.
30 września 2009 na budynku przy pl. Wolności 7 odsłonięto pamiątkowa tablicę ku czci Kurta Schwaena – wybitnego kompozytora, urodzonego w Katowicach.
Pomnik.
Początkowo w centrum placu znajdował się odsłonięty 18 października 1898 pomnik dwóch niemieckich cesarzy (niem. "Zweikaiserdenkmal"): Wilhelma I i Fryderyka III. Jego autorem był Felix Görling. Zielenią na placu opiekował się założony w 1874 niemiecki "Związek Upiększania Miasta" (niem. "Verschönerungsverein"), który jednak zdobywał środki na swą działalność z dorywczych składek mieszkańców miasta. Dopiero około 1910 Magistrat ówczesnych Katowic udzielił Związkowi pierwszej subwencji na urządzenie tu regularnego skweru. 13 grudnia 1920 nad ranem członkowie Polskiej Organizacji Wojskowej wysadzili pomnik cesarzy.
W 1923 po utworzeniu województwa śląskiego zbudowano tu pomnik-grób Nieznanego Powstańca Śląskiego. Odsłaniał go Wojciech Korfanty wraz z prezydentem Stanisławem Wojciechowskim. Tablicę na pomniku wykonał rzeźbiarz Tadeusz Błotnicki. W 1927 powstał komitet budowy nowego monumentu, zawiązany z inicjatywy Związku Powstańców Śląskich. Plany nie zostały zrealizowane ze względu na wybuch II wojny światowej. W czasach PRL-u wybudowano nowy pomnik – żołnierzy Armii Czerwonej projektu Pawła Stellera (1945), zastąpiony w latach pięćdziesiątych XX w. pomnikiem wykonanym przez rzeźbiarza Stanisława Marcinowa.
Ruch Autonomii Śląska podjął działania w celu zastąpienia pomnika żołnierzy radzieckich pomnikiem ku czci ofiar Tragedii Śląskiej. W sondzie portalu "Gazeta.pl" aż 67 procent internautów opowiedziało się za usunięciem pomnika. "Stowarzyszenie Pokolenie" oraz "Niezależne Zrzeszenie Studentów w latach 80" zaapelowało o zastąpienie pomnika żołnierzy Armii Czerwonej popiersiem prezydenta USA Ronalda Reagana. W związku z tym zaproponowano zmianę nazwy samego placu na Ronalda Reagana. Te plany nie weszły jednak w życie. Z końcem 2012 roku podjęto temat ponownie, proponując przeniesienie pomnika na Cmentarz Żołnierzy Armii Czerwonej w Katowicach. Ostatecznie pomnik został zdemontowany 14 maja 2014 i po renowacji w Gliwickich Zakładach Urządzeń Technicznych przeniesiony na cmentarz żołnierzy sowieckich w katowickim Parku Kościuszki.
Obiekty historyczne.
Przy placu Wolności znajdują się następujące historyczne obiekty:
Plac w literaturze.
Plac jest wspomniany w powieści Wilhelma Szewczyka "Ptaki ptakom", opowiadającej o pierwszych dniach września 1939 w mieście, oraz w powieści Aleksandra Baumgardtena "Spotkanie z jutrem", opowiadającej o przybyłych w 1945 do Katowic lwowiakach-repatriantach. Opis placu na wiosnę 1946:

</doc>
<doc id="905974" url="https://pl.wikipedia.org/wiki?curid=905974" title="TSS Michelangelo">
TSS Michelangelo

Michelangelo – włoski turbinowy statek pasażerski armatora "Società di Navigazione Italia" zbudowany w roku 1965 przez stocznię "Ansaldo S.A." z Genui i wprowadzony na linię genueńsko-nowojorską (jednostką bliźniaczą był TSS Rafaello). Podczas rejsów próbnych statek osiągnął prędkość 29 węzłów. Koncepcja konstrukcyjna ostatniej pary włoskich liniowców była kontynuacją nowej architektury okrętowej tzw. "szkoły włoskiej" w znacznym stopniu znowelizowanej. Statek dysponował 11 pokładami i nowoczesnym podziałem wodoszczelnym (16 grodzi). Z powodu wielu pożarów na statkach pasażerskich Włosi zadbali o bezpieczeństwo przeciwpożarowe stosując podział pionowy wnętrza statku grodziami ognioodpornymi. W sposób szczególny zadbano o szyby wind, klatki schodowe i hole, przez które w wielu poprzednich przypadkach ogień szerzył się na przyległe pomieszczenia.
W celu zmniejszenia kołysania zastosowano system stabilizatorów systemu "Denny-Brown" podzielony na dwie pary. Zainstalowano też centralę telefoniczną na 800 numerów. Na pokładzie znajdowała się rozgłośnia radiowa (nadająca trzy programy), studio telewizyjne i sala kinowa na 500 miejsc. Liczba zamontowanych lamp i świetlówek osiągnęła prawie liczbę 29 tysięcy. W celu lepszego odprowadzania spalin oba kominy zostały nakryte okrągłymi pokrywami o powierzchni około 160 m².
Ze względu na rosnącą konkurencję lotniczą żegluga liniowa została wstrzymana, a "Michelangelo" wspólnie z "Rafaello" w 1975 zostały wycofane z linii i zostały sprzedane do Iranu jako bazy-hotele irańskiej marynarki wojennej w porcie Bandar Abbas. W roku 1991 statek został sprzedany na złom i zezłomowany w Pakistanie.

</doc>
<doc id="905979" url="https://pl.wikipedia.org/wiki?curid=905979" title="Tyros">
Tyros



</doc>
<doc id="905982" url="https://pl.wikipedia.org/wiki?curid=905982" title="Bomba dekompresyjna">
Bomba dekompresyjna

Bomba dekompresyjna (ang. "decompression bomb") inaczej "bomba komputerowa" lub "archiwum śmierci" – to rodzaj złośliwego pliku komputerowego w postaci odpowiednio spreparowanego archiwum (np. ZIP), które albo wprowadza program rozpakowujący w błąd tak, że produkowany jest nieskończenie duży plik wynikowy (plik zawiera ok. 4 i pół petabajta, czyli 4500000 gigabajtów), albo ma nietypowo wysoki stopień kompresji (np. 0,001%), przez co wypakowany plik również jest bardzo duży. Zazwyczaj ten rodzaj złośliwych plików wykorzystuje się w celu wyłączenia programu antywirusowego na czas ataku tradycyjnych wirusów komputerowych. Tego rodzaju plik zazwyczaj w celu ułatwienia transportu oraz nie wzbudzania podejrzeń ma niewielki rozmiar (rzędu kilku kilobajtów). 
Obecnie szkodliwość takich plików jest znikoma, ponieważ większość aktualnie stosowanych programów antywirusowych wykrywa bomby dekompresyjne i blokuje ich rozpakowywanie.
Przykładem bomby dekompresyjnej jest 42.zip.

</doc>
<doc id="905984" url="https://pl.wikipedia.org/wiki?curid=905984" title="Bajrut">
Bajrut



</doc>
<doc id="905989" url="https://pl.wikipedia.org/wiki?curid=905989" title="Kościół św. Jerzego w Poznaniu">
Kościół św. Jerzego w Poznaniu

Kościół św. Jerzego – modernistyczny kościół parafialny Kościoła katolickiego znajdujący się przy ul. Swoboda w Poznaniu (Osiedle ks. Jerzego Popiełuszki).
Parafię erygowano w 1988 roku. Tuż po powstaniu parafii zbudowano kaplicę, która służyła jako kościół aż do wybudowania dzisiejszej świątyni.
Kościół zbudowano w latach 1992–1999, konsekrowano natomiast w 1999 roku. Projektantami byli Włodzimierz Wojciechowski, Bogdan Celichowski oraz Wojciech Kasprzycki.
Nietypowa świątynia zbudowana jest na planie ostrokątnego trójkąta równoramiennego z dachem wznoszącym się w kierunku wierzchołka. Przy wierzchołku znajduje się wieża, druga, mniejsza znajduje się od strony północnej. Na południe od kościoła umieszczona kaplica oraz inne budynki należące do parafii.
We frontowej fasadzie dominującym elementem jest rozeta z wpisanym w nią krzyż grecki między którego ramionami znajdują się wizerunki czterech ewangelistów.
W prezbiterium, oświetlonym od góry przez świetlik znajduje się duży krucyfiks, a przy nim tabernakulum w kształcie kuli ziemskiej. W załomach ścian bocznych znajdują się obrazy: Jezu ufam Tobie, św. Faustyny Kowalskiej, Matki Boskiej Niepokalanie Poczętej, św. Józefa, św. Tadeusza Judy oraz św. Maksymiliana Marii Kolbego.
Nad wejściem znajduje się empora muzyczna.
W 2010 w pobliżu kościoła odsłonięto Pomnik Pomordowanych Policjantów II RP Województwa Poznańskiego autorstwa Jerzego Suchanka. Do 2009 stał tu także pomnik Karola Świerczewskiego.

</doc>
<doc id="905990" url="https://pl.wikipedia.org/wiki?curid=905990" title="RJN">
RJN



</doc>
<doc id="905991" url="https://pl.wikipedia.org/wiki?curid=905991" title="Balabakk">
Balabakk



</doc>
<doc id="905993" url="https://pl.wikipedia.org/wiki?curid=905993" title="Henry Benedict Stuart">
Henry Benedict Stuart



</doc>
<doc id="905997" url="https://pl.wikipedia.org/wiki?curid=905997" title="Genialny żółw">
Genialny żółw



</doc>
<doc id="906000" url="https://pl.wikipedia.org/wiki?curid=906000" title="Eksploracja stanowisk archeologicznych">
Eksploracja stanowisk archeologicznych

Eksploracja stanowisk archeologicznych – pod tym pojęciem rozumiemy sposoby postępowania w trakcie wykopalisk. Metoda badawcza musi być dostosowana indywidualnie dla każdego rodzaju stanowiska.
Inaczej wyglądają badania na stanowisku jednowarstwowym a inaczej na stanowisku wielowarstwowym.
W czasie badań dąży się do odsłonięcia i zadokumentowania aktywności ludzkiej w przeszłości.
Kiedy odsłaniane są jak największe fragmenty warstwy mówimy o wykopaliskach szerokopłaszczyznowych. Umożliwiają one rejestrację zmian w obrębie stanowiska poprzez dokumentację następstwa warstw w pionie, przekrojów, stratygrafii.
Należy tak prowadzić eksplorację aby możliwe było odtworzenie trójwymiarowego obrazu nieodwracalnie zniszczonego przez nas w trakcie badań stanowiska archeologicznego.
Celem pracy na stanowisku jest zgodna z rzeczywistością i jak najdokładniejsza rejestracja układu zabytków ruchomych i nieruchomych z ich kontekstem. Niezbędne do tego jest dokładne prowadzenie badań.
Rozróżniamy dwa rodzaje eksploracji:

</doc>
<doc id="906001" url="https://pl.wikipedia.org/wiki?curid=906001" title="Sajda">
Sajda

Biologia: 
Geografia:

</doc>
<doc id="906003" url="https://pl.wikipedia.org/wiki?curid=906003" title="Dimaszk">
Dimaszk



</doc>
<doc id="906004" url="https://pl.wikipedia.org/wiki?curid=906004" title="Borysławskie Zagłębie Naftowe">
Borysławskie Zagłębie Naftowe



</doc>
<doc id="906005" url="https://pl.wikipedia.org/wiki?curid=906005" title="Ulica Gliwicka">
Ulica Gliwicka



</doc>
<doc id="906008" url="https://pl.wikipedia.org/wiki?curid=906008" title="Kennesaw">
Kennesaw

Kennesaw – miasto w hrabstwie Cobb, w stanie Georgia w Stanach Zjednoczonych Ameryki, należące do aglomeracji Atlanty. Liczba ludności, według narodowego spisu ludności z roku 2020 wynosi 33 tys. mieszkańców. Pierwotną nazwą miasta było Big Shanty, obecnie taką nazwę nosi część przedmieść Atlanty, w stanie Georgia.
„Gun Town”.
Kennesaw posiada przydomek „Gun Town, USA” ("miasto broni") dzięki uchwale rady miasta z 1982 roku ("[Sec 34-1a]"), która nakazuje każdej głowie rodziny posiadanie w domu naładowanej broni palnej. Przepis ten został częściowo uchwalony jako odpowiedź na wprowadzony w 1981 roku całkowity zakaz posiadania broni w mieście Morton Grove, w stanie Illinois. W 1983 roku w Kennesaw uchwalono poprawkę do sławnego przepisu wyłączającą spod niego osoby, które stanowczo sprzeciwiają się posiadaniu broni, przestępców, tych których nie stać na broń oraz osoby, które ze względu na stan zdrowia (fizycznego czy psychicznego) nie mogą posiadać broni. Przepisy nie wspominają nic o ewentualnej karze za ich nieprzestrzeganie. Dotychczas nikt nie został oskarżony o ich łamanie.
Znany amerykański kryminolog zajmujący się problematyką dostępu do broni Gary Kleck stwierdził, iż od momentu wprowadzenia sławnego przepisu do roku 1991, liczba włamań rabunkowych do domów spadła o 89% Inni kryminolodzy nie zgadzają się z tymi statystykami, powołując się na dane z "FBI’s Uniform Crime Reporting". Stwierdzają one nawet niewielki wzrost wspomnianych przestępstw (McDowall, Wiersema and Loftin, 1989; McDowall, Lizotte and Wiersema, 1991).
Polonia.
Według danych z 2020 roku, 3,0% deklaruje polskie pochodzenie, co jest trzykrotnie więcej niż średnia stanu Georgia.

</doc>
<doc id="906012" url="https://pl.wikipedia.org/wiki?curid=906012" title="Drohobyckie Zagłębie Naftowe">
Drohobyckie Zagłębie Naftowe



</doc>
<doc id="906013" url="https://pl.wikipedia.org/wiki?curid=906013" title="Międzynarodowa Komisja Elektrotechniczna">
Międzynarodowa Komisja Elektrotechniczna

Międzynarodowa Komisja Elektrotechniczna (ang. "International Electrotechnical Commission", IEC) – globalna organizacja opracowująca i publikująca międzynarodowe normy z zakresu technik elektrycznych i elektronicznych oraz dziedzin z nimi związanych, będące podstawą norm krajowych oraz odniesieniem dla przetargów i kontraktów międzynarodowych. 
Siedzibą organizacji jest Genewa.

</doc>
<doc id="906016" url="https://pl.wikipedia.org/wiki?curid=906016" title="Intelsat 1R">
Intelsat 1R

Intelsat 1R – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów. Pierwotnie nazywał się PanAmSat 1R (PAS-1R) i należał do operatora PanAmSat, który w 2006 roku został przejęty przez Intelsat.
Satelita PanAmSat 1R został wyniesiony na orbitę 16 listopada 2000. 
Znajduje się na orbicie geostacjonarnej (nad równikiem). Początkowo pracował na pozycji 45. stopnia długości geograficznej zachodniej, od 2009 znajduje się na 50°W.
Nadawał sygnały stacji telewizyjnych, radiowych, przekazy telewizyjne oraz dane (dostęp do Internetu) do odbiorców (w rozproszonych wiązkach) w obu Amerykach, Europie oraz w Afryce. Obecnie (listopad 2013) nie nadaje już programów telewizyjnych ani radiowych dla Europy.

</doc>
<doc id="906018" url="https://pl.wikipedia.org/wiki?curid=906018" title="IEC">
IEC



</doc>
<doc id="906019" url="https://pl.wikipedia.org/wiki?curid=906019" title="Sithonia">
Sithonia

Sithonia (gr. Χερσόνησος της Σιθωνίας, "trl. Chersónīsos tīs Sithōnías", "trb. Chersonisos tis Sitonias"), także: Longos – półwysep w północnej Grecji, środkowy z trzech, charakterystycznych „palców” większego Półwyspu Chalcydyckiego. Administracyjnie należy do gminy Sithonia. Nazwa "Sithonia" prawdopodobnie pochodzi od imienia mitycznego Sitona, syna boga mórz – Posejdona. Siton miał zostać królem trackiego plemienia, zwanego Sitonami.
Sithonię od położonej na zachodzie Kasandry oddziela Zatoka Kasandryjska (Toronejska), a od położonego na wschodzie Athos – zatoka Athos (Ajiu Orus). W odróżnieniu od gęsto zaludnionej Kasandry, górzystą Sithonię charakteryzuje niska gęstość zaludnienia (24 os./km2). Miejscowości są niewielkie, w większości położone na wybrzeżu, a ich mieszkańcy utrzymują się głównie z turystyki. Największą, leżącą u nasady półwyspu, jest Nikiti, które jest siedzibą gminy Sithonia. Wnętrze półwyspu zajmują niewysokie góry, z najwyższym szczytem Itamos (817 m n.p.m.). Ich zbocza porośnięte są w większości sosnowym lasem i makią. Wzdłuż wybrzeża rozsiane są zazwyczaj nieduże, ale malowniczo położone i piaszczyste plaże. 
Miejscowości na Sithonii:

</doc>
<doc id="906020" url="https://pl.wikipedia.org/wiki?curid=906020" title="Ferdynand II Burbon">
Ferdynand II Burbon

Ferdynand II, właśc., wł. Ferdinando Carlo Maria di Borbone (ur. 12 stycznia 1810, zm. 22 maja 1859) – król Obojga Sycylii w latach 1830-1859.
Urodził się w Palermo, na Sycylii, jako syn króla Franciszka I i jego żony (i zarazem siostry stryjecznej) Marii Izabeli, infantki hiszpańskiej (córki króla Karola IV Burbona i Marii Ludwiki Burbon-Parmeńskiej). Należy jeszcze dodać, że Ferdynand I (dziadek Ferdynanda II) i Karol IV, byli obaj synami króla Karola II i Marii Amalii Wettyn, księżniczki saksońskiej.
Wczesne rządy.
Początkowo Ferdynand II był władcą niezwykle popularnym. Jego postępowe i liberalne pomysły oraz otwarta i lekka postawa sprawiły, że kochały go niższe klasy społeczeństwa neapolitańskiego – tzw. "lazzaroni".
Po wstąpieniu na tron, w 1830, Ferdynand wydał edykt, w którym obiecał zająć się w szczególności utworzeniem bezstronnego sądownictwa, zreformować finanse państwowe i uleczyć wszelkie rany, które gnębiły królestwo już od wielu lat. Jego celem była rządzenie Królestwem w taki sposób, który zapewni ludziom szczęście i dobrobyt, a poddani będą szanować prawa wydawane przez króla oraz prawa Kościoła katolickiego. Pierwsze lata jego rządów były więc spokojne, król obniżył podatki i rozchody, wybudował pierwszą we Włoszech kolej (między Neapolem a pałacem królewskim w Portici). Jego flota miała pierwszy statek parowy na Półwyspie Apenińskim, a między Neapolem a Palermo na Sycylii utworzony połączenie telegraficzne.
W 1837, w kilka dni po drugim weselu, w królestwie wybuchła epidemia cholery, która pochłonęła 14 tys. ofiar w Neapolu, 24 tys. w Palermo i 30 tys. w pozostałej części Sycylii. Wywołane epidemią niepokoje, skierowane pierwotnie przeciwko bezsilnym lekarzom i urzędnikom (zastrzelono np. intendenta w Syrakuzach), rychło nabrały charakteru politycznego. Ferdynand II brutalnie stłumił jednak sycylijskie demonstracje żądające uchwalenia konstytucji, i utrzymał ścisłą policję w swoich domenach. Postępowi intelektualiści, którzy marzyli o nowoczesnym społeczeństwie opartym na konstytucji, nie zaprzestali protestów. Domagali się od króla nadania konstytucji i liberalizacji jego rządów.
Rewolucja 1848.
We wrześniu 1847 gwałtowne zamieszki zainspirowane liberałów wybuchły w Reggio di Calabria i Mesynie, a zostały tam stłumione przez wojsko. 12 stycznia 1848 w Palermo na Sycylii wybuchło powstanie, które rozprzestrzeniło się na całą wyspę i posłużyło jako iskra dla wybuchu rewolucji roku 1848 w całej Europie. Wybuchły podobne powstania-zamieszki w Salerno, na południu Włoch, i regionie Cilento – gdzie poparła je inteligencja królestwa. 29 stycznia 1848 Ferdynand został zmuszony do zagwarantowania konstytucji opartej na edykcie z 1830. Przyznał wówczas również Sycylijczykom prawo do odrębnej administracji i sądownictwa.
Jednak to nie zakończyło niepokojów. Rozpoczęła się dyskusja na temat liczby członków w przyszłej izbie deputowanych. Żaden kompromis nie został osiągnięty, gdyż król nie zgadzał się na żaden projekt. Zamieszki wybuchły ponownie. Ostatecznie na rozkaz Ferdynanda wojsko ponownie je stłumiło. 13 marca 1849 Ferdynand rozwiązał parlament i zaczął znowu rządzić jak monarcha absolutny. Podczas tego okresu Ferdynand pokazał swoje oddanie papieżowi Piusowi IX, kiedy zagwarantował mu schronienie w Gaecie. Papież został bowiem chwilowo zmuszony do opuszczenia Rzymu, na skutek podobnych zamieszek, jakie wcześniej dotknęły Królestwo Obojga Sycylii, wywołanych w Rzymie przez Giuseppe Mazziniego.
W tym samym czasie Sycylia ogłosiła swoją niepodległość. Na jej czele stanął Ruggeru Sèttimu, który 13 kwietnia 1848 ogłosił detronizację Ferdynanda. W odpowiedzi król zebrał armię liczącą 20 000 ludzi pod dowództwem generała Carlo Filangieriego i wysłał na Sycylię, aby obaliła liberałów i przywróciła jego rządy. Flota królewska przypłynęła do Mesyny i kiedy już Mesyńczycy się poddali, przez osiem godzin z okrutnym barbarzyństwem dziesiątkowała mieszkańców. Po tym wydarzeniu Ferdynand zyskał przydomek "Re' Bomba", czyli "Król Bomba". Po zakończeniu kampanii, która potrwała prawie dziewięć miesięcy, sycylijscy liberałowie zostali ostatecznie wybici 15 maja 1849.
Małżeństwa i potomstwo.
21 listopada 1832 Ferdynand II ożenił się z Marią Krystyną Sabaudzką, córką króla Wiktora Emanuela I. Maria Krystyna zmarła 21 stycznia 1836. Jedynym dzieckiem pary był syn – Franciszek II, który po śmierci ojca został kolejnym królem Obojga Sycylii.
9 stycznia 1837 Ferdynand II ożenił się po raz drugi, tym razem jego żoną została arcyksiężniczka austriacka, Maria Teresa, córka protestantki Henrietty Nassau-Weilburg i Karola Habsburga, księcia Cieszyna (syna cesarza Leopolda II i Marii Ludwiki Burbon). Para ta miała 12 dzieci:
Zamach i śmierć.
8 grudnia 1856, w czasie przeglądu wojska w Neapolu, został pchnięty bagnetem w brzuch przez żołnierza 3 batalionu strzelców Agesilao Milano z Kalabrii. Król został ranny, zaś zamachowca skazano na karę śmierci. Kilka dni później doszło do kolejnej próby zamachu, kiedy wyleciał w powietrze magazyn prochu nieopodal kościoła San Francesco di Paola, gdzie król uczestniczył w nabożeństwie dziękczynnym za ocalenie życie. Poza krótkotrwałym ogłuszeniem i utratą przytomności ten zamach nie przyniósł większych komplikacji zdrowotnych, jednak rana z pierwszego zamachu przyczyniłą się do choroby i śmierci króla 22 maja 1859.

</doc>
<doc id="906021" url="https://pl.wikipedia.org/wiki?curid=906021" title="Intelsat 3R">
Intelsat 3R

Intelsat 3R – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów. Pierwotnie nazywał się PanAmSat 3R (PAS-3R) i należał do operatora PanAmSat, który w 2006 roku został przejęty przez Intelsat. Nową nazwę otrzymał 1 lutego 2007.
Satelita został wyniesiony na orbitę 13 stycznia 1996 o 23:10 UTC. Został umieszczony na orbicie geostacjonarnej (nad równikiem), na pozycji 43,1. stopnia długości geograficznej zachodniej. Nadawał sygnały stacji telewizyjnych (również wysokiej rozdzielczości), radiowych oraz dane (dostęp do Internetu) do odbiorców głównie w Europie, poza tym był wykorzystywany do przekazów telewizyjnych. Z tej samej pozycji nadaje także satelita Intelsat 11 (pasmo C), który nadaje w rozproszonych wiązkach do odbiorców w obu Amerykach, Europie oraz w Afryce.
Intelsat 3R zakończył pracę we wrześniu 2011 i obecnie znajduje się na orbicie cmentarnej (kilkaset km nad orbitą geostacjonarną).

</doc>
<doc id="906023" url="https://pl.wikipedia.org/wiki?curid=906023" title="CENELEC">
CENELEC



</doc>
<doc id="906026" url="https://pl.wikipedia.org/wiki?curid=906026" title="Eksport wewnętrzny">
Eksport wewnętrzny

Eksport wewnętrzny – pojęcie z zakresu zamkniętej ekonomii realnego socjalizmu. Oznacza sprzedaż przez państwowe podmioty towarów i usług pochodzenia krajowego za tzw. waluty wymienialne prowadzoną na obszarze własnego kraju, gdzie nominalnie w transakcjach handlowych obowiązuje waluta lokalna. Prowadzona ona jest bądź to w formie bezpośredniej sprzedaży odbiorcom na terenie kraju, bądź też polega na pobieraniu przedpłat w krajach kapitalistycznych (np. od emigrantów chcących wspomóc swoje rodziny, czy przyjaciół mieszkających w kraju realnego socjalizmu). Na podstawie wniesionej przedpłaty upoważnione przez wpłacającego walutę wymienialną w kraju kapitalistycznym osoby mogą pobrać w kraju o gospodarce nakazowo-rozdzielczej towar produkcji krajowej o odpowiedniej wartości. Często eksport wewnętrzny w takiej formie był wymuszany na osobach z zagranicy chcących wesprzeć rodzinę w krajach bloku wschodniego, gdyż nie mogły one legalnie przelać środków finansowych w walutach wymienialnych bezpośrednio na konto adresata. Odbiorca mógł wykorzystać je jedynie w postaci ekwiwalentu – np. węgla, materiałów budowlanych czy innych towarów trudno dostępnych lub wcale niedostępnych w normalnej sprzedaży. Były to towary pochodzenia krajowego, a zapłata za nie pochodziła z zagranicy – niejako więc „eksportowano” je. Innymi słowy, używając ówczesnych pojęć, sprzedawano towary w ramach tzw. pierwszego obszaru płatniczego na zasadach obowiązujących przy eksporcie do tzw. drugiego obszaru płatniczego, co pozwalało ograniczać nieustanny deficyt walut wymienialnych w budżetach krajów bloku wschodniego.
W celu obsługi eksportu wewnętrznego po II wojnie światowej we wszystkich krajach tzw. realnego socjalizmu (w tym także w ZSRR) utworzono sieci sklepów walutowych. W ZSRR taka sieć pod nazwą Torgsin działała już w latach 1931-1936.
W pierwszym okresie PRL eksportem wewnętrznym zajmował się Bank Pekao SA, a od 1972 państwowe przedsiębiorstwa Pewex, Baltona – sprzedawały one towary zarówno pochodzenia zagranicznego, jak i krajowego, a do obrotu dopuszczono zarówno zagraniczne środki płatnicze, jak i ich namiastkę – bony towarowe. W końcu lat 80. ub. stulecia działalność taką prowadziły także inne przedsiębiorstwa, jak "Igloopol" w Dębicy (sklep "Igloopex") czy też Przedsiębiorstwo Zaopatrzenia Górniczego z Katowic (sklepy "Carbon"). Eksport wewnętrzny stymulowany był przez obowiązujące w różnych okresach w krajach bloku wschodniego zakazy posiadania walut wymienialnych przez osoby prywatne, które zmuszały osoby otrzymujące środki z zagranicy do zakupu za nie towarów w ramach państwowych sieci sprzedaży. Innym sposobem stymulowania eksportu wewnętrznego było wypłacanie osobom zatrudnionym w firmach krajowych, a pracujących w ramach tzw. „kontraktów” w krajach kapitalistycznych, części lub całości wynagrodzenia w bonach towarowych, które możliwe były do wykorzystania wyłącznie w sieci sklepów walutowych na terenie kraju.
Eksport wewnętrzny jest praktykowany w dalszym ciągu w istniejących krajach gospodarki nakazowo-rozdzielczej jak Kuba i Korea Północna.
Określenie eksport wewnętrzny jest oksymoronem, a jednocześnie przejawem nowomowy.

</doc>
<doc id="906028" url="https://pl.wikipedia.org/wiki?curid=906028" title="Ursus C-362">
Ursus C-362

Ursus C-362 – średni ciągnik rolniczy produkowany w latach 1976–1987 w Zakładach Mechanicznych Ursus w Warszawie. Zostały wyprodukowane 1674 sztuki tego modelu.
Historia modelu.
W styczniu 1980 roku Zrzeszenie Przemysłu Ciągnikowego Ursus rozpoczęło produkcję seryjną kołowego ciągnika rolniczego Ursus C-362 powstałego na bazie ciągnika C-360 Najważniejsze zmiany konstrukcyjne w stosunku do ciągnika C-360 polegają na wprowadzeniu:
Ciągnik ten posiadał identyczne parametry techniczne jak Ursus C-360, zmieniono stylizację maski (górna część maski jest ustawiona pod skosem, przypomina tą zainstalowaną w ciągniku Ursus 1014 czy Ursus 1614), ponadto w późniejszych wersjach lampy reflektorów są zabudowanie w karoserię, do ulepszeń należy dodać zainstalowanie hydrostatycznego układu kierowania oraz kabinę.
Zobacz też.
Ursus (ciągnik rolniczy)

</doc>
<doc id="906032" url="https://pl.wikipedia.org/wiki?curid=906032" title="Sameer Bhattacharya">
Sameer Bhattacharya

Sameer Samuel Bhattacharya (ur. 31 sierpnia 1984 roku) – amerykański gitarzysta. Członek zespołu Flyleaf.
Na gitarze zaczął grać mając 15 lat. Razem z Jaredem Hartmannem grał w zespole Sporos. Kiedy ten się rozpadł, dołączyli do zespołu Lacey Mosley i Jamesa Culpeppera nazwanego później Flyleaf.

</doc>
<doc id="906034" url="https://pl.wikipedia.org/wiki?curid=906034" title="Alicja Koburg">
Alicja Koburg

Alicja, właśc., ang. Alice Maud Mary (ur. 25 kwietnia 1843 w Londynie, zm. 14 grudnia 1878 w Darmstadt) – księżniczka Zjednoczonego Królestwa, wielka księżna Hesji i Renu.
Alicja, zwana "Alix", urodziła się w pałacu Buckingham, w Londynie. Była trzecim dzieckiem królowej brytyjskiej – Wiktorii oraz jej męża księcia Saksonii-Coburga-Gothy, Alberta. Poprzez swoją matkę była nosicielką hemofilii; chory gen przekazała swoim córkom (stąd rozprzestrzenienie się hemofilii po europejskich rodzinach królewskich).
Księżniczka zawdzięczała swoje imię premierowi Williamowi Lambowi, który był ulubieńcem królowej. Premier twierdził, że imię Alicja jest jego ulubionym. Maud, anglosaską wersję imienia Matylda, otrzymała na cześć swojej matki chrzestnej, księżniczki Zofii Matyldy Gloucester, córki króla Jerzego III. Imię Maria otrzymała, ponieważ urodziła się w tym samym dniu, co jej ciotka Maria, księżna Gloucester, która była córką Jerzego III i królowej Szarlotty. Księżniczka Alicja została ochrzczona w prywatnej kaplicy w Buckingham Palace przez Williama Howleya, arcybiskupa Canterbury, 3 czerwca 1843 roku. Jej chrzestnych wybrała królowa Wiktoria, a zostali nimi: Ernest August I, król Hanoweru, na chrzcie reprezentowany przez Adolfa, księcia Cambridge; Feodora, księżna Hohenlohe-Langenburg, reprezentowana przez swoją matkę, a babkę Alicji; Ernest II z Saksonii-Coburga-Gothy, reprezentowany przez Jerzego Meklemburskiego, oraz Zofia, księżna Gloucester. Narodziny królewskiego potomka płci żeńskiej przyjęto z mieszanymi uczuciami, Tajna Rada Wielkiej Brytanii wysłała do księcia Alberta „gratulacje i kondolencje” z powodu narodzin kolejnej córki.
Edukacja Alicji została opracowana przez jej ojca i jego bliskiego przyjaciela, barona Stockmara. Księżniczka i jej rodzeństwo uczeni byli także m.in. gotowania, pracy w ogrodzie i stolarstwa. Wiktoria i Albert preferowali monarchię opartą na wartościach rodzinnych, Alicja wychowywana była w bardzo skromnych warunkach. Była zafascynowana życiem zwykłych mieszkańców; w Balmoral, gdzie była najszczęśliwsza, odwiedziła mieszkańców i pracowników winnicy. Pewnego razu uciekła z kaplicy na zamku Windsor, aby móc zasiąść ze zwykłymi ludźmi.
W 1854 roku, podczas wojny krymskiej, jedenastoletnia Alicja odwiedzała londyńskie szpitale dla rannych żołnierzy wraz z matką i starszą siostrą. Była najbardziej wrażliwa z rodzeństwa. Najbardziej związana była z przyszłym Edwardem VII i Wiktorią, przyszłą cesarzową Niemiec, dlatego bardzo zasmuciło ją małżeństwo siostry z Fryderykiem III w 1858 roku.
Alicja była wrażliwa na cierpienie innych. Wspierała swoją babkę w chorobie, a po jej śmierci, kiedy królowa Wiktoria załamała się, była oparciem dla matki. Królowa pisała do swojego wuja Leopolda I, króla Belgii, o córce: "dobra, droga Alicja, pełna tkliwości, miłości i niepokoju o mnie". Księżniczka opiekowała się także chorym ojcem, po którego śmierci stała się nieoficjalnym zastępcą matki, będąc wspomagana przez swoją młodszą siostrę Ludwikę.
1 lipca 1862 wyszła za mąż za księcia Ludwika. Przez małżeństwo Alicja otrzymała tytuł księżnej Hesji i Renu. Razem z mężem zamieszkała w rezydencji w Darmstadt. Z tego związku urodziło się siedmioro dzieci:
Troska o żołnierzy rannych w wojnie siedmiotygodniowej w 1866 roku doprowadziła ją do założenia Alice-Frauenverein, zwanej również Unią Kobiet, która miała szkolić pielęgniarki i pracowników pomocniczych. Założyła również „Szpital Alicji”, który znajduje się do dzisiaj w Darmstadt.
W 1878 rodzina Alicji zachorowała na dyfteryt. Sama księżna zaraziła się chorobą opiekując się swoimi chorymi dziećmi. Pierwsza zmarła najmłodsza córka księżnej – Maria. Księżna Alicja zmarła 14 grudnia. Została pochowana w mauzoleum rodzinnym w Rosenhöhe w Darmstadt.

</doc>
<doc id="906035" url="https://pl.wikipedia.org/wiki?curid=906035" title="Al-Haditha">
Al-Haditha



</doc>
<doc id="906041" url="https://pl.wikipedia.org/wiki?curid=906041" title="Al-Mausil">
Al-Mausil



</doc>
<doc id="906042" url="https://pl.wikipedia.org/wiki?curid=906042" title="Franciszek II Burbon-Sycylijski">
Franciszek II Burbon-Sycylijski



</doc>
<doc id="906043" url="https://pl.wikipedia.org/wiki?curid=906043" title="David Malouf">
David Malouf

David Malouf (ur. 20 marca 1934 roku w Brisbane) – australijski pisarz zajmujący się historią i przyrodą swojego kraju.
Pochodzi z rodziny o libańsko-angielsko-żydowsko-portugalskich korzeniach. Przez pewien czas mieszkał w Anglii i Toskanii.
W Polsce wydano dwie jego powieści: "Rozmowy nad brzegami Curlow Creek" ("The Conversations At Curlow Creek", 1996; wyd. polskie 1997) oraz "Wspomnienie Babilonu" ("Remembering Babylon", 1993; wyd. polskie 1999).
Oprócz "Remembering Babylon" (o farmerach w północnej Australii w połowie 19. wieku) rozgłos zyskała jego epicka powieść "The Great World" (1990) o dwóch Australijczykach podczas wojen światowych, za którą otrzymał w 1991 r. nagrodę im. Miles Franklin.

</doc>
<doc id="906045" url="https://pl.wikipedia.org/wiki?curid=906045" title="Ferdynand II Burbon-Sycylijski">
Ferdynand II Burbon-Sycylijski



</doc>
<doc id="906047" url="https://pl.wikipedia.org/wiki?curid=906047" title="Regotycyzacja">
Regotycyzacja

Regotycyzacja (regotyzacja) – termin odnoszący się do działań o charakterze konserwatorskim, przeprowadzanych na budowlach (najczęściej kościołach) pierwotnie gotyckich, przebudowanych w późniejszym okresie (najczęściej w baroku - patrz barokizacja). Stosowana od XIX w., w zamierzeniu mająca przywrócić budowli czystość stylistyczną. Czasami zabiegi te powodowały zniszczenie późniejszych elementów wystroju architektonicznego. 
Przykłady w Polsce:
Analogicznym terminem oznaczającym przywrócenie zabytkowi form romańskich jest reromanizacja.

</doc>
<doc id="906051" url="https://pl.wikipedia.org/wiki?curid=906051" title="Reprezentacja Czech w hokeju na lodzie mężczyzn">
Reprezentacja Czech w hokeju na lodzie mężczyzn

Reprezentacja Czech – kadra Czech w hokeju na lodzie mężczyzn.
Swój pierwszy mecz reprezentacja rozegrała w 1993 roku po rozpadzie państwa Czechosłowacji oraz utworzeniu Czech (wcześniej hokeiści czescy występowali w reprezentacji Czechosłowacji).
Zastrzeżone numery.
Jako pierwszy został zastrzeżony numer 21 pamięci Ivana Hlinki. We wrześniu 2011 roku czeska federacja zastrzegła na zawsze trzy numery, z jakimi występowali trzej hokeiści, którzy zginęli 7 września 2011 roku wraz z drużyną Łokomotiw Jarosław w katastrofie samolotu pasażerskiego Jak-42D w pobliżu Jarosławia w Rosji.

</doc>
<doc id="906058" url="https://pl.wikipedia.org/wiki?curid=906058" title="Foto Strakosha">
Foto Strakosha

Foto Strakosha (ur. 29 marca 1965 w Tepelenie) – piłkarz albański grający na pozycji bramkarza. Rekordzista Albanii pod względem występów w piłkarskiej reprezentacji Albanii - 73 mecze.
Swoją karierę rozpoczynał w zespole Minatori. Większość swej kariery spędził w Grecji występując w PAS Janina, Ethnikos Asteras, Olympiakos SFP, Panionios GSS, AO Ionikos, PAE Kalamata, AO Proodeftiki i Kallithea F.C. W reprezentacji narodowej zadebiutował 30 maja 1990.

</doc>
<doc id="906062" url="https://pl.wikipedia.org/wiki?curid=906062" title="Nieftianik Baszkortostana Ufa">
Nieftianik Baszkortostana Ufa



</doc>
<doc id="906064" url="https://pl.wikipedia.org/wiki?curid=906064" title="Valencia Fútbol Club">
Valencia Fútbol Club



</doc>
<doc id="906068" url="https://pl.wikipedia.org/wiki?curid=906068" title="Longos">
Longos

Longos (gr. Λόγγος) – domniemane imię autora antycznego romansu Dafnis i Chloe.
Nie zachowały się żadne informacje o Longosie, poza tym że był Grekiem. Samo jego imię pojawia się jedynie w kilku rękopisach. Jego życie datuje się najczęściej na II wiek.

</doc>
<doc id="906069" url="https://pl.wikipedia.org/wiki?curid=906069" title="2M1207b">
2M1207b

2M1207b – planeta pozasłoneczna krążąca wokół brązowego karła 2M1207. Jest to pierwsza odkryta planeta orbitująca wokół brązowego karła i jednocześnie pierwsza planeta pozasłoneczna, którą udało się bezpośrednio sfotografować. Jest około czterokrotnie masywniejsza od Jowisza i krąży wokół brązowego karła w odległości prawie dwukrotnie większej od odległości Neptuna od Słońca.
Planeta została odkryta przy pomocy należącego do ESO teleskopu Very Large Telescope (VLT, Bardzo Duży Teleskop) z obserwatorium Paranal w Chile. Fotografia powstała poprzez złożenie trzech zdjęć wykonanych w zakresie bliskim podczerwieni za pomocą spektrografu NACO.

</doc>
<doc id="906072" url="https://pl.wikipedia.org/wiki?curid=906072" title="2M1207">
2M1207

2M1207 (2MASSW J1207334-393254) – brązowy karzeł znajdujący się w gwiazdozbiorze Centaura. Jego towarzysz, 2M1207b, jest prawdopodobnie pierwszą bezpośrednio sfotografowaną planetą pozasłoneczną.
2M1207 został odkryty podczas przeglądu 2MASS ("Two Micron All-Sky Survey"). Jest bardzo młodą gwiazdą i prawdopodobnie należy do asocjacji gwiazdowej TW Hydrae. Jego masę szacuje się na 21 mas Jowisza.

</doc>
<doc id="906076" url="https://pl.wikipedia.org/wiki?curid=906076" title="Herr Mannelig">
Herr Mannelig

Herr Mannelig ("Herr Mannerlig") – szwedzka ballada ludowa opowiadająca historię górskiej trollicy (huldry), chcącej zostać człowiekiem. Wierzy ona, że osiągnie ten cel, jeśli zostanie żoną Pana Manneliga. Ofiarowuje mu wspaniałe dary, lecz on odmawia, gdyż huldra nie jest chrześcijanką. Istnieje wiele wersji tej ballady, mających różne melodie i słowa, jednak większość opiera się na tej właśnie historii.
Wykonawcy.
Wykonywana i nagrana m.in. przez następujące zespoły:
Inne.
Utwór „Herr Mannelig” w wykonaniu In Extremo znalazł się w grze cRPG Gothic (rozdział 2, lokacja Stary Obóz). Ze względu na zakres udzielonej licencji koncert dostępny jest (bez używania kodów lub modyfikowania gry) tylko w niemieckiej wersji językowej.

</doc>
<doc id="906077" url="https://pl.wikipedia.org/wiki?curid=906077" title="Asocjacje gwiazdowe">
Asocjacje gwiazdowe



</doc>
<doc id="906085" url="https://pl.wikipedia.org/wiki?curid=906085" title="Witold Zalewski">
Witold Zalewski

Witold Zalewski (ur. 4 stycznia 1921 w Siedlcach, zm. 4 lutego 2009 w Warszawie) – polski pisarz, publicysta, scenarzysta, reportażysta, uczestnik powstania warszawskiego.
Życiorys.
Podczas okupacji niemieckiej działał zarówno w podziemnym życiu literackim jak i w ruchu oporu: studiował historię na tajnych kompletach Uniwersytetu Ziem Zachodnich i należał do Armii Krajowej. Jako pisarz debiutował w 1943 roku na łamach pisma „Dźwigary”.
Uczestniczył w walkach w Lubelskiem, następnie walczył w powstaniu warszawskim. Po jego kapitulacji przebywał w niemieckim obozie jenieckim, z którego wyszedł w 1945 roku. Od 1946 pracował w redakcji tygodnika „Pokolenie”, zaś od 1948 był współredaktorem „Nowin Literackich”. W latach 1952-1963 pracował dla „Przeglądu Kulturalnego”, a od 1963 do 1970 dla „Kultury”. Był kierownikiem literackim Zespołu Filmowego „Tor”. Członek Związku Literatów Polskich.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Został pochowany na cmentarzu Powązkowskim w Warszawie (kwatera D-4-28).
Nagrody i odznaczenia.
W 1950 roku z okazji Święta 22 lipca otrzymał Nagrodę Państwową III stopnia za beletryzowany reportaż "Traktory zdobędą wiosnę". Powieść należy do odmiany powieści produkcyjnej.
Odznaczony m.in. Krzyżem Kawalerskim Orderu Odrodzenia Polski (1955).

</doc>
<doc id="906086" url="https://pl.wikipedia.org/wiki?curid=906086" title="Waldemar Glinka">
Waldemar Glinka

Waldemar Glinka (ur. 9 stycznia 1968 w Jeleniej Górze) – polski lekkoatleta, długodystansowiec.
Osiągnięcia.
Reprezentant GLKS Świdnica. Olimpijczyk z Aten (2004) w maratonie. W I lidze PE odniósł zwycięstwo w biegu na 3000 m (1996 – 8:04,99 s.). 8-krotny mistrz Polski (1500 metrów, 5000 metrów, 10 000 metrów, półmaraton, maraton, przełaje).
Jego trenerem był m.in. Edward Listos.

</doc>
<doc id="906087" url="https://pl.wikipedia.org/wiki?curid=906087" title="Kościół św. Wawrzyńca i św. Wincentego Pallottiego w Poznaniu">
Kościół św. Wawrzyńca i św. Wincentego Pallottiego w Poznaniu

Kościół św. Wawrzyńca i św. Wincentego Pallottiego znajduje się w Poznaniu na obszarze jednostki pomocniczej Osiedle Stary Grunwald na Grunwaldzie przy ul. Przybyszewskiego (wejście znajduje się od ul. Zbąszyńskiej).
Parafię św. Wawrzyńca powołano w 1947 roku. Powierzono ją już wówczas pod opiekę księży pallotynów. Początkowo jako kościół służył drewniany barak. Dzisiejszy kościół wraz z przyległym domem katechetycznym zbudowano według projektu Bolesława Szmidta w latach 1980-1985. W dniu 21 kwietnia 2007 apb. Stanisław Gądecki konsekrował kościół dodając jako drugiego patrona św. Wincentego Pallottiego.
Dwupoziomowa, jednonawowa świątynia zbudowana jest na planie ośmiokąta foremnego. Na zewnątrz kościoła, przy południowo-wschodnim boku umieszczono wolnostojącą dzwonnicę. Od południa, obok kościoła, zlokalizowano budynek wydawnictwa Pallottinum. Wejście do kościoła górnego znajduje się od strony zachodniej, zaś do kościoła dolnego i domu katechetycznego od południa.
Wewnątrz kościoła górnego, w części prezbiterialnej, przy wschodniej ścianie znajduje się odlany z brązu tryptyk projektu Teresy Stawujak. Jego część centralna przedstawia Świętą Rodzinę, prawe skrzydło św. Wincentego Pallottiego, zaś lewe św. Wawrzyńca. Powyżej tryptyku umieszczono duży witraż ukazujący Zesłanie Ducha Świętego projektu Zbigniewa Łoskota. Pod ścianami bocznymi rozlokowano rzeźby – stacje drogi krzyżowej dłuta Lucjana Rabskiego. Na zachodniej ścianie zlokalizowano emporę muzyczną.
W kościele dolnym, w centrum części prezbiterialnej znajduje się obraz Jezu ufam Tobie, po prawej obraz ukazujący św. Wincentego Pallotti zaś po lewej św. Faustynę Kowalską. Wyposażenia dopełniają stacje drogi krzyżowej oraz figura Matki Boskiej Fatimskiej koronowana w 2005 roku.

</doc>
<doc id="906089" url="https://pl.wikipedia.org/wiki?curid=906089" title="Stwardnienie guzowate">
Stwardnienie guzowate

Stwardnienie guzowate (łac. "sclerosis tuberosa"), choroba Bourneville’a-Pringle’a (łac. "morbus Bourneville-Pringle"), TSC (od ang. "tuberous sclerosis complex") – rzadka, wielonarządowa choroba uwarunkowana genetycznie, należąca do grupy fakomatoz, powodująca zmiany w nerkach, sercu, gałkach ocznych, mózgu, płucach i skórze, często związana z niepełnosprawnością intelektualną i padaczką. Stwardnienie guzowate zostało opisane jako nowa jednostka chorobowa w 1880 roku przez Désiréa-Magloire’a Bourneville’a. Przez ostatnie dwa dziesięciolecia dokonał się znaczny postęp w wiedzy o tej chorobie, związany z odkryciem jej genetycznego podłoża – mutacji w genach "TSC1" i "TSC2". Stwarza on nowe możliwości skutecznej terapii stwardnienia guzowatego.
Historia.
Pierwsze opisy stwardnienia guzowatego pochodzą z XIX wieku i wiążą się z rozkwitem wiedzy o chorobach skóry przypadającym na ten okres. W 1835 francuski dermatolog Pierre François Olive Rayer opublikował atlas chorób skóry, w którym przedstawił 400 różnych jednostek chorobowych, w tym prawdopodobnie stwardnienie guzowate pod nazwą "végétations vasculaires".
W 1850 angielscy dermatolodzy, Thomas Addison i William Gull opisali kolejny przypadek, 4-letniej dziewczynki z charakterystyczną wysypką w okolicy nosa i obydwu policzków, opisaną przez nich jako "vitiligoidea tuberosa". Kolejnym, który opisał chorobę, był niemiecki patolog Friedrich Daniel von Recklinghausen. Opisany przez niego w 1862 przypadek noworodka, który zmarł zaraz po porodzie, nie został jednak uznany przez niego jako odrębna jednostka chorobowa, raczej jako patologiczno-anatomiczna ciekawostka. Sekcja noworodka wykazała obecność licznych guzów mięśnia sercowego, z których jeden miał rozmiary „gołębiego jaja”. Recklinghausen określił te guzy jako "myomata", ponadto stwierdził liczne stwardnienia w mózgu. W 1881ten sam autor opisał inną fakomatozę, nazwaną później jego imieniem (choroba von Recklinghausena).
Z 1880 pochodzi pierwszy, klasyczny opis choroby autorstwa francuskiego neurologa Désiré’a-Magloire’a Bourneville’a. Jego pacjentka, 15-letnia Marie, prezentowała opóźnienie psychoruchowe, padaczkę, połowiczy niedowład kurczowy, charakterystyczne zmiany skórne na nosie, policzkach i czole (rozpoznane mylnie przez Bourneville’a jako trądzik różowaty) i małe włókniaki na karku. Objawy neurologiczne ujawniły się w niemowlęctwie, w wieku lat 3 trafiła do szpitala, gdzie jej choroba została określona jako nieuleczalna. 7 maja 1879 roku zmarła w szpitalnym łóżku. Sekcja wykazała twarde, lite guzy zakrętów mózgu, nazwane przez Bourneville’a "sclérose tubéreuse des circonvolution cérébrales". Wprowadzona nazwa choroby pochodziła od greckich słów "tuber", oznaczającego bulwę lub ziemniaka, i "skleros", znaczącego „twardy”. Uznał on, że te zmiany w mózgowiu były bezpośrednią przyczyną drgawek. Ponadto, stwierdzono białawe masy w obu nerkach.
W roku 1881 kolejny przypadek, dwuletniego dziecka które zmarło w stanie padaczkowym, opisał niemiecki lekarz Hartdegen z kliniki w Lipsku. Jako pierwszy przeprowadził badanie histologiczne tkanki mózgowej chorego na TSC; badanie "post mortem" ujawniło małe guzki w komorach bocznych mózgu i obszary stwardnienia kory mózgu, w których mikroskopowo stwierdził obecność dużych zwojopodobnych komórek – określił je mianem "glioma gangliocellulare cerebri congenitum". W tym samym roku Bourneville wraz z Édouardem Brissaudem opisał podobne zmiany u zmarłego 4-letniego chłopca ze stwardnieniem guzowatym, u którego objawy pojawiły się już w 4 miesiącu życia i spowodowały poważne upośledzenie umysłowe. Francuzi opisali guzowate zmiany kory mózgu, małe, twarde guzki w ścianie komór mózgu i małe guzy w miąższu nerek. Do 1889 roku Bourneville opisał jeszcze dziesięcioro pacjentów ze stwardnieniem guzowatym.
Z 1885 pochodzi kolejne doniesienie o zmianach skórnych w TSC, autorstwa Felixa Balzera i Pierre’a Eugene’a Menetriera; zmiany te określono jako gruczolaki gruczołów łojowych skóry twarzy i głowy ("adénomes sébacés de la face et du cuir"), co jak wiadomo dzisiaj, nie jest prawdą. Szkocki dermatolog John James Pringle przedstawił opis 25-letniej kobiety z obniżoną inteligencją, zmianami skórnymi rąk i nóg oraz charakterystyczną, grudkową wysypką na twarzy. Pringle odnalazł też w literaturze trzy wcześniejsze doniesienia i dotarł do dwóch niepublikowanych. Termin "adenoma sebaceum" przyjął się w medycynie zamiennie z eponimem guzków Pringle’a albo choroby Pringle’a (skórne objawy stwardnienia guzowatego).
Następne lata przyniosły więcej opisów choroby, a kolejni lekarze dodawali objawy do obrazu klinicznego chorób: Bourneville’a i Pringle’a, ponieważ związek między tymi chorobami nie był jeszcze dostatecznie ustalony. W 1901 Giovanni Battista Pellizzi opisał dokładnie patologię układu nerwowego w TSC, opisując ich dysplastyczny charakter i ubytki demienilizacyjne w ich obrębie. Richard Kothe w tym samym czasie odnotował obecność włókniaków okołopaznokciowych u chorych, odkrycie jednak zapomniane i przypisywane Joannesowi Koenenowi, który opisał je przeszło trzydzieści lat później (od niego wzięły też nazwę). Paul Schuster w 1914 roku jako pierwszy opisał ognisko skóry szagrynowej jako objaw TSC, a znamiona bezbarwne pozostawały niezdiagnozowane aż do 1932 roku, gdy zwrócili na nie uwagę Critchley i Earl. W 1924 Henry Marcus pierwszy stwierdził charakterystyczny obraz zwapnień okołokomorowych w radiogramie u chorych ze stwardnieniem guzowatym.
Zmiany na dnie oka u chorych na stwardnienie guzowate opisał dokładnie w 1920 Jan van der Hoeve, który nadał im nazwę "phacoma" i powiązał stwardnienie guzowate z innymi chorobami: chorobą von Hippla-Lindaua i wspomnianą już chorobą von Recklinghausena, wprowadzając pojęcie fakomatozy. W 1908 roku niemiecki neurolog Heinrich Vogt podał kryteria diagnostyczne TSC, definitywnie łącząc objawy neurologiczne i dermatologiczne w jednym opisie choroby. Przez wiele lat podana przez Vogta triada objawów epilepsja–idiotyzm–"adenoma sebaceum" była w użyciu, dopiero w latach 60. stwierdzono, że mniej niż 1/3 pacjentów wykazuje wszystkie trzy objawy. Kolejnym istotnym odkryciem było stwierdzenie, że TSC jest chorobą genetyczną. Dokonał tego Kirpicznik w 1910 roku, który opisał przypadki bliźniąt jedno- i dwujajowych oraz jedną rodzinę w której trzy kolejne pokolenia chorowały na stwardnienie guzowate. Przed nim Pringle, Balzer i Menetrier odnotowali rodzinne występowanie zmian skórnych charakterystycznych dla stwardnienia guzowatego. Dziedziczenie choroby w trzech generacjach jednej rodziny opisał Berg w 1913 roku. Edward Cockayne w 1933 roku zwrócił uwagę na dominujący sposób dziedziczenia TSC, a po nim podobne obserwacje ogłosili Gunther i Penrose.
W 1911 Edward Sherlock przedstawił dziewięć przypadków choroby i stworzył termin "epiloia" (zbitka greckich słów "epilepsia" i "anoia", z których drugie oznacza upośledzenie umysłowe). Termin został raczej zarzucony i jest rzadko używanym synonimem TS. W 1981 genetyk Robert James Gorlin podał użyteczny skrótowiec EPILOIA, pozwalający zapamiętać najważniejsze objawy choroby: "epilepsy, low intelligence, adenoma sebaceum". Z 1918 roku pochodzi pierwszy opis limfangioleiomiomatozy u pacjentki z TS, autorstwa René Lutembachera.
Epidemiologia.
Stwardnienie guzowate spotykane jest we wszystkich grupach etnicznych i rasowych, jednakowo często u obu płci. Szacunki co do częstości choroby znacznie się różnią; kiedyś stwardnienie guzowate uważane było za niezmiernie rzadkie, obecnie, wraz z postępem w diagnostyce i rosnącą wiedzą na temat choroby, liczba rozpoznań rośnie. W latach 50. częstość oceniano na 1:150 000, obecnie proponuje się 1:6800-1:17 300. Oznacza to, że na tę chorobę na całym świecie choruje około 2 milionów osób.
Patogeneza.
Odkrycie przyczyny choroby.
Przełomem w badaniach nad genetyką TSC było odkrycie Fryera ze współpracownikami z 1987 roku, którzy wykazali, że gen stwardnienia guzowatego dziedziczy się łącznie z grupami krwi AB0.
Pozwoliło to określić prawdopodobne "locus" genu TSC na długim ramieniu 9 chromosomu, w pobliżu "locus" dla grup krwi AB0. Ponieważ wielu chorych nie wykazywało zmian w tym "locus", kilka zespołów badawczych zaczęło poszukiwać dodatkowych genów zaangażowanych w patogenezę TSC. W 1992 roku opublikowano w "Nature Genetics" ich wspólną pracę, dowodzącą istnienia "locus" choroby na 16 chromosomie. Rejon 16p13.3 był już zmapowany przez badaczy szukających genu "APKD1" związanego z wielotorbielowatością nerek typu 1, więc szybko odkryto gen "TSC2" odpowiedzialny za postać TSC związaną z chromosomem 16. Dopiero dekadę po odkryciu "locus" na chromosomie 9 ostatecznie zidentyfikowano gen "TSC1", o czym doniósł międzynarodowy zespół naukowców na łamach "Science" w sierpniu 1997 roku.
Etiologia.
Choroba spowodowana jest mutacją z utratą funkcji w genach "TSC1" albo "TSC2". W 2/3 przypadków jest to sporadyczna mutacja, u pozostałych pacjentów dziedziczenie jest autosomalne dominujące. Produkt białkowy genu "TSC1" zlokalizowanego na 9. chromosomie (9q34) to hamartyna, gen "TSC2" ma "locus" na 16. chromosomie i koduje tuberynę. Z tym samym "locus" wiąże się jedna z postaci zespołu wielotorbielowatych nerek; duże delecje u 2% pacjentów z mutacją "TSC2" powodują wystąpienie objawów obu tych chorób. Obydwa geny – "TSC1" i "TSC2" są genami supresorowymi. Mechanizm patogenezy stwardnienia guzowatego jest analogiczny do tego opisanego przez Knudsona w przypadku siatkówczaka (teoria „dwóch uderzeń”) i polega na spontanicznej mutacji w drugim allelu i utracie funkcji genu. Być może wyjątkiem są guzy kory mózgowej, w których patogenezie postuluje się mechanizm haploinsuficjencji. Nie potwierdzono doniesień o związku choroby z "loci" 12q (OMIM ) i 11q (OMIM ).
Hamartyna i tuberyna funkcjonują w komórce jako kompleks Rheb-GTPazy zaangażowany w regulację podziałów komórkowych, hamujący szlak sygnalizacyjny mTOR. Mutacje w którymkolwiek z genów "TSC1" albo "TSC2" powodują, że kompleks jest nieaktywny, podziały komórek są zaburzone, a to z kolei sprzyja powstawaniu guzów nowotworowych.
Somatyczne mutacje w genie "TSC1" odpowiadają za sporadyczną limfangioleiomiomatozę. (OMIM#) i powstawanie naczyniakomięśniakotłuszczaków nerek. Mutacje w genie "TSC1" są też wiązane z ogniskową dysplazją korową Taylora (OMIM#).
Pozakomórkowy czynnik wzrostu wiąże się z receptorem błonowym, co aktywuje kinazę fosfoinozytydu (PI3K), która z kolei fosforyluje 4,5-bisfosforan fosfatydyloinozytolu (PIP2) do 3,4,5-trifosforanu fosfatydyloinozytolu (PIP3) (fosforylację hamuje białko PTEN). Proces ten stwarza kinazie białkowej Akt miejsce wiązania do błony komórkowej, gdzie kinaza Akt jest aktywowana na drodze fosforylacji przez 3-fosfatydyloinozytydozależną kinazę białkową 1 (PDK1). Kinaza Akt hamuje kompleks TSC1/TSC2 przez fosforylację cząsteczki tuberyny. Kompleks hamartyna/tuberyna ma aktywność białka aktywującego GTP-azy (GAP): aktywuje GTP-azę katalizującą przejście kompleksu GTP-Rheb do Rheb-GDP. Białko mTOR (ssaczy cel rapamycyny, mammalian target of rapamycin) tworzy kompleks z białkami raptor (białko związane z regulacją mTOR, akronim od ang. Regulatory associated protein of mTOR) i GβL. Rheb-GTP aktywuje kompleks mTOR-raptor prowadząc do fosforylacji przez tę kinazę białek S6K (kinazy rybosomalnej S6) i białka wiążącego eukariotyczny czynnik inicjacji transkrypcji (4E-BP1), aktywując pierwsze białko i hamując drugie. W rezultacie prowadzi to do syntezy białek i wzrostu komórki. Na schemacie zaznaczono potwierdzone mechanizmy regulacji kompleksu hamartyna/tuberyna i białka Rheb: niski poziom ATP w komórce i obecność AMP aktywuje reakcję kinazy LKB1 fosforylującej kinazę aktywowaną przez AMP (AMPK), która z kolei fosforyluje tuberynę zwiększając aktywność GAP kompleksu hamartyna/tuberyna; hipoksja poprzez białko REDD1 również aktywuje kompleks hamartyny/tuberyny, podczas gdy aktywowane mitogenami kinazy ERK1/2 i RSK1 hamują go. Lek rapamycyna wiąże się z kompleksem mTOR/raptor/GβL zmniejszając jego aktywność. Symbol P oznacza przyłączaną przez kinazy resztę fosforanową.
Objawy i przebieg.
Zmienność obrazu klinicznego w stwardnieniu guzowatym jest bardzo duża, nawet w obrębie jednej rodziny. Wiele objawów pojawia się w miarę rozwoju dziecka. Nierzadka jest poronna postać choroby ("forme fruste"). Zmiany narządowe w stwardnieniu guzowatym mają charakter zaburzeń rozwojowych typu hamartomy, hamartii, hamartoblastomy (rzadko) i odpryskowiaka, a na podłożu niektórych z nich rozwijają się nowotwory złośliwe, zwłaszcza mózgu i nerek.
Ośrodkowy układ nerwowy.
Obrazowanie metodą rezonansu magnetycznego czaszki wykazuje nieprawidłowości u 80-95% pacjentów z TSC. Większość tych zmian lokalizuje się nad namiotem móżdżku, znacznie rzadziej zmiany stwierdza się podnamiotowo. W klasycznym obrazie choroby w mózgowiu obecne są następujące rodzaje zmian:
Rzadsze zmiany w ośrodkowym układzie nerwowym stwierdzane u pacjentów z TSC to częściowa (ale nie całkowita) agenezja ciała modzelowatego, rozległa dysplazja kory mózgu powodująca nawet hemimegalencefalię, agenezja albo hipoplazja półkul móżdżku bądź robaka móżdżku.
Zmianom narządowym towarzyszą objawy neurologiczne. U 70-90% pacjentów występują napady padaczkowe, z których pierwsze pojawiają się zwykle w pierwszym roku życia i mają charakter napadów zgięciowych (zespół Westa). U ponad połowy chorych występuje opóźnienie rozwoju psychoruchowego lub umysłowego. Częste są zaburzenia neurobehawioralne, takie jak autyzm, schorzenia ze spektrum autyzmu czy ADHD. Duże badanie na 108 pacjentach z TSC wykazało, że padaczka występuje u 80% z nich, a opóźnienie umysłowe u 44%, z czego u 2/3 upośledzenie umysłowe było ciężkie (IQ&lt;21).
Nerki.
Od 75 do 85% pacjentów z TSC posiada łagodne hamartomatyczne guzy nerek – naczyniakomięśniakotłuszczaki ("angiomyolipomata") (w niektórych źródłach określane jako choristoma, a w innych jako nowotwory łagodne). Wielkość guzów powyżej 3 cm (według niektórych autorów, powyżej 4 cm) wiąże się z dużym ryzykiem potencjalnie groźnego dla życia samoistnego krwotoku (zespół Wünderlicha). Od 20 do 30% pacjentów z TSC ma torbiele nerek, u 2-3% rozwija się wielotorbielowatość nerek. Obecność naczyniakomięśniakotłuszczaków nerek wiąże się z nieco zwiększonym (2 do 3%) ryzykiem raka jasnokomórkowego nerki; nowotwór rozwija się wcześniej u pacjentów z TSC w porównaniu z resztą populacji. Ponadto częściej niż w populacji występują inne typy raka nerki – brodawkowaty ("carcinoma papillare"), chromofobny ("carcinoma chromophobicum") i onkocytoma. Naczyniakomięśniakotłuszczaki charakteryzują się zwiększoną skłonnością do krwawień, dlatego każdy zabieg i biopsja guza musi odbywać się przy zachowaniu odpowiednich środków ostrożności ze strony lekarza.
Wątroba.
W wątrobie również występują naczyniakomięśniakotłuszczaki, których częstość powyżej 10. roku życia wynosi około 40-50%. Zazwyczaj przebiegają bezobjawowo.
Skóra i błony śluzowe.
Zmiany skórne w stwardnieniu guzowatym są bardzo różnorodne:
Narząd wzroku.
W siatkówce występują guzki hamartomatyczne, określane dawniej jako "phacomata" albo "neurocytophacomata"; histologicznie są to hamartomata astrocytarne (ang. retinal astrocytic hamartomas). Zazwyczaj są bezobjawowe. W badaniu oftalmoskopowym mają obraz szarobiałych guzków; stwierdzane są w każdym wieku, także u noworodków. Mnogie guzki siatkówki są uważane przez niektórych autorów za patognomoniczne dla stwardnienia guzowatego. Można wyróżnić trzy ich rodzaje:
Częstość guzków hamartomatycznych siatkówki w jednym z badań określono na 44%; najczęstsze były guzki płaskie (70%), guzki typu „owocu morwy” stanowiły 55%, do typu pośredniego zakwalifikowano 9% guzków.
Inne zmiany narządu wzroku spotykane u pacjentów z TSC to krótkowzroczność, dalekowzroczność, astygmatyzm, zez, przegrupowanie barwnika siatkówki (areas of retinal depigmentation), naczyniakowłókniaki powiek, koloboma i, jako powikłanie wodogłowia, obrzęk tarczy nerwu wzrokowego.
Płuca.
U pacjentów z TSC mogą wystąpić zmiany w miąższu płuca, polegające na rozplemie komórek zbliżonych do mięśniowych wokół oskrzeli, naczyń krwionośnych i chłonnych, prowadzącym do obturacji dróg oddechowych i torbielowatej destrukcji płuc, co określa się jako limfangioleiomiomatozę ("lymphangioleiomyomatosis", LAM). Limfangioleiomiomatoza może być związana z TSC (TS-LAM) albo sporadyczna, spowodowana somatycznymi mutacjami genu "TSC1" w tkankach układu oddechowego. Choroba występuje niemal wyłącznie u kobiet i zwykle jest diagnozowana u młodych dorosłych; na podstawie badań radiologicznych stwierdzono częstość limfangioleiomiomatozy u pacjentek ze stwardnieniem guzowatym na 26-39%. Ostatnie badania potwierdzaja hipotezę, że zmiany te w TSC są w istocie przerzutami z nerkowych naczyniakomięśniakotłuszczaków, które zawsze współistnieją u pacjentów ze zdiagnozowaną limfangioleiomiomatozą. Objawami choroby mogą być odma opłucnowa, narastająca duszność wysiłkowa, kaszel, krwioplucie. W RTG stwierdza się zazwyczaj rozdęcie płuc, zmiany siateczkowate, siateczkowato-guzkowe i małe torbiele. Często choroba przebiega jednak bezobjawowo. Wynik badania metodą tomografii komputerowej albo rezonansu magnetycznego wykazuje obecność cienkościennych, okrągławych torbielek w obu płucach. Niekiedy choroba płuc jest na tyle poważna, że może wymagać przeszczepu płuc. Według danych z Mayo Clinic limfangioleiomiomatoza była trzecią, po patologiach nerek i mózgu, przyczyną zgonu pacjentów ze stwardnieniem guzowatym.
Poza limfangioleiomiomatozą, w miąższu płuc pacjentów z TSC stwierdza się niekiedy wieloogniskową mikroguzkową hiperplazję pneumocytów (ang. "multifocal micronodular pneumocyte hyperplasia", MMPH). Jest to rodzaj łagodnego rozrostu pneumocytów typu 2 (oskrzelikowych komórek maczugowatych), tworzących małe guzki widoczne radiologicznie, ale bezobjawowe. Ponadto, u chorych na stwardnienie guzowate mogą powstawać jasnokomórkowe guzy (tzw. guzy „cukrowe”, ang. „sugar” tumors), które również są asymptomatyczne, i niekiedy tylko uciskają oskrzele.
Serce.
W mięśniu sercowym u około 50% pacjentów pediatrycznych z TSC stwierdza się mięśniaki prążkowanokomórkowe ("rhabdomyomata"). U noworodków częstość może być jeszcze większa i sięgać 70-90%. Guzy te często są bezobjawowe, ale mogą też dawać objawy w postaci zaburzeń rytmu serca. Niezwykłą cechą tych guzów jest ich samoistne ustępowanie zwykle po 2. roku życia. W jednym z badań u 20 na 24 pacjentów stwierdzono całkowitą regresję nowotworu. Mogą być zdiagnozowane w USG płodu i są najczęstszym guzem serca rozpoznawanym "in utero". Mięśniaki mogą być związane z niewydolnością serca u noworodka, u około połowy pacjentów z "rhabdomyoma" występują zaburzenia rytmu (tachykardia pochodzenia przedsionkowego, tachykardia pochodzenia komorowego, całkowity blok serca, zespół Wolffa-Parkinsona-White’a). Niektóre badania sugerują, że wielkość guzów serca zależy od wpływów hormonalnych (częstsze są w okresie pokwitania u dziewcząt). U dorosłych chorych ze stwardnieniem guzowatym są rzadkie.
Przewód pokarmowy.
U pacjentów ze stwardnieniem guzowatym stwierdzono dużą częstość polipów jelita grubego; szacuje się ją na 70-75% wśród dorosłych chorych. Donoszono również o kazuistycznych przypadkach polipowatości żołądka u chorych z TSC. Zmiany w jelicie grubym są bezobjawowe i nie są obarczone ryzykiem zezłośliwienia, stąd ich rozpoznanie w badaniu kolonoskopowym ma jedynie znaczenie w diagnostyce stwardnienia guzowatego (stanowią kryterium mniejsze).
Kości.
Zmiany torbielowate w kościach ujęte są w kryteriach rozpoznawania choroby jako kryterium mniejsze.
Trzustka.
Obok naczyniakomięśniakotłuszczaków donoszono o złośliwych zmianach nowotworowych, zwłaszcza typu guza insulinowego, w miąższu trzustki chorych z TSC.
Zęby.
Stosunkowo niedawno wykazano, że w stwardnieniu guzowatym charakterystyczne są zmiany w szkliwie. Ich częstość u chorych z typowo przebiegającym TSC w jednym z badań wyniosła 71%. Zmiany te określa się jako „dołkowatą” hipoplazję szkliwa (ang. "pitted enamel hypoplasia"). Zasugerowano, że obecność tej cechy u krewnych pacjentów z pełnoobjawowym stwardnieniem guzowatym może świadczyć o występowaniu u nich poronnej postaci choroby.
Zmienności.
U poszczególnych osób ze stwardnieniem guzowatym może wystąpić różna część spośród powyższych zmian; od braku zmian, do niemal wszystkich znanych. Poniższa tabela podaje częstość występowania niektórych objawów klinicznych u osób ze zdiagnozowanym stwardnieniem guzowatym.
Patomorfologia.
Poza gwiaździakiem podwyściółkowym olbrzymiokomórkowym pozostałe zmiany (naczyniakomięśniakotłuszczaki, guzy siatkówki, mięśniaki prążkowanokomórkowe serca, zmiany skórne) nie są w zasadzie nowotworami, ale zaburzeniami rozwojowymi. Jest przedmiotem kontrowersji, jaki dokładnie mają charakter: zmiany te określa się jako hamartoma, hamartia, hamartoblastoma albo choristoma. Zestawienie tych informacji wraz z podsumowaniem możliwych zmian narządowych w TSC znajduje się w tabeli.
Poszczególne zmiany narządowe z reguły nie wymagają potwierdzenia histopatologicznego; najnowsze kryteria zalecają potwierdzenie w przypadku podejrzenia hamartoma wątroby, śledziony albo trzustki.
Rozpoznanie.
Rozpoznanie TSC standardowo stawiane jest na podstawie zmienionych kryteriów Gomeza ustalonych na TSC Consensus Conference w Annapolis, Maryland w 1998 roku (tabelka). Diagnozę TSC uważa się za definitywną, gdy spełnione są dwa większe kryteria albo jedno większe i dwa mniejsze; możliwą, gdy spełnione jest jedno większe i jedno mniejsze kryterium; podejrzenie TSC ma miejsce, gdy spełnione jest tylko jedno większe kryterium albo dwa lub więcej kryteriów mniejszych.
Nie ma patognomonicznych dla TSC objawów, co oznacza, że rozpoznanie musi uwzględniać liczne objawy, często nieuchwytne w niespecjalistycznym badaniu lekarskim. W rozpoznaniu konieczne jest badanie dermatologiczne, neurologiczne, okulistyczne (badanie dna oka), kardiologiczne (echokardiografia) i badania obrazowe – tomografia komputerowa mózgu, tomografia albo USG narządów jamy brzusznej, tomografia klatki piersiowej; także badanie EEG. Kluczowe jest dokładne zebranie wywiadu rodzinnego i nierzadko przebadanie pozostałych członków rodziny, mogących posiadać poronną postać choroby.
Obecnie nie stawia się rozpoznania na podstawie wyników testów genetycznych. Przyczyną jest duża zawodność testów spowodowana mnogością polimorfizmów genów "TSC1"/"TSC2"; nie bez znaczenia jest duża rozległość genów, zwiększająca koszt badania. Testy genetyczne mogą być przydatne w potwierdzeniu rozpoznania u chorych niespełniających wystarczających kryteriów rozpoznania klinicznego, a zwłaszcza u małych dzieci, u których część objawów jeszcze się nie rozwinęła. Test może być fałszywie dodatni w przypadku rzadkich allelicznych wariantów genów "TSC1"/"TSC2", albo fałszywie ujemny. Może to prowadzić do groźnego w skutkach wykluczenia choroby u pacjentów ze słabo wyrażonymi objawami.
Testy genetyczne są także podstawą diagnozy prenatalnej stwardnienia guzowatego. Biopsja kosmków łożyskowych w pierwszym trymestrze na równi z echokardiografią serca mogącą wykryć częste już w okresie przedurodzeniowym mięśniaki prążkowanokomórkowe są metodami diagnostycznymi do rozważenia u dziecka kobiety chorej na TSC i (lub) dodatnim wywiadem rodzinnym w kierunku choroby. Niedawne badania wykazały, że ultraszybkie badanie RM płodu już w 21. tygodniu ciąży może wykryć zmiany w mózgowiu, ale potrzebne są dalsze badania w tym kierunku. W rezonansie magnetycznym i w tomografii komputerowej znaleziskiem mogą być ogniska encefalomalacji w mózgu.
Aktualnie obowiązujące kryteria diagnostyczne zostały przygotowane przez International Tuberous Sclerosis Complex Consensus Group w 2012 roku i opublikowane rok później. Poza kryteriami klinicznymi, w dużej mierze analogicznymi do zaproponowanych w 1998, wprowadzono również kryterium genetyczne. Stwierdzenie patogennej mutacji genu "TSC 1" lub "TSC 2" umożliwia postawienie rozpoznania stwardnienia guzowatego.
Diagnostyka preimplantacyjna.
Diagnostyka preimplantacyjna to technika umożliwiająca wykrycie i zidentyfikowanie mutacji genetycznych w genomie zarodka powstałego dzięki technikom wspomaganego rozrodu jeszcze przed jego implantacją (zagnieżdżeniem) w jamie macicy matki. Dzięki diagnostyce preimplantacyjnej implantowane zostaną jedynie te zarodki, które pozbawione są danej wady genetycznej, co zwiększa szanse na prawidłową ciążę, donoszenie jej i urodzenie zdrowego dziecka.
Ogólne postępowanie w przypadku badania wykrywającego choroby jednogenowe, takie jak stwardnienie guzowate, polega na pobraniu jednej komórki zarodka, namnożeniu materiału genetycznego dzięki technice PCR i zhybrydyzowaniu uzyskanego materiału z sondami molekularnymi wykrywającymi badaną mutację
. Istnieje wiele technik wykrywania mutacji powodującej stwardnienie guzowate. Konkretna metoda zależy od ośrodka, w którym przeprowadzane jest badanie. 
Jeżeli badanie będzie negatywne, zarodek jest implantowany do jamy macicy matki.
Różnicowanie.
W przypadku stwierdzenia przynajmniej dwóch zmian w różnych narządach, co zwykle spełnia kryteria rozpoznania i potwierdza diagnozę, różnicowanie jest zbędne. Natomiast niemal każda z szerokiego spektrum zmian narządowych w stwardnieniu guzowatym może występować jako zmiana izolowana. Szczególną trudność sprawić może różnicowanie trądziku młodzieńczego u starszych dzieci z opóźnieniem umysłowym i (lub) padaczką, zwłaszcza że zmiany w ośrodkowym układzie nerwowym występują u większości chorych z padaczką. Trudności diagnostyczne sprawiają poronne postaci choroby u bliskich krewnych osoby chorej na TSC, wymagające skrupulatnego badania fizykalnego wykluczającego lub potwierdzającego chorobę; testy genetyczne mogą pomóc, szczególnie jeśli znane jest dokładne miejsce mutacji u probanta.
Zwapnienia okołokomorowe należy różnicować ze zwapnieniami powstającymi w przebiegu toksoplazmozy i cytomegalii; pomocne jest oznaczenie poziomu odpowiednich przeciwciał. "Angiofibromata" twarzy występują też w zespole mnogiej gruczolakowatości wewnątrzwydzielniczej typu 1.
Leczenie.
Historia leczenia stwardnienia guzowatego.
Sukcesy w leczeniu pacjentów z TSC pojawiły się znacznie później. Pionierską operację usunięcia guzów kory mózgowej u siedmiu pacjentów z TSC przeprowadzili w 1966 roku Phanor Perot i Bryce Weir. W dwóch przypadkach udało się usunąć ognisko padaczkowe. Mimo tego sukcesu do dziś jedynie kilku pacjentów ze stwardnieniem guzowatym zostało poddanych takiemu chirurgicznemu leczeniu. W 1979 roku ukazała się klasyczna monografia Manuela Gómeza (1928-2006) „Tuberous Sclerosis”, systematyzująca wiedzę zdobytą w przeciągu blisko stu lat. Gomez podał też pierwsze kryteria diagnostyczne TSC. W 2002 roku podjęto pierwsze próby kliniczne terapii pacjentów z TSC rapamycyną.
Obecne możliwości leczenia.
Leczenie chorych ze stwardnieniem guzowatym jest objawowe i polega na chirurgicznym usuwaniu guzów złośliwych i podawaniu leków przeciwpadaczkowych. Zalecenia terapeutyczne dla poszczególnych zmian narządowych wymienione są w tabelce. Zaleca się również usuwanie zmian skórnych na twarzy, które nie są obarczone ryzykiem zezłośliwienia, ale wywierają niekorzystny wpływ na psychikę dziecka (reakcje depresyjne). Metodą z wyboru jest laseroterapia.
Leczenie padaczki w TSC jest szczególnie trudne; napady są często oporne na działanie wielu leków. W napadach zgięciowych najlepsze wyniki uzyskuje się leczeniem wigabatryną lub syntetycznymi preparatami ACTH.
Na etapie badań klinicznych są próby leczenia naczyniakomięśniakotłuszczaków, gwiaździaków i limfangioleiomiomatozy przy użyciu rapamycyny (Sirolimus). Wyniki określa się jako obiecujące. W 2008 roku opublikowano pracę, w której u pacjentów z TSC leczonych sirolimusem stwierdzono zmniejszenie wielkości naczyniakomięśniakotłuszczaków i poprawę parametrów spirometrycznych u pacjentów z LAM. AML miały tendencję do zwiększania objętości po zaprzestaniu terapii. Dalsze, randomizowane badania przeprowadzone na dużych grupach chorych, oceniały inny lek z grupy inhibitorów mTOR – ewerolimus. Rezultaty badania EXIST-1 i EXIST-2 doprowadziły do rejestracji leku w terapii guzów mózgu SEGA, które nie kwalifikują się do leczenia operacyjnego oraz terapii guzów AML nerek. Podobnie jak w przypadku rapamycyny, pozytywny efekt utrzymuje się w czasie podawania leku. Przerwanie leczenia powoduje w ciągu kilku miesięcy ponowny wzrost guza. Podawanie inhibitorów mTOR wywiera prawdopodobnie pozytywny wpływ na wszystkie aspekty stwardnienia guzowatego. Aktualnie badany jest wpływ tej formy terapii na napady padaczkowe i zaburzenia zachowania u chorych.
Dynamicznym zmianom podlega podejście do leczenia padaczki. Wstępne doniesienia naukowe wskazują, że podawanie chorym wigabatryny przed ujawnieniem się napadów, już na etapie stwierdzenia pierwszych nieprawidłowości w zapisie EEG, istotnie zmniejsza prawdopodobieństwo wystąpienia w przyszłości ciężkich powikłań, takich jak upośledzenie umysłowe. Obserwacje te legły u podstaw projektu naukowego EPISTOP koordynowanego przez Klinikę Neurologii, Epileptologii i Rehabilitacji Pediatrycznej Instytutu „Pomnik – Centrum Zdrowia Dziecka” w Warszawie. Jednym z celów projektu EPISTOP będzie potwierdzenie, że podawanie leków przeciwpadaczkowych już na etapie pojawienia się aktywnych zmian w zapisie EEG zwiększa skuteczność leczenia padaczki i znacznie zmniejsza jej lekooporność, a także w dużym stopniu zapobiega opóźnieniu umysłowemu. Drugim celem jest znalezienie tzw. biomarkerów rozwoju padaczki, czyli cząsteczek, które biorą udział w epileptogenezie.
Zalecenia.
Zalecane badania diagnostyczne u chorych z TSC według National Tuberous Sclerosis Association:
Rokowanie.
Rokowanie u chorych z TSC zależy od ciężkości choroby i czasu jej rozpoznania. Zmiany narządowe u pacjentów ze stwardnieniem guzowatym zwiększają ich śmiertelność, jednak staranna opieka nad chorymi i regularne badania obrazowe pacjentów z rozpoznanym TSC znacznie wydłużyły życie chorych. Nierzadko pacjenci dożywają późnej starości.

</doc>
<doc id="906090" url="https://pl.wikipedia.org/wiki?curid=906090" title="ESO">
ESO



</doc>
<doc id="906091" url="https://pl.wikipedia.org/wiki?curid=906091" title="IME">
IME



</doc>
<doc id="906096" url="https://pl.wikipedia.org/wiki?curid=906096" title="Choroba Bourneville'a-Pringle'a">
Choroba Bourneville'a-Pringle'a



</doc>
<doc id="906100" url="https://pl.wikipedia.org/wiki?curid=906100" title="Plac Wolności">
Plac Wolności



</doc>
<doc id="906103" url="https://pl.wikipedia.org/wiki?curid=906103" title="Tytan (1936)">
Tytan (1936)

Tytan – największy i najsilniejszy polski holownik przedwojenny, zbudowany w Gdańsku w roku 1936 przez Stocznię Gdańską dla obsługi portu gdyńskiego.
Wszedł do służby w kwietniu 1936 w Wydziale Holowniczo - Ratowniczym Żeglugi Polskiej w Gdyni. Podczas wojny zarekwirowany przez Niemców, pływał pod nazwą „Zoppot”. Zatopiony w 1945 w porcie gdyńskim, po wydobyciu wyremontowany w Stoczni Gdyńskiej był nadal eksploatowany przez Wydział Holowniczo - Ratowniczy Żeglugi Polskiej a następnie przez Zarząd Portu Gdynia. Złomowany prawdopodobnie w 1980 roku.
Nazwę "Tytan" nosi obecnie nowy holownik wybudowany w roku 1999 przez Stocznię Północną

</doc>
<doc id="906107" url="https://pl.wikipedia.org/wiki?curid=906107" title="Michał I Uzurpator">
Michał I Uzurpator

Michał I Bragança, port. "Miguel I, Miguel Maria do Patrocínio João Carlos Francisco de Assis Xavier de Paula Pedro de Alcântara António Rafael Gabriel Joaquim José Gonzaga Evaristo de Bragança e Bourbon" (ur. 26 października 1802 w Lizbonie, zm. 14 listopada 1866 w Karlsruhe) – drugi syn króla Jana VI i Charlotty Joachimy Burbon, infantki hiszpańskiej. Był trzydziestym (lub według innych historyków – trzydziestym pierwszym) królem Portugalii i Algarve w latach 1828-1834 (podczas portugalskiej wojny domowej).
Michał był konserwatystą i admiratorem Cesarstwa Austriackiego, pod przewodnictwem swojego nauczyciela – Klemensa Lothara von Metternicha. Stanął na czele dwóch rewolt przeciwko swojemu ojcu – w latach 20. XIX wieku i dlatego został natychmiast wygnany z ojczyzny.
Samozwańczy król.
W 1826 został zaręczony ze swoją młodą bratanicą – Marią II da Gloria. W następstwie tego wydarzenia, Michał ogłosił sam siebie, regentem (26 lutego 1828) i następnie przejął tron jako wyłączny monarcha (11 lipca 1828). Tym samym obalił konstytucję swojego brata Piotra IV, króla Portugalii i cesarza Brazylii.
Michał szukał ciągle międzynarodowego poparcia dla jego reżimu. Rząd księcia Wellingtona w Wielkiej Brytanii i Irlandii upadł w 1830, zanim mógł on formalnie uznać Michała za króla. W 1831 brat Michała – Piotr abdykował z tronu Brazylii i zajął Azory (skąd poprowadził swoją flotę na Portugalię). Po 3-letniej wojnie domowej, Michał został wreszcie zmuszony w Evoramonte do abdykacji (26 maja 1834) i wysłany na wygnanie przez zwycięskiego Piotra.
Ostatnia Monarchistyczna Konstytucja z 1838 w artykule 98 kategorycznie wykluczyła Michała i jego potomków jako możliwych następców tronu portugalskiego. Również w Hiszpanii, 15 stycznia 1837, w trakcie trwania I wojny karlistowskiej (1833-1839), Kortezy wykluczyły Michała i jego potomków jako możliwych następców tronu hiszpańskiego. Kortezy powołały się na fakt, że Michał spiskował ze swoim wujem – i pretendentem karlistów do tronu – Don Carlosem, hrabią Molina. Dwie siostry Michała – Teresa i Francisca (obie były kolejno żonami Don Carlosa) oraz ich dzieci, zostali również wykluczeni. Sam Michał resztę swojego życia spędził na wygnaniu. Zmarł w Karlsruhe w Niemczech.
Małżeństwo.
W 1851, w wieku 48 lat, Michał ożenił się z księżniczką Adelajdą Löwenstein-Wertheim-Rosenberg (1831-1909). Para miała siedmioro dzieci, a Michał już po swojej śmierci, nazywany był „dziadkiem Europy”. Wdowa po nim zadbała, aby ich córki wyszły za mąż za świetnie urodzonych kawalerów. Dzieci Michała i Adelajdy:
Michał miał również nieślubną córkę – Marię da Assunção Carmo e Bragança (1831-1910) – ze związku z portugalską arystokratką, mieszkającą w Rzymie – Antonią Franciscą Ribeiro e Carmo. Oficjalnie uznał córkę w 1839.

</doc>
<doc id="906109" url="https://pl.wikipedia.org/wiki?curid=906109" title="Rozproszony system sterowania">
Rozproszony system sterowania

Rozproszony system sterowania (DCS, ang. "distributed control system") – pojęcie związane z automatyką przemysłową. Określa system odpowiadający za sterowanie i wizualizację procesu przemysłowego posiadający wspólną bazę danych dla sterowania i wizualizacji (w przeciwieństwie do systemu zbudowanego na bazie SCADA i PLC). Wspólna baza punktów (tagów) daje jednoznaczne określenie w systemie DCS. Oznacza to, że jeśli przypiszemy przetwornikowi ciśnienia nazwę 110_PT-321, będzie to jego unikatowa nazwa widziana zarówno w wizualizacji, jak i w oprogramowaniu aplikacyjnym, co więcej, niemożliwe będzie nazwanie w ten sposób innego punktu. Genezą powstania takich systemów było komputerowe „zarządzanie” pracą i nastawami regulatorów analogowych. Ponadto CPU sterowników DCS jest czasu rzeczywistego. Procesory cyklicznie wykonują program w czasie ("scan time"), co zapewnia wykonanie w czasie rzeczywistym wszystkich zaplanowanych operacji (program nie może się zawiesić nawet jeśli programista popełni błąd).
Dodatkowe cechy DCS to:
Powstanie i rozwój.
Rozproszony system sterowania został wprowadzony po raz pierwszy w roku 1975 przez japońską firmę Yokogawa pod nazwą Centum i od tego momentu stał się faktycznym standardem w przemyśle rafineryjnym i chemicznym. W tym samym roku, kilka miesięcy później na rynku pojawił się równolegle stworzony system sterowania amerykańskiej firmy Honeywell.
Początkowo działanie systemów rozproszonych skupiało się na precyzyjnej regulacji (np. regulator PID) oraz archiwizacji.
Gwałtowny rozwój automatyki, elektroniki i komputeryzacji wymusił na DCS-ach kolejne funkcje, bez których nie wyobrażamy sobie ich pracy:
Zastosowania.
Rozproszone systemy sterowania znajdują obecnie szereg zastosowań przemysłowych we wszystkich gałęziach przemysłu, wszędzie tam (w odróżnieniu od większości zastosowań sterowników PLC), gdzie mamy do czynienia z procesami ciągłymi. Są to między innymi:
Struktura systemu DCS.
Uproszczoną strukturę systemu DCS przedstawia rysunek po prawej stronie.
Aparatura obiektowa, okablowanie, urządzenia wykonawcze (zawory, falowniki) podłączone są w ramach różnych obiektów do stacji procesowych. Stacje procesowe wyposażone w kontrolery i karty wejść wyjść współpracują z magistralą systemową, którą przesyłają informację do stacji operatorskich za pośrednictwem serwera. Funkcją serwera jest zarówno przekazywanie danych, jak i ich archiwizacja w postaci plików historycznych. W celu podwyższenia bezpieczeństwa procesu serwer powinien być redundantny. Jeżeli bardzo zależy nam na bezpieczeństwie i dostępności systemu w przypadku małych i średnich aplikacji (do 3000 we/wy) powinniśmy wybrać system z architekturą bezserwerową.
Za konfigurację systemu i nadzór oprogramowania wewnątrz kontrolerów odpowiada stacja inżynierska przechowująca zawsze aktualną dokumentację, umożliwiająca także inne funkcje, np. strojenie regulatorów. Jeśli stacje obiektowe wyposażone są w karty cyfrowe odczytujące informacje diagnostyczne (HART, Foundation Fieldbus) diagnostyka aparatury obiektowej może być prowadzona przez stację diagnostyczną, np. diagnostyka zaworów regulacyjnych. System komunikuje się ze światem zewnętrznym (siecią zakładową) przy pomocy kolejnego serwera. Zarówno magistrala procesowa, jak i magistrala systemowa są redundantne.
W przypadku systemów sterowania z architekturą bezserwerową (Centum, DeltaV, Metso DNA, Freelance, Symphony +) producenci konfigurują systemy tak, aby wszystkie stacje były równorzędne, a postój serwera nie wpływał na prowadzenie procesu. W takich rozwiązaniach za archiwizację danych i komunikację ze światem zewnętrznym odpowiadają specjalne komputery zwane stacjami aplikacyjnymi.
Niegdyś systemy DCS bazowały na Uniksie (Foxboro, PROCONTROL, Maestro UX) lub własnych systemach operacyjnych (Yokogawa), obecnie standardem oprogramowania systemowego jest Microsoft Windows, jednak niektóre ewoluowały używając obecnie systemu Linux (np. ABB PROCONTROL)
Nowymi trendami w architekturze DCS jest integracja z systemami telekontroli systemów elektroenergetycznych z wykorzystaniem protokołu IEC61850.
Protokoły cyfrowe.
W stosowanych protokołach cyfrowych widać obecnie dość duży rozwój DCS-ów. Protokoły Europejskie (Profibus, ASi) są rozwijane w znacznym stopniu przez Siemensa i ABB, natomiast Honeywell, Yokogawa czy Emerson stawiają na Foundation Fieldbus.
Producenci.
Obecnie DCS-y oferowane są na rynku także przez firmy takie jak:

</doc>
<doc id="906113" url="https://pl.wikipedia.org/wiki?curid=906113" title="Narządy oddechowe">
Narządy oddechowe



</doc>
<doc id="906116" url="https://pl.wikipedia.org/wiki?curid=906116" title="Zbigniew Tulin">
Zbigniew Tulin

Zbigniew Tulin (ur. 1 kwietnia 1976 w Opocznie) – polski lekkoatleta, sprinter.
Kariera.
Olimpijczyk z Aten (2004). Zajął tam piąte miejsce w sztafecie 4 x 100 m.
Zawodnik Legii Warszawa. Wcześniej występował w Lechii Tomaszów Mazowiecki. Drugi w sztafecie 4 × 100 m podczas superligi Pucharu Europy w Bydgoszczy w 2004. Podczas Światowych Igrzysk Wojskowych w Hajdarabadzie (2007) zdobył srebro w czasie 39,52 s. Medalista mistrzostw Polski.

</doc>
<doc id="906117" url="https://pl.wikipedia.org/wiki?curid=906117" title="Schodno (jezioro)">
Schodno (jezioro)

Schodno (kaszb. "Jezoro Schodnò") – przepływowe jezioro rynnowe na Równinie Charzykowskiej, na wschód od wsi Kalisz, (gmina Dziemiany, powiat kościerski, województwo pomorskie). Powierzchnia całkowita jeziora wynosi 55,71 ha. Akwenem jeziora prowadzi szlak wodny rzeki Wdy. Jezioro znajduje się na północnym skraju Wdzydzkiego Parku Krajobrazowego i jest planowane objęcie ochroną prawną - rezerwatem Wda - Trzebiocha.

</doc>
<doc id="906124" url="https://pl.wikipedia.org/wiki?curid=906124" title="Rów Banda">
Rów Banda

Rów Banda (dawniej rów Webera) jest to rów oceaniczny na Pacyfiku. Znajduje się we wschodniej części Morza Banda, na południowy wschód od wyspy Seram. Przebiega łukiem, skierowanym wypukłością ku wschodowi. Długi na ponad 400 km, jego głębokość maksymalna w środkowej części wynosi 7 440 m p.p.m.
Znajduje się on na granicy płyty eurazjatyckiej i australijskiej, co powoduje że w tym regionie występują często trzęsienia ziemi o dużej sile (ostatnio w 2005 i 2006 roku, oba między 7,2 a 7,5 stopnia w skali Richtera).
Przypisy.
 

</doc>
<doc id="906125" url="https://pl.wikipedia.org/wiki?curid=906125" title="Rozglifienie">
Rozglifienie



</doc>
<doc id="906126" url="https://pl.wikipedia.org/wiki?curid=906126" title="Immobilizer">
Immobilizer

Immobilizer (ang.) – stosowane w pojazdach mechanicznych elektroniczne zabezpieczenie przed niepowołanym uruchomieniem pojazdu. 
Z technicznego punktu widzenia jest to elektroniczny kod zapisany w pamięci elektronicznej (najczęściej urządzenie to jest wbudowane w kluczyku lub jest to dodatkowa "pestka", którą przykłada się do zamontowanego czytnika). Występują również rodzaje immobilizera, gdzie nie potrzeba fizycznego kontaktu transpondera z układem elektronicznym — są to immobilizery zbliżeniowe.
Opis działania immobilizera w pojazdach samochodowych.
Po włożeniu kluczyka z wbudowanym transponderem (nadajnikiem) do stacyjki i włączeniu zapłonu następuje wymiana sygnałów (danych). Sygnał jest wysyłany z kluczyka do immobilizera (do urządzenia sterującego). Sygnał ten jest analizowany; gdy sygnał się zgadza, immobilizer przesyła swój sygnał do kluczyka zapłonu, który uruchamia w transponderze proces obliczeniowy (sprawdzający). Gdy sygnały są identyczne (w transponderze i urządzeniu sterującym immobilizera) kluczyk zostaje uznany za właściwy. Wówczas immobilizer i urządzenie sterujące pracą silnika wymieniają się sygnałami kodowymi; jeśli są zgodne następuje dezaktywacja blokady, z kolei na blacie licznika, rzadziej na desce rozdzielczej, lampka ostrzegawcza gaśnie. 
Blokady mogą być różne. Najczęściej występuje odcięcie zasilania pompy paliwowej, przez co paliwo nie płynie do silnika lub odcięcie zapłonu, ewentualnie (bardzo rzadko) odcięcie całej elektroniki.
Cała wymiana danych (pomiędzy transponderem, immobilizerem i urządzeniem sterującym pracą silnika) trwa kilka milisekund.
Efektywność.
Badanie z 2016 roku w Economic Journal stwierdza, że immobilizer obniżył ogólny wskaźnik kradzieży samochodów o około 40% w latach 1995-2008. Korzyści w postaci zapobiegniętych kradzieży są co najmniej trzykrotnie wyższe niż koszty instalacji urządzenia.

</doc>
<doc id="906127" url="https://pl.wikipedia.org/wiki?curid=906127" title="Pomnik Harcerzy Września w Katowicach">
Pomnik Harcerzy Września w Katowicach

Pomnik Harcerzy Września − odsłonięty 4 września 1983 pomnik upamiętniający męczeńską śmierć śląskich harcerzy, którzy we wrześniu 1939 stawili opór wkraczającym do Katowic niemieckim żołnierzom i bojówkarzom. Pomnik upamiętnia także harcerzy, którzy polegli lub zostali zamordowani w późniejszym okresie okupacji niemieckiej. 
Opis.
Pomnik znajduje się w centrum miasta na placu Obrońców Katowic, w pobliżu alei Wojciecha Korfantego i ul. ks. Piotra Skargi. Zlokalizowany jest w pobliżu nieistniejącego podwórza kamienicy przy ul. Zamkowej 2, na którym 4 września 1939 roku Niemcy zamordowali kilkudziesięciu harcerzy i powstańców śląskich. Autorami pomnika byli rzeźbiarz Zygmunt Brachmański oraz architekt Michał Kuczmiński. Na brązowym pomniku widnieje napis: "Wszystko co nasze Polsce oddamy. Śląsk swoim harcerkom i harcerzom poległym w latach 1939–1945". Pomnik przedstawia wyłaniające się z tła cztery postacie młodych osób w mundurkach harcerskich. Dwie pierwsze postacie mają z tyłu zawiązane ręce.
Pomnik dłuta Z. Brachmańskiego odsłonięto w 1983.
O śląskich harcerzach obrońcach Katowic z września 1939 opowiada m.in. film Pawła Komorowskiego pt. "Ptaki, ptakom" z 1977, zrealizowanego na podstawie książki Wilhelma Szewczyka pod tym samym tytułem.

</doc>
<doc id="906136" url="https://pl.wikipedia.org/wiki?curid=906136" title="Beni Saf">
Beni Saf



</doc>
<doc id="906138" url="https://pl.wikipedia.org/wiki?curid=906138" title="Masakra nad Washita River">
Masakra nad Washita River

Masakra nad Washita River – atak przeprowadzony 27 listopada 1868 przez 7 pułk kawalerii USA ppłk Custera na wioskę pokojowo nastrojonych Indian w dzisiejszej Oklahomie. W jego wyniku zginęło około 100 Indian z plemienia Szejenów wraz z wodzami Black Kettle i Little Rock.
Odpowiedzialność za masakrę ponoszą generał Philip Sheridan oraz podpułkownik George Armstrong Custer, ten drugi to oficer poległy później dowodząc w bitwie nad Little Bighorn.
Miejscem stacjonowania Indian było zakole rzeki Washita dopływu Red River w dzisiejszej Oklahomie. Gdy zapowiedziane przez rząd USA dostawy żywności przestały docierać do rezerwatu Szejenów, ci – aby uniknąć głodu – wyruszyli na łowy na swoje odwieczne tereny w rejonie Smokey Hills. Sytuacja ta nie umknęła uwadze generała Sheridana, który – chcąc ukarać Indian za samowolę – wydał Custerowi rozkaz pogoni.
Siedem kompanii 7. pułku wyruszyło rano 23 listopada w gęstniejącej śnieżycy z obozu zaopatrzeniowego nad rzeką Canadian River. Posuwali się w głębokim śniegu na południe. 26 listopada Custer wysłał mjr. Elliota na czele trzech kompanii na wschód i wkrótce odebrał meldunek o śladach znacznej grupy Indian. Znalezienie zbiegów było już tylko kwestią czasu.
Nocą 27 listopada w gęstej mgle wojska USA podeszły pod wioskę. O świcie na sygnał Custera odtrąbiono sygnał do ataku i kompanie ruszyły przez płytką rzekę. Elliot dość daleko na wschód, Custer wprost na wioskę, a Myers i Thompson z zadaniem oskrzydlenia od zachodu i południa. W rezultacie kompanie Custera zdobyły wioskę samodzielnie, bowiem Elliot – w pościgu za jakąś grupą wojowników – zapędził się daleko na wschód, a Myers i Thompson spóźnili się.
Atak zaskoczył śpiących Indian. Wybiegali półnadzy ze swych tipi i padali od ognia „sześciostrzałowców” lub rozjeżdżani przez galopujące wierzchowce. Wódz Black Kettle wskoczył wraz ze swą żoną na jednego konia i zaczęli uciekać ku rzece, ale tam padli oboje martwi. W nierównej walce poległo 103 wojowników, a ponad 50 kobiet z dziećmi dostało się do niewoli. Broniący się wojownicy zadawali jednak straty napastnikom: czterech żołnierzy zginęło, a ponad tuzin odniosło ciężkie rany.
Żołnierze Custera postanowili zabrać Indianom wszystkie konie. Zajął się tym por. Edward S. Godfrey, którego ludzie chwytali i pętali rozbiegane mustangi. Podczas tej akcji oddalili się nieco od wioski i tam – z większego pagórka – dostrzegli wielką wioskę indiańską i wojowników galopujących w różnych kierunkach. słyszeli też przed sobą liczne strzały. Zawrócili więc i Godfrey zameldował Custerowi, że Elliot jest przypuszczalnie w niebezpieczeństwie. Custer zbagatelizował meldunek, ale wkrótce na okolicznych wzgórzach zaczęło pojawiać się coraz więcej i więcej Indian.
W tym samym czasie oddział Elliota, który rzeczywiście posunął się za daleko, został zaatakowany przez przybyłych z pomocą Szejenom wojowników z plemienia Arapaho i całkowicie zniszczony. Custer, nie udzielając pomocy Elliotowi, nakazał swoim ludziom zrównanie wioski z ziemią i zabicie wszystkich zwierząt (konie mordowano strzałami w głowę lub podrzynając im gardła, czemu towarzyszyły krzyki rozpaczy ze strony Indian, którzy nie odważyli się zaatakować, gdyż pojawiły się spóźnione kompanie Myersa i Thompsona.
Nocą Custer wycofał się z pola walki, nie wiedząc co się stało z ludźmi Elliota, a mimo to został przez generała Sheridana powitany owacyjnie.
Sprawcy masakry nad Washita River, podobnie jak kilka lat po wcześniejszej masakrze nad Sand Creek, nie zostali osądzeni.

</doc>
<doc id="906141" url="https://pl.wikipedia.org/wiki?curid=906141" title="Wyoblarz">
Wyoblarz

Wyoblarz lub wyoblacz, również drykier – rzemieślnik zajmujący się wyoblaniem (przede wszystkim ręcznym). Dawniej, a czasami obecnie, nazywany „drykierem” (sama czynność nazywana „drykowanie”) – od niemieckiego "drücken". Zanikający zawód, który polega na kształtowaniu cienkościennych przedmiotów w kształcie brył obrotowych z blach metodą wyoblania. Trudność w opanowaniu techniki wyoblania polega na tym, że każdy rodzaj blachy wymaga specyficznych umiejętności. Bywa tak, że wyoblarz potrafi wykonywać elementy z blachy stalowej i aluminiowej a nie potrafi kształtować mosiądzu czy srebra. Wyoblarz posługuje się w czasie pracy specjalistycznymi narzędziami m.in.:
Wyoblarz pracuje na maszynie nazywanej wyoblarką. Termin ten stosujemy tylko do rzemieślnika pracującego na wyoblarce ręcznej. W czasie wykonywania przedmiotów na wyoblarce automatycznej mamy do czynienia z "operatorem wyoblarki automatycznej".
Choroby zawodowe.
Wykonywanie specjalności wyoblarza jest związane z występowaniem kilku chorób zawodowych. W celu zabezpieczenia przed niektórymi chorobami można stosować środki ochronne. Ochrona zmniejsza możliwość wystąpienia chorób lub w zupełności im zapobiega. Do chorób zawodowych wyoblarzy zaliczane są:

</doc>
<doc id="906147" url="https://pl.wikipedia.org/wiki?curid=906147" title="Pieralberto Carrara">
Pieralberto Carrara

Pieralberto Carrara (14 lutego 1966 w Bergamo) – włoski biathlonista, wicemistrz olimpijski i pięciokrotny medalista mistrzostw świata.
Kariera.
W zawodach Pucharu Świata zadebiutował 17 stycznia 1985 roku w Oberhofie, zajmując 24. miejsce w biegu indywidualnym. Tym samym już w debiucie zdobył pierwsze punkty. Na podium zawodów tego cyklu po raz pierwszy stanął 17 stycznia 1991 roku w Ruhpolding, wygrywając rywalizację w tej samej konkurencji. W zawodach tych wyprzedził swego rodaka, Andreasa Zingerle i Eirika Kvalfossa z Norwegii. W kolejnych startach jeszcze osiem razy stawał na podium: w biegu indywidualnym był trzeci 31 stycznia 1991 roku w Oberhofie i drugi 11 lutego 1998 roku w Nagano, w sprincie był drugi 19 stycznia 1991 roku w Ruhpolding, 22 stycznia 1994 roku i 18 stycznia 1997 roku w Anterselvie, a 23 stycznia 1993 roku w Anterselvie był najlepszy; ponadto 9 grudnia 1995 roku w Östersund był trzeci w biegu pościgowym, a 16 marca 1997 roku w Nowosybirsku zajął drugie miejsce w biegu masowym. Najlepsze wyniki osiągnął w sezonie 1992/1993, kiedy zajął trzecie miejsce w klasyfikacji generalnej. Wyprzedzili go jedynie Mikael Löfgren ze Szwecji i Niemiec Mark Kirchner.
W 1987 roku wystąpił na mistrzostwach świata w Lake Placid, zajmując 42. miejsce w sprincie. Na rozgrywanych trzy lata później mistrzostwach świata w Mińsku/Oslo/Kontiolahti wspólnie z Wilfriedem Pallhuberem, Johannem Passlerem i Andreasem Zingerle zdobył złoty medal w sztafecie. W tym samym składzie Włosi zwyciężyli także podczas mistrzostw świata w Borowcu w 1993 roku. W 1994 roku rozegrano mistrzostwa świata w Canmore, gdzie zawodnicy rywalizowali tylko w biegu drużynowym. Reprezentacja Włoch złożona z Pieralberto Carrary, Huberta Leitgeba, Andreasa Zingerle i Wilfrieda Pallhubera zdobyła złoty medal, wyprzedzając Rosjan i Niemców. Zdobył ponadto brązowe medale w biegu drużynowym podczas mistrzostw świata w Ruhpolding w 1996 roku i w sztafecie podczas mistrzostw świata w Osrblie rok później. W startach indywidualnych najbliżej medalu był na MŚ 1996 w Ruhpolding, gdzie był czwarty w sprincie, przegrywając walkę o podium z rodakiem - René Cattarinussim o 0,2 sekundy.
Jego olimpijski debiut miał miejsce podczas igrzysk w Calgary w 1988 roku, gdzie zajął 13. miejsce w sprincie. Na rozgrywanych cztery lata później igrzyskach olimpijskich w Albertville w tej samej konkurencji zajął 41. miejsce, a w sztafecie był czwarty. Na igrzyskach olimpijskich w Lillehammer w 1994 roku zajął 15. miejsce w biegu indywidualnym, 23. w sprincie i szóste w sztafecie. Brał też udział w igrzyskach w Nagano w 1998 roku, gdzie zdobył swój jedyny medal olimpijski. W biegu indywidualnym zajął tam drugie miejsce, rozdzielając Norwega Halvarda Hanevolda i reprezentującego Białoruś Alaksieja Ajdaraua. Na tej samej imprezie zajął też dziesiąte miejsce w sprincie i dziewiąte w sztafecie.

</doc>
<doc id="906148" url="https://pl.wikipedia.org/wiki?curid=906148" title="Nidruma">
Nidruma

Nidruma (arab. ندرومة, fr. "Nedroma") – miasto w Prowincji Tilimsan w Algierii.

</doc>
<doc id="906153" url="https://pl.wikipedia.org/wiki?curid=906153" title="Akregator">
Akregator

Akregator – wolny czytnik wiadomości (kanałów RSS) dla systemów opartych na Uniksie (Unix, GNU/Linux, FreeBSD). Obsługuje standardy RSS oraz Atom. Kanały mogą być grupowane w kategorie, w zależności od preferencji użytkownika, co znacznie usprawnia zarządzanie treścią. 
Akregator jest częścią projektu KDE i jest dystrybuowany z modułem kdepim.

</doc>
<doc id="906155" url="https://pl.wikipedia.org/wiki?curid=906155" title="Mielnica (jezioro)">
Mielnica (jezioro)

Mielnica – jezioro na Równinie Charzykowskiej (powiat kościerski, województwo pomorskie). Powierzchnia całkowita jeziora wynosi 28,69 ha, Mielnica jest przepływowym jeziorem rynnowym leżącym w bliskim sąsiedztwie Kościerzyny. Akwenem jeziora prowadzi szlak wodny Graniczna-Trzebiocha łączący (poprzez jeziora Sudomie, Żołnowo i rzekę Graniczną) jezioro Garczyn ze szlakiem wodnym Wdy i jeziorami Wdzydzkimi.

</doc>
<doc id="906162" url="https://pl.wikipedia.org/wiki?curid=906162" title="Kable grzewcze">
Kable grzewcze



</doc>
<doc id="906165" url="https://pl.wikipedia.org/wiki?curid=906165" title="Jakub Czaja">
Jakub Czaja

Jakub Czaja (ur. 12 września 1980 w Gdańsku) – polski lekkoatleta, specjalizujący się w biegach z przeszkodami.
Olimpijczyk z Aten (2004). Reprezentant SKLA Sopot. 
Najważniejsze osiągnięcia.
2-krotny mistrz Polski (3000 m prz., przełaje), halowy mistrz Polski na 3000 m (2002).

</doc>
<doc id="906166" url="https://pl.wikipedia.org/wiki?curid=906166" title="Kable grzejne">
Kable grzejne



</doc>
<doc id="906167" url="https://pl.wikipedia.org/wiki?curid=906167" title="Kable samoregulujące">
Kable samoregulujące



</doc>
<doc id="906168" url="https://pl.wikipedia.org/wiki?curid=906168" title="Lindsay Wagner">
Lindsay Wagner

Lindsay Jean Wagner (ur. 22 czerwca 1949 w Los Angeles) – amerykańska aktorka i producentka telewizyjna i filmowa.
Życiorys.
Wczesne lata.
Urodziła się w Los Angeles w Kalifornia jako córka Marilyn Louise (z domu Thrasher) i Williama 'Billa' Nowelsa Wagnera. Kiedy miała siedem lat, jej rodzice rozwiedli się i wraz z matką przeprowadziła się do północno-wschodniego Los Angeles, w pobliżu Eagle Rock, niedaleko Pasadeny. W wieku trzynastu lat rozpoczęła naukę tańca, od baletu do jazzu. Jej mentor doradzał, by podjęła studia aktorskie.
Jako nastolatka wzięła udział w pokazach mody i pozowała do zdjęć jako początkująca modelka. Następnie wraz z matką i ojczymem Tedem Ballem przeniosła się do Portland, w stanie Oregon, gdzie uczęszczała do publicznej szkoły średniej David Douglas High School i występowała w szkolnych przedstawieniach. Podjęła studia na University of Oregon w Eugene, w stanie Oregon, gdzie pozbyła się dysleksji. 
Kariera.
Po raz pierwszy wystąpiła na srebrnym ekranie w serialach NBC – "Zuchwali prawnicy" ("The Bold Ones: The Lawyers", 1971) i "Nocna galeria" ("Night Gallery", 1971–72) oraz ABC – "Marcus Welby, M.D." (1971–75). Stała się rozpoznawalna jako Jamie Sommers, była tenisistka, sympatia Steve'a Austina z lat dziecięcych, która była wyposażona w bioniczne kończyny, lecz jej ciało odrzuciło bionikę i zmarła w serialu ABC "Sześcio-milionowo-dolarowy człowiek" ("The Six Million Dollar Man", 1975–76) z Lee Majorsem. 
Jej serialowa bohaterka Jamie Sommers powróciła w serii spin-off sensacyjno-przygodowej sci-fi NBC "Biomimetyk" ("The Bionic Woman", 1976–78). Rola ta przyniosła jej w 1977 roku nagrodę Emmy oraz była dwukrotnie nominowana do nagrody Złotego Globu. Na kinowym ekranie debiutowała w dramacie "Dwoje ludzi" ("Two People", 1973) u boku Petera Fondy. Szybko jednak powróciła na mały ekran, gdzie zdobyła uznanie i tytuł królowej telefilmów i miniseriali.
Życie prywatne.
Ma siostrę Randi. Czterokrotnie wychodziła za mąż. Jej mężami byli: publicysta muzyczny Allan Rider (1971–73), aktor i scenarzysta Michael Brandon (od 19 grudnia 1976 do 1979), kaskader filmowy Henry Kingi poznany na planie serialu "Biomimetyk" (od 16 maja 1981 do 1984), z którym ma dwóch synów: Doriana (ur. 1982) i Alexa Nathana (ur. 1986) i producent filmowy Lawrence Mortorff (od 6 maja 1990 do czerwca 1993). 

</doc>
<doc id="906169" url="https://pl.wikipedia.org/wiki?curid=906169" title="Nedroma">
Nedroma



</doc>
<doc id="906170" url="https://pl.wikipedia.org/wiki?curid=906170" title="Przewody samoregulujące">
Przewody samoregulujące



</doc>
<doc id="906172" url="https://pl.wikipedia.org/wiki?curid=906172" title="System DCS">
System DCS



</doc>
<doc id="906174" url="https://pl.wikipedia.org/wiki?curid=906174" title="La Hire">
La Hire

Étienne de Vignolles, zwany także La Hire (zm. 11 stycznia 1443) – francuski dowódca wojsk podczas wojny stuletniej.
La Hire walczył u boku Joanny d’Arc w kampanii w 1429 roku. Jego najbardziej znaczącą akcją było dowodzenie strażą przednią w ważnej bitwie pod Patay. La Hire dołączył do Karola VII na początku 1418 roku, kiedy angielska armia zaatakowała Francję. Trzy lata później, w roku 1421 walczył w bitwie pod Baugé. Dowodził wojskami w bitwie pod Gerbevoy w 1435, gdzie odniósł zwycięstwo. W roku 1438 został mianowany kapitanem generalnym Normandii. Zmarł w Montauban 11 stycznia 1443 roku na nieznaną chorobę.
Przedstawiany jako walet kier we francuskiej talii kart. Jego imię jest symbolem skłonności cholerycznych. 

</doc>
<doc id="906185" url="https://pl.wikipedia.org/wiki?curid=906185" title="Pozycjoner">
Pozycjoner



</doc>
<doc id="906189" url="https://pl.wikipedia.org/wiki?curid=906189" title="Miłość francuska">
Miłość francuska



</doc>
<doc id="906190" url="https://pl.wikipedia.org/wiki?curid=906190" title="Sarijana">
Sarijana

Sarijana (arab. سريانة, "Sariyāna"; fr. "Seriana") – miasto w prowincji Batina w Algierii.
Przed uniezależnieniem się Algierii nosiło nazwę "Pasteur".

</doc>
<doc id="906192" url="https://pl.wikipedia.org/wiki?curid=906192" title="Pasteur">
Pasteur



</doc>
<doc id="906195" url="https://pl.wikipedia.org/wiki?curid=906195" title="Pencey Prep">
Pencey Prep

Pencey Prep – nieistniejący już zespół, kierujący się wieloma stylami, tj.: punk i indie rock. Składał się z eks-członków zespołów: Sector 12 oraz Stick Figure Suicide. W skład wchodzili: Frank Iero, Shaun Simon, John „Hambone” McGuire, Neil Sabatino i Tim Hagevik. Zespół nagrał tylko jeden album – Heartbreak in Stereo wydany w 2001 roku przez wytwórnię Eyeball Records. Niedługo po tym rozwiązał się. Stało się to dużym utrudnieniem do znalezienia w sklepach płyty zespołu. W 2007 Eyeball Records wprowadził na rynek reedycję płyty.
Pencey Prep występował z zespołami takimi jak Nada Surf, The Strokes, Thursday, New Found Glory, Brand New.
Frank Iero wstąpił do zespołu My Chemical Romance, gdzie udzielał się jako jeden z gitarzystów oraz wokalista towarzyszący. Gra także w zespole Leathermouth jako gitarzysta i wokalista.
John „Hambone” McGuire i Neil Sabatino grają w zespole Fairmont.

</doc>
<doc id="906202" url="https://pl.wikipedia.org/wiki?curid=906202" title="Skikda">
Skikda



</doc>
<doc id="906208" url="https://pl.wikipedia.org/wiki?curid=906208" title="Prowincja Skikda">
Prowincja Skikda



</doc>
<doc id="906215" url="https://pl.wikipedia.org/wiki?curid=906215" title="Ostrodziób">
Ostrodziób

Ostrodziób ("Oxyruncus cristatus") – gatunek małego ptaka z rodziny ostrodziobów (Oxyruncidae), której jest jedynym przedstawicielem. Występuje plamowo w Ameryce Centralnej i Południowej – od Kostaryki do południowo-wschodniej Brazylii i skrajnie północno-wschodniej Argentyny.
Morfologia.
Długość ciała 17 cm. Ma ostro zakończony dziób, pomarańczowoczerwoną tęczówkę, czerwonawy grzbiet i żółty, czarno plamkowany spód ciała. 
Systematyka.
Pozycja taksonomiczna tego gatunku nie jest jasna ("incertae sedis"). Część systematyków zalicza go do rodziny bławatników (Cotingidae), inni do monotypowej rodziny ostrodziobów (Oxyruncidae), a jeszcze inni, na podstawie wyników badań genetycznych, sugerują umieszczenie ostrodzioba w rodzinie bekardowatych (Tityridae).
Podgatunki i zasięg występowania.
Międzynarodowy Komitet Ornitologiczny (IOC) wyróżnia cztery podgatunki "Oxyruncus cristatus":
Ekologia i zachowanie.
Jego środowiskiem jest piętro koron drzew lasów tropikalnych. Żywi się owocami i małymi bezkręgowcami.
Status.
Międzynarodowa Unia Ochrony Przyrody (IUCN) uznaje ostrodzioba za gatunek najmniejszej troski (LC – "least concern") nieprzerwanie od 1988 roku. Liczebność światowej populacji nie została oszacowana, choć ptak opisywany jest jako rzadki i rozmieszczony plamowo. Trend liczebności populacji jest nieznany.

</doc>
<doc id="906218" url="https://pl.wikipedia.org/wiki?curid=906218" title="Izoschizomery">
Izoschizomery

Izoschizomery (gr. σχίζω, skhízō – rozdzierać, ciąć + izomer) to enzymy restrykcyjne rozpoznające tę samą sekwencję DNA.
Swoimi izoschizomerami są na przykład enzymy "Sph"I, rozpoznający i tnący sekwencję 5'-CGTAC▼G-3' i "Bbu"I, także rozpoznający i tnący 5'-CGTAC▼G-3'. Zwykle pierwszy poznany enzym rozpoznający i trawiący daną sekwencję jest prototypem rodziny, a każdy następny uważany jest za jego izoschizomer. Izoschizomery są zazwyczaj izolowane z różnych szczepów bakterii, w związku z czym mogą wymagać różnych warunków reakcji.
Z kolei enzymy, który rozpoznaje tę sama sekwencję, ale tną ją w różnych miejscach, zwane są neoschizomerami. Neoschizomery są specyficznym podtypem izoschizomerów.
Przykładem neoschizomerów są enzymy "Sma"I, rozpoznający i tnący sekwencję 5'-GGG▼CCC-3' i "Xma"I, rozpoznający tę samą sekwencję, ale tnący ją w innym miejscu - 5'-G▼GGCCC-3'.

</doc>
<doc id="906220" url="https://pl.wikipedia.org/wiki?curid=906220" title="Kostrzyn Wielkopolski">
Kostrzyn Wielkopolski

Kostrzyn Wielkopolski – stacja kolejowa oraz posterunek bocznicowy w Kostrzynie, w woj. wielkopolskim, w Polsce. Według klasyfikacji PKP ma kategorię dworca lokalnego.
W 1964 roku przez stację przejechał pierwszy elektrowóz. W 1996 roku cała stacja wraz z infrastrukturą kolejową została zmodernizowana. W pobliżu stacji znajduje się mała bocznica, na której stacjonują wagony towarowe. Obecnie na stacji zatrzymują się przede wszystkim pociągi osobowe spółki Koleje Wielkopolskie.
17 sierpnia 2018 przy stacji otwarto zintegrowany węzeł przesiadkowy powstały za niecałe 12 milionów złotych w ramach Zintegrowanych Inwestycji Terytorialnych dla Miejskiego Obszaru Funkcjonalnego Poznania. Otwarcie węzła połączone było z zakupem autobusów i uruchomieniem bezpłatnej komunikacji miejskiej w obrębie gminy Kostrzyn. Przy dworcu otwarto też parkingi Park&amp;Ride i Bike&amp;Ride.
W roku 2018 stacja obsługiwała 1,0–1,5 tys. pasażerów na dobę.

</doc>
<doc id="906221" url="https://pl.wikipedia.org/wiki?curid=906221" title="Neoschizomer">
Neoschizomer



</doc>
<doc id="906222" url="https://pl.wikipedia.org/wiki?curid=906222" title="Ostrodzioby">
Ostrodzioby



</doc>
<doc id="906223" url="https://pl.wikipedia.org/wiki?curid=906223" title="Neoschizomery">
Neoschizomery



</doc>
<doc id="906225" url="https://pl.wikipedia.org/wiki?curid=906225" title="Rów Bonin">
Rów Bonin



</doc>
<doc id="906227" url="https://pl.wikipedia.org/wiki?curid=906227" title="Henri Peyre">
Henri Peyre

Henri Peyre (ur. 21 lutego 1901, zm. 9 grudnia 1988) – francuski teoretyk i historyk literatury, romanista.
Po ukończeniu École normale supérieure wykładał, od 1925, na różnych uniwersytetach amerykańskich, przede wszystkim na Uniwersytecie Yale. Cechowało go szerokie spektrum zainteresowań badawczych. Jest autorem około 40 publikacji książkowych. Odświeżył znajomość i rozumienie literatury francuskiej w świecie anglosaskim. Pisał po francusku i po angielsku. Tłumaczył także na angielski utwory poetów francuskich z XIX i XX wieku, w tym Nervala, Baudelaire’a i innych symbolistów, Claudela, Valéry’ego, Éluarda i Chara.
Pracę doktorską "Louis Menard" z 1932, w której zmierzał w stronę klasycyzmu, poświęcił jednemu z najważniejszych francuskich parnasistów. Tezą uzupełniającą do pracy doktorskiej była powstała w tym samym roku "Bibliographie critique de l'hellénisme en France de 1843 à 1870". Głównym polem jego zainteresowań badawczych stała się literatura XIX wieku - napisał m.in. "Shelley et la France. Lyrisme anglais et lyrisme français au XIXe siècle" (1935), "Connaisance de Baudelaire" (1951) i tłumaczone na język polski "Qu'est-ce que la classicisme?" (1964) ("Co to jest klasycyzm?"), "Qu'est-ce que le romantisme" (1971) ("Co to jest romantyzm?"), "Qu'est-ce que le symbolisme?" (1974) ("Co to jest symbolizm?"). Poświęcił też wiele książek i artykułów literaturze XX wieku – do ważniejszych należą "Hommes et ouevres du vingtième siècle" (1938) i opisującą powieść francuską od Martina du Garde'a do Sartre’a "The Contemprary French Novel" (1955).
W refleksji teoretycznoliterackiej Henri Peyre był uczniem Gustave’a Lansona, w swoich pracach i poglądach nawiązującym do poglądów mistrza. Dlatego wdał się w konflikt z głównym anglosaskim kierunkiem badań literackich, ukształtowanym przez Eliota "New Criticism", zwłaszcza z jego rozumieniem klasycyzmu. Zwalczając XX-wieczny klasycyzm anglosaski, nawiązywał zarazem do klasycyzmu francuskiego, zwłaszcza do poglądów wyrażanych przez Paula Valéry’ego. Poglądy Lansona, dla których nowa krytyka ukuła obelżywy epitet „lansonizm”, zakładały historyzm, podkreślały potrzebę interpretacji utworu literackiego za pomocą metod historycznoliterackich, socjologicznych, psychologicznych, przeciw czemu protestowała nowa krytyka i inne kierunki formalistyczne, uznając, że metody te odwodzą od „czysto literackich” metod badawczych, że ignorują one samoistność i wewnętrzną specyfikę utworu.
W niektórych dziedzinach badań teoretycznoliterackich Peyre uniezależnił się jednak od Lansona, rozwijając własne poglądy. W "Writers and Their Critics. A Study of Misunderstanding" (1944) zastanawiał się nad względnością oceny dzieła literackiego. Z innych zagadnień teoretycznoliterackich, które poruszał, można wymienić kwestię tak zwanych generacji literackich, w "Les générations littéraires" (1948), i jego analizę pojęcia szczerości, w "Litterature and Sincerity" (1963).
Pozostawił także bogatą spuściznę epistolograficzną. Należy do niej korespondencja ze znaczącymi powojennymi pisarzami i literaturoznawcami powojennymi, jak Robert Penn Warren, André Gide czy André Malraux.

</doc>
<doc id="906232" url="https://pl.wikipedia.org/wiki?curid=906232" title="Parti des travailleurs">
Parti des travailleurs



</doc>
<doc id="906236" url="https://pl.wikipedia.org/wiki?curid=906236" title="Jezioro Bukowieckie">
Jezioro Bukowieckie

Jezioro Bukowieckie (dawniej "Borowy Młyn") – jezioro w zachodniej Polsce w województwie lubuskim, położone ok. 4 km na południe od Międzyrzecza. Przez jezioro przepływa Paklica, lewy dopływ Obry. Akwen na dobrze rozwiniętą linię brzegową, brzegi bagniste, trudno dostępne, otoczone lasami. Nad jeziorem, obok ujścia Paklicy znajduje się niewielka osada Skoki. Przez wąski kanał zbiornik połączony jest z jeziorem Wyszanowo.
Dane hydrograficzne.
Powierzchnia zwierciadła wody według różnych źródeł wynosi od 82,5 ha przez 97,5 ha do 103,3 ha.
Zwierciadło wody położone jest na wysokości 58,5 m n.p.m. lub 58,8 m n.p.m.. Średnia głębokość jeziora wynosi 1,9 m, natomiast głębokość maksymalna 3,6 m.
W oparciu o badania przeprowadzone w 1996 roku wody jeziora zaliczono do II klasy czystości.
Historia.
Jezioro Bukowieckie powstało przez spiętrzenie wód Paklicy dla zbudowanego w Skokach młyna, wzmiankowane w XVI w. jako własność królewska. Znajdował się tutaj "Borowy Młyn", który pracował na potrzeby zamku międzyrzeckiego i posiadał dwa koła młyńskie.
1 marca 1761 roku doszło do przerwania grobli i wezbrana rzeka zalała niżej położone tereny Międzyrzecza.
Nazwę Jezioro Bukowieckie wprowadzono urzędowo w 1949 roku, zastępując poprzednią niemiecką nazwę jeziora – "Bauchwitzer See".

</doc>
<doc id="906241" url="https://pl.wikipedia.org/wiki?curid=906241" title="Kim Yu-na">
Kim Yu-na

Kim Yuna ( "Kim Yun-a", ur. 5 września 1990 w Bucheon) – południowokoreańska łyżwiarka figurowa, startująca jako solistka. Mistrzyni olimpijska z Vancouver (2010) i wicemistrzyni olimpijska z Soczi (2014), dwukrotna mistrzyni świata (2009, 2013), mistrzyni czterech kontynentów (2009), trzykrotna zwyciężczyni finału Grand Prix (2007, 2008, 2010) oraz sześciokrotna mistrzyni Korei Południowej. Zakończyła karierę amatorską 20 lutego 2014 roku.
W 2010 roku po zdobyciu złotego medalu na igrzyskach olimpijskich została pierwszą solistką, która zdobyła super szlema (ang. "Super Slam"), co oznacza, że wygrała we wszystkich seniorskich i juniorskich zawodach najwyższej rangi.
Kim Yuna zapaliła znicz olimpijski podczas ceremonii otwarcia Zimowych Igrzysk Olimpijskich 2018 w Pjongczangu.
Życie prywatne.
Kim Yun-a urodziła się w Bucheon, a mając sześć lat przeprowadziła się do Gunpo w prowincji Korei Południowej Gyeonggi. W 2006 roku przeprowadziła się do Toronto.
Kim została katoliczką po przyjęciu chrztu świętego w 2008 roku podczas którego przyjęła imię Stella od łacińskiej nazwy "Stella Maris" oznaczającej starożytny tytuł Najświętszej Marii Panny Gwiazdy Mórz.
Angażuje się w działalność charytatywną, udziela się w wolontariacie i wspiera finansowo katolickie szkoły, szpitale oraz inne organizacje. Pracuje wspólnie z koreańskimi biskupami jako rzeczniczka katolickiej instytucji charytatywnej w Seulu. W 2012 roku ofiarowała sto tysięcy dolarów na wsparcie misji salezjańskiej w Południowym Sudanie oraz na fundację katolickich szkół w tym kraju.
W 2013 roku ukończyła studia na kierunku edukacji sportowej na Korea University.
Kariera.
Kim rozpoczęła jazdę na łyżwach w wieku sześciu lat. Jej trener w tamtym czasie Ryu Jong-hyun zasugerował jej matce, że Kim powinna kontynuować karierę jako łyżwiarka, gdyż ma szansę na wielkie sukcesy międzynarodowe. W 2011 r. po zostaniu mistrzynią olimpijską Kim wielokrotnie podkreślała zasługi jej pierwszych trenerów, którzy zobaczyli w niej potencjał i pomogli w osiągnięciu sukcesów już we wczesnym wieku. Pomimo ogromnego talentu Kim brakowało jej odpowiednich warunków do rozwoju, gdyż w Korei brakowało lodowisk na których panowałaby temperatura sprzyjająca treningom co skutkowało wieloma kontuzjami, brakowało też odpowiedniego sprzętu np. dopasowanych łyżew.
Kariera juniorska.
Kim Yun-a rozpoczęła starty w sezonie 2001/02, gdy debiutowała jako junior młodszy. Przez całą karierę Kim nie schodziła z podium, a sukcesy juniorskie przeplatała z seniorskimi na arenie krajowej. W latach 2004–2006 była jedną z głównych wschodzących gwiazd łyżwiarstwa. 4 września 2004 r. pobiła pierwszy rekord świata juniorów w programie dowolnym podczas Junior Grand Prix na Węgrzech z notą 101.32 pkt. W sezonie 2005/06 dominowała na zawodach Junior Grand Prix oraz mistrzostwach świata juniorów wygrywając wszystkie zawody w sezonie. Zdobywając mistrzostwo świata juniorów w 2006 r. Kim pobiła rekord świata juniorów w programie krótkim z notą 60.86 pkt. Jednocześnie zdobyła czwarty tytuł mistrzyni Korei Południowej.
Kariera seniorska.
Przez całą karierę seniorską Kim Yun-a nie schodziła z podium. W pierwszym sezonie 2006/07 wygrała finał Grand Prix w Petersburgu. Na mistrzostwach świata w 2007 r. zdobyła brązowy medal. Po programie krótkim zajmowała pierwsze miejsce, lecz w trakcie programu dowolnego dwa razy upadła przy próbie potrójnego lutza co dało jej czwarte miejsce w programie dowolnym i ostatecznie zapewniło brąz. Drugi brązowy medal wywalczyła rok później na mistrzostwach świata w Göteborgu. Jednocześnie kontynuowała dominację w Grand Prix zdobywając drugi złoty medal w finale. W sezonie 2008/09 wygrała Cup of China i Skate America, jednak w finale Grand Prix w rodzimym Goyang przegrała z Japonką Mao Asadą o 2.2 pkt. Była to jedyna porażka w tym sezonie, gdyż Kim Yun-a została mistrzynią czterech kontynentów oraz mistrzynią świata. Na mistrzostwach czterech kontynentów pobiła rekord świata w programie krótkim 72.24 pkt, zaś poprawiła go na mistrzostwach świata (76.12 pkt) zostając pierwszą solistką, która przekroczyła granicę 75 pkt. Oprócz tego zostając mistrzynią świata ustanowiła pierwszy rekord świata w nocie łącznej powyżej 200 pkt, 207.71 pkt.
W sezonie olimpijskim 2009/10 była wskazywana jako faworytka do złota olimpijskiego. Potwierdzała to wspaniałymi rezultatami w zawodach Grand Prix zwycięstwem w Skate America 2009 oraz Trophée Éric Bompard 2009, gdzie ustanowiła również rekord świata w programie dowolnym 210.03 pkt. W finale zwyciężyła po raz trzeci w karierze.
Jej debiut na Zimowych Igrzyskach Olimpijskich 2010 w Vancouver był najbardziej udanymi zawodami w jej karierze. Za program krótki otrzymała 78.50 pkt, co było nowym rekordem świata, była najlepsza zarówno pod względem elementów technicznych jak i komponentów, dało jej to 4.72 pkt przewagi nad drugą Japonką Asadą. W programie dowolnym wykonała bezbłędnie sekwencję skoków potrójnych i podwójnych, otrzymując przy tym poziom czwarty również za obroty i spirale. Zarówno jej wynik za elementy techniczne (78.30 pkt) jak i prezentację (71.76 pkt) były najwyższe tego dnia. Ustanowiła kolejny nowy rekord świata za program dowolny 150.06 pkt oraz w nocie łącznej 228.56 pkt, zostając pierwszą solistką, która złamała barierę 220 pkt. 25 lutego 2010 r. została mistrzynią olimpijską, przy czym był to pierwszy medal olimpijski Korei Południowej w łyżwiarstwie figurowym. Została przy tym pierwszą złotą medalistką olimpijską na Zimowych Igrzyskach Olimpijskich z Korei Południowej w sporcie innym niż łyżwiarstwo szybkie i short track. Zawody olimpijskie były pierwszymi w których obowiązywał Nowym Systemem Sędziowania ISU dlatego rekordy świata Kim Yuny zostały jednocześnie wpisane do Księgi rekordów Guinnessa. Jej występ olimpijski jest rozważany jako jeden z najwybitniejszych w historii.
Na mistrzostwach świata 2010 zdobyła srebro za Japonką Mao Asadą.
W sierpniu 2010 r. Kim zrezygnowała ze współpracy z dotychczasowym trenerem Brianem Orserem, zaś jej nowym trenerem został Peter Oppegard w październiku tego samego roku. W kolejnym sezonie wzięła udział jedynie w mistrzostwach świata 2011, gdzie zdobyła srebrny medal za Japonką Miki Andō. Nie brała udziału w żadnych zawodach w sezonie 2011/12.
Kim Yun-a powróciła do startów w 2012 r. rozpoczynając swoje przygotowania do kolejnych igrzysk. W pierwszym sezonie po powrocie wygrała NRW Trophy oraz piąty tytuł mistrzyni Korei Południowej po kilku latach przerwy w startach na zawodach krajowych. W marcu 2013 r. zdobyła drugi tytuł mistrzyni świata z dużą przewagą 20.42 pkt nad drugą Włoszką Caroliną Kostner. Była to ówcześnie największa przewaga w oficjalnych zawodach ISU po zmianie przepisów w sędziowaniu.
W 2014 r. Kim również ograniczyła liczbę startów w sezonie traktując Zimowe Igrzyska Olimpijskie 2014 w Soczi jako główny cel. Wzięła jedynie udział w Golden Spin Zagrzeb, które wygrała oraz zdobyła szósty tytuł krajowy. Było to spowodowane urazem stopy i 6-tygodniową przerwą w treningach. Pomimo kontuzji doznanej na początku sezonu Kim Yun-a jechała na igrzyska w roli obrończyni tytułu, jednak konkurencja była bardzo silna, szczególnie ze strony Rosjanek, które występowały w swoim rodzimym kraju. Pierwszego dnia zawodów prowadziła po programie krótkim z nieznaczną przewagą 0.28 pkt nad Rosjanką Adeliną Sotnikową. Kontrowersje pojawiły się kolejnego dnia przy ocenie programu dowolnego solistek. Kim Yun-a zajęła drugie miejsce w programie dowolnym z notą 144.19 pkt, przy czym jej strata do Rosjanki w tej odsłonie wynosiła aż 5.76 pkt. Kim z notą łączną 219.11 zdobyła wicemistrzostwo olimpijskie. Jednak ostateczne rozstrzygnięcie zawodów wywołało zaskoczenie, a niektórzy twierdzą, że był to skandal, który zabrał Koreance złoto olimpijskie. Kontrowersje wynikały ze sposobu oceniania rosyjskich zawodniczek. Sotnikowa otrzymała więcej punktów za elementy techniczne pomimo jej słabszej, mniej dojrzałej techniki łyżwiarskiej od uważanych za dużo bardziej doświadczonych, lepszych artystycznie i technicznie łyżwiarek takich jak Mao Asada, Ashley Wagner, Carolina Kostner czy właśnie Kim Yun-a. Ponadto Yun-a oraz Kostner otrzymały zero punktów za niektóre wykonane poprawnie skoki, za to Sotnikowa otrzymał +3 pkt za jedną z sekwencji, zaś gdy się potknęła w kombinacji skoków, otrzymała zero zamiast punktów ujemnych. Kontrowersyjnie wyglądała także sprawa zaliczania poziomów trudności, gdyż Kosner i Yun-a pomimo spełnienia wymogów poziomu 4 w zakresie pracy nóg (ang. "footwork") otrzymały poziom 3, zaś Sotnikowa pomimo niespełnienia wymogów otrzymała punkty za poziom 4. Swoje wątpliwości co do oceny wyraziła doświadczona łyżwiarka amerykańska Ashley Wagner, która została sklasyfikowana np. za Juliją Lipnicką. Komentator kanadyjski dla CBC i czterokrotny mistrz świata Kurt Browning był zszokowany, że Yun-a i Sotnikowa otrzymały za komponenty podobną liczbę punktów pomimo widocznej różnicy w wykonaniu programu:
Choć nie złożono oficjalnych protestów, to petycję kibiców o niesprawiedliwej wygranej Sotnikowej podpisało 1,5 miliona osób. Kim Yun-a ogłosiła, że występ olimpijski był jej ostatnim w karierze amatorskiej. Zakończyła karierę 20 lutego 2014 r.
Po zakończeniu kariery.
Kim Yun-a swoje występy kontynuowała w rewiach i pokazach łyżwiarskim m.in. "Stars on Ice". Nadal pozostaje ikoną łyżwiarstwa figurowego i jedną z najpopularniejszych południowokoreańskich sportowców.
9 lutego 2018 r. Kim Yun-a zapaliła znicz olimpijski podczas ceremonii otwarcia Zimowych Igrzysk Olimpijskich 2018 w Pjongczangu. Pochodnię z ogniem przekazały jej dwie hokeistki z jednej reprezentacji, ale pochodzące z dwóch państw koreańskich. Oprócz tego była ambasadorką tej olimpiady i uczestniczyła w jej promocji.
Rekordy świata.
Przed sezonem 2018/2019

</doc>
<doc id="906243" url="https://pl.wikipedia.org/wiki?curid=906243" title="Swarzędz (stacja kolejowa)">
Swarzędz (stacja kolejowa)

Swarzędz – stacja kolejowa w Swarzędzu, w woj. wielkopolskim, w Polsce. Jest to stacja węzłowa (3 kierunki) znajdująca się na wjeździe do Poznańskiego Węzła Kolejowego od strony Konina. Według klasyfikacji PKP ma kategorię dworca aglomeracyjnego. Przez stację przechodzą 3 linie (3, 352, 805). Przez stację przejeżdżają pociągi towarowe (kierując się ze wschodu do Poznania Franowa), osobowe, TLK, InterCity, Express InterCity, EuroCity, EuroNight.
W roku 2018 stacja obsługiwała ok. 1800 pasażerów na dobę.
Historia.
W latach 80. XIX wieku zaczęto budowę linii kolejowej z Poznania do Strzałkowa. Pierwszy pociąg przejechał 1 sierpnia 1887. Początkowo stacja nosiła niemiecką nazwę "Schwersenz, pod odzyskaniu niepodległości" zmieniono ją na "Swarzędz". Podczas trwania II wojny światowej był to znów "Schwersenz" (1939-1940), później (1940-1943) "Schwaningen", zaś w 1943 powrócono do nazwy "Schwersenz". Od 1945 jest to ponownie "Swarzędz".
W 2008 stacja przeszła gruntowną modernizację która objęła budowę całkowicie nowych peronów, przebudowę czterech torów oraz dwie głowice rozjazdowe oraz wybudowanie ekranów akustycznych co umożliwiło poruszanie się z maksymalną prędkością 140 km/h na wprost (z ograniczeniem do 120 km/h na łuku za stacją w kierunku Poznania Antoninka) oraz 60 km/h i 100 km/h na kierunek zwrotny. Podczas modernizacji zlikwidowano również nastawnię "Sw" (od strony Poznania) a obecnie stacjonującą "Sw1" wyposażono w urządzenia typu Ebilock i jest sterowana przez LCS Poznań.
W latach 2012-2013 budynek dworca przeszedł generalny remont. W budynku prócz kasy Kolei Wielkopolskich mieści się "Swarzędzkie Centrum Ratunkowe" (Referat Zarządzania Kryzysowego i Ochrony Przeciwpożarowej Urzędu Miasta i Gminy Swarzędz, straż miejska, pogotowie ratunkowe, ochotnicza straż pożarna). W 2013 wyburzono stary magazyn przylegający do dworca, a w 2014 rozpoczęto budowę garaży na potrzeby pojazdów centrum.
Podczas modernizacji Poznańskiego Węzła Kolejowego na stacji Swarzędz zatrzymywał się "IC Chrobry" (obecny "EIC Chrobry"). W 2010 również swój postój miał tu TLK relacji Poznań Główny - Warszawa Wschodnia - Poznań Główny. Od grudnia 2014 do końca sierpnia 2015 na stacji zatrzymywały się 3 pary pociągów Interregio: 2 pary relacji Warszawa Wschodnia - Szczecin Główny (sezonowo jedna para wydłużona do Świnoujścia) oraz 1 para Poznań Główny - Warszawa Wschodnia.

</doc>
<doc id="906252" url="https://pl.wikipedia.org/wiki?curid=906252" title="Stanisław Pareński">
Stanisław Pareński

Stanisław Pareński (ur. 16 listopada 1843 w Krakowie, zm. 17 czerwca 1913 pod Szczakową) – polski lekarz internista, profesor Uniwersytetu Jagiellońskiego, społecznik i mecenas sztuki.
Życiorys.
Urodził się 16 listopada 1843 w Krakowie. Był synem radcy sądowego Józefa Pareńskiego i Franciszki z domu Żychowicz. Po ukończeniu w 1862 Gimnazjum św. Anny w Krakowie podjął studia lekarskie na Uniwersytecie Jagiellońskim, przerwał je jednak po wybuchu powstania styczniowego, w którym walczył pod komendą kapitana Anastazego Władysława Mossakowskiego. Po rozbiciu jego oddziału pod Jaworznikiem i upadku powstania podjął studia medyczne, kończąc je tytułem doktora wszech nauk lekarskich, który otrzymał 28 lutego 1868.
Do 1870 był asystentem w katedrze anatomii patologicznej UJ u prof. Alfreda Biesiadeckiego, po czym uzyskał doktorat z chirurgii, przechodząc na stanowisko sekundariusza Oddziału Wewnętrznego w szpitalu św. Łazarza. W 1871 wyjechał do Wiednia, gdzie studiował u prof. J. Skody i znanego chirurga T. Billrotha. Otrzymał tam tytuł magistra położnictwa, po czym wrócił do Krakowa, gdzie powierzono mu stanowisko asystenta Kliniki Chorób Wewnętrznych UJ, a po śmierci kierownika Kliniki, Karola Gilewskiego – zastępcy profesora (od 17 czerwca 1871 do 1873).
Habilitację otrzymał w 1872 na podstawie rozprawy "O wrzodach przewodu pokarmowego skutkiem zatoru powstających", po czym otrzymał nominację na docenta diagnostyki chorób wewnętrznych. W tym okresie ciężko zachorował, a kierownictwo Kliniki objął Edward Korczyński. Na początku 1875 roku Pareński powrócił do pracy w szpitalu św. Łazarza, w którym przez 38 lat od 1 czerwca 1875 aż do śmierci pełnił obowiązki prymariusza (ordynatora). 15 stycznia 1890 został mianowany profesorem nadzwyczajnym patologii i terapii chorób wewnętrznych na Wydziale Lekarskim UJ.
Pracował na rzecz Krakowa, od 1878 jako członek komisji sanitarnej, a od 1881 roku jako członek Rady Miejskiej. Pracował w sekcji dobroczynności publicznej, początkowo jako zastępca, a od 1886 roku jako jej przewodniczący. Był prezesem Polskiego Towarzystwa Balneologicznego (1910-1913).
Opracował m.in. powszechnie stosowaną w Krakowie na początku XX wieku recepturę lekarstwa przeciwko kaszlowi, zwaną „proszkami doktora Pareńskiego”.
Żoną Pareńskiego była bywalczyni krakowskiej cyganerii Eliza z domu Mühleisen (18 maja 1857 – 14, a właściwie 24 lutego 1918). Córki doktora Pareńskiego, Zofia i Maria, pojawiły się jako postaci dramatu Wyspiańskiego „Wesele” – Zosia i Maryna. Pareński miał jeszcze troje innych dzieci: synów pierworodnego Adama (1881-1885) oraz Jana (zginął jako lotnik podczas wojny polsko-ukraińskiej) i najmłodszą córkę Elizę, późniejszą żonę poety Edwarda Leszczyńskiego. Eliza była kilkakrotnie portretowana przez Wyspiańskiego (najbardziej znany jest jej portret podwójny z 1905) i innych artystów (np. W. Wojtkiewicza); do portretów pozowały także pozostałe córki Pareńskiego.
Posiadał "willę Eliza" w Tenczynku nazwaną imieniem jego żony.
Po wezwaniu telegraficznym 17 czerwca 1913 rano wyruszył koleją do chorego do Zawiercia. Za stacją w Szczakowej zorientował się, że zmierza niewłaściwym pociągiem, tj. nie do Granicy, lecz w stronę Mysłowic w Prusach. Nie chcąc tracić czasu wyskoczył z jadącego wagonu i odniósł śmiertelne obrażenia. Został znaleziony jeszcze żywy przez budnika kolejowego na nasypie kolejowym około 1 km od stacji. Przyczyną zgonu było złamanie podstawy czaszki lub złamanie kręgosłupa. Jak relacjonowano, wcześniej profesor kilkakrotnie wyskakiwał z pociągu w podobnych przypadkach pomyłki trasy kolejowej.
Został pochowany w grobowcu rodzinnym na Cmentarzu Rakowickim w Krakowie (kwatera O).

</doc>
<doc id="906262" url="https://pl.wikipedia.org/wiki?curid=906262" title="Zbyszek Otwinowski">
Zbyszek Otwinowski

Zbyszek Otwinowski (Zbigniew Otwinowski; ur. 28 sierpnia 1956 w Warszawie) – fizyk i krystalograf, członek zagraniczny PAN.
Życiorys.
Absolwent liceum im. Jana Zamoyskiego i Wydziału Fizyki Uniwersytetu Warszawskiego. Na początku lat 80. XX wieku wyjechał do USA. Doktorat w dziedzinie biochemii uzyskał w roku 1989 na University of Chicago. Obecnie jest profesorem na University of Texas Southwestern Medical Center (Department of Biochemistry). Razem z prof. Władysławem Minorem jest współautorem drugiego najbardziej cytowanego artykułu naukowego dekady 1995–2005 (według „The Scientist”), pracy pt. „Processing of X-ray diffraction data collected in oscillation mode”. Wg bazy Web of Science, publikacja ta do lipca 2016 cytowana była blisko 31 tys. razy. Ci sami naukowcy są autorami zestawu programów krystalograficznych "HKL".

</doc>
<doc id="906264" url="https://pl.wikipedia.org/wiki?curid=906264" title="Wilhelm Sauer">
Wilhelm Sauer

Wilhelm Sauer (ur. 23 marca 1831 w Schönbeck, zm. 9 kwietnia 1916 we Frankfurcie nad Odrą) – niemiecki organmistrz czasów romantyzmu i późnego romantyzmu.
Życiorys.
Wilhelm Sauer wraz ze swoimi współpracownikami zbudował ponad 1100 organów, z których największe i najsłynniejsze znajdują się m.in. w berlińskiej katedrze (1903, IV/113), w kościele św. Tomasza (1888/1908, III/88) w Lipsku, a także w Hali Miejskiej w Görlitz (1910, IV/72).
Największe swego czasu organy świata we wrocławskiej Hali Stulecia (1913, V/200) nie zachowały się w swojej pierwotnej formie. Znaczna część tego instrumentu znajduje się dziś we wrocławskiej katedrze. Znakomicie zachowane organy firmy Wilhelma Sauera znajdują się również w płockiej bazylice, kościele pw. Przemienienia Pańskiego w Drezdenku, kościele parafialnym pw. św. Szczepana w Rożyńsku Wielkim koło Ełku (organy mechaniczne), kościele św. Trójcy w zachodniopomorskim Czaplinku, a także w kościele MB w Witnicy.
Drugą żoną Wilhelma Sauera była Anna, z domu Bauer (18 stycznia 1848 – 11 sierpnia 1924), córka właściciela browaru i rajcy miejskiego z Poczdamu.
Nagrobek Wilhelma Sauera znajduje się na terenie dawnego cmentarza w Kleistpark we Frankfurcie nad Odrą. Ze względu na przebudowy dokładna pozycja grobu nie jest pewna.

</doc>
<doc id="906266" url="https://pl.wikipedia.org/wiki?curid=906266" title="Heuneburg">
Heuneburg

Heuneburg – gród; stanowisko archeologiczne z epoki żelaza, datowane na przełom okresu halsztackiego i lateńskiego; znajdował się na terenie obecnej Badenii-Wirtembergii. Położony na wzniesieniu o powierzchni 300 × 150 m. Był siedzibą dynastii plemienia Celtów.
Wyróżnia się kilka faz:

</doc>
<doc id="906269" url="https://pl.wikipedia.org/wiki?curid=906269" title="Poznań Antoninek">
Poznań Antoninek

Poznań Antoninek – przystanek kolejowy w Antoninku, w Poznaniu, na trasie Konin - Poznań Główny. Obecnie przystanek jest obsługiwany przez pociągi spółek Koleje Wielkopolskie oraz Przewozy Regionalne.
W roku 2017 przystanek obsługiwał 300–499 pasażerów na dobę.
Od maja do sierpnia 1945 funkcjonował tu punkt przeładunkowy repatriantów z kresów wschodnich podążających na Ziemie Odzyskane (docierał tu szeroki tor).

</doc>
<doc id="906271" url="https://pl.wikipedia.org/wiki?curid=906271" title="Dmytro Wytowskyj">
Dmytro Wytowskyj



</doc>
<doc id="906274" url="https://pl.wikipedia.org/wiki?curid=906274" title="Rów Kurylsko-Kamczacki">
Rów Kurylsko-Kamczacki

Rów Kurylsko-Kamczacki (Rów Kurylski, ros. "Курило-Камчатский жёлоб", ang. "Kuril Trench") – rów oceaniczny w północno-zachodniej części Pacyfiku, na północno-zachodnim skraju Basenu Północno-Zachodniego. 
Rów ciągnie się wzdłuż wysp Hokkaido, Kuryli i półwyspu Kamczatka. Na północnym wschodzie łączy się z Rowem Aleuckim, a na południu z Rowem Japońskim. Na wschód od Rowu Kurylsko-Kamczackiego znajduje się płyta pacyficzna, a na zachód płyta ochocka, będąca częścią większej płyty północnoamerykańskiej. Jego długość wynosi 2200 km, średnia szerokość 120 km, głębokość 9750 m p.p.m.

</doc>
<doc id="906276" url="https://pl.wikipedia.org/wiki?curid=906276" title="Rów Kurylski">
Rów Kurylski



</doc>
<doc id="906280" url="https://pl.wikipedia.org/wiki?curid=906280" title="Baltic Arena">
Baltic Arena



</doc>
<doc id="906282" url="https://pl.wikipedia.org/wiki?curid=906282" title="Paweł Najdek">
Paweł Najdek

Paweł Najdek (ur. 9 kwietnia 1973 w Nowym Tomyślu) – polski ciężarowiec kategorii super ciężkiej, 4-krotny medalista mistrzostw Europy. Był zawodnikiem LKS Budowlani Nowy Tomyśl i KS Budowlani Opole. Rekordzista Polski w podrzucie – 250 kg. Trzynastokrotny medalista Mistrzostw Polski w tym dziewięciokrotny Mistrz Polski. Uczestniczył w igrzyskach olimpijskich w Sydney oraz w Atenach.
Działalność sportowa i społeczna.
Prezes LKS Budowlani-Całus Nowy Tomyśl (2008-2011).

</doc>
<doc id="906283" url="https://pl.wikipedia.org/wiki?curid=906283" title="2M1207 b">
2M1207 b



</doc>
<doc id="906286" url="https://pl.wikipedia.org/wiki?curid=906286" title="Reprezentacja Armenii w hokeju na lodzie mężczyzn">
Reprezentacja Armenii w hokeju na lodzie mężczyzn

Reprezentacja Armenii w hokeju na lodzie mężczyzn – jedna z najmłodszych reprezentacji narodowych należących do IIHF. W swoich dotychczasowych 4 występach na Mistrzostwach Świata 3 razy zajmowali ostatnie miejsce. W 2007 reprezentacja Armenii wycofała się z mistrzostw świata.

</doc>
<doc id="906288" url="https://pl.wikipedia.org/wiki?curid=906288" title="Na legalu?">
Na legalu?

Na legalu? – piąty album studyjny polskiej grupy muzycznej Slums Attack. Wydawnictwo ukazało się 15 grudnia 2001 roku nakładem wytwórni muzycznej T1-Teraz. Na podstawie pomysłu właściciela firmy wydawniczej Arkadiusza Delisia była to pierwsza płyta sygnowana jako Peja/Slums Attack. Przyczyną był sukces filmu "Blokersi" w reżyserii Sylwestra Latkowskiego z Peją w roli głównej, a który przyczynił się do ogólnopolskiego zainteresowania jego osobą.
Teksty utworów z płyty opowiadają o społeczeństwie z tzw. „marginesu”, ludziach dotkniętych biedą, spotykających się z brakiem akceptacji, uzależnionych od alkoholu i narkotyków. Album uzyskał status złotej, a następnie platynowej płyty. Gościnnie na płycie wystąpili m.in. Doniu, Wiśnix, Iceman, Ascetoholix oraz Medi Top Glon.
Płyta dotarła do 10. miejsca listy OLiS w Polsce. Album promowały teledyski do utworów: „Mój rap, moja rzeczywistość”, „Jest jedna rzecz”, „Głucha noc”, „Właściwy wybór/Randori” i „Być nie mieć”. Album został wydany także w 2003 roku na płycie winylowej pt. "Na winylu". Album otrzymał nagrodę polskiego przemysłu fonograficznego Fryderyka w kategorii „najlepszy album hip-hop”.
W 2005 roku utwór „Głucha noc” został wykorzystany w filmie obyczajowym "Teraz ja" w reżyserii Anny Jadowskiej. W 2012 roku piosenka pt. „I moje miasto złą sławą owiane...” znalazł się na liście „120 najważniejszych polskich utworów hip-hopowych” według serwisu T-Mobile Music.
W utworze „Dla ludzi skit” wykorzystano fragment wypowiedzi poety, prozaika, tłumacza i autora piosenek Edwarda Stachury.
Lista utworów.
Opracowano na podstawie materiału źródłowego.
Sprzedaż.
Pozycje w notowaniach OLiS.
OLiS jest ogólnopolskim notowaniem, tworzonym przez agencję TNS Polska na podstawie sprzedaży albumów muzycznych na nośnikach fizycznych (nie uwzględnia zatem informacji o pobraniach w formacie digital download czy odtworzeniach w serwisach streamingowych).
Certyfikaty ZPAV.
Certyfikaty sprzedaży są wystawiane przez Związek Producentów Audio-Video za osiągnięcie określonej liczby sprzedanych egzemplarzy, obliczanej na podstawie kupionych kopii fizycznych i cyfrowych, a także odtworzeń w serwisach streamingowych.

</doc>
<doc id="906289" url="https://pl.wikipedia.org/wiki?curid=906289" title="Obelisk Orłów Śląskich w Katowicach">
Obelisk Orłów Śląskich w Katowicach

Obelisk Orłów Śląskich – znajdujący się w śródmieściu Katowic pomnik upamiętniający miejsce, w którym wzniesiono przed II wojną światową gmach Muzeum Śląskiego.
Obelisk z rzeźbą przedstawiającą dwa zrywające się do lotu orły stoi w narożniku katowickiego placu Bolesława Chrobrego (róg ulic Jagiellońskiej i ul. Józefa Lompy). Jest symbolem powrotu Śląska do Macierzy. Przed II wojną światową w miejscu tym wzniesiono nowoczesny gmach Muzeum Śląskiego. Przygotowania do otwarcia muzeum przerwało nadejście okupacji niemieckiej. Budynek został wówczas rozebrany przez niemieckie władze okupacyjne. O dawnym gmachu muzeum informuje tablica pamiątkowa przy obelisku.

</doc>
<doc id="906292" url="https://pl.wikipedia.org/wiki?curid=906292" title="Prawica Rzeczypospolitej">
Prawica Rzeczypospolitej

Prawica Rzeczypospolitej (Prawica, Prawica Marka Jurka, PR) – polska chrześcijańsko-konserwatywna partia polityczna, powstała w 2007. Posiadała koło poselskie w Sejmie V kadencji (od 27 kwietnia do 4 listopada 2007). Godłem Prawicy Rzeczypospolitej jest krzyż jagielloński.
Historia.
2007.
Prawica Rzeczypospolitej powstała w kwietniu 2007. Do jej powstania bezpośrednio przyczyniło się niepowodzenie projektu wzmocnienia konstytucyjnych gwarancji ochrony życia i godności człowieka przez ich wyraźne odniesienie również do okresu prenatalnego. Po ostatecznym upadku tego projektu w Sejmie szeregi rządzącej wówczas partii Prawo i Sprawiedliwość opuścił jej wiceprezes Marek Jurek (pełniący w tym czasie także funkcję marszałka Sejmu) oraz czworo innych posłów: Małgorzata Bartyzel, Dariusz Kłeczek, Marian Piłka i Artur Zawisza. Zapowiedź utworzenia partii ogłoszono 19 kwietnia, natomiast nazwę partii ujawniono dzień później. Była to odpowiedź na brak możliwości dalszej współpracy w Prawie i Sprawiedliwości w kwestiach ochrony życia prenatalnego. Partia została zarejestrowana w Sądzie Okręgowym w Warszawie (wniosek o rejestrację złożono 20 kwietnia, a 27 kwietnia został on uzupełniony o wstępny statut i podpisy poparcia). Przewodniczącym został Marek Jurek, który stanął na czele zarówno zarządu, jak i rady naczelnej (politycznej) Prawicy. Również 27 kwietnia w Sejmie powstało koło ugrupowania, w skład którego weszli: Małgorzata Bartyzel, Marek Jurek, Dariusz Kłeczek, Marian Piłka, Lucyna Wiśniewska i Artur Zawisza. 22 sierpnia do partii przeszło dwóch senatorów wybranych w 2005 do Senatu z ramienia LPR: Adam Biela i Mieczysław Maziarz.
10 września 2007 Prawica Rzeczypospolitej na krótko weszła w skład porozumienia wyborczego Liga Prawicy Rzeczypospolitej (wraz z LPR i UPR) przed wyborami parlamentarnymi w 2007. Komitet Wyborczy LPR został zgłoszony do PKW 10 września 2007. Jego kandydaci do Sejmu startowali z listy nr 3. Natomiast w wyborach do Senatu każda z tworzących porozumienie partii (LPR, Prawica, UPR) zorganizowała własny komitet wyborczy. Komitet Wyborczy LPR otrzymał 209 171 głosów, tj. 1,30%, w związku z czym kandydaci Ligi Prawicy Rzeczypospolitej nie dostali się do Sejmu. Indywidualnie najlepsze wyniki dla Prawicy Rzeczypospolitej w wyborach do Sejmu (spośród 49 kandydatów, którzy łącznie uzyskali 19 484 głosy) osiągnęli:
W wyborach do Senatu wyniki wyborcze wszystkich 10 kandydatów Komitetu Wyborczego Wyborców „Prawica Marka Jurka” do Senatu (nikt z nich nie uzyskał mandatu – łącznie otrzymali oni 266 672 głosy):
Porozumienie Liga Prawicy Rzeczypospolitej przestało funkcjonować po przegranych wyborach.
2008.
22 czerwca 2008 Marek Jurek wystartował w wyborach uzupełniających do Senatu w okręgu krośnieńskim, zarządzonych w związku ze śmiercią senatora PiS Andrzeja Mazurkiewicza, także z Komitetu Wyborczego Wyborców „Prawica Marka Jurka”. Uzyskał 10 751 głosów (12,6%), zajmując 3. miejsce spośród 12 kandydatów i nie uzyskując mandatu.
2009.
Na ogólnopolskim zjeździe Prawicy Rzeczypospolitej w dniu 7 marca 2009 Marek Jurek zapowiedział chęć stworzenia nowej, szerokiej koalicji ugrupowań prawicowych spoza głównego nurtu polityki, na czele której stanęłaby Prawica Rzeczypospolitej. Podczas tego spotkania poparcia partii udzielił Wiesław Chrzanowski.
7 kwietnia partia zorganizowała pikietę przed Sejmem RP w obronie Instytutu Pamięci Narodowej oraz jego prezesa Janusza Kurtyki i swobody badań naukowych.
Wiosną także ugrupowanie otwarcie stanęło w obronie papieża Benedykta XVI po atakach na jego osobę w polskich i zagranicznych mediach w związku z wypowiedziami wygłoszonymi podczas pielgrzymki do Afryki m.in. na temat szkodliwości stosowania prezerwatyw.
22 maja członkowie partii uczestniczyli w warszawskiej manifestacji na rzecz jednomandatowych okręgów wyborczych zorganizowanej przez Stowarzyszenie JOW.
W wyborach do Parlamentu Europejskiego, które odbyły się 7 czerwca, partia wystawiła samodzielnie listy (na listach komitetu znalazło się jedynie 2 członków Europy Wolnych Ojczyzn – Partii Polskiej – na pierwszych miejscach). W okręgu poznańskim na czele listy PR stał eurodeputowany wybrany z listy LPR, członek grupy Niepodległość i Demokracja – Witold Tomczak. Lidera Prawicy Rzeczypospolitej Marka Jurka poparł ruch Polska XXI, który sam nie startował w wyborach (jednocześnie organizacja ta poparła także kandydatów innych ugrupowań: prof. Jerzego Buzka, Jacka Saryusza-Wolskiego i prof. Ryszarda Legutkę). Jarosław Sellin, Kazimierz Michał Ujazdowski, Wiesław Chrzanowski, Paweł Wosicki i Wojciech Cejrowski publicznie wyrazili poparcie dla kandydatury Marka Jurka w wyborach do Parlamentu Europejskiego.
Prawica Rzeczypospolitej w wyborach do PE uzyskała 143 966 głosów (1,95%) i zajęła 6. miejsce (drugie spośród komitetów, które nie osiągnęły progu wyborczego – za Koalicyjnym Komitetem Wyborczym Porozumienie dla Przyszłości – CentroLewica). Najwięcej głosów spośród jej kandydatów otrzymali: Marek Jurek (33 925), Witold Tomczak (14 476), Krystyna Zając (6715) i Mieczysław Maziarz (6290).
W 2009 z partią związał się wicemarszałek województwa podlaskiego Bogusław Dębski, który został jej pełnomocnikiem na województwo podlaskie.
2010.
30 stycznia 2010 Rada Naczelna Prawicy Rzeczypospolitej podjęła decyzję o rozpoczęciu prac nad utworzeniem ogólnopolskiego komitetu wyborczego do sejmików wojewódzkich w wyborach samorządowych w tym samym roku. Jednocześnie pełnomocnicy powiatowi powołani są do tworzenia komitetów gminnych i powiatowych. "Wspólnotę Samorządową Prawicy" wraz z Prawicą Rzeczypospolitej tworzyli m.in. Wspólnota Małych Ojczyzn oraz działacze Porozumienia Polskiego, Stronnictwa Pracy, Unii Polityki Realnej, Polskiego Forum Ludowo-Chrześcijańskiego „Ojcowizna” i innych ugrupowań. Wśród sygnatariuszy porozumienia znaleźli się m.in.: Marek Jurek, Maciej Eckardt, Andrzej Zapałowski, Bogusław Dębski, Leszek Murzyn oraz Jan Łopuszański.
Kandydatem Prawicy Rzeczypospolitej w wyborach prezydenckich w 2010 był szef ugrupowania Marek Jurek. W pierwszej turze uzyskał 177 315 głosów (1,06%), zajmując 8. miejsce spośród 10 kandydatów. Przed drugą turą udzielił poparcia kandydatowi PiS Jarosławowi Kaczyńskiemu.
W wyborach samorządowych Prawica Rzeczypospolitej zgłosiła samodzielnie swoje listy do sejmików w 7 województwach. Kandydujący z nich otrzymali w skali kraju 0,62% głosów. Największe poparcie partia uzyskała w województwach małopolskim (1,63%) i zachodniopomorskim (1,47%). Komitet Prawicy zdobył w tych wyborach 9 mandatów w radach gmin, 2 w radach miast i 1 w radach powiatów. W części samorządów partia weszła w skład prawicowych koalicji. W Warszawie ugrupowanie utworzyło koalicję wyborczą z UPR, której wspólnym kandydatem na prezydenta miasta był działacz Prawicy Rzeczypospolitej Piotr Strzembosz (zajął 8. miejsce spośród 11 kandydatów, uzyskując 0,43% głosów). Wielu członków partii kandydowało także z ramienia lokalnych komitetów. W tej grupie znaleźli się wybrany na burmistrza Sochaczewa Piotr Osiecki oraz wybrany na wójta gminy Prażmów Grzegorz Pruszczyk.
W województwie podlaskim w ramach porozumienia wyborczego Prawicy Rzeczypospolitej z Polskim Stronnictwem Ludowym, do sejmiku z listy PSL ubiegał się bezskutecznie Bogusław Dębski oraz kandydował (z ramienia lokalnego komitetu, m.in. z poparciem PSL) na prezydenta Białegostoku (otrzymał 2,7% głosów, co dało 4. miejsce spośród 5 kandydatów).
2011.
Przed wyborami parlamentarnymi w 2011 partia zdecydowała o starcie pod własnym szyldem. W czerwcu zawarła porozumienie w sprawie startu ze swoich list z Unią Polityki Realnej, częścią Stronnictwa „Piast” i stowarzyszeniem Polskie Forum Ludowo-Chrześcijańskie „Ojcowizna”. W lipcu poinformowano o rozwiązaniu i włączeniu się w struktury Prawicy Rzeczypospolitej partii kierowanej przez Jerzego Roberta Nowaka – Ruchu Przełomu Narodowego (sam Jerzy Robert Nowak nie przystąpił do Prawicy). Na listach wyborczych KW Prawica do Sejmu znalazło się także kilku członków LPR oraz pojedynczy członkowie ONP-LP, EWO-PP, Porozumienia Polskiego i ChDRP. Listy wyborcze komitetu zostały zarejestrowane w 20 z 41 okręgów. Prawica zajęła w wyborach 9. miejsce, uzyskując 35 169 (0,24%) głosów. Do Senatu komitet wystawił 13 kandydatów (m.in. członka Przymierza Ludowo-Narodowego), z których żaden nie uzyskał mandatu.
Pod koniec roku partia rozpoczęła współpracę z projektem politycznym Solidarna Polska, podejmując rozmowy o zjednoczeniu i powołaniu wspólnej partii.
2012.
W marcu 2012 Prawica Rzeczypospolitej podjęła decyzję o tym, by pozostać samodzielną partią i jej działacze nie weszli w skład Solidarnej Polski. 24 marca Prawica podpisała porozumienie z PiS i w wypadku wyborów deklarację o starcie działaczy partii z list PiS, choć przy założeniu odrębnych klubów lub kół parlamentarnych w Sejmie, czy też delegacji w Europarlamencie.
2014.
22 lutego odbył się II zjazd partii, podczas którego przedstawiono m.in. deklarację partii przed wyborami do Parlamentu Europejskiego. W wyborach tych kandydaci Prawicy Rzeczypospolitej startowali z 5. miejsc na listach Prawa i Sprawiedliwości. Wśród kandydatów partii znaleźli się m.in. Jan Klawiter, Zdzisława Kobylińska, Marek Jurek, Marian Piłka, Leszek Murzyn i Tadeusz Marczak. Na wszystkich kandydatów Prawicy oddano 113 031 głosów (1,6% w skali kraju). Jeden z 19 mandatów, które przypadły komitetowi PiS, otrzymał szef Prawicy Rzeczypospolitej Marek Jurek. Przystąpił on, podobnie jak PiS, do grupy Europejscy Konserwatyści i Reformatorzy.
W wyborach samorządowych kandydaci Prawicy Rzeczypospolitej znaleźli się na 4. miejscach list PiS m.in. do sejmików województw i rad miast wojewódzkich. Spośród kandydatów Prawicy do sejmików dostali się Marian Piłka, Krzysztof Kawęcki i Piotr Strzembosz w województwie mazowieckim, Bogusław Dębski w podlaskim, Sławomir Hinc w wielkopolskim (później wystąpił z partii) oraz Bogdan Romaniuk w podkarpackim. Ten ostatni został przewodniczącym sejmiku województwa podkarpackiego (w 2015 przeszedł na funkcję wicemarszałka województwa, zaś w 2016 wystąpił z partii). Na prezydentów miast partia popierała głównie kandydatów PiS. W Knurowie wystawiła własnego kandydata, którym był Piotr Stachurski (zajął ostatnie, 3. miejsce). Startujący z ramienia lokalnego komitetu Piotr Osiecki ponownie został burmistrzem Sochaczewa.
2015.
Pomimo ścisłej współpracy z PiS, Prawica Rzeczypospolitej nie opowiedziała się oficjalnie w I turze wyborach prezydenckich w 2015 za żadnym z kandydatów, choć Marek Jurek niejednokrotnie wyrażał się pozytywnie o kandydaturze Andrzeja Dudy. Przed II turą partia oficjalnie poparła tego kandydata.
29 maja ugrupowanie przystąpiło do międzynarodowej partii Europejski Chrześcijański Ruch Polityczny.
W wyborach parlamentarnych działacze Prawicy, zgodnie z umową z PiS, mieli znaleźć się na 8. miejscach na listach komitetu tej partii do Sejmu oraz, z ramienia komitetu Prawicy Rzeczypospolitej, w pięciu okręgach wystartować do Senatu. Ostatecznie, wskutek częściowego niedotrzymania przez PiS postanowień umowy, działacze Prawicy znaleźli się na 8. miejscach list PiS jedynie w 11 z 41 okręgów, a w dwóch innych na niższych pozycjach (ponadto czworo członków partii kandydowało z list komitetu Kukiz’15 i jeden z listy KWW Grzegorza Brauna „Szczęść Boże!”). Komitet wyborczy Prawicy do Senatu został rozwiązany, zaś z ramienia komitetu PiS do tej izby wystartował tylko jeden działacz tej partii (inny członek Prawicy kandydował z ramienia PO). Partia jednocześnie zaapelowała do PiS „o umieszczenie pozostałych kandydatów na innych miejscach na liście oraz o wzajemne realizowanie postanowień umowy”, ale apel pozostał bez publicznej reakcji. Ostatecznie w wyborach mandat poselski uzyskał działacz Prawicy Jan Klawiter. Posłem został także rekomendowany przez partię na listę PiS Artur Soboń, który jednak jeszcze przed wyborami wstąpił do PiS (do partii tej przystąpiła również należąca w czasie wyborów do Prawicy Agnieszka Soin, która objęła zwolniony mandat poselski w czerwcu 2019; oprócz tego w październiku 2019 pierwszeństwo do objęcia zwolnionego mandatu uzyskał także nienależący już wówczas do Prawicy jej kandydat Krzysztof Kawęcki, co jednak nie nastąpiło ze względów proceduralnych). Ponadto senatorem PiS został współpracujący z Prawicą Jan Żaryn. Jan Klawiter nie przystąpił do klubu parlamentarnego PiS, pozostając posłem niezrzeszonym.
W miejsce wybranego do Sejmu posła PiS, mandat radnego sejmiku wielkopolskiego objął związany z Prawicą Rzeczypospolitej Karol Kozan.
2016.
W czerwcu 2016 rada naczelna partii podjęła uchwałę, w której stwierdziła, że Prawica Rzeczypospolitej „została wykluczona z koalicji rządowej”. Lider Prawicy Marek Jurek w swoich wypowiedziach medialnych podkreślał, że zawarta w 2012 umowa z PiS została zerwana przez partię Jarosława Kaczyńskiego.
2017.
Na początku roku trzech radnych Prawicy w sejmiku województwa mazowieckiego odeszło z klubu PiS, powołując odrębny klub radnych Prawicy Rzeczypospolitej.
2018.
W maju 2018 Prawica Rzeczypospolitej poinformowała, że jej kandydaci do sejmików województw w wyborach samorządowych w tym samym roku będą startować z list ruchu Kukiz’15.
16 czerwca Marek Jurek ustąpił z funkcji prezesa partii, a na jego następcę został wybrany Krzysztof Kawęcki.
Kukiz’15 nie uzyskał mandatów radnych wojewódzkich, natomiast Bogusław Dębski został ponownie wybrany na radnego sejmiku podlaskiego z listy PiS. Piotr Osiecki z ramienia lokalnego komitetu (przy poparciu PiS) ponownie został wybrany na burmistrza Sochaczewa. Kandydaci komitetu Prawicy Rzeczypospolitej zdobyli 9 mandatów w radach gmin (w tym 7 na 15 w gminie Kozłowo, gdzie partia konkurowała tylko z jednym komitetem lokalnym). Inni kandydaci Prawicy na szczeblu lokalnym startowali z list Kukiz’15, PiS bądź lokalnych komitetów.
8 grudnia Marek Jurek zainicjował powstanie Komitetu Akcji Wyborczej Chrześcijańskiego Kongresu Społecznego, z myślą o wyborach europejskich w 2019.
2019.
5 lutego 2019 Marek Jurek i lider powstającej partii Federacja dla Rzeczypospolitej – poseł na Sejm Marek Jakubiak – wspólnie zaapelowali o utworzenie „szerokiej listy niezależnej prawicy w najbliższych wyborach do Parlamentu Europejskiego” i zapewnili, że reprezentowane przez nich ugrupowania będą prowadzić działania na rzecz tego celu. Przedstawili też 3 priorytety programowe. 9 lutego zarząd Prawicy Rzeczypospolitej opowiedział się „za stworzeniem w wyborach do Parlamentu Europejskiego silnej reprezentacji opinii chrześcijańskiej w ramach Akcji Wyborczej Chrześcijańskiego Kongresu Społecznego”, ale wyraził gotowość „do współpracy w szerokim porozumieniu patriotyczno-republikańskim, o ile opinia chrześcijańska w jego ramach będzie ważnym podmiotem”.
W marcu radny Bogusław Dębski został przewodniczącym sejmiku podlaskiego, a w czerwcu opuścił klub radnych PiS, zostając radnym niezrzeszonym (pozbawiło to klub PiS większości).
W marcu ogłoszono, że kandydaci Prawicy Rzeczypospolitej (a także Zjednoczenia Chrześcijańskich Rodzin) wystartują w wyborach do Parlamentu Europejskiego z list Ruchu Prawdziwa Europa. W kwietniu grupa czołowych działaczy Prawicy Rzeczypospolitej (m.in. jej założyciel, eurodeputowany Marek Jurek, poseł Jan Klawiter, wiceprezes Marian Piłka, rzecznik prasowy Lidia Sankowska-Grabczuk) zdecydowała się jednak na start z list komitetu Kukiz’15. Kilkudziesięciu członków rady naczelnej (w tym wszyscy wiceprezesi, sekretarz generalny i rzecznik prasowy partii) wydali deklarację, w której zachęcali „do wspierania kandydatów Prawicy Rzeczypospolitej na listach Ruchu Kukiz’15”. Prezes partii Krzysztof Kawęcki opowiedział się jednak za dalszą współpracą z Ruchem Prawdziwa Europa, a kandydaci Prawicy Rzeczypospolitej znaleźli się na listach Ruchu, jednak ostatecznie zostały one wycofane. Kukiz’15 nie osiągnął progu wyborczego, w związku z czym żaden z kandydatów Prawicy Rzeczypospolitej nie zdobył mandatu w wyborach.
8 czerwca prezes partii Krzysztof Kawęcki został zawieszony decyzją zarządu głównego w prawach członka partii. Powodem podjęcia decyzji był "brak wsparcia" oraz "działania utrudniające prowadzenie kampanii wyborczej kandydatów Prawicy Rzeczypospolitej podczas wyborów do Parlamentu Europejskiego". Krzysztof Kawęcki podjął tego samego dnia decyzję o opuszczeniu dotychczasowej partii, zapowiadając dalszą współpracę m.in. z Ruchem Prawdziwa Europa. Dwa tygodnie później na nowego prezesa został wybrany dotychczasowy wiceprezes partii Bogusław Kiernicki.
Na wybory parlamentarne Prawica powołała własny komitet. Start z jej list zadeklarowała początkowo działaczka pro-life Kaja Godek (tuż po opuszczeniu przez nią Konfederacji Wolność i Niepodległość, której była jednym z liderów), jednak ostatecznie wycofała się ona ze współpracy z Prawicą. Do komitetu Prawicy przyłączyły się natomiast Kongres Nowej Prawicy, Stronnictwo Pracy oraz część Wolnych i Solidarnych i nieformalna Konfederacja Polski Niepodległej – Niezłomni. Państwowa Komisja Wyborcza zarejestrowała listy partii do Sejmu jedynie w 4 okręgach (białostockim, nowosądeckim, radomskim i krakowskim), a także posła niezrzeszonego (wcześniej Kukiz’15) Andrzeja Maciejewskiego jako kandydata do Senatu w okręgu olsztyńskim. W związku z tym zapowiedziano rezygnację ze startu w wyborach do Sejmu. Ostatecznie komitet Prawicy wystartował do Sejmu w okręgu krakowskim, z silnym udziałem na liście działaczy KNP (otworzył ją prezes tej partii Stanisław Żółtek). Jednocześnie Prawica częściowo pozytywnie wypowiedziała się o komitetach PiS, PSL i Konfederacji WiN oraz zapowiedziała kontynuację współpracy z KPN-Niezłomnymi i częścią działaczy WiS. W wyborach na listę Prawicy oddano 1765 głosów (0,01% w skali kraju oraz 0,27% w skali okręgu krakowskiego – w obu przypadkach ostatnie miejsce). Andrzej Maciejewski w wyborach do Senatu zdobył 12,3% głosów w okręgu (przegrywając z Lidią Staroń i Jarosławem Słomą, a wyprzedzając Leszka Bubla).
2020.
W wyborach prezydenckich w 2020 Prawica Rzeczypospolitej w I turze nie udzieliła poparcia żadnemu z kandydatów, natomiast w II turze poparła ubiegającego się o reelekcję Andrzeja Dudę.
Założenia programowe.
Cywilizacja chrześcijańska.
Prawica Rzeczypospolitej stawia sobie za cel odbudowę polityki chrześcijańsko-konserwatywnej, upatrując w niej odpowiedź na wyzwania współczesnego świata – kryzys demograficzny, konieczność budowy silnej pozycji Polski w polityce europejskiej czy obecny kryzys gospodarczy. Partia sprzeciwia się odejściu od społecznej nauki Kościoła, zwłaszcza tzw. „cywilizacji śmierci” (m.in. legalizacji aborcji i eutanazji) czy negowaniu wartości religii, rodziny, życia i moralności publicznej. Do czołowych postulatów należy wprowadzenie prawnych (przede wszystkim konstytucyjnych) gwarancji ochrony tych wartości, ze szczególnym uwzględnieniem wartości „cywilizacji życia”. Oprócz sprzeciwiania się liberalizacji prawa do aborcji i eutanazji oraz legalizacji związków homoseksualnych, Prawica Rzeczypospolitej postuluje także prawny zakaz produkcji pornografii i zakaz prostytucji, motywując to koniecznością ochrony godności człowieka i zapobiegania przemocy seksualnej. Celem działań partii jest wzbudzenie międzynarodowego i ponadświatopoglądowego sprzeciwu wobec tych zjawisk jako naruszających naturalne prawa człowieka.
Polityka wewnętrzna.
Polityka prorodzinna.
W polityce wewnętrznej Prawica Rzeczypospolitej postuluje w pierwszej kolejności wspieranie rodzin, zwracając uwagę na zagrożenia wynikające ze spadku liczby urodzeń w Polsce (m.in. groźbę załamania systemu emerytalnego, wyhamowanie wzrostu gospodarczego czy obniżenie wartości głosu Polski w Unii Europejskiej jako konsekwencję zmniejszenia liczby ludności). Partia opowiada się za zerwaniem z modelem gospodarczym, w którym młode i wielodzietne rodziny są grupą najsłabszą ekonomiczne, co pociąga za sobą degradację ich pozycji społecznej. Wśród postulatów Prawicy Rzeczypospolitej znalazło się więc dążenie do zwiększania zasiłków porodowych i wydłużenia płatnych urlopów macierzyńskich, a także zwiększenia świadczeń emerytalnych dla matek na urlopach wychowawczych. Partia postuluje także uzależnienie wysokości emerytury od liczby wychowywanych dzieci, wskazując na niesprawiedliwość systemu, w którym rodzice wychowujący więcej dzieci i rezygnujący przez to z innych dóbr nie korzystają w większym zakresie z pracy swoich dzieci.
Wspieranie przedsiębiorczości.
Prawica Rzeczypospolitej opowiada się również za wspieraniem przedsiębiorczości poprzez obniżenie kosztów kredytu, uproszczenie procedury zakładania firm, usprawnienie działalności sądów gospodarczych oraz wprowadzenie ulg podatkowych dla pracodawców tworzących nowe miejsca pracy. Ma to z jednej strony przyczynić się do rozwoju gospodarczego Polski, z drugiej strony zmniejszyć bezrobocie do poziomu poniżej 5 procent. Partia postuluje ponadto uproszczenie podatku dochodowego od osób fizycznych przez zastąpienie działających w nim ulg zwolnieniami z tytułu wychowywanych dzieci. Powinno to – zdaniem Prawicy Rzeczypospolitej – doprowadzić do obniżenia kosztów poboru podatku, redukcji administracji skarbowej i odejścia od skomplikowanego systemu zasiłków rodzinnych.
Reforma polityczna.
Prawica Rzeczypospolitej stawia sobie ponadto za cel naprawę polityki polskiej poprzez zwiększenie udziału obywateli w jej kształtowaniu. Partia pragnie dążyć do zniesienia centralnie rejestrowanych list partyjnych i zastąpienia ich wyborami większościowymi w jednomandatowych okręgach wyborczych z kandydatami zgłaszanymi przez samych wyborców spośród osób rekomendowanych przez partie polityczne. Dzięki temu – zdaniem Prawicy Rzeczypospolitej – partie polityczne będą musiały w większym stopniu brać pod uwagę opinię publiczną.
Prawica Rzeczypospolitej proponuje również zawiesić budżetowe finansowanie partii politycznych na czas obecnego kryzysu gospodarczego, a w przyszłości zastąpienie go dobrowolnymi, corocznymi składkami w postaci oddania części płaconego podatku dochodowego na konkretne, wskazane przez podatnika ugrupowanie.
Dla zagwarantowania rzeczywistej powszechności wyborów i uwzględnienia społecznej roli rodziny partia pragnie ponadto przyznać rodzicom prawo oddawania głosu w imieniu wychowywanych, niepełnoletnich dzieci (rodzina dysponowałaby tyloma głosami, ilu liczy członków).
Polityka zagraniczna.
Prawica Rzeczypospolitej postuluje położenie szczególnego nacisku w polityce zagranicznej na budowę porządku międzynarodowego, gwarantującego jak największą suwerenność Polski. Stawia w tym kontekście na wizję Unii Europejskiej opartej na wzajemnym szacunku odrębnych państw i narodów (koncepcja „Europy ojczyzn”), nie zaś na idei „społeczeństwa europejskiego”. Partia przeciwna jest centralizacji i wzmacnianiu ośrodków unijnej administracji (w tym poszerzaniu kompetencji Parlamentu Europejskiego), a także przeprowadzaniu ogólnoeuropejskich referendów. W tym kontekście Prawica Rzeczypospolitej opowiada się również za zachowaniem polskiej waluty, upatrując w przyjęciu euro zagrożenia wynikające z ubezwłasnowolnienia rządu polskiego przy realizacji polityki finansowej, co miałoby pozbawić Polskę zdolności walki z bezrobociem, kryzysem demograficznym czy spowolnieniem tempa wzrostu gospodarczego.
Do postulatów Prawicy Rzeczypospolitej zalicza się także budowa solidarności środkowoeuropejskiej poprzez czynne wspieranie państw powstałych po upadku Związku Radzieckiego w ich dążeniach do integracji z Zachodem i udziału w polityce NATO i Unii Europejskiej. Partia upatruje rolę Polski również w działaniach na rzecz sprawiedliwego rozłożenia wydatków Unii Europejskiej w państwach regionu Europy Środkowo-Wschodniej, a także na rzecz współpracy energetycznej i budowy infrastruktury łączącej te państwa. Polska – wedle postulatów Prawicy Rzeczypospolitej – powinna ponadto dążyć do zaangażowania Unii Europejskiej w promocję wolności politycznej na wschodzie Europy. Partia zwraca też uwagę na konieczność promocji polskiej kultury w Europie Wschodniej, wspierania praw mieszkających tam polskich mniejszości oraz opieki nad polskimi miejscami pamięci narodowej w tym regionie.
W polityce atlantyckiej Prawica Rzeczypospolitej opowiada się za bliską współpracą Unii Europejskiej i Stanów Zjednoczonych. Pragnie dążyć do tego celu z jednej strony poprzez budowę dobrych bilateralnych stosunków polsko-amerykańskich, z drugiej strony poprzez nadawanie amerykańskiego kierunku polityce UE. W kontaktach z Rosją partia postuluje wysuwanie zdecydowanych żądań wyrzeczenia się polityki dominacji i ingerencji w sprawy regionu Europy Środkowo-Wschodniej, a także działania na rzecz obrony jednolitych zasad wymiany gospodarczej między Rosją a wszystkimi krajami Unii Europejskiej.
Działacze.
Władze.
Prezes:
Wiceprezesi:
Sekretarz generalny:
Prezydium partii tworzą prezes partii Bogusław Kiernicki, wiceprezes Waldemar Wasiewicz i sekretarz generalny Lech Łuczyński, a także wiceprzewodniczący Rady Naczelnej Władysław Motyka, rzecznik prasowy Lidia Sankowska-Grabczuk oraz Jan Klawiter. W skład zarządu Prawicy Rzeczypospolitej wchodzą członkowie prezydium (z wyjątkiem Waldemara Wasiewicza), a także: Zenon Cichy, Bogusław Dębski, Andrzej Dubiel, Marek Grzelaczyk, Jacek Guzikowski, Tomasz Głowacki, Wojciech Lech Kowalski, Dawid Maciuszek, Tadeusz Nowak, Marian Piłka, Janusz Prucnal, Marek Słomski, Lesław Watras i Wojciech Winter. Honorową funkcję założyciela partii pełni Marek Jurek.

</doc>
<doc id="906300" url="https://pl.wikipedia.org/wiki?curid=906300" title="Kopowy system liczbowy">
Kopowy system liczbowy



</doc>
<doc id="906311" url="https://pl.wikipedia.org/wiki?curid=906311" title="FN Herstal">
FN Herstal



</doc>
<doc id="906312" url="https://pl.wikipedia.org/wiki?curid=906312" title="Antonella Attili">
Antonella Attili

Antonella Attili (ur. 1963 w Rzymie) - włoska aktorka.

</doc>
<doc id="906313" url="https://pl.wikipedia.org/wiki?curid=906313" title="Jan Zakrzewski (lekkoatleta)">
Jan Zakrzewski (lekkoatleta)

Jan Zakrzewski (ur. 21 grudnia 1970 w Gubinie) – lekkoatleta, biegacz długodystansowy.
Osiągnięcia.
Olimpijczyk z Aten (2004). Reprezentował barwy Oleśniczanki Oleśnica. Srebrny medalista Światowych Igrzysk Wojskowych (2003) na 3000 m prz. (8:43,85 s.). 3-krotny mistrz Polski na dystansie 3000 m z przeszkodami (1999, 2001, 2004). Mistrz Polski w biegu na 10 000 m (2004) i w biegu przełajowym (1996).
12 października 2008 zadebiutował w biegu maratońskim startując w barwach Polski podczas Wojskowych Mistrzostw Świata w Maratonie. Razem z kolegami z drużyny (Adamem Draczyńskim oraz Michałem Kaczmarkiem, rezerwowym był Zbigniew Murawski) wygrali klasyfikację drużynową wyprzedzając gospodarzy – Włochów.

</doc>
<doc id="906315" url="https://pl.wikipedia.org/wiki?curid=906315" title="Linia Berthelemy">
Linia Berthelemy



</doc>
<doc id="906316" url="https://pl.wikipedia.org/wiki?curid=906316" title="Poznań Garbary">
Poznań Garbary

Poznań Garbary – stacja kolejowa w pobliżu północnego końca ulicy Garbary w Poznaniu. Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 1,13 mln osób (3,1 tys. dziennie).
W roku 2018 stacja obsługiwała 3 tys. pasażerów na dobę (łącznie 1,1 mln osób).
W roku 2019 wymiana pasażerska wyniosła 1,2 mln osób (3,3 tys. dziennie).
W roku 2020 wymiana pasażerska wyniosła 659 tys. osób (1,8 tys. dziennie).
W roku 2021 wymiana pasażerska wyniosła 584 tys. osób (1,6 tys. dziennie).
Charakterystyka.
W ramach przebudowy Poznańskiego Węzła Kolejowego, dworzec ten został zupełnie odnowiony w 2008 roku. Na peronach zamontowane zostały windy dla potrzeb osób niepełnosprawnych, nad peronem zamontowano wiaty peronowe ze szkła, a między peronami szerokie przejście pod torami. Wybudowano także nowe krawędzie peronu, które są wyższe i zgodne ze standardami Unii Europejskiej. Oba perony pokryte są nową kostką brukową.
Historia.
Powstała w 1888. Około 1927 architekt Władysław Czarnecki zaprojektował przebudowę stacji. Miał to być dworzec dla składów podmiejskich jadących z kierunku wschodniego i kończących tu bieg. Obiekt miał być reprezentacyjny i wyposażony w duży hol. Projekt zatwierdziło Ministerstwo Kolei, ale nigdy nie został on zrealizowany. Podczas II wojny światowej stacja została poważnie zniszczona, a odbudowano ją w 1946. Przez lata nosiła nazwę Poznań Tama Garbarska.
We wrześniu 1950 stwierdzono w rejonie stacji (ulica Garbary róg Północnej, pod płotem stacyjnym) jedno z pierwszych w Polsce stanowisk iwy rzepieniolistnej, która została tu zawleczona prawdopodobnie z kolejowym transportem wojskowym w czasie II wojny światowej. Było to kilka okazów, przekraczających dwa metry wysokości. Rośliny odnawiały się rokrocznie w mniej więcej tej samej liczbie. Towarzyszył im, również zawleczony, szarłat szorstki.
W listopadzie 2017 przedsiębiorstwo A-Projekt na zlecenie PKP rozpoczęło przebudowę dworca. 19 września 2018 nowy dworzec został otwarty dla podróżnych.
Komunikacja miejska.
W bezpośrednim sąsiedztwie stacji znajduje się pętla autobusowa "Garbary PKM" (do 1 września 2021 roku pod nazwą "Garbary"), na której – według stanu z 2 listopada 2021 r. – rozpoczynają bieg następujące linie na zlecenie Zarządu Transportu Miejskiego:
Przy przebiegającej w pobliżu ulicy Garbary znajduje się także przystanek o tej samej nazwie, obsługiwany przez kilka linii:

</doc>
<doc id="906324" url="https://pl.wikipedia.org/wiki?curid=906324" title="Władysław Grabowski (wojskowy)">
Władysław Grabowski (wojskowy)

Władysław Grabowski (ur. 2 sierpnia 1890 w majątku Żadziew, zm. 29 kwietnia 1930 w Poznaniu) – hrabia, pułkownik piechoty Wojska Polskiego.
Życiorys.
Władysław Grabowski urodził się 2 sierpnia 1890 roku w majątku Żadziew, w ówczesnym powiecie święciańskim guberni wileńskiej, w rodzinie Ludwika Konstantego i Marii ze Świętorzeckich. Ukończył szkołę realną Wielkiego Księcia Piotra Oldenburskiego w Petersburgu (7 klas z odznaczeniem) i wstąpił do wojska. 
1 września 1909 roku wstąpił do Pawłowskiej Szkoły Wojskowej w Petersburgu. 6 sierpnia 1911 roku został mianowany podporucznikiem Lejbgwardii i subalternem 5. kompanii Pułku Grenadierów Gwardii w Petersburgu. Od 29 lipca 1914 roku był subalternem i dowódcą wywiadowców w polu. 16 listopada tego roku trafił do szpitala w związku z odmrożeniem szyi, rąk i nóg. 30 kwietnia 1915 roku wrócił do macierzystego pułku i objął dowództwo 5. kompanii. W zastępstwie dowodził również II batalionem pułku. 27 czerwca ponownie znalazł się w szpitalu w następstwie doznanej kontuzji głowy i prawej części ciała. 19 lipca 1915 roku został mianowany porucznikiem Lejbgwardii. Od 3 października znów dowodził 5 kompanią i w zastępstwie II batalionem. 29 sierpnia 1916 roku został mianowany sztabskapitanem Lejbgwardii. 27 września, ranny w rękę i zatruty gazami, po raz trzeci znalazł się w szpitalu. Od 15 stycznia do 1 marca 1917 roku był słuchaczem kursu w oficerskiej Szkole Automobilowej. Następnie ukończył trzymiesięczny kurs w Akademii Wojskowej w Petersburgu.
Od 1 czerwca 1917 roku służył w Naczelnej Kancelarii Komisji Wojskowej Naczelnego Polskiego Komitetu Wojskowego w Petersburgu. W lipcu 1917 roku został mianowany kapitanem piechoty liniowej. W listopadzie tego roku "„na zasadzie poprzednich wniosków za odznaczenie w bojach”" został mianowany podpułkownikiem ze starszeństwem z 14 września 1916 roku.
Od 20 grudnia 1918 roku w Departamencie I Mobilizacyjno-Organizacyjnym Ministerstwa Spraw Wojskowych.
Od 16 marca 1919 (faktycznie od 22 kwietnia) do 28 maja 1920 dowodził 22 pułkiem piechoty, a następnie Grupą Południową Frontu Poleskiego. Od 1 do 17 czerwca 1920 zastępował na stanowisku dowódcy 59 pułku piechoty wielkopolskiej pułkownika Stanisława Wrzalińskiego, który zachorował i przebywał w szpitalu.
Od 17 czerwca 1920 do lutego 1928 dowodził 62 pułkiem piechoty wielkopolskiej. W międzyczasie (od 4 sierpnia do 27 grudnia 1922) był w zastępstwie dowódcą piechoty dywizyjnej 15 Wielkopolskiej Dywizji Piechoty w Bydgoszczy. 3 maja 1922 został zweryfikowany w stopniu podpułkownika ze starszeństwem z dniem 1 czerwca 1919 roku i 141. lokatą w korpusie oficerów piechoty. 1 grudnia 1924 Prezydent RP Stanisław Wojciechowski na wniosek ministra spraw wojskowych, generała dywizji Władysława Sikorskiego awansował go na pułkownika ze starszeństwem z dniem 15 sierpnia 1924 i 18. lokatą w korpusie oficerów piechoty. 18 lutego 1928 mianowany został dowódcą piechoty dywizyjnej 14 Wielkopolskiej Dywizji Piechoty w Poznaniu.
Zmarł w nocy z 28 na 29 kwietnia 1930 w 7 Szpitalu Okręgowym w Poznaniu na uraz serca. 2 maja 1930 został pochowany na Cmentarzu Garnizonowym w Poznaniu.
Władysław Grabowski był żonaty z Marią z Siellawów (1900–1970), z którą miał córkę Wandę (ur. 1924).

</doc>
<doc id="906325" url="https://pl.wikipedia.org/wiki?curid=906325" title="Grupa nowocerekwiańska">
Grupa nowocerekwiańska

Grupa nowocerekwiańska – kultura archeologiczna, której nazwa wywodzi się od eponimicznego stanowiska w Nowej Cerekwi koło Głubczyc. Datowana na starszą epokę brązu.
Wpływ na wydzielenie nowej grupy miała zapewne ludność kultury wieterzowskiej lub madziarowskiej, a także ruchy migracyjne ludności rolniczo-hodowlanej, które były spowodowane naporem ludności kultur mogiłowych.
Osady były otoczone potężnymi wałami o konstrukcji drewniano-ziemnej.
Występowały pochówki szkieletowe. Charakterystyczne było chowanie zmarłych w obrębie osad.
Metalurgia była dobrze rozwinięta poświadczona znaleziskami w postaci dysz do podwyższania temperatury w ogniskach. Znaleziono również kawałki żelaza poddane wstępnej obróbce oraz dłuta.
Występowały narzędzia z kości i rogu.

</doc>
<doc id="906329" url="https://pl.wikipedia.org/wiki?curid=906329" title="Rapamycyna">
Rapamycyna



</doc>
<doc id="906332" url="https://pl.wikipedia.org/wiki?curid=906332" title="Grupa płońska">
Grupa płońska

Grupa płońska – nazwa kultury archeologicznej pochodząca od eponimicznego stanowiska Szczecin-Płonia datowanego na epokę brązu. Zajmowała tereny Pomorza Zachodniego. Charakterystyczne dla niej były pochówki ludności w obstawach lub skrzyniach kamiennych.

</doc>
<doc id="906334" url="https://pl.wikipedia.org/wiki?curid=906334" title="Element wyróżniony">
Element wyróżniony



</doc>
<doc id="906337" url="https://pl.wikipedia.org/wiki?curid=906337" title="Uszkodzony sektor">
Uszkodzony sektor

Uszkodzony sektor (ang. bad sector) – sektor nośnika danych, którego próba odczytu daje błąd. Dane, które miały być zapisane w tym miejscu najczęściej są bezpowrotnie utracone.
W przypadku dysków twardych, dyskietek, pamięci flash i dysków optycznych wielokrotnego zapisu (zapisanych w niektórych formatach zapisu pakietowego), za pomocą pełnego formatowania lub przy użyciu odpowiedniego programu (scandisk, checkdisk, fsck, Norton Disk Doctor, Nero InCD) możliwe jest wykluczenie klastra zawierającego uszkodzony sektor z użycia. Klaster jest blokowany, tak aby informacje nie były na nim zapisywane. Dostępna dla użytkownika pojemność partycji (lub innego wydzielonego obszaru logicznego) maleje o pojemność klastrów zawierających uszkodzone sektory. Ponowne (szybkie, czyli bez sprawdzania powierzchni) formatowanie, usunięcie i założenie partycji lub skasowanie i ponowne zapisanie (bez sprawdzania stanu powierzchni) dysków optycznych wielokrotnego zapisu, włącza uszkodzony obszar z powrotem do użytku.
W dyskach twardych dodatkowo możliwe jest wykluczenie uszkodzonych sektorów przez oprogramowanie samego dysku. Każdy współczesny dysk zawiera zapasowe sektory, którymi zastępuje te nieczytelne, wykryte w trakcie użytkowania. Proces ten nazywany jest remapowaniem lub realokacją i jest nieodwracalny (przywrócenie zastąpionych w ten sposób sektorów do użytku wymaga edycji firmware dysku, do edycji firmware potrzebne są specjalistyczne programy i sprzęt, różne, w zależności od producenta, modelu, serii i zastosowanego na dysku procesora). Proces przeprowadzany jest w tle, w trakcie używania dysku, ale można go również wymusić odpowiednimi programami. Tak zastąpione sektory przestają być widziane przez urządzenie obsługujące dysk, nie ma więc potrzeby pełnego formatowania lub sprawdzania powierzchni partycji na takim dysku innymi programami. Po wyczerpaniu puli zapasowych sektorów dalsze remapowanie nie jest możliwe. Ponieważ podczas realokacji przeprowadzana jest weryfikacja (zarówno odczyt jak i zapis) zastąpione zostaną tylko sektory uszkodzone fizycznie.
Sposoby rozwiązania problemu.
Zalecanymi działaniami są:

</doc>
<doc id="906341" url="https://pl.wikipedia.org/wiki?curid=906341" title="Grupa nowocerkiewiańska">
Grupa nowocerkiewiańska



</doc>
<doc id="906342" url="https://pl.wikipedia.org/wiki?curid=906342" title="Stanole">
Stanole

Stanole – grupa różnorodnych związków chemicznych, mających właściwość redukcji poziomu lipoprotein o niskiej gęstości LDL we krwi. Są syntetyzowane ze steroli roślinnych. Występują także w stanie naturalnym w owocach, orzechach, zbożach i olejach roślinnych.
Estry stanoli są dodawane do margaryny. Badania dowiodły, że spożycie 2 g na dzień pozwala obniżyć poziom LDL we krwi o około 10% do 20% (według różnych źródeł). Działanie stanoli polega na zmniejszeniu reabsorpcji cholesterolu poprzez konkurowanie o miejsce w micelach; stanole nie są wchłaniane do organizmu.
Do handlu wprowadziła stanole jako dodatek do margaryny firma Raisio pod nazwą Benecol.

</doc>
<doc id="906344" url="https://pl.wikipedia.org/wiki?curid=906344" title="Home rule">
Home rule

Home rule (ang. "home" 'dom, ojczyzna' i "rule" 'reguła, władza' z łac. "regula" 'reguła, prawidło') – żądania stawiane Zjednoczonemu Królestwu przez część irlandzkiego ruchu oporu w latach 1870-1918. Spopularyzował je w 1870 irlandzki poseł do Izby Gmin Isaac Butt. Ruch na rzecz "home rule", stosując metody parlamentu, dążył do zastąpienia unii brytyjsko-irlandzkiej z 1800 r. federacją (powołanie parlamentu i rządu irlandzkiego oraz powierzenie im irlandzkich spraw wewnętrznych). Chcieli również uzyskać równouprawnienie katolików oraz przyznania Irlandii pełnej autonomii. Po dwóch nieudanych próbach (w 1886 i w 1893 odrzucono projekty ustaw o "home rule") parlament brytyjski przyznał w 1914 autonomię Irlandii (bez Ulsteru), przy jednoczesnym odroczeniu wejścia jej w życie do zakończenia wojny. W grudniu 1918 roku zwolennicy "home rule" ponieśli całkowitą klęskę w konfrontacji wyborczej z niepodległościową organizacją Sinn Féin (My Sami) i ruch przestał istnieć.

</doc>
<doc id="906348" url="https://pl.wikipedia.org/wiki?curid=906348" title="Spławie (przystanek kolejowy)">
Spławie (przystanek kolejowy)

Spławie – przystanek kolejowy położony na północ od Goliny. Na przystanku zatrzymują się tylko pociągi osobowe Kolei Wielkopolskich.
W roku 2017 przystanek obsługiwał 100–149 pasażerów na dobę.
Wygląd stacji.
Perony.
Przystanek składa się z dwóch wysokich peronów bocznych o długości 300 m, leżących po przeciwnych stronach ulicy. Każdy peron posiada jedną krawędź peronową.
Perony pokryte są kostką brukową i betonowymi płytami.
Na każdym peronie znajdują się: 
Przejazd kolejowo-drogowy.
Pomiędzy peronami znajduje się przejazd kolejowo-drogowy. Jest zabezpieczony rogatkami oraz sygnalizacją świetlną i dźwiękową.

</doc>
<doc id="906351" url="https://pl.wikipedia.org/wiki?curid=906351" title="Mistrzostwa Europy U-17 w Piłce Nożnej 2005">
Mistrzostwa Europy U-17 w Piłce Nożnej 2005

Mistrzostwa Europy U-17 w piłce nożnej 2005 odbywały się w dniach 3–14 maja 2005 roku we Włoszech. Pierwsze trzy zespoły zakwalifikowały się do Mistrzostw Świata U-17 w Peru.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-17 2005 została reprezentacja Turcji.

</doc>
<doc id="906352" url="https://pl.wikipedia.org/wiki?curid=906352" title="Honory">
Honory



</doc>
<doc id="906363" url="https://pl.wikipedia.org/wiki?curid=906363" title="Piotr Szeligowski">
Piotr Szeligowski

Piotr Szeligowski (ur. 14 grudnia 1965) – trener sportowy, polski karateka, posiadacz stopnia 4 dan w kyokushin karate, były prezes Polskiej Organizacji IFK Kyokushin Karate, autor książek o tematyce sportowej.
Piotr Szeligowski zaczął trenować karate kyokushin w wieku 15 lat. W 1993 reprezentował Polskę w Pucharze Europy Oyama Cup w Katowicach, zajmując w turnieju 3 miejsce. W roku 1995 został Mistrzem Europy Kyokushin Karate na zawodach w Cardiff. Był wielokrotnym medalistą Mistrzostw Polski w Karate Kyokushin i międzynarodowych turniejów. Oprócz kariery zawodniczej pełnił funkcję Country Representative w organizacji International Federation of Karate (1994–2007) oraz Prezesa Mysłowickiego Klubu Kyokushin Karate i Bytomskiego Klubu IFK Kyokushin Karate. W latach 1992–2007 wielokrotnie przebywał za granicą trenując pod okiem hanshi Steve'a Arneila 9 Dan.
Z wykształcenia jest politologiem, doktorantem nauk społecznych (filozofia), fizjoterapeutą.
W kwietniu 2013 został trenerem od przygotowania fizycznego drużyny hokejowej Polonii Bytom.

</doc>
<doc id="906364" url="https://pl.wikipedia.org/wiki?curid=906364" title="Zespół Fitz-Hugh-Curtis">
Zespół Fitz-Hugh-Curtis



</doc>
<doc id="906370" url="https://pl.wikipedia.org/wiki?curid=906370" title="Story of the Year">
Story of the Year

Story of the Year – amerykańska grupa muzyczna założona w Saint Louis w Missouri w 1995. Pierwotnie nazywała się Big Blue Monkey, lecz w 2001 roku zmieniła nazwę na obecną.
Ich utwór "And the Hero Will Drown" pojawił się w grze "Need for Speed Underground". Utwór pt. "Just Close Your Eyes" towarzyszy kanadyjskiemu wrestlerowi Christianowi podczas wchodzenia na ring.

</doc>
<doc id="906372" url="https://pl.wikipedia.org/wiki?curid=906372" title="Diravi">
Diravi

Diravi – układ wspomagania o zmiennej sile w zależności od prędkości.
Wspomaganie kierownicy z siłą zależną od prędkości zwiększa bezpieczeństwo i komfort jazdy przy większych prędkościach. Przekładnia kierownicza jest typu zębatkowego, wspomagana hydraulicznie i spełnia 3 różne funkcje:
Część hydrauliczną tej przekładni tworzą trzy podstawowe elementy:
Technologia została użyta po raz pierwszy w samochodzie Citroën SM

</doc>
<doc id="906381" url="https://pl.wikipedia.org/wiki?curid=906381" title="I liga polska w piłce nożnej (2006/2007) – wyniki spotkań">
I liga polska w piłce nożnej (2006/2007) – wyniki spotkań

Wyniki spotkań polskiej ekstraklasy piłkarskiej w sezonie 2006/2007.

</doc>
<doc id="906383" url="https://pl.wikipedia.org/wiki?curid=906383" title="Danny Buijs">
Danny Buijs

Danny Buijs (ur. 21 czerwca 1982 w Dordrechcie) – piłkarz holenderski grający na pozycji prawego pomocnika, a także trener.
Życiorys.
Buijs jest wychowankiem piłkarskiej szkółki Feyenoordu. Jednak od razu nie trafił do pierwszego zespołu i swoją profesjonalną karierę rozpoczął w drugoligowej wówczas filii, Excelsiorze Rotterdam. Tam też zadebiutował 8 marca 2002 w wygranym 3:0 meczu z SC Cambuur. Wtedy też awansował z Excelsiorem do Eredivisie i w pierwszej lidze był podstawowym zawodnikiem swojego zespołu, który jednak spadł z ligi (Buijs rozegrał 26 meczów pierwszoligowych). Jeszcze przez rok Danny grał w drugiej lidze i jako boczny pomocnik zdobył aż 8 bramek. Jego postawa została zauważona w klubie FC Groningen i latem 2004 zawodnik podpisał kontrakt z tym klubem przechodząc za 750 tysięcy euro. W Groningen grał przez 2 sezony i miał pewne miejsce w składzie, a w 2006 roku zajął z nim wysokie 5. miejsce w lidze premiowane startem w Pucharze UEFA.
Latem po sezonie Buijs zmienił jednak barwy klubowe i w końcu po kilku latach trafił do pierwszej drużyny Feyenoordu, który zapłacił za niego 750 tysięcy euro. W Feyenoordzie zadebiutował 10 września 2006 w wygranych 4:1 derbach ze Spartą Rotterdam. Dość niespodziewanie wywalczył miejsce w podstawowej jedenastce Feyenoordu i występował niemal w każdym meczu od początku sezonu. Zagrał też w fazie grupowej Pucharu UEFA (Feyenoord został wykluczony z dalszych rund z powodu zamieszek kibiców podczas meczu z AS Nancy). Łącznie w barwach Feyenoordu rozegrał 53 spotkania i zdobył sześć bramek.
W styczniu 2009 podpisał kontrakt z ADO Den Haag. Zadebiutował tam 17 stycznia 2009 w zremisowanym 2-2 pojedynku z Heraclesem Almelo.
1 lipca 2011 podpisał roczny kontrakt z Kilmarnock. Spędził tam sezon 2011/2012, a potem odszedł do Sparty Rotterdam. Grał też w Kozakken Boys, gdzie w 2016 roku zakończył karierę.

</doc>
<doc id="906384" url="https://pl.wikipedia.org/wiki?curid=906384" title="Walkiria (dramat muzyczny)">
Walkiria (dramat muzyczny)

Walkiria (niem. "Die Walküre") – druga, po stanowiącym wstęp "Złocie Renu", część dramatu muzycznego "Pierścień Nibelunga", w trzech aktach. Muzykę skomponował i libretto napisał Richard Wagner.
Osoby.
W polskiej tradycji operowej funkcjonują imiona: Zygmund lub Zygmunt, Zyglinda, Fryka, Brunhilda, Zygruna, a ostatnia litera imion walkirii to „a”.
Treść.
Akcja rozgrywa się co najmniej 20 lat po wydarzeniach Złota Renu (gdyż Brunhilda przyszła na świat już po nich).
Akt I.
Zyglinda została żoną Hundinga, którego nie kocha. Przeciw niemu walczył jej brat, Zygmunt ("Siegmund"). W wyniku walki Zygmunt trafia osłabiony do jej mieszkania i korzysta z pomocy (Zygmunt stracił swą siostrę w dzieciństwie i od wielu lat jej nie widział; nie poznaje jej teraz, a Zyglinda nie poznaje jego). Gdy w domu ukazuje się Hunding, przedstawia się mu w oględny sposób, ale szybko wychodzi na jaw, że jest jego wrogiem. Ze względu na rany Hunding pozwala mu przenocować, ale każe się przygotować do nowej walki.
W trzeciej scenie rodzeństwo ślubuje sobie miłość, chociaż dowiadują się o swoim pokrewieństwie; wychodzi też na jaw tożsamość Zygmunta jako potomka Wolzy ("Välse"), tj. Välsunga. Okazuje się, że jego ojciec pozostawił mu miecz, który on uzyska w chwili największej trudności; wprawdzie nie był on podarowany wprost, lecz wbity w pień drzewa tak, że tylko najpotężniejszy będzie potrafił go wyciągnąć. Zygmunt nadaje mu nazwę "Notung" (niem. "Not" = potrzeba, trudność). 
Akt II.
Wśród bogów trwają przygotowania do nadchodzącej walki Hundinga z Zygmuntem. Wotan, przy pomocy swoich córek Walkirii (spłodzonych z boginią Erdą), zbiera najznamienitszych poległych bohaterów z pól walki, by pomogli mu, gdy nadejdzie zapowiedziany (w związku z klątwą pierścienia) zmierzch bogów.
Żona Wotana, Fryka, patronująca m.in. małżeństwom i ognisku domowemu, w związku ze skargami od Hundinga o wiarołomstwo chce przekonać Wotana, by w bitwie poległ Zygmunt. Powołuje się przy tym na prawo, obyczaj (jej mąż odpiera, że zawsze pewne rzeczy robi się po raz pierwszy, zaś małżeństwa bez miłości nie uważa za święte). Okazuje się, że Zygmunt i Zyglinda są dziećmi Wotana ze śmiertelną kobietą. Spłodził je jako Wolza, ukrywając swą boskość; tutaj Fryka wytyka mu kolejną niewierność. Wotan miał jednak plan: potrzebuje człowieka, który z własnej woli, w sposób nieprzymuszany, nienakłaniany, wolny odzyska skarb Alberyka, obecnie w rękach Fafnera (który przybrał postać smoka). Bóg nie może tego zrobić sam, jest związany kontraktami (wszak to była zapłata dla olbrzymów za Walhallę), szuka więc sposobu, by uniknąć odpowiedzialności – do tego potrzebne jest mu oddzielenie swojej woli od woli człowieka, który sam spełni to, czego Wotan żąda. Fryka oświadcza, że próbuje się jej mydlić oczy dziwaczną i nierealną ideą (podaje przykłady: niezwyciężony miecz pochodzi od Wotana, podobnie jak niedola, dzięki której Zygmunt go uzyskał, oraz jego siła do wyciągnięcia go). W końcu Wotan godzi się z tym, że jego plan jest niemożliwy i przystaje na to, by bitwę wygrał Hunding.
W rozmowie z Brunhildą, jedną z Walkirii, która została wybrana do tej bitwy, przekazuje jej swoją wolę. Brunhilda potwierdza, że ona sama nie jest niczym innym, jak uosobieniem woli swego ojca. Przy okazji rozmowy wychodzi na jaw, że Erda przepowiedziała mu, iż gdy Alberyk posiądzie syna, wówczas zmierzch bogów będzie już bliski (a skądinąd Wotan wie, że Nibelung przy pomocy złota uzyskał już potomka). Wotan, który znów „przegrał z miłością”, z rezygnacją mówi coś w rodzaju: „niech już sobie ten Nibelung, co wzgardził miłością, bierze zimną chwałę bogów”. Walkiria jest poruszona nakazem ojca, który przecież uczył ją kochać Wolzunga, wskazuje mu niekonsekwencję, rozdwojenie woli. Wotan jednak grozi gniewem i strasznymi konsekwencjami, potwierdza swój rozkaz. Walkiria z ubolewaniem godzi się z tym.
Przybywa oznajmić to Zygmuntowi; odpowiadając na jego pytania, przedstawia mu, co go czeka w Walhalli. Gdy ten jednak dowiaduje się, że nie może pójść tam z Zyglindą oraz że został zdradzony przez tego, kto dał mu miecz – gardzi Walhallą („niech mnie piekło pochłonie!”), chce też zabić Zyglindę razem z dzieckiem, które w międzyczasie poczęło się w jej łonie. Widząc tę desperację, Walkiria postanawia jednak, wbrew ojcu, nie przechylać szali zwycięstwa na korzyść Hundinga. Tak też się dzieje. W czasie bitwy pojawia się Wotan, o którego włócznię pęka Notung. Hunding zabija Zygmunda, jednak na słowa Wotana „idź klękaj przed Fryką” pada martwy. Wotan pała żądzą zemsty nad Brunhildą, która ucieka z Zyglindą, zebrawszy wpierw szczątki miecza roztrzaskanego przez ojca bitew.
Akt III.
Brunhilda uciekając dociera do swoich sióstr. Walkirie są przerażone. Zyglinda mówi, żeby się nią nie zajmować, że chce tylko śmierci, lecz gdy zwraca się jej uwagę, że nosi dziecko, zaczyna prosić o pomoc. Brunhilda doradza jej, by szła na wschód, gdzie rozciąga się królestwo Nibelungów i gdzie swą jaskinię ma Fafner (Wotan zwykle nie zapuszcza się w te tereny). Obwieszcza Zyglindzie, że z jej łona urodzi się najwspanialszy z dotąd żyjących bohaterów (Walkiria nadaje mu tutaj imię Zygfryd). Oddaje jej też kawałki miecza Notunga, by Zygfryd mógł je kiedyś poskładać – sama zaś zostaje, ukryta pośród sióstr, czekając na Wotana.
Gdy ten przybywa, Walkirie próbują hamować jego gniew, lecz zamiar tegoż jest niewzruszony: pozbawia Brunhildę wszystkiego, co kiedyś dostała jako córka boga wojny: nieśmiertelność, zamieszkiwanie w Walhalli, wysyłanie na pola bitew itd. i podkreśla, że ona sama to zrobiła, przeciwstawiając się jego woli. Wykluczając ją spośród bogów, chce ją dodatkowo uśpić, tak by została żoną tego, kto ją znajdzie. Siostrom zabrania kontaktów z nią pod groźbą podobnego losu.
Brunhilda, stojąc przed ojcem w pokorze, prosi o złagodzenie kary. Na swoją obronę pyta, czy to, co zrobiła, było tak niskie; i wskazuje, że nawet przecząc woli Wotana, faktycznie ją spełniła – gdyż były w nim sprzeczne dążenia. Najpierw uczył ją miłości do Wolzunga; później, w obliczu okoliczności, posłuszeństwo moralności (czy raczej obyczajowi) oraz cześć dla Fryki skierowały go w przeciwną stronę. Ostatecznie Wotan godzi się, by uśpioną Brunhildę pozostawić na wzgórzu otoczonym magicznym ogniem, tak by żaden tchórz nie został jej mężem – tylko człowiek nieznający strachu może przekroczyć krąg ognia.

</doc>
<doc id="906385" url="https://pl.wikipedia.org/wiki?curid=906385" title="Die Walküre">
Die Walküre



</doc>
<doc id="906387" url="https://pl.wikipedia.org/wiki?curid=906387" title="Prowincja Ranong">
Prowincja Ranong

Ranong (taj. ระนอง) – jedna z prowincji ("changwat") Tajlandii nad Morzem Andamańskim na półwyspie malajskim. Sąsiaduje z prowincjami Chumphon, Surat Thani i Phang Nga oraz z birmańską prowincją Kawthoung.

</doc>
<doc id="906389" url="https://pl.wikipedia.org/wiki?curid=906389" title="CO2e">
CO2e



</doc>
<doc id="906390" url="https://pl.wikipedia.org/wiki?curid=906390" title="Ghardaïa">
Ghardaïa



</doc>
<doc id="906392" url="https://pl.wikipedia.org/wiki?curid=906392" title="Prowincja Satun">
Prowincja Satun

Satun (taj. สตูล) – jedna z prowincji ("changwat") Tajlandii nad Morzem Andamańskim na półwyspie malajskim. Sąsiaduje z prowincjami Trang, Phatthalung i Songkhla oraz z malajską prowincją Perlis.
Nazwa "Satun" w języku tajskim wzięła się od słowa "Setul" (pochodzenia malajskiego) i oznacza „drzewo mangostanu”.

</doc>
<doc id="906394" url="https://pl.wikipedia.org/wiki?curid=906394" title="Pedret i Marzà">
Pedret i Marzà

Pedret i Marzà – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 8,62 km². Zgodnie z danymi INE, w 2006 roku liczba ludności wynosiła 154, a gęstość zaludnienia 16,71 osoby/km². Wysokość bezwzględna gminy równa jest 22 metry. Kod pocztowy do gminy to 17493.
Miejscowości.
W skład gminy Pedret i Marzà wchodzą dwie miejscowości. Są to: Pedret i Marzà.

</doc>
<doc id="906395" url="https://pl.wikipedia.org/wiki?curid=906395" title="As-Suwajra">
As-Suwajra

As-Suwajra (arab. الصويرة, "Aṣ-Ṣuwayra"; marok. arab. "ṣ-Ṣwiṛa"; berb. ⵜⴰⵚⵚⵓⵔⵜ, "Taṣṣurt"; fr. "Essaouira"; hist. "Mogador") – miasto w zachodnim Maroku, w regionie Marrakesz-Safi, na wybrzeżu Oceanu Atlantyckiego, siedziba administracyjna prowincji As-Suwajra. W 2014 roku liczyło ok. 78 tys. mieszkańców.
Historia.
Na terenach współczesnej As-Suwajry Portugalczycy pod dowództwem Diogo de Azambuja wznieśli w 1506 roku fortecę Castelo Real de Mogador. 
Obecne miasto założono w II połowie XVIII wieku. Tutejszy port, znany wówczas Europejczykom pod nazwą "Mogador" stał się ośrodkiem handlu międzynarodowego. W XIX wieku był to jedyny marokański port na południe od Tangieru, do którego mogły zawijać w celach handlowych europejskie statki. W okolicy osiedlili się wówczas brytyjscy kupcy i Żydzi, także Portugalczycy, Berberowie, Arabowie, Francuzi i Gnawa – ciemnoskórzy potomkowie niewolników sprowadzonych tu w XV wieku przez Portugalczyków do pracy na plantacjach trzciny cukrowej.
W czasach zależności od Francji miasto podupadło i straciło swoje znaczenie gospodarcze. Nie lepiej wyglądała sytuacja po odzyskaniu niepodległości przez Maroko, kiedy to As-Suwajrę opuściła społeczność żydowska. Po jakimś czasie miasto podniosło się z kryzysu i obecnie jest jednym z większych ośrodków handlowych kraju.
Wśród zabytków miasta można wymienić m.in. starówkę oraz dawne wały i forty obronne. W 2001 roku medyna w As-Suwajrze wpisana została na listę światowego dziedzictwa UNESCO.
Kultura.
Od roku 1998 jest gospodarzem Światowego Festiwalu Muzyki Gnawa, opartej na przedislamskich wierzeniach animistycznych.

</doc>
<doc id="906396" url="https://pl.wikipedia.org/wiki?curid=906396" title="Pedret i Marza">
Pedret i Marza



</doc>
<doc id="906398" url="https://pl.wikipedia.org/wiki?curid=906398" title="Essaouira">
Essaouira



</doc>
<doc id="906400" url="https://pl.wikipedia.org/wiki?curid=906400" title="Mogador">
Mogador



</doc>
<doc id="906406" url="https://pl.wikipedia.org/wiki?curid=906406" title="SPH">
SPH

SPH () – metoda numeryczna służąca do przeprowadzania symulacji numerycznych zachowania się płynów. W metodzie tej ciecz jest reprezentowana przez zbiór dyskretnych cząstek (bądź „pseudocząstek”), które oddziałują ze sobą poruszając się wraz z przepływem i niosąc ze sobą wszystkie informacje o płynie.
Metoda ta została zaproponowana w roku 1977 niezależnie przez R.A. Gingolda &amp; J.J. Monaghana oraz przez L.B.Lucy do prowadzenia obliczeń z dziedziny astrofizyki. Początkowo używana była do symulacji ściśliwych cieczy nielepkich. Z czasem została rozwinięta na nieściśliwe ciecze lepkie znajdujące się w polu grawitacyjnym, a także na zagadnienia z dziedziny magnetohydrodynamiki.
Równania ruchu.
W metodzie SPH do opisu stanu cieczy używa się opisu Lagrange’a, gdzie siatka obliczeniowa porusza się wraz z przepływem cieczy. W takim wypadku równanie Naviera-Stokesa dla formula_1-tej cząstki przybiera postać
gdzie:
Metoda SPH.
Podstawy.
Metoda ta opiera się na teorii interpolacji. Ciągłe rozkłady takich parametrów jak gęstość czy ciśnienie cieczy zastępuje się odpowiednimi estymatami przy założonym pewnym jądrze interpolacji. Obliczenia wykonujemy dla dyskretnego zbioru formula_8 cząstek płynu.
Estymata pewnej wielkości formula_9 w pozycji formula_1-tej cząstki jest dana jako
Natomiast estymata gradientu wielkości formula_9 jako
gdzie:
Ilość sąsiadów i długość wygładzania.
Parametr formula_19 jest nazywany "długością wygładzania" ("smoothing length"). Jest to wielkość, która określa na jaką odległość cząstka może oddziaływać z innymi cząstkami. Najczęściej w symulacji pozostaje stała podczas trwania obliczeń. Należy tylko uwzględnić, aby w promieniu formula_20 znajdowała się odpowiednia liczba sąsiadów. Liczba ta powinna się wahać w granicach od formula_21 do formula_22
Jądro interpolacji.
Funkcja jądra interpolacji powinna mieć postać
gdzie:
Dodatkowo funkcja formula_27 powinna spełniać warunki
przy czym formula_30 jest elementem objętości, równym odpowiednio formula_31 formula_32 lub formula_33 w jednym, dwóch lub trzech wymiarach.
Najczęściej stosuje się jednak jądro interpolacyjne zaproponowane przez Monaghana
A, jego gradient w postaci
gdzie:
Sztuczna lepkość.
Lepkość w metodzie SPH jest uwzględniana poprzez dodanie w równaniu Naviera-Stokesa przyspieszenia w postaci
gdzie:
Równanie stanu.
Najczęściej stosuje się równanie stanu w postaci
gdzie:
przy założeniu warunku
Innym równaniem stanu stosowanym dla cieczy jest
gdzie:
Ostateczne równanie.
Po podstawieniu estymat do równania Naviera-Stokesa (i nie uwzględniając pola grawitacyjnego) otrzymujemy do rozwiązania równanie dla formula_1-tej cząstki
które można wyznaczać dowolną metodą numerycznego całkowania równań różniczkowych, ale przy założeniu, że krok czasowy spełnia warunek Couranta

</doc>
<doc id="906409" url="https://pl.wikipedia.org/wiki?curid=906409" title="Prowincja Songkhla">
Prowincja Songkhla

Songkhla (taj. สงขลา) – jedna z prowincji ("changwat") Tajlandii nad Zatoką Tajlandzką na półwyspie malajskim. Sąsiaduje z prowincjami Satun, Phatthalung, Nakhon Si Thammarat, Pattani i Yala oraz z malajskimi prowincjami Kedah i Perlis.
Nazwa "Songkhla" w języku tajskim wzięła się od malajskiego słowa "Singgora", co oznacza "miasto lwów".

</doc>
<doc id="906410" url="https://pl.wikipedia.org/wiki?curid=906410" title="Timimun">
Timimun

Timimun (arab. تميمون, fr. "Timimoun") – miasto i oaza w centralnej Algierii.

</doc>
<doc id="906411" url="https://pl.wikipedia.org/wiki?curid=906411" title="Czekolada (powieść)">
Czekolada (powieść)

Czekolada – powieść autorstwa Joanne Harris z 1999 roku. Na jej podstawie nakręcono film "Czekolada". Kontynuacją utworu jest powieść "Rubinowe czółenka".
Zarys fabuły.
Powieść opowiada o matce, Vianne Rocher przybywającej wraz z córką Anouk do miasteczka Lansquenet-sous-Tannes we Francji. W pierwszą niedzielę Wielkiego Postu kobieta otwiera tam sklep z czekoladą o nazwie La Céleste Praline, czym naraża się proboszczowi Francisowi Reynaudowi. Vianne chce urządzić dla dzieci na święta "festiwal czekolady", w czym proboszcz chce jej przeszkodzić. Sprawy się komplikują, gdy do wioski przypływają na łodzi "piraci", włóczędzy. Ich kapitanem jest Roux.

</doc>
<doc id="906415" url="https://pl.wikipedia.org/wiki?curid=906415" title="Wierzysko-Leśnictwo">
Wierzysko-Leśnictwo

Wierzysko-Leśnictwo (kaszb. "Wierzëska" lub też "Wierziska", "Wierzëskô Karczma", niem. "Wierschisken", dawniej "Wierzisken Krug", "Wierzyskowa") – osada kaszubska w Polsce położona w województwie pomorskim, w powiecie kościerskim, w gminie Kościerzyna na Pojezierzu Kaszubskiem nad zachodnim brzegiem jeziora Wierzysko przy drodze wojewódzkiej nr 214. Osada wchodzi w skład sołectwa Szarlota. Na południe od miejscowości znajduje się rezerwat ptasi "Czapliniec w Wierzysku".
W latach 1975–1998 miejscowość administracyjnie należała do województwa gdańskiego.

</doc>
<doc id="906416" url="https://pl.wikipedia.org/wiki?curid=906416" title="Magdalena Szczepańska">
Magdalena Szczepańska

Magdalena Szczepańska (ur. 25 stycznia 1980 w Zielonej Górze) – polska lekkoatletka, wieloboistka.
Kariera sportowa.
Olimpijka z Aten (2004) - 21. miejsce. Zawodniczka AZS-AWFiS Gdańsk. 
W 2004 zajęła drugie miejsce w Pucharze Europy w siedmioboju indywidualnie i drużynowo. Podczas Halowych Mistrzostw Europy w Lekkoatletyce zajęła 6. miejsce (Wiedeń 2002). 4-krotna mistrzyni Polski w siedmioboju, 3-krotna halowa mistrzyni Polski w pięcioboju.
Rekord życiowy w siedmioboju - 6.115 pkt. (2004), w halowym pięcioboju - 4.483 pkt. (2004).
Jej najlepsze wyniki w poszczególnych konkurencjach: bieg na 100 m przez płotki - 13.95/13.69 (2003); skok wzwyż - 1.78 (2004); pchnięcie kulą - 14.04 (2005); bieg na 200 m - 24.95 (2000); skok w dal - 6.19 (2002); rzut oszczepem - 49.47 (2005); bieg na 800 m - 2:11.52 (2002).

</doc>
<doc id="906421" url="https://pl.wikipedia.org/wiki?curid=906421" title="Poznań Górczyn">
Poznań Górczyn

Poznań Górczyn – stacja kolejowa na poznańskim Górczynie. Wybudowana została w roku 1870 jako Poznań Święty Łazarz. W latach 20. XX wieku planowano przemianowanie stacji na Poznań Południowy. W 1976 stacja przeszła gruntowną przebudowę. W bezpośrednim sąsiedztwie stacji znajduje się Wiadukt Kosynierów Górczyńskich w ciągu ulicy Głogowskiej (DW196) oraz, w pobliżu, pętla tramwajowa i dworzec autobusowy "Górczyn PKM".
W roku 2018 stacja obsługiwała 700–1000 pasażerów na dobę.

</doc>
<doc id="906423" url="https://pl.wikipedia.org/wiki?curid=906423" title="Karabin FN SCAR">
Karabin FN SCAR

SCAR ("Special Operations Forces Combat Assault Rifle") – modułowy karabin automatyczny skonstruowany przez FN Herstal dla Dowództwa Operacji Specjalnych Stanów Zjednoczonych (USSOCOM) w ramach przetargu na karabin dla sił specjalnych. Był testowany m.in. przez Navy SEALs. Karabin ma dwa typy: SCAR-L (Mk 16), lżejszy, wykorzystujący amunicję 5,56 mm NATO oraz SCAR-H (Mk 17), cięższy, wykorzystujący amunicję 7,62 mm NATO. Oba mogą w przyszłości mieć inne warianty, np. karabiny snajperskie. Od czerwca 2007 pierwsze karabinki i karabiny SCAR z początkowej produkcji zaczęły trafiać do jednostek, gdzie przeprowadzano podstawowy trening z nowym rodzajem uzbrojenia, przygotowując instrukcje i programy nauczania.
Opis konstrukcji.
System SCAR jest uniwersalnym karabinem samoczynno-samopowtarzalnym przeznaczonym dla sił specjalnych. Monolityczna komora zamkowa pozwala na umieszczenie na jej grzbiecie długiej uniwersalnej szyny montażowej, zaś przez całą jej długość biegną szyny prowadzące suwadło. Szyny owe, podobnie jak wszystkie pozostałe elementy związane z górną częścią komory zamkowej, są z nią połączone śrubami, tak samo jak lufa. Oznacza to możliwość wymiany lufy, ale nie jest to lufa szybkowymienna.
Komora spustowa jest wykonana z tworzywa sztucznego. Zawiera klasyczny mechanizm spustowo-uderzeniowy z przechwytywaniem kurka, obsługiwany skrzydełkami po obu stronach, które można ustawić w położeniu zabezpieczenia, ognia pojedynczego i ciągłego. Ponadto w komorze znajduje się gniazdo magazynka, zatrzask zamka i chwyt pistoletowy.
Kolba jest składana na prawą stronę, ma regulowaną długość stopki oraz wysokość poduszki podpoliczkowej.
Suwadło z wieloryglowym zamkiem ryglowanym obrotowo, stanowi zapożyczenie z AR-18. Mechanizm powrotny to pojedyncza sprężyna na długiej żerdzi, zakończonej oporą działającą też jako zatrzask utrzymujący na miejscu zespół kolby. Przekazywanie suwadłu takiej samej energii przez mechanizm gazowy (przy odmiennych wartościach ciśnień i czasów ruchu pocisku w lufach różnej długości) rozwiązano poprzez dostosowanie średnic otworów gazowych. Niezależnie od długości lufy, zespół komory gazowej jest mocowany w takiej samej odległości od wlotu – tłoczysko w każdej wersji ma taką samą, bardzo małą długość. Górna część prostopadłościennego suwadła jest wydłużona, biegnie nad lufą aż do przedniego końca komory zamkowej, gdzie styka się z tłoczyskiem. Rączkę napinającą umieszczono w biegnącej nad lufą przedniej części suwadła, przy czym można ją przekładać, w zależności od potrzeb, na prawą lub lewą stronę.
Do produkcji wejdzie wiele wersji karabinu w obu kalibrach.
Mk 16 będzie miał trzy wersje o długościach luf: 253 mm, 351 mm i 457 mm. Podobnie będzie w przypadku Mk 17 – trzy wersje będą miały długości luf: 330 mm, 400 mm, 500 mm. Dzięki lufom o różnej długości karabin będzie dobrze sprawdzał się zarówno jako broń snajperska, jak i w walce na krótkie dystanse (np. w budynkach).
60% elementów konstrukcyjnych obu typów będzie identycznych. SCAR-L będzie wykorzystywał standardowe magazynki M16, natomiast SCAR-H nowe magazynki dwudziestonabojowe.
Mk 16 ma zastąpić karabinki M4A1, Mk 18 oraz karabin MK 12 SPR, natomiast Mk 17 karabiny M14 oraz Mk 11 SWS.
HAMR.
W 2008. roku powstał wariant SCAR’a – HAMR (Heat Adaptive Modular Rifle) – modularny karabin z adaptacją cieplną. Różni się tym od podstawowej wersji, że zależnie od temperatury (bez wpływu operatora broni) zmienia się rodzaj zamka. Podczas ciągłego prowadzenia ognia broń bardzo się nagrzewa, tak bardzo, że temperatura może doprowadzić do . System HAMR automatycznie zmienia z zamka zamkniętego na otwarty, aby zwiększyć odprowadzanie ciepła.
EGLM.
W roku 2004 zaprezentowano granatnik Enhanced Grenade Launcher Module (EGLM), oficjalnie przedstawiony jako FN40GL, lub Mk 13 Mod 0, jest to 40 mm granatnik podlufowy oparty na 'GL1' zaprojektowanym do F2000. Granatnik zasilany jest nabojem 40 mm SR. Jest oznaczany L lub H i pasuje do odpowiedniego modelu SCAR.

</doc>
<doc id="906424" url="https://pl.wikipedia.org/wiki?curid=906424" title="FN SCAR">
FN SCAR



</doc>
<doc id="906425" url="https://pl.wikipedia.org/wiki?curid=906425" title="RTCN Chrzelice">
RTCN Chrzelice

RTCN Chrzelice – Radiowo-Telewizyjne Centrum Nadawcze znajdujące się w Chrzelicach, w województwie opolskim, w powiecie prudnickim, w odległości 23 km od Prudnika. Centrum zostało oddane do użytku 11 stycznia 1979. Maszt ma 221 metrów wysokości i jest najwyższym masztem antenowym w województwie opolskim. Sygnał radiowy oraz telewizyjny emitowany z masztu swoim zasięgiem pokrywa całe województwo opolskie i fragmenty województw ościennych: dolnośląskiego, wielkopolskiego, łódzkiego i śląskiego, a także kraju morawsko-śląskiego w Czechach. Sygnał jest najlepiej odbierany w miastach: Biała, Gogolin, Głogówek, Grodków, Korfantów, Krapkowice, Kędzierzyn-Koźle, Lewin Brzeski, Leśnica, Niemodlin, Nysa, Opole, Prudnik, Tułowice i Zdzieszowice.
Historia.
Na początku lat 70. XX wieku władze Polskiej Rzeczypospolitej Ludowej zwróciły uwagę na słabą słyszalność polskich programów radiowych na terenie Opolszczyzny. W regionie lepiej słychać było stacje z Czechosłowacji i Niemiec niż z Polski. Jako lokalizację dla centrum nadawczego wybrano wieś Chrzelice koło Prudnika, na wysokości 190 m n.p.m. Pierwszy etap budowy został zakończony w 1975. Drugi przewidziany był na lata 1976–1977, lecz – z powodu opóźnień w dostawach – budowę obiektu zakończono dopiero w 1978. Obiekt w Chrzelicach, wyposażony w nadajniki najnowszej generacji, został oddany do eksploatacji 11 stycznia 1979. Dzień później zostało mu nadane imię Arki Bożka. W drugiej połowie lat 90. XX wieku na maszcie zainstalowano anteny UKF CCIR. 22 kwietnia 2013 wyłączono analogowy sygnał telewizyjny.
Parametry.
Ważniejsze parametry masztu:
Nienadawane analogowe programy telewizyjne.
Analogowe programy telewizyjne były nadawane do 22.04.2013 r.

</doc>
<doc id="906434" url="https://pl.wikipedia.org/wiki?curid=906434" title="Władysław Grabowski">
Władysław Grabowski



</doc>
<doc id="906436" url="https://pl.wikipedia.org/wiki?curid=906436" title="Emilio Navarro">
Emilio Navarro

Emilio Navarro, Millito Navarro (ur. 26 września 1905 w Patillas, zm. 30 kwietnia 2011) – baseballista portorykański, pierwszy zawodnik z Portoryko występujący w amerykańskich "Negro Leagues".
Jego ojciec, z zawodu szewc, osierocił go w dzieciństwie (Navarro miał wówczas 6 lat); owdowiała matka przeniosła się do rodziny w Ponce. Navarro uczęszczał tam do szkoły (Castillo Public School), naukę łączył z dorywczymi pracami zarobkowymi. Zainteresował się także baseballem. Początkowo był jedynie widzem, ale przypadek pozwolił mu także spróbować swoich sił w roli zawodnika; zastąpił chorego baseballistę w szkolnej drużynie i pozostał już na stałe w jej składzie. Po ukończeniu szkoły średniej nie przyjął proponowanego stypendium na studia na uczelni portorykańskiej - chcąc pomóc finansowo rodzinie, wybrał wyjazd do USA i występy w baseballowej lidze zawodowej. Ze względu jednak na segregację rasową ciemnoskóry Navarro nie mógł rywalizować z zawodnikami występującymi w "Major League" i musiał zadowolić się grą w "Negro League", utworzonej dla rozgrywek Afroamerykanów; był tam pierwszym zawodnikiem portorykańskim, w latach 1928-1929 występował w barwach klubów Cuban Stars i Cuban Giants ("Eastern Colored League" w "Negro League Baseball"). Spotykał się nie tylko z segregacją rasową, jego pozycji nie sprzyjała także nieznajomość języka angielskiego.
Po zakończeniu gry w "Negro League" Navarro grał w Dominikanie i Wenezueli. Po powrocie do Portoryko należał do współtwórców drużyny Leones de Ponce (Lwy Ponce). Przez dwadzieścia lat pozostawał związany z zespołem, początkowo jako zawodnik, potem trener i działacz. Trenował baseball w szkołach publicznych w Ponce, popularyzując tam także koszykówkę i siatkówkę. Pracował również w administracji stadionu sportowego im. Francisco Montanera w Ponce.
We wrześniu 2005 ukończył 100 lat. Od śmierci Silasa Simmonsa w październiku 2006 uważany jest za najstarszego żyjącego gracza "Negro League", a zarazem najstarszego baseballistę zawodowego (najstarszym graczem "Major League" był młodszy o przeszło rok od Navarro Rollie Stiles). Emilio Navarro został wpisany do kilku Hall of Fame, m.in. sportu portorykańskiego (2004).

</doc>
<doc id="906439" url="https://pl.wikipedia.org/wiki?curid=906439" title="Al-Dżadida">
Al-Dżadida

Al-Dżadida (arab. الجديدة, fr. "El Jadida"), dawniej: Mazagan (port. "Mazagão") – miasto w zachodnim Maroku, na wybrzeżu Oceanu Atlantyckiego, na południowy zachód od Casablanki, ok. 144 tys. mieszkańców.
Miasto zostało założone przez Portugalczyków na początku XVI wieku i pozostało pod ich kontrolą aż do roku 1769, kiedy to zajął je marokański sułtan Muhammad III. Portugalskich mieszkańców ewakuowano i przesiedlono wówczas do Brazylii. Za panowania Francuzów na początku XX wieku miasto stało się ważnym ośrodkiem administracyjnym regionu. Obecnie Al-Dżadida i położone obok miasteczko Sidi Buzid są miejscem wypoczynku większości Marokańczyków podczas wakacji ze względu na rozległą plażę. Obok miasta znajduje się pięciogwiazdkowy resort Mazagan, który przyciąga marokańską elitę, jak również turystów z Europy i krajów Zatoki Perskiej. Mazagan posiada wiele atrakcji, m.in. pole golfowe zaprojektowane przez Gary'ego Playera, kasyno, kluby nocne i restauracje.
Pozostałości portugalskiego miasta w Al-Dżadidzie wpisano w 2004 roku na listę światowego dziedzictwa UNESCO.

</doc>
<doc id="906445" url="https://pl.wikipedia.org/wiki?curid=906445" title="El Jadida">
El Jadida



</doc>
<doc id="906446" url="https://pl.wikipedia.org/wiki?curid=906446" title="The Essential Bob Dylan">
The Essential Bob Dylan

The Essential Bob Dylan – kompilacja utworów Boba Dylana zawarta na dwóch płytach i wydana w 2000 roku przez Columbia Records jako część serii "The Essential". Wydanie rozpoczyna się piosenką „Blowin’ in the Wind” (album "The Freewheelin’ Bob Dylan") z 1963 roku, a kończy „Things Have Changed” z roku 1999 (piosenka z filmu "Wonder Boys", która zdobyła Oscara).
Kompilacja "The Essential Bob Dylan" jest pierwszą z serii. Jest ona jednocześnie jedną z najlepiej sprzedających się pozycji w katalogu Dylana, która osiągnęła pozycję 67. w USA, natomiast w Wielkiej Brytanii dotarła do 9 miejsca.

</doc>
<doc id="906447" url="https://pl.wikipedia.org/wiki?curid=906447" title="Waldemar Świć">
Waldemar Świć

Waldemar Świć (ur. 10 marca 1953 w Łodzi) – polski szachista i trener szachowy.
Kariera szachowa.
W latach 1975–198] siedmiokrotnie uczestniczył w finałach mistrzostw Polski mężczyzn, najlepszy wynik uzyskując w 1978 r. w Krakowie, gdzie podzielił III-V miejsce (wspólnie z Włodzimierzem Schmidtem i Janem Adamskim). Jest czterokrotnym medalistą mistrzostw kraju w szachach błyskawicznych: złotym (Katowice 1982, po zwycięstwie w barażu z Arturem Sygulskim), srebrnym (Legnica 1992) oraz dwukrotnie brązowym (Częstochowa 1977 i Kalisz 1980).
Trzykrotnie zdobył medale drużynowych mistrzostw Polski, wszystkie w barwach klubu Anilana Łódź: dwa srebrne (Ciechocinek 1976, Katowice 1977) oraz brązowy (Augustów 1975). Był również pięciokrotnym medalistą drużynowych mistrzostw Polski w szachach błyskawicznych: złotym (Legnica 1992, w barwach klubu Hetman Gryfów Śląski), srebrnym (Katowice 1988, Anilana Łódź) oraz trzykrotnie brązowym (Kalisz 1979, Anilana Łódź; Kalisz 1993, Hetman Gryfów Śląski; Koszalin 2006, Szach-Centrum Cosinus Łódź).
W 1979 r. był jednym (obok Rafała Marszałka) z dwóch polskich szachistów, którzy jako pierwsi otrzymali tytuły mistrza FIDE.
Najwyższy ranking w karierze osiągnął 1 lipca 1978 r., z wynikiem 2430 punktów zajmował wówczas 5. miejsce wśród polskich szachistów.

</doc>
<doc id="906448" url="https://pl.wikipedia.org/wiki?curid=906448" title="Mazagan">
Mazagan



</doc>
<doc id="906449" url="https://pl.wikipedia.org/wiki?curid=906449" title="Allan Ray">
Allan Ray

Allan Ray (ur. 17 czerwca 1984 w Nowym Jorku) – amerykański koszykarz, występujący na pozycjach rozgrywającego lub rzucającego obrońcy, aktualnie gracz Boca Juniors. 
Występował na uniwersytecie Villanova, w którym grali w tym samym sezonie Randy Foye, Mike Nardi i Kyle Lowry. W swoim ostatnim sezonie zdobywał średnio 18,5 pkt na mecz. Został zaangażowany przez Boston Celtics, gdzie w swoim debiutanckim sezonie zdobywał średnio 6,2 pkt na mecz.
25 stycznia 2019 dołączył do argentyńskiego Boca Juniors.

</doc>
<doc id="906468" url="https://pl.wikipedia.org/wiki?curid=906468" title="Członkowie hokejowego Hall of Fame (alfabetycznie)">
Członkowie hokejowego Hall of Fame (alfabetycznie)

To jest lista wszystkich członków Hockey Hall of Fame znajdującego się w Toronto posortowana alfabetycznie. Aby zobaczyć listę ułożoną chronologicznie

</doc>
<doc id="906471" url="https://pl.wikipedia.org/wiki?curid=906471" title="Dębowa (Dobrzewino)">
Dębowa (Dobrzewino)

Dębowa (kaszb. "Dembòwô") – część wsi Dobrzewino w Polsce, położona w województwie pomorskim, w powiecie wejherowskim, w gminie Szemud. 
Wchodzi w skład sołectwa Dobrzewino.
W latach 1975–1998 Dębowa administracyjnie należała do województwa gdańskiego.

</doc>
<doc id="906472" url="https://pl.wikipedia.org/wiki?curid=906472" title="Poznań Wola">
Poznań Wola

Poznań Wola – stacja kolejowa na poznańskich Smochowicach, w pobliżu Woli, leżąca na szlaku prowadzącym z Poznania do Szczecina w Poznańskim Węźle Kolejowym.
Charakterystyka.
Według klasyfikacji PKP ma kategorię dworca aglomeracyjnego. Od stacji odchodzi nieczynna bocznica do Wojskowych Zakładów Motoryzacyjnych. Istnieje koncepcja wykorzystania przebiegu bocznicy WZM, w celu stworzenia połączenia kolejowego Poznania z lotniskiem Ławica. Planowane jest przeniesienie lokalizacji stacji w okolice ulic Skalskiego i Dąbrowskiego.
W 2017 stacja obsługiwała 50–99 pasażerów na dobę.
Historia.
Stacja, nazywana też dawniej Poznań Ławica, wybudowana została w 1902.

</doc>
<doc id="906473" url="https://pl.wikipedia.org/wiki?curid=906473" title="Prowincja Surat Thani">
Prowincja Surat Thani

Surat Thani (taj. สุราษฎร์ธานี) – jedna z prowincji ("changwat") Tajlandii nad Zatoką Tajlandzką na półwyspie malajskim. Sąsiaduje z prowincjami Chumphon, Nakhon Si Thammarat, Krabi, Phang Nga i Ranong.

</doc>
<doc id="906474" url="https://pl.wikipedia.org/wiki?curid=906474" title="Daisyworld">
Daisyworld

Daisyworld (stokrotkowy świat) – hipotetyczna planeta podobna do Ziemi, model stworzony przez Jamesa Lovelocka, twórcę Hipotezy Gai. Była najpoważniejszym i najsłynniejszym argumentem stosowanym przez naukowca dla potwierdzenia tej hipotezy. Zdaniem naukowca teoretyczna planeta Daisyworld zachowuje się analogicznie do Ziemi, utrzymując swoją temperaturę na stałym poziomie mimo wpływu rosnącej energii pochodzącej od Słońca. 
Planeta Daisyworld jest uproszczonym modelem biosfery składającej się tylko z jednego gatunku organizmów żywych, utrzymującym globalną temperaturę na stałym poziomie w obliczu czasu i zwiększającej się energii słonecznej. Ukazuje on sposób, w którym stan homeostazy może być utrzymany przez pojedyncze organizmy, działające jedynie we własnym interesie. Dostarczają one w ten sposób globalnemu systemowi rozsądnie stałego zakresu temperatur w obliczu rosnącej siły promieniowania słonecznego. 
Daisyworld to planeta tej samej wielkości, co Ziemia i obracająca się w takiej samej odległości od gwiazdy podobnej do Słońca. Tak jak nasze Słońce, gwiazda ta stawała się stopniowo jaśniejsza w czasie wypromieniowując coraz więcej ciepła. Jednak temperatura powierzchni Daisyworld pozostała prawie stała przez większość historii tej planety. Dzieje się tak dlatego, że składająca się jedynie z czarnych, białych i szarych stokrotek biosfera Daisyworld pracowała nad złagodzeniem temperatury. 
Stokrotki wpływają na temperaturę powierzchni przez ich zdolność do odbijania światła. Ciemne stokrotki zatrzymują większość ciepła słonecznego, białe odbijają większość tego światła z powrotem do przestrzeni kosmicznej. Szare stokrotki zatrzymują mniej więcej tyle samo ciepła, co odbijają.

</doc>
<doc id="906476" url="https://pl.wikipedia.org/wiki?curid=906476" title="Lista członków hokejowego Hall of Fame">
Lista członków hokejowego Hall of Fame



</doc>
<doc id="906477" url="https://pl.wikipedia.org/wiki?curid=906477" title="Mickey niebieskie oko">
Mickey niebieskie oko



</doc>
<doc id="906478" url="https://pl.wikipedia.org/wiki?curid=906478" title="Prowincja Trang">
Prowincja Trang

Trang (taj. ตรัง) – prowincja ("changwat") Tajlandii nad Morzem Andamańskim na półwyspie malajskim. Sąsiaduje z prowincjami Krabi, Nakhon Si Thammarat, Phatthalung i Satun.

</doc>
<doc id="906484" url="https://pl.wikipedia.org/wiki?curid=906484" title="Prowincja Yala">
Prowincja Yala

Yala (taj. ยะลา) – jedna z prowincji ("changwat") Tajlandii na półwyspie malajskim. Sąsiaduje z prowincjami Songkhla, Pattani i Narathiwat oraz z malajskimi prowincjami Kedah i Perak.

</doc>
<doc id="906486" url="https://pl.wikipedia.org/wiki?curid=906486" title="Gianna Nannini">
Gianna Nannini

Gianna Nannini (ur. 14 czerwca 1954 w Sienie) – włoska piosenkarka . Autorka tekstów piosenek.
Urodziła się w Sienie (Toskania, Włochy). Jest starszą siostrą kierowcy Formuły 1, Alessandra Nanniniego. Pobierała naukę gry na fortepianie w Turynie oraz kompozycji muzyki w Mediolanie.
Jej pierwszym hitem był w 1979 r. singel "America" z albumu "California", który puszczano w kilku krajach europejskich. Jej popularność we Włoszech rozpoczęła się w 1984 r. wraz z ukazaniem się jej szóstego albumu ("Puzzle"). Album ten znalazł się na szczycie list przebojów („top 10") we Włoszech, Niemczech, Austrii i Szwajcarii.
Występowała w wideoklipie "Fotoromanza" (reż. Michelangelo Antonioni), wygrała kilka nagród muzycznych i rozpoczęła europejską trasę koncertową, uczestnicząc m.in. w Montreux Jazz Festival. W 1986 r. jej piosenka "Bello e impossibile" stała się dużym przebojem i przyniosła jej kolejne nagrody we Włoszech, Niemczech, Austrii i Szwajcarii. W 1987 r. wydała składankę "Maschi e altri", która sprzedała się w ponad milionie egzemplarzy.
W 1990 r. razem z Edoardo Bennato śpiewała oficjalny hymn piłkarskich Mistrzostw Świata w 1990 r., "Un’estate italiana".
W 1994 r. ukończyła studia wyższe na kierunku filozofia na Uniwersytecie w Sienie. Rok później wzięła udział w proteście, zorganizowanym przez Greenpeace we francuskiej ambasadzie w Rzymie, przeciwko francuskiemu rządowi w związku z próbami nuklearnymi na Mururoa.
W 2004 r. wydała składankę swoich najlepszych przebojów, nagrywając je ponownie. Album "Perle" zawiera w większości jej stare utwory w nowych aranżacjach. Przy nagrywaniu płyty współpracowali Christian Lohr fortepian, instrumenty klawiszowe także współproducent oraz kwartet smyczkowy w składzie: Vincenzo di Donna (pierwsze skrzypce), Luigi de Maio (drugie skrzypce), Gerardo Morrone (altówka) i Antonio di Franca (wiolonczela). Z tą orkiestrą Gianna Nannini odbyła trasę koncertową "Perle-tour" w Europie Środkowej w 2004–2005 r.
W lutym 2006 r. ukazał się album „Grazie” piosenka "Sei nell’anima" osiągnęła szczyt jednej z włoskich list przebojów. Latem 2006 r. koncertowała z tą płytą po całych Włoszech. Innym przebojem z tej płyty stał się utwór "IO".
We wrześniu 2006 r. w duecie z Andreą Bocellim nagrała singel "Ama credi e vai".
Udział Gianny można odnaleźć także w solowym albumie "Sanctuary" Alexandra Hacke (utwór "Per sempre Butterfly").
W roku 2007 występowała jako support dla amerykańskiego zespołu Bon Jovi podczas ich europejskiej trasy koncertowej.
W roku 2007 ukazała się płyta „Pia” oraz w latach 2007/2008 składanka najlepszych 30 utworów „GiannaBest”
W latach 2007–2008 jej single "Meravigliosa creatura" oraz "Aria" zostały użyte, w wersjach akustycznych, w reklamach telewizyjnych Fiata Bravo.
Na początku 2009 roku ujrzał światło dzienne krążek „Giannadream – Solo i sogni sono veri”, przy tej płycie Gianna współpracowała po raz kolejny z Willem Malonem. Pierwszy singiel z tej płyty „Attimo”, jak i kolejne „Maledetto ciao” i „Sogno” okazały się wielkimi hitami.
Na początku grudnia 2009 r. ukazał się singiel z piosenką „Salvami” gdzie Gianna zaśpiewała razem z Giorgią. Piosenka od razu znalazła się na szczytach list przebojów.
26 listopada 2010 roku Gianna w wieku 56 lat urodziła swoje pierwsze dziecko – Penelopę Jane.
3 grudnia 2010 roku ukazał się singiel „Ogni tanto” promujący nową płytę pod tytułem „Io e te”, która ukazała się 11.01.2011 roku.

</doc>
<doc id="906495" url="https://pl.wikipedia.org/wiki?curid=906495" title="Henryk Dembiński (działacz społeczny)">
Henryk Dembiński (działacz społeczny)

Henryk Dembiński (ur. 31 lipca 1908 w Irkucku, zm. 12 sierpnia 1941 w Hancewiczach na Polesiu) – polski działacz społeczny, publicysta. Członek KPP i PPS.
Życiorys.
Studiował filozofię i prawo na Uniwersytecie Stefana Batorego w Wilnie. W czasie studiów w latach 1927–1932 był członkiem Stowarzyszenia Katolickiej Młodzieży Akademickiej "Odrodzenie", a od 1928 do 1930 także prezesem oddziału wileńskiego. Od 1931 do 1932 był prezesem Stowarzyszenia Bratniej Pomocy na Uniwersytecie Wileńskim. W latach 1931–1932 publikował w miesięczniku "Żagary" (pisywał tu także Czesław Miłosz). W 1934 Dembiński został członkiem Związku Lewicy Akademickiej "Front", a w 1935 Komunistycznego Związku Młodzieży Polski i Komunistycznej Partii Polski. Był założycielem i redaktorem naczelnym pisma "Poprostu" (1935–1936). Współpracował także z "Kartą" (1936). W 1937 wstąpił do Polskiej Partii Socjalistycznej. W latach 1937–1938 był więziony za działalność komunistyczną i w czasie swego procesu stwierdził, że jego rewolucyjność jest „tylko nędznym, dwudziestowiecznym odbłyskiem rewolucyjności Tego, którego wizerunek na krzyżu stoi na stole sędziowskim”.
Po wybuchu wojny i wkroczeniu do Wilna wojsk sowieckich działał w oświacie sowieckiej na Wileńszczyźnie i Polesiu. Zamordowany przez Niemców na dworcu w miasteczku Hancewicze koło Pińska (po II wojnie światowej na terenie Białoruskiej Socjalistycznej Republiki Radzieckiej, a od 1991 roku terytorium Białorusi) w 1941 roku.

</doc>
<doc id="906497" url="https://pl.wikipedia.org/wiki?curid=906497" title="Feliks Wiktor Riedl">
Feliks Wiktor Riedl

Feliks Wiktor Riedl (Szczęsny) (ur. 6 sierpnia 1850 w Dydyni, zm. ?) – powstaniec styczniowy, zesłaniec, pamiętnikarz, jezuita. 
Życiorys.
Urodził się jako syn Kazimierza Riedla zarządcy majątku Trzecieckich, a następnie sekretarza starostwa Bohorodczany i Pauliny Schiller. Miał siostrę Annę oraz braci Stanisława i Kazimierza (1841-1898, pisarza jezuickiego). 
Feliks Wiktor Riedl walczył na Zamojszczyźnie i Lubelszczyźnie pod komendą Jana Żalplachty Zapałowicza, a następnie Marcina Borelowskiego. 6 września 1863 w bitwie pod Batorzem koło Kraśnika jego oddział został rozbity, a on sam odniósł rany i dostał się do niewoli. Prawdopodobnie jako najmłodsza osoba został zesłany na katorgę do Tomska, ale dzięki gubernatorowi dotarł tylko do Tobolska, skąd udało mu się wrócić. 
Po powrocie z Syberii, mając 15 lat wstąpił w 1865 do zakonu jezuitów w Starej Wsi. Święcenia przyjął 16 czerwca 1869 z rąk biskupa Antoniego Monastyrskiego. Studia filozoficzne odbył w Śremie w latach 1871–1872, w 1873 w Tarnopolu. Był też studentem I roku teologii moralnej w Krakowie. Około 1880 spisał swoje wspomnienia powstańcze i zesłańcze. Pracę "Wspomnienie z powstania 1863 roku i z drogi na zesłanie w 1864 roku", opublikował w 1981 roku w książce "Zapomniane wspomnienia" profesor Eligiusz Kozłowski.
Feliks Wiktor Riedl do stycznia 2023 uznawany był za najmłodszego uczestnika powstania styczniowego (jest natomiast najmłodszym zesłańcem) – wziął w nim udział w wieku 13 lat – jako uczeń I klasy szkoły realnej w Samborze, gdzie ojciec był kancelistą w urzędzie. W styczniu 2023 Genealogia Polaków – Fundacja Odtworzeniowa Dziedzictwa Narodowego odnalazła dokumenty w postaci aktu chrztu Ludwika Ruscha, który był o 12 dni młodszy (ur. 18 sierpnia 1850) od Riedla – co czyni Ruscha najmłodszym uczestnikiem wśród oddziałów powstańczych w latach 1863–1864.

</doc>
<doc id="906499" url="https://pl.wikipedia.org/wiki?curid=906499" title="Marylki">
Marylki

Marylki (właśc. Zgromadzenie Sióstr Najświętszego Imienia Jezus pod opieką Maryi Wspomożenia Wiernych, skrót: CSNI) – żeńskie bezhabitowe zgromadzenie zakonne założone przez bł. o. Honorata Koźmińskiego i sł. B. Franciszkę Marię Witkowską w 1887 r. Powstanie i charakter Zgromadzenia ściśle wiąże się z kasatą zakonów w zaborze rosyjskim, po upadku powstania styczniowego. 
Założeniem Sióstr Najświętszego Imienia Jezus jest naśladowanie ukrytego życia Jezusa w Nazarecie, wypełnianie ślubów czystości, ubóstwa i posłuszeństwa poprzez świadectwo swojego życia, modlitwę, pokutę i pracę.
Działalność apostolska.
Zgromadzenie uczestniczy w pracach duszpasterskich Kościoła lokalnego. Siostry pracują w charakterze katechetek, zakrystianek, organistek oraz na plebaniach i w placówkach o działalności oświatowo-wychowawczej. Ponadto Zgromadzenie prowadzi katolicką szkołę podstawową i gimnazjum w Warszawie oraz przedszkola w Warszawie, Poznaniu i Klimontowie Sandomierskim. Działalność zgromadzenia obejmuje także pomoc chorym w szpitalach, domach opieki i ośrodkach zdrowia. 
Zgromadzenie posiada również placówki zagraniczne w Namibii (placówka misyjna), Wielkiej Brytanii, Kanadzie oraz na Litwie.

</doc>
<doc id="906500" url="https://pl.wikipedia.org/wiki?curid=906500" title="Członkowie hokejowego Hall of Fame (chronologicznie)">
Członkowie hokejowego Hall of Fame (chronologicznie)

To jest lista członków Hockey Hall of Fame znajdującego się w Toronto posortowana chronologicznie. Aby zobaczyć listę posortowaną alfabetycznie zobacz Członkowie hokejowego Hall of Fame (alfabetycznie)

</doc>
<doc id="906501" url="https://pl.wikipedia.org/wiki?curid=906501" title="Dziwer">
Dziwer

Dziwer ("damast skuwany") – rodzaj stali o charakterystycznym wzorze, powstający w wyniku wielokrotnego skuwania ze sobą miękkiej stali o niskiej zawartości węgla, czyli stali podeutektoidalnej, z twardą stalą o wysokiej zawartości węgla, czyli stali eutektoidalnej. Różnica w zawartościach węgla musi być znaczna, aby ów wzór stał się widoczny.
Bywa mylnie określany stalą damasceńską, jednak prawdziwa stal damasceńska (czyli "damast krystaliczny") powstaje już w procesie wytopu, a nie skuwania. W Europie pojawił się u Celtów, którzy prawdopodobnie są jego wynalazcami, o czym świadczyć może wiele znalezisk głowni mieczy z terenów dzisiejszej Francji. We wczesnym średniowieczu bardzo ceniony na terenie całej Europy, a szczególnie w krajach skandynawskich. Pojawiał się on również w czasach późniejszych na głowniach szabel i lufach broni. Po dziś dzień wykonywany jest przez niektórych kowali technikami tradycyjnymi.
Właściwości.
Wzór na głowniach mieczy i innej broni białej był tylko jednym z powodów skłaniających ku jego zastosowaniu. Głównym kryterium była wytrzymałość materiału. Ówcześni kowale nie dysponowali doskonałymi pod względem właściwości materiałami. Żelazo było bardzo miękkie i głownie podatne były na wygięcia. Zgrzewanie i tworzenie bardziej złożonych konstrukcyjnie przedmiotów stwarzało większe możliwości. Rdzeń głowni dziwerowanych jest ze stali średniowęglowej, a powierzchnia, w tym przede wszystkim ostrze, ze stali wysokowęglowej. Dzięki takiej strukturze głownie dziwerowane trudno wygiąć, są odporne na złamanie, dają się dobrze naostrzyć i nie szczerbią się zbyt szybko.

</doc>
<doc id="906503" url="https://pl.wikipedia.org/wiki?curid=906503" title="Synagoga w Ostródzie">
Synagoga w Ostródzie

Synagoga w Ostródzie – nieistniejąca synagoga znajdująca się w Ostródzie przy obecnej ulicy Olsztyńskiej, dawnej Gartenstrasse.
Synagoga została zbudowana w 1893 roku. W 1930 roku doszło do próby podpalenia synagogi, co jednak się nie powiodło. Podczas nocy kryształowej z 9 na 10 listopada 1938 roku bojówki hitlerowskie spaliły synagogę. Po zakończeniu II wojny światowej nie została odbudowana.
Murowany budynek synagogi wzniesiono na planie prostokąta, w stylu neomauretańskim. We wnętrzu w zachodniej części znajdował się przedsionek, z którego wchodziło się do głównej sali modlitewnej. Na wschodniej ścianie w zagłębieniu znajdował się bardzo bogato zdobiony, wsparty na dwóch kolumnach Aron ha-kodesz, zwieńczony tablicami Dekalogu.

</doc>
<doc id="906506" url="https://pl.wikipedia.org/wiki?curid=906506" title="Jiangling Landwind">
Jiangling Landwind

Jiangling Landwind (lub JMC Landwind albo po prostu Landwind) – SUV stworzony przez chińską firmę Jiangling Motors. W Chinach jest sprzedawany pod nazwą Baowei, a w wersji pick-up pod nazwą Baodian. Jest także sprzedawany w niektórych państwach europejskich, będąc tym samym pierwszym chińskim samochodem eksportowanym do Europy – 4 lipca 2005 roku pierwsze 200 sztuk przyjechało do Antwerpii (Belgia). 
Landwind jest wzorowany na Isuzu Rodeo (inne nazwy: "Opel Frontera" w Europie, "Vauxhall Frontera" w Wielkiej Brytanii, "Holden Frontera" w Australii i Nowej Zelandii).
Landwind'y przeznaczone dla Europy, są dostępne z trzema silnikami: dwa benzynowe konstrukcji Mitsubishi i jeden diesel produkcji Isuzu:
Kontrowersje.
JMC Landwind wywołał wiele kontrowersji po serii testów zderzeniowych przeprowadzonych przez ADAC dla EuroNCAP. Według testów kierowca auta nie przeżyłby zderzenia czołowego przy prędkości 64 km/h. 
Holenderski importer Landwindów poprosił niemiecką organizację - TÜV o przeprowadzenie testów, aby dowieść, że samochód spełnia normy bezpieczeństwa. Testy tej organizacji są podobne do przeprowadzanych przez EuroNCAP, ale prędkość zderzenia jest mniejsza (56 km/h). Importer twierdził, że wyniki EuroNCAP były niesprawiedliwie negatywne, czego przyczyną miały być naciski niemieckiego przemysłu samochodowego. TÜV potwierdził, że samochód spełnia normy bezpieczeństwa ECE R94.
Opinia TÜV nie zakończyła jednak sporu. Przeciwnicy Landwinda stwierdzili, że testy przeprowadzane przez organizację nie stanowią o bezpieczeństwie i są przestarzałe. Zarzucili też, że R94 gwarantuje tylko przeżycie kierowcy podczas wypadku, nie biorąc pod uwagę tego, iż może ulec bardzo poważnym kontuzjom, np. całkowitemu zgnieceniu nóg.
Ron Zwaans, dyrektor generalny JMC Landwind Europe, powiedział, że firma, razem z ADAC, pracuje nad poprawą bezpieczeństwa w aucie, a ich celem jest zdanie rygorystycznych testów EuroNCAP.

</doc>
<doc id="906510" url="https://pl.wikipedia.org/wiki?curid=906510" title="Landwind">
Landwind



</doc>
<doc id="906512" url="https://pl.wikipedia.org/wiki?curid=906512" title="Metoda badawcza">
Metoda badawcza



</doc>
<doc id="906513" url="https://pl.wikipedia.org/wiki?curid=906513" title="Mikot">
Mikot

Mikot – sztuczny wabik używany przez myśliwych do wabienia saren; także wabik na kozły.

</doc>
<doc id="906514" url="https://pl.wikipedia.org/wiki?curid=906514" title="Stara Synagoga w Ostródzie">
Stara Synagoga w Ostródzie

Stara Synagoga w Ostródzie – pierwsza synagoga ostródzka, znajdująca się przy obecnej ulicy Pułaskiego.
Synagoga została zbudowana w 1835 roku. Została zamknięta w 1893 roku, kiedy to otwarto nową synagogę przy dawnej Gartenstrasse.

</doc>
<doc id="906515" url="https://pl.wikipedia.org/wiki?curid=906515" title="Poznań Starołęka">
Poznań Starołęka

Poznań Starołęka – stacja kolejowa na Starołęce, w Poznaniu, leżąca na szlaku kolejowym Kluczbork – Poznań Główny. Według klasyfikacji PKP ma kategorię dworca aglomeracyjnego. 
Charakterystyka.
Od stacji biegła normalnotorowa linia w ramach Średzkiej Kolei Powiatowej, łącząca Starołękę ze stacją Poznań Wschód. Pozostałością po ŚKP jest sieć bocznic łącząca stację z zakładami Stomil oraz Agromet. Obecnie bocznice są nieużywana i częściowo rozebrane.
W roku 2017 stacja obsługiwała 200–299 pasażerów na dobę.
Zlokalizowana w południowej części miasta, w pobliżu pętli tramwajowej "Starołęka" i dworca autobusowego o tej samej nazwie, obsługującego linie podmiejskie (m.in. do Wiórka i Daszewic) i miejskie (m.in. na Garaszewo, Minikowo i Sypniewo).
15 września 1943 na stacji (noszącej wówczas nazwę "Posen Luisenhain") doszło do katastrofy kolejowej (zderzenia dwóch pociągów). Katastrofa nie miała związku z działaniem polskiego podziemia.

</doc>
<doc id="906516" url="https://pl.wikipedia.org/wiki?curid=906516" title="Granice (gmina Trzcinica)">
Granice (gmina Trzcinica)

Granice – kolonia w Polsce położona w województwie wielkopolskim, w powiecie kępińskim, w gminie Trzcinica. Miejscowość wchodzi w skład sołectwa Laski.
W latach 1975–1998 miejscowość należała administracyjnie do województwa kaliskiego.
Zobacz też: Granice

</doc>
<doc id="906517" url="https://pl.wikipedia.org/wiki?curid=906517" title="Grażyna Syrek">
Grażyna Syrek

Grażyna Syrek (ur. 9 stycznia 1972 w Kędzierzynie-Koźlu) – polska biegaczka.
Kariera.
Olimpijka z Aten (2004). Absolwentka AWF w Krakowie. Reprezentantka klubu Piętka Katowice, wcześniej Olimpii Poznań. 8-krotna mistrzyni Polski na dystansach od 5000 m do maratonu oraz w biegu przełajowym. Rekordy życiowe: 5000 m – 15:52.40 (2006), 10 000 m – 32:53.33 (2006), półmaraton – 72:21 (2005), maraton – 2:26.22 (2005 – 5. miejsce w maratonie w Chicago).

</doc>
<doc id="906524" url="https://pl.wikipedia.org/wiki?curid=906524" title="Beleczka kostna">
Beleczka kostna

Beleczka kostna - podstawa konstrukcyjna tkanki kostnej gąbczastej, którą tworzą ciasno owinięte wokół siebie blaszki kostne. Liczne beleczki tworzą przestrzenną sieć, nieco przypominającą strukturą gąbkę kąpielową. Przestrzenie między beleczkami wypełniają naczynia krwionośne i szpik kostny. 
Ich ażurowe ułożenie pozwala na amortyzowanie przeciążeń, co jest szczególnie istotne dla pracujących stawów. Dlatego tkanka kostna gąbczasta występuje głównie w końcowych częściach kości długich.

</doc>
<doc id="906528" url="https://pl.wikipedia.org/wiki?curid=906528" title="Pomnik Papieża Jana Pawła II w Katowicach">
Pomnik Papieża Jana Pawła II w Katowicach

Pomnik Papieża Jana Pawła II – pomnik w Katowicach znajdujący się w północno-zachodnim narożniku placu katedralnego w Katowicach. Po przeciwnej stronie ulicy Powstańców znajduje się plac Jana Pawła II.
Historia.
Pomnik Jana Pawła II w Katowicach powstał z inicjatywy władz miasta. Rzecznik Urzędu Miasta Waldemar Bojarun w oficjalnym oświadczeniu podał następujące motywy, które przyświecały radnym w przyjęciu uchwały o budowie pomnika: "by przypominał wszystkim mieszkańcom o nauczaniu Jana Pawła II, z wdzięczności za odwiedzenie Katowic w roku 1983 oraz za zgodę na przyjęcie przez niego tytułu honorowego obywatela miasta".
Autorem monumentu, ważącego 900 kg i mającego ponad 3 m wysokości, jest polski rzeźbiarz Gustaw Zemła. Odlew wykonały Gliwickie Zakłady Urządzeń Technicznych. Rzeźba, wykonana z brązu typu B555, posadowiona na dwustopniowym podium i niskim cokole żelbetonowym z okładziną z czerwonego granitu szwedzkiego typu „Vanga”, przedstawia postać Jana Pawła II w szatach liturgicznych, z pastorałem papieskim i paliuszem. Papież trzyma uniesioną prawą dłoń. Z przodu ornatu znajduje się motyw ikony Matki Bożej z Dzieciątkiem. Na cokole widnieje napis: "Totus Tuus Jan Paweł II".
Pomnik poświęcił 19 maja 2006 roku metropolita górnośląski arcybiskup Damian Zimoń.
Za pomnik miasto zapłaciło około 190 tysięcy zł. Do projektu wzniesienia pomnika sceptycznie odnosili się niektórzy duchowni, w tym przyjaciel Jana Pawła II ks. Michał Czajkowski, a także ks. Arkadiusz Wuwer, teolog z Uniwersytetu Śląskiego; sugerował on, że właściwszą formą uczczenia Jana Pawła II byłoby wykorzystanie pieniędzy na cele charytatywne. Urzędnicy magistratu oponowali, iż miasto przeznacza duże sumy z budżetu na działalność charytatywną.
W rocznice śmierci Jana Pawła II przed pomnikiem odbywają się czuwania modlitewne i palone są znicze; w kwietniu 2007 roku pod pomnik przybyła sztafeta włoskich biegaczy, którzy przybiegli z Rzymu do Polski dla uczczenia rocznicy śmierci papieża. W kwietniu 2010 roku pod pomnikiem modlono się o szybką beatyfikację i kanonizację Jana Pawła II.
Inne miejsca pamięci poświęcone Janowi Pawłowi II w Katowicach.
Oprócz pomnika na placu katedralnym, w Katowicach znajdują się także dwa inne miejsca pamięci poświęcone Janowi Pawłowi II – popiersie i tablica upamiętniająca 50. rocznicę jego święceń kapłańskich na elewacji kościoła św. Kazimierza Królewicza (Katowice-Centrum), a także tablica z wizerunkiem Jana Pawła II upamiętniająca nadanie jego imienia Zespołowi Szkół Specjalnych Nr 2 przy ul. Ścigały 17 (Katowice-Bogucice).

</doc>
<doc id="906531" url="https://pl.wikipedia.org/wiki?curid=906531" title="FIAP">
FIAP



</doc>
<doc id="906532" url="https://pl.wikipedia.org/wiki?curid=906532" title="Bertus de Harder">
Bertus de Harder

Johannes Lambertus „Bertus” de Harder (ur. 14 stycznia 1920 w Hadze, zm. 8 grudnia 1982 w Jeumont, Francja) – piłkarz holenderski grający na pozycji napastnika.
Kariera piłkarska.
W 1933 roku de Harder rozpoczynał piłkarską karierę w klubie Transvaal z rodzinnej Hagi. W 1937 roku przeszedł do innego zespołu z tego miasta – VUC Haga. Grał jako lewoskrzydłowy, a w pierwszych 3 sezonach zdobył aż 46 bramek w lidze. W sezonie 1938/1939 wywalczył tytuł króla strzelców Divisie West 2. Natomiast 21 maja 1938 zagrał po raz pierwszy w reprezentacji Holandii w przegranym 1:3 meczu z reprezentacją Szkocji. W tym samym roku został powołany na mistrzostwa świata we Francji i zagrał tam w przegranym 0:3 po dogrywce meczu 1/8 finału z Czechosłowacją.
W 1949 roku de Harder wystąpił w Holandii B w meczu z Francją B w Bordeaux. Spisał się udanie i był najlepszym zawodnikiem na boisku, co spowodowało, że spodobał się szefom zespołu Girondins Bordeaux i prezydent klubu, Pujolle, sprowadził de Hardera do swojego klubu. Girondins awansowali z Ligue 2 do Ligue 1, a de Harder stał się trzecim Holenderem w historii klubu z Bordeaux. Już w pierwszym sezonie po powrocie do pierwszej ligi Bordeaux wywalczyło tytuł mistrza Francji, a Bertus był uważany za gwiazdę oraz został najlepszym strzelcem zespołu z 21 golami na koncie. Po tym sezonie Francuzi nadali mu przydomki „Le bon prince” ("Dobry Książę"), „Le Divin Chauve” ("Boski Łysy"), „Le roi du terrain” ("król boiska") oraz Un diable frétillon ("ruchliwy diabeł"). W 1952 roku dotarł z Bordeaux do finału Pucharu Francji (3:5 z OGC Nice). W tamtym sezonie z 25 golami był po raz drugi w karierze najlepszym strzelcem zespołu.
W 1954 roku de Harder wrócił do Hagi i przez 2 sezony grał w tamtejszym zespole Holland Sport, a w 1956 roku ponownie trafił do Francji, do AS Angoulême. W 1958 roku zakończył piłkarską karierę w wieku 38 lat. W swoim ostatnim sezonie wywalczył mistrzostwo Ligue 2.
W reprezentacji Holandii de Harder wystąpił w 12 meczach i zdobył 3 gole (w 1939 roku w wygranym 3:2 meczu z Węgrami oraz 2 gole w 1940 roku w wygranym 4:2 meczu z Belgią).
Kariera trenerska.
Podczas pobytu w Angouleme, de Harder został grając trenerem tego zespołu. W pierwszym sezonie został mistrzem Ligue 2. W 1960 roku opuścił Angouleme i szkolił między innymi FC Mulhouse, Saint-Louis, Biach i Jeumont, jednak ze zmiennym szczęściem.
We wrześniu 1977 roku de Harder został uhonorowany srebrnym medalem za zasługi we francuskim futbolu. Zmarł w 1982 roku w Jeumont.

</doc>
<doc id="906534" url="https://pl.wikipedia.org/wiki?curid=906534" title="Odontolit">
Odontolit

Odontolit (kostny kamień lub kostny turkus) - kostny lub zębny fosforan wymarłych zwierząt kopalnych np. mamuta, mastodonta, dinozaura, zabarwiony wiwianitem na kolor „turkusowy”.
Właściwości.
Podgrzewany wydziela nieprzyjemny zapach palonych kości. 
Kości te są zabarwione na niebiesko, Substancja kostna, złożona głównie z fosforanu wapnia pod wpływem roztworów żelaza przechodzi w uwodniony fosforan żelaza czyli minerał wiwiantyt o barwie niebieskawej.&lt;br&gt; Kamień ten wykazuje pewne podobieństwo do turkusa, chociaż skład chemiczny jest odmienny.&lt;br&gt; Minerały te najłatwiej odróżnić na podstawie reakcji chemicznej wykrywającej miedź, której odontolit nie zawiera.&lt;br&gt; Cena odontolitu jest niższa niż turkusa. Odontolit naśladuje się przez nasycenie kości słoniowej roztworami soli miedzi. 
Występowanie.
W przyrodzie spotykany jest niezmiernie rzadko. 
Występuje na Syberii – Rosja i w południowej Francji. 

</doc>
<doc id="906539" url="https://pl.wikipedia.org/wiki?curid=906539" title="Wiry (przystanek kolejowy)">
Wiry (przystanek kolejowy)

Wiry – przystanek kolejowy we wsi Wiry, w woj. wielkopolskim, w Polsce.
W roku 2017 przystanek obsługiwał 50–99 pasażerów na dobę.
Przystanek został uruchomiony w latach 30. XX wieku.

</doc>
<doc id="906542" url="https://pl.wikipedia.org/wiki?curid=906542" title="Wyspy Skellig">
Wyspy Skellig

Wyspy Skellig (irl. "Oiléain na Sceilig"; ang. "Skellig Islands") – dwie skaliste wysepki ("Little Skellig" i "Great Skellig") u południowo-zachodnich wybrzeży Irlandii (16 km na zachód od Bolus Head na półwyspie Iveragh), należące administracyjnie do hrabstwa Kerry.
Little Skellig.
Wyspa "Little Skellig" (irl. "Sceilig Bheag") jest rezerwatem ptaków, zamieszkanym przez około 22 500 par głuptaków białych. Teren tej wysepki nie jest udostępniony zwiedzającym ze względu na ochronę środowiska tych zwierząt.
Great Skellig.
Wyspa "Great Skellig", znana też jako Skellig Michael (irl. "Sceilig Mhichíl") wpisana została w 1996 roku na listę światowego dziedzictwa UNESCO ze względu na znajdujące się tu ruiny wczesnośredniowiecznego St Fionan's Abbey (opactwa św. Fionana) z drugiej połowy VI wieku n.e. Zachowały się tu m.in. tzw. "clocháins" – kamienne chatki w kształcie uli. Chcąc się dostać z przystani do klasztoru, trzeba pokonać 500 stromych schodów.
Około roku 1400 p.n.e. podczas milezyjskiej inwazji na Irlandię o Great Skelling rozbił się okręt. W IV w. na wyspie wypoczywał i przygotowywał się do bitwy pod Vantry władca Daire Domhain. W 823 roku wyspę najechali wikingowie, którzy porwali jednego z mnichów – Eitgala i zniszczyli klasztor. Trzydzieści siedem lat później został on odbudowany, a do 1000 roku nawet znacznie rozbudowany. Ostatecznie w XII w. duchowni opuścili wyspę, która za dwa stulecia stała się celem pielgrzymujących pątników.
W 1826 roku wybudowano na wyspie dwie latarnie morskie, z których jedna nadal działa.
Fauna.
Obie wyspy Skellig zamieszkiwane są przez liczne kolonie ptaków morskich i razem stanowią jedno z najważniejszych ich stanowisk w Irlandii, zarówno pod względem liczebności populacji jak i różnorodności gatunków.
Na wyspach swoje lęgowiska mają m.in. nawałnik burzowy(około 10 000 par), głuptak, fulmar, burzyk północny (około 5 000 par), mewa trójpalczasta, nurzyk, alka, maskonur (około 1000 par). Obserwowane są również wrończyk i sokół wędrowny. W okolicznych wodach licznie występuje foka szara, spotykane są także długoszpar, płetwal karłowaty, różne gatunki delfinów oraz żółw skórzasty.
Czystość wód, bogactwo fauny morskiej oraz podwodne klify sięgające 60 metrów czynią z Wysp Skellig również popularne miejsce nurkowania.

</doc>
<doc id="906544" url="https://pl.wikipedia.org/wiki?curid=906544" title="Little Skellig">
Little Skellig



</doc>
<doc id="906545" url="https://pl.wikipedia.org/wiki?curid=906545" title="Great Skellig">
Great Skellig



</doc>
<doc id="906546" url="https://pl.wikipedia.org/wiki?curid=906546" title="Skellig Michael">
Skellig Michael

Skellig Michael (ga. "Sceilig Mhichíl") znana też pod nazwą Great Skellig (ga. "Sceilig Mhór") – skalista irlandzka wyspa położona na Oceanie Atlantyckim, 11,6 kilometra od półwyspu Iveragh w hrabstwie Kerry ; około 1 kilometra na północny wschód od Skellig Michael leży druga z wysp Skellig – Little Skellig.
Skellig Michael ma powierzchnię 0,226 km² i jako rezerwat przyrody jest własnością Ministerstwa Środowiska, Społeczności i Samorządu Lokalnego Irlandii. Status rezerwatu wyspa uzyskała w 1988 roku ze względu na znajdujące się tam kolonie i miejsca lęgowe ptaków. Za zarządzanie wyspą odpowiada Office of Public Works.
W 1996 roku wyspę wpisano na listę światowego dziedzictwa UNESCO ze względu na znajdujący się na niej średniowieczny klasztor. Został on założony prawdopodobnie w VII wieku i był użytkowany do XIII wieku, kiedy to mnisi przenieśli się na stały ląd. Na Skellig Michael znajdują się także dwie latarnie morskie z XIX wieku – jedna nadal czynna.
Geologia.
Masy skalne, z których zbudowana jest wyspa, zostały uformowane w dewonie, około 400 milionów lat temu. Składają się one z piaskowców oraz mułowców i zlepieńców. Przez kolejne miliony lat, w wyniku powstawania uskoków oraz erozji, w centrum wyspy uformowała się leżąca na wysokości 130 metrów n.p.m. depresja zwana Christ's Valley lub Christ's Saddle. Znajduje się ona pomiędzy dwoma szczytami wyspy – South Peak (218 m n.p.m.) i szczytem wschodnim (185 m n.p.m.), na którym leży klasztor.
Fauna i flora.
Ptaki.
Na wyspie Skellig Michael oraz wyspach Blasket i Puffin znajdują się największe siedliska burzyków północnych i nawałników burzowych na świecie. Inne ptaki rozmnażające się na wyspie to nurzyki zwyczajne, fulmary zwyczajne, mewy trójpalczaste oraz maskonury zwyczajne.
Ptaki spotykane na wyspie w mniejszych ilościach to:
W niektórych latach na wyspie obserwuje się także sokoły wędrowne.
Ssaki.
Spośród zwierząt morskich na wyspie spotyka się foki szare.
Innymi ssakami obecnymi na wyspie są myszy domowe oraz króliki europejskie, które zostały sprowadzone na wyspę przez pracowników latarni morskiej w XIX wieku.
Roślinność.
Ze względu na ciężkie warunki takie jak cienka warstwa gleby, duże nachylenie powierzchni, wysokie zasolenie gleby oraz mocne wiatry na wyspie rosną jedynie niewielkie rośliny, np. trawy, paprocie oraz porosty.
Najpowszechniejszymi gatunkami roślin na wyspie są zawciąg pospolity, "Silene uniflora", "Spergularia rupicola", kostrzewa czerwona, szczaw kędzierzawy i maruna nadmorska.
Przeprowadzone w 2009 roku badanie ujawniło występowanie na wyspie 128 gatunków porostów oraz dwóch gatunków grzybów naporostowych. Odkryto między innymi:
Historia.
Pierwsze informacje o klasztorze na wyspie Skellig Michael pojawiają się w martyrologium "Martyrology of Tallaght", które powstało w pod koniec VIII wieku w klasztorze w Tallaght. W księdze tej znajduje się odwołanie do Suibne ze Skellig, który był jednym z mnichów z klasztoru lub nawet jego założycielem. Samo założenie klasztoru mogło nastąpić w VII wieku, lub zgodnie z legendą głoszącą jakoby jego założycielem miał być święty Fionán, nawet w VI wieku.
W najwcześniejszych dokumentach miejsce określane jest jedynie jako Skellig. Nazwa Skellig Michael pojawia się dopiero w "Kronikach Czterech Mistrzów" z roku 1044, istnieje więc prawdopodobieństwo, iż dopiero wtedy zostało poświęcone świętemu Michałowi.
Oprócz Suibne, z całego okresu istnienia klasztoru znane są imiona jedynie czterech zakonników:
Prawdopodobnie trudne warunki pogodowe na wyspie, takie jak częste sztormy, zmusiły w trzynastym wieku mnichów do przeniesienia się na stały ląd do Ballinskelligs, a Skellig Michael było wykorzystywane jedynie sezonowo. Zakonnicy z Ballinskelligs opiekowali się wiernymi pielgrzymującymi na wyspę oraz zabudowaniami klasztornymi.
Wyspa znajdowała się w rękach zakonników do roku 1578, kiedy w wyniku powstania Desmondów królowa Elżbieta I rozwiązała wiele zakonów. Wtedy właśnie wyspa została przekazana w prywatne ręce rodziny Butlerów, której własnością pozostawała do roku 1820.
W roku 1820 wyspa została odkupiona od Johna Butlera przez firmę „Corporation for Preserving and Improving the Port of Dublin” (poprzednik Commissioners of Irish Lights) w celu wybudowania na niej dwóch latarni morskich. Budowę zakończono w roku 1826.
Od roku 1880 Skellig Michael znajduje się pod opieką Office of Public Works.
Zabudowania.
Klasztor.
Główne zabudowania klasztorne znajdują się na szczycie wschodnim i składają się z zabudowy wewnętrznej, w skład której wchodzą:
Zabudowa zewnętrzna to dwa tarasy nazywane górnym i dolnym ogrodem.
Do klasztoru z trzech różnych nabrzeży prowadzą trzy ciągi schodów (schody wschodnie, południowe i północne). Wykonane są one ze stopni wyciętych w skale, a na wyższej wysokości ułożonych z kamiennych płyt. Dolne części schodów wschodnich i południowych zostały zniszczone podczas budowy przystani i drogi do latarni morskiej po roku 1820.
Zabudowania klasztorne otoczone są murami, które zapewniały mnichom ochronę przed wiatrem oraz tworzyły mury oporowe umożliwiające utworzenie tarasów.
Duże oratorium.
Duże oratorium jest jednym z dwóch oratoriów znajdujących się w klasztorze. Jest to kamienny budynek o kształcie odwróconej łodzi z drzwiami we wschodniej ścianie i oknem na ścianie wschodniej. Wnętrze oratorium oparte jest na planie prostokąta o wymiarach 3,45 m na 2,35 m i ma wysokość 2,3 m, od której zaczyna się kopuła. Ściany oratorium mają około 1,2 metra grubości. Na zewnętrznej ścianie nad drzwiami znajduje się krzyż z białego kwarcu, jednak jest to dodatek późniejszy.
Taras małego oratorium.
Taras małego oratorium położony jest niedaleko centrum klasztoru, jednak nie są widoczne z niego inne zabudowania. Ze względu na jego wysunięcie na północny wschód widoczna jest z niego wyspa Little Skellig. Na tarasie tym oprócz małego oratorium znajdują się także pozostałości latryny oraz jedno z "leacht".
Małe oratorium leży w centralnej części tarasu. Jego wewnętrzne wymiary to 2,4 m na 1,8 m i 2,4 metry wysokości. We wschodniej ścianie znajduje się okno.
Latryną nazywany jest mały budynek o wewnętrznych wymiarach 1,3 m na 1 m położony w północnym murze tarasu. Grubość murów tego budynku wynosi 0,64 m, a same mury zachowały się jedynie na wysokość 0,82 m.
Cele.
Na terenie klasztoru znajduje się siedem kamiennych cel zbliżonych kształtem do uli. Wszystkie – z wyjątkiem celi G – mieszczą się w zabudowie wewnętrznej.
Największą z nich jest cela A o wewnętrznych wymiarach 4,6 m na 3,8 m i wysokości 5 metrów. Ściany celi mają przy podstawie grubość 1,8 metra i są zbudowane z małych płaskich kamieni. Drzwi posiadają podwójne (wewnętrzne i zewnętrzne) nadproża. Na podłodze zachowała się większość oryginalnej posadzki.
Cela B znajduje się na wschód od celi A. Zbudowana jest z dużych kamieni. Jej wewnętrzne wymiary to 2,75 m na 2,75 m i 3 m wysokości. W ścianach znajdują się dwie nisze. Większość posadzki pochodzi z XIX wieku.
Cela C jest bardzo podobna do celi B. Została ona prawdopodobnie wybudowana jako ostatnia. Jej wymiary to 2,75 m na 2,65 m.
Zbudowana na planie litery D cela D jest najprawdopodobniej najwcześniejszą celą jaka przetrwała w zabudowie wewnętrznej. Cela ta aktualnie jest zrujnowana – znajdowała się w takim stanie już w momencie konstrukcji celi C.
Cela E znajduje się na wyższym poziomie niż pozostałe cele. Zbudowana jest z małych kamieni. Jej wewnętrzne wymiary to 3,65 m na 3,58 m i prawie 4 metry wysokości.
Cela F ma wymiary 2,98 m na 2,75 m. Do wysokości około 60 centymetrów narożniki są dobrze zarysowane, powyżej tej wysokości cela zaokrągla się.
Cela G znajduje się w dolnym ogrodzie. Zachowała się tylko jej północna ściana do wysokości dwóch metrów. Cela G zbudowana jest na planie okręgu o średnicy wnętrza 3,9 metra, jej ściany mają 1,3 metra grubości i zbudowane są z małych płaskich kamieni. Była ona prawdopodobnie wykorzystywana przez budowniczych latarni morskiej w XIX wieku. Do zawalenia się ścian celi doszło najprawdopodobniej w tym okresie w wyniku obsunięcia się południowej ściany wewnętrznej zabudowy.
Kościół świętego Michała.
Kościół znajduje się na wschód od dużego oratorium. Zbudowany jest na planie kwadratu; jego drzwi znajdują się w ścianie północnej, zaś w ścianie wschodniej znajduje się okno.
Widoczne są dowody na to, że kościół budowano w dwóch etapach. Pierwotny, mniejszy kościół wykonany z dużych bloków kamiennych został rozbudowany z wykorzystaniem kamieni podłużnych.
Pustelnia na South Peak.
Pierwsze informacje o zabudowaniach na South Peak pojawiły się już w 1841 roku, ale fakt istnienia tam oratorium został potwierdzony dopiero ponad 10 lat później. Szczegółowe badania szczytu zostały przeprowadzone dopiero w połowie lat 80. dwudziestego wieku.
Pustelnia składa się z trzech oddzielnych tarasów:
Na tarasach na South Peak znajdują się:
Na South Peak odnaleziono także krzyże i kamienne płyty.
Oratorium jest budynkiem o wewnętrznych wymiarach 2,3 na 2 m, z wejściem na zachodniej ścianie. Przy wschodniej ścianie oratorium znajdują się pozostałości ołtarza. Obok oratorium znajdują się wycięte w skale zbiorniki na wodę oraz pozostałości "leacht" o wymiarach 1,1 m na 1,6 m. "Leacht" było prawdopodobnie wykorzystywane jako ołtarz.
Latarnie morskie.
Na wyspie znajdują się dwie latarnie morskie: dolna i górna oddane do użytku w roku 1826. Aktualnie użytkowana jest jedynie latarnia dolna, korzystania z latarni górnej zaprzestano w maju 1870 roku. Od tego czasu latarnia ta wraz z zabudowaniami popada w ruinę.
Dostęp do dolnej latarni z przystani jest możliwy dzięki wykonanej podczas budowy latarni (w XIX wieku) drodze. Droga ta prowadzi następnie do latarni górnej.
Historia.
Przed rokiem 1800 planowano budowę latarni morskiej na pobliskiej wyspie Valentia ze względu na brak latarni pomiędzy przylądkiem Loop Head a wyspą Cape Clear, lecz plany te zostały odłożone. Po interwencji Maurice Fitzgeralda, w 1820 roku jako lokalizację dla latarni wybrano Skellig Michael. Zdecydowano się jednak na budowę dwóch latarni, aby zapobiec pomyleniu ich z innymi latarniami znajdującymi się w okolicy. Jeszcze tego samego roku podjęto działania mające na celu odkupienie wyspy do rodziny Butlerów. Prace na wyspie rozpoczęto w sierpniu 1821.
W czasie trwania prac na Skellig Michael wykonano trzy raporty z ich postępu. Pierwszy – z kwietnia 1823 – zawiera informacje o przygotowywaniu i budowie dróg. W momencie wykonania kolejnego raportu, w marcu 1824, prace nad latarniami nie były jeszcze rozpoczęte. Dopiero podczas wykonywania ostatniego raportu – ze stycznia 1826 – dolna latarnia była gotowa, natomiast prace nad górną nie zostały jeszcze rozpoczęte. W sierpniu tego samego roku, kiedy obie latarnie były już prawie gotowe, podjęto decyzję, że zostaną one uruchomione 4 grudnia 1826. Oprócz samych latarni na wyspie wybudowano także mieszkania dla obsługi oraz budynki gospodarcze. Prace wykończeniowe trwały jeszcze przez znaczną część kolejnego roku. Całkowity koszt budowy latarni wyniósł funtów 5 szylingów i 10 pensów.
Obie latarnie świeciły światłem stałym i używały lamp Arganda. Światło górnej latarni znajdowało się na wysokości 121,3 metra nad poziomem morza i było widoczne z odległości 40,2 kilometra, natomiast dolnej – na wysokości 53,3 metra i było widoczne z odległości 29 kilometrów.
Górną latarnię wyłączono 1 maja 1870 roku, po oddaniu do użytku latarni morskiej na wyspie Tearaght.
W roku 1904 pojawiła się propozycja zbudowania na wyspie nowej latarni o mocniejszym świetle, jednak zdecydowano się na poprawę działania istniejącej latarni i zamontowanie na wyspie sygnału mgłowego. Nowe światło zamontowano 22 grudnia 1909. Była to lampa o jasności kandeli dająca 3 krótkie błyski co 10 sekund.
Sygnał mgłowy, po wielu problemach z jego działaniem i długich przestojach w pracy, został zlikwidowany w sierpniu 1960.
W 1962 podjęto decyzję o modernizacji latarni. W budynkach mieszkalnych założono oświetlenie elektryczne i centralne ogrzewanie oraz zbudowano łazienkę. Zwiększono też pojemność zbiorników na paliwo oraz wodę. Zburzono także wieżę latarni, a na jej miejscu postawiono nową. Ostatecznie 25 maja 1967 oddano do użytku nową latarnię, z nowym elektrycznym światłem o jasności kandeli.
Kolejną modernizację wykonano w 1987 roku – wycofano latarników, a działanie latarni zostało zautomatyzowane. W 2001 roku zmieniono zasilanie latarni, tak aby mogła ona korzystać z energii słonecznej. Wymieniono także lampy na takie o mniejszej mocy, co zmniejszyło zasięg latarni do 19 mil morskich.
Ochrona.
Skellig Michael objęta jest kilkoma różnymi formami ochrony. Ze względu na swoją wartość archeologiczną jest pomnikiem narodowym (ang. National Monument). W 1998 roku wyspa została też rezerwatem przyrody ze względu na kolonie i znajdujące się na niej miejsca lęgowe ptaków.
Ochrona UNESCO.
Skellig Michael zostało nominowane do wpisania na listę światowego dziedzictwa UNESCO 23 października 1995. Na listę zostało ono wpisane na 20 sesji Komitetu Światowego Dziedzictwa UNESCO w 1996 roku na podstawie kryteriów III i IV.
W 2012 roku oficjalna nazwa obiektu została zmieniona na nazwę irlandzką: Sceilg Mhichíl.
Wykopaliska archeologiczne.
Wykopaliska archeologiczne na Skellig Michael prowadzone są od połowy lat 80. dwudziestego wieku.
Podczas wykopalisk na terenie klasztoru odnaleziono trzy miejsca pochówku z kośćmi w naturalnym ułożeniu oraz szczątki przynajmniej pięciu innych osób. Badania sugerują, że byli to dorośli mężczyźni oraz dzieci w wieku od 9 do 11 lat. Dwa z kompletnych szkieletów odnaleziono niedaleko "leacht" przy dużym oratorium, natomiast trzeci na zewnątrz kościoła świętego Michała. Wszystkie szkielety pochodzą z okresu pomiędzy dziesiątym a trzynastym wiekiem.
Oprócz szkieletów na terenie klasztoru odnaleziono także około 110 innych artefaktów. Znaleziska z okresu średniowiecza to między innymi: mały żelazny nóż z drewnianą rączką, szpila z brązu, ceramika, szpila z kości. Większość odnalezionych artefaktów pochodzi jednak z dziewiętnastego wieku i jest pozostałością po robotnikach budujących latarnie morskie. Obiekty z tego okresu to między innymi ceramika i gliniane fajki.
Turystyka.
Ze względu na stan morza i warunki pogodowe odwiedzanie wyspy możliwe jest jedynie podczas sezonu letniego – najczęściej od drugiej połowy maja do końca września. Na wyspę można dostać się za pomocą łodzi odpływających z Knightstown, Portmagee, Ballinskelligs i Derrynane, które lądują w zatoce Blind Man’s Cove, następnie turyści udają się drogą prowadzącą do latarni w kierunku południowych schodów.
Maksymalna dzienna liczba odwiedzających została ograniczona przez Office of Public Works do 180 osób ze względu na przypadkowe lub celowe zniszczenia, jakie były powodowane przez odwiedzających. Średnia roczna liczba turystów odwiedzających wyspę wynosi .
Od 1987 roku Office of Public Works zapewnia na wyspie przewodników. Ze względu na odizolowanie miejsca podczas sezonu turystycznego przewodnicy czasowo zamieszkują na wyspie (2 tygodnie na wyspie, a następnie tydzień wolnego). W 2008 roku zatrudnionych było 5 przewodników, z czego jednocześnie na Skellig Michael przebywały 3 osoby, a w okresie mniejszego ruchu turystycznego, na początku i końcu sezonu, dwie.
Ze względów bezpieczeństwa turyści nie mają wstępu do dolnego ogrodu, fragmentu wewnętrznej zabudowy na południe od dużego oratorium oraz na taras małego oratorium. Pozostałe miejsca są dostępne, a niedostępne fragmenty są w pełni widoczne z innych miejsc.
Odniesienia w kulturze.
Klasztor na Skellig Michael był inspiracją dla piosenki Loreeny McKennitt pod tytułem „Skellig” z albumu "The Book of Secrets". Inspiracja pojawiła się po przeczytaniu książki Thomasa Cahilla "Jak Irlandczycy ocalili cywilizację", a następnie odwiedzeniu klasztoru we włoskiej miejscowości Bobbio, założonego przez irlandzkiego mnicha Kolumbana Młodszego.
 w swojej powieści dla dzieci zatytułowanej ' wykorzystał słowa „Skellig” i „Michael” jako imiona głównych bohaterów. Książka opowiada o chłopcu imieniem Michael, który po przeprowadzce do nowego domu odnajduje w garażu dziwne stworzenie – pół sowę, pół anioła, które przedstawia mu się jako Skellig. W 2009 roku na podstawie książki powstał film '.
Skellig Michael pojawia się w finalnej scenie . Pierwsze informacje o filmowaniu na wyspie pojawiły się w lipcu 2014. Zgoda na filmowanie na wyspie została wydana pomimo negatywnych opinii ze strony organizacji BirdWatch Ireland oraz UNESCO. W roku 2015 po raz kolejny wydano zgodę na filmowanie scen do kolejnej, ósmej części serii. BirdWatch Ireland po raz kolejny zwróciła uwagę na fakt, że nie została przeprowadzona analiza wpływu, jaki może mieć obecność ekipy filmowej oraz filmowanie nocnych scen z pokładu helikoptera na ptactwo zamieszkujące na wyspie. Podczas filmowania doszło do dwóch incydentów, podczas których nieznacznie uszkodzone zostały obiekty na wyspie.

</doc>
<doc id="906547" url="https://pl.wikipedia.org/wiki?curid=906547" title="Skellig">
Skellig



</doc>
<doc id="906551" url="https://pl.wikipedia.org/wiki?curid=906551" title="St Fionan's Abbey">
St Fionan's Abbey



</doc>
<doc id="906552" url="https://pl.wikipedia.org/wiki?curid=906552" title="Drzazgi">
Drzazgi



</doc>
<doc id="906554" url="https://pl.wikipedia.org/wiki?curid=906554" title="DPOF">
DPOF



</doc>
<doc id="906555" url="https://pl.wikipedia.org/wiki?curid=906555" title="Oko Horusa">
Oko Horusa

Oko Horusa (inne określenia: „Oko Uadżet”, „oko księżycowe”) – w mitologii staroegipskiej symbol odrodzenia i powracania do zdrowia.
W Egipcie w okresie Starego Państwa oko było jednym z najważniejszych symboli chroniących. Oczami Horusa były Słońce i Księżyc. Prawe oko to Słońce, lewe było Księżycem. Prawe było odpowiedzialne za aktywność, przyszłość; lewe za pasywność i przeszłość. Razem dawały szerokie spojrzenie – w dzień i w nocy i wskutek tego symbolizowały wszechwiedzę. Miały pomagać tym, którzy czuli się przytłoczeni swoim życiem i potrzebowali nowego wglądu, pełnego inspiracji i wiary. Dzięki oczom odnajdowano szczęście, które nie jest darem z nieba, lecz spoczywa w naszym wnętrzu. Pozwalały żyć w pełni świadomie i bez strachu. Mistyczne starożytne teksty sławiły oczy Horusa jako lustro odbijające naszą prawdziwą naturę.
Lewe oko bóg stracił podczas walk z Setem, ale potem dzięki magicznym zabiegom bogini Hathor odzyskał wzrok. Oko ofiarował swojemu ojcu Ozyrysowi, zabitemu przez Seta i panującemu w Krainie Umarłych, przywrócił mu w ten sposób zdolność widzenia. Legenda głosiła, że wyłupione przez Seta oko zostało przez niego porąbane na kawałki, po czym cudownie się zrosło. Dzięki temu Oko Horusa, znane jako Oko Uadżet (trans. "wḏ3t" – znaczy „mocny” lub „zdrowy”) stało się potężnym amuletem. Zapewniało życie, chroniło przed wszystkimi niebezpieczeństwami, symbolizowało też proces powracania zdrowia i stawania się całością. Dlatego też za pomocą poszczególnych części Oka Horusa starożytni Egipcjanie zapisywali ułamki.

</doc>
<doc id="906564" url="https://pl.wikipedia.org/wiki?curid=906564" title="Drzazgi (powiat działdowski)">
Drzazgi (powiat działdowski)

Drzazgi (niem. "Fichtenwalde") – osada w Polsce położona w województwie warmińsko-mazurskim, w powiecie działdowskim, w gminie Działdowo.
W latach 1975–1998 miejscowość należała administracyjnie do województwa ciechanowskiego.

</doc>
<doc id="906566" url="https://pl.wikipedia.org/wiki?curid=906566" title="Novigrad">
Novigrad

Geografia.
Austria.
Burgenlandzko-chorwacka nazwa miejscowości:

</doc>
<doc id="906569" url="https://pl.wikipedia.org/wiki?curid=906569" title="Jiangling Motors">
Jiangling Motors

Jiangling Motors Corporation Limited (Jiangling Motors, JMC) – chińskie przedsiębiorstwo zajmujące się produkcją samochodów.
Historia przedsiębiorstwa.
Początki istnienia przedsiębiorstwa sięgają roku 1952, kiedy to otworzono warsztat naprawczy ciężarówek w Nanchang, działający pod nazwą "Nanchang Motors Repair Factory". W 1958 roku rozpoczęła się produkcja trójkołowców, natomiast w 1968 roku ciężarówek Jianggang 27. W latach 70. produkowano ciężarówki Jinggangshan, natomiast w latach 90. produkowano pojazdy użytkowe już pod nazwą Jiangling. W styczniu 1993 roku przedsiębiorstwo wraz z przedsiębiorstwami Isuzu i Itochu zawarło spółkę joint venture, nabywając tym samym prawa do produkcji niektórych części samochodów ciężarowych. Od 1997 roku przedsiębiorstwo produkuje swoją wersję Forda Transita (w ramach joint venture z Ford Motor Company). Od 2005 roku produkuje własnego SUVa, Landwind. Pojazd sprzedawano m.in. europejskim rynku, jako pierwszy chiński samochód eksportowany do Europy.

</doc>
<doc id="906574" url="https://pl.wikipedia.org/wiki?curid=906574" title="Prusinowo (Księży Dwór)">
Prusinowo (Księży Dwór)

Prusinowo (niem. "Pruschinowo") – część wsi Księży Dwór w Polsce, położona w województwie warmińsko-mazurskim, w powiecie działdowskim, w gminie Działdowo.
W latach 1975–1998 Prusinowo należało administracyjnie do województwa ciechanowskiego.
19 listopada 1811 r. w miejscowości urodził się powstaniec listopadowy i pamiętnikarz – Jan Bartkowski.

</doc>
<doc id="906575" url="https://pl.wikipedia.org/wiki?curid=906575" title="Monika Drybulska">
Monika Drybulska

Monika Drybulska-Stefanowicz (ur. 15 maja 1980 w Wągrowcu) – polska biegaczka, maratonka.
Życiorys.
Reprezentantka Olimpii Poznań (1998–2006) i WKS Grunwald Poznań (od 2008). Olimpijka z Aten (2004), Pekinu (2008 i Rio de Janeiro (2016). 
Mistrzyni Polski w półmaratonie (2002, 2006) i maratonie (2004, 2008, 2015,2019). Wielokrotna medalistka międzynarodowych zawodów wojska; 31 października 2010, w Atenach, zajęła drugie miejsce w Wojskowych Mistrzostwach Świata w Maratonie.
Jest żołnierzem Wojska Polskiego w stopniu starszego szeregowego.

</doc>
<doc id="906576" url="https://pl.wikipedia.org/wiki?curid=906576" title="Jakuszowice grób">
Jakuszowice grób

Jakuszowice – stanowisko archeologiczne z epoki żelaza, datowane na początek V wieku; grób mężczyzny.
Zmarłym był młody mężczyzna, który należał do warstwy arystokratycznej (co wnioskujemy z bogatego wyposażenia), powiązanej z Hunami (łuk refleksyjny oraz motyw złotej folii, charakterystyczny dla pochówków huńskich). Grób był bardzo bogato wyposażony, między innymi w długi masywny miecz z resztkami pochwy, która była pokryta złotą folią oraz ornamentem rybiej łuski. Ponadto w grobie znajdowały się:
W pobliżu grobu odkryto pozostałości osady zamieszkanej przez ludność kultury przeworskiej. Osada datowana jest od okresu przedrzymskiego po okres wędrówek ludów. Dzięki znaleziskom archeologicznym dowiadujemy się, iż ludność stała na wysokim poziomie metalurgii (także kolorowej), garncarstwa (ceramika z koła) oraz bursztyniarstwa. Dobrze rozwinięty był też handel, co jest poświadczone przez liczne importy w postaci monet rzymskich, fibul, szklanych paciorków, pierścieni i kości do gry, fragmentów kolczug oraz ceramiki terra sigillata.

</doc>
<doc id="906578" url="https://pl.wikipedia.org/wiki?curid=906578" title="Wilamowo (powiat działdowski)">
Wilamowo (powiat działdowski)

Wilamowo – osada w Polsce położona w województwie warmińsko-mazurskim, w powiecie działdowskim, w gminie Działdowo.
W 1921 roku stacjonowała tu placówka 13 batalionu celnego a następnie placówka Straży Celnej „Wilamów”.
W latach 1975–1998 miejscowość należała administracyjnie do województwa ciechanowskiego. 
Obok miejscowości przepływa Szkotówka, niewielka rzeka dorzecza Wisły, dopływ Wkry.

</doc>
<doc id="906586" url="https://pl.wikipedia.org/wiki?curid=906586" title="Biszkopty">
Biszkopty



</doc>
<doc id="906587" url="https://pl.wikipedia.org/wiki?curid=906587" title="Biszkopt">
Biszkopt



</doc>
<doc id="906588" url="https://pl.wikipedia.org/wiki?curid=906588" title="Paweł Skórzewski">
Paweł Skórzewski

Paweł Skórzewski herbu Drogosław (ur. 29 lipca 1744 w Mącznikach, zm. w 1819 roku) – senator-wojewoda Królestwa Kongresowego w 1819 roku, generał brygady armii Księstwa Warszawskiego, stolnik kaliski od 1792 roku, podczaszy poznański w 1792 roku, podstoli poznański w latach 1787-1789, łowczy kaliski w latach 1783-1787, miecznik kaliski w 1780 roku, wojski mniejszy kaliski w latach 1778-1780, uczestnik insurekcji kościuszkowskiej, konsyliarz konfederacji targowickiej z województwa kaliskiego w 1792 roku, członek Towarzystwa Przyjaciół Konstytucji 3 Maja, konfederat barski, poseł na sejm.
Odznaczony w Księstwie Warszawskim Krzyżem Kawalerskim Orderu Virtuti Militari.
Życiorys.
Syn Antoniego Skórzewskiego i Anny Nositz-Jackowskiej pochodzącej ze starej pomorskiej rodziny herbu Ryś. Ożeniony z Eleonorą Sczaniecką h. Ossoria. W Rososzycy wybudował pałac z pięknym parkiem.
W 1768 roku na czele sformowanej przez siebie chorągwi jazdy przystąpił do konfederacji barskiej. Otrzymał stopień rotmistrza od Jakuba Ulejskiego i pozostawał pod rozkazami Józefa Gogolewskiego. Adam Malczewski bierną postawą z Gogolewskim nagrodził Skórzewskiego awansem na pułkownika. Uczestniczył 21 marca 1769 jako dowódca pułku w bitwie pod Wilczynem. Walczył w kampanii pomorskiej, a we wrześniu w bitwie pod Radominem nie uzyskał liczebnej przewagi, ale wspomagał pod koniec 1769 działania konfederacji pomorskiej. Wyróżnił się 29 stycznia 1770 w bitwie pod Kcynią. Wraz ze swoim pułkiem ubezpieczał Wielkopolskę w czasie wyprawy Malczewskiego na Warszawę, a po jego klęsce zabiegał wbrew Izbie Konsylarskiej o godność regimentarską na zjeździe w Dolsku 11 marca 1770. Później działał samodzielnie, a w sierpniu 1770 połączył się z partią Józefa Zaremby. Podczas I rozbioru Polski wzięty do niewoli i osadzony w twierdzy kostrzyńskiej za przeciwstawienie się wojskom pruskim. Członek konfederacji Andrzeja Mokronowskiego w 1776 roku i poseł na sejm 1776 roku z powiatu kaliskiego. Poseł na sejm 1778 roku z województwa kaliskiego. Poseł na sejm 1780 roku z województwa poznańskiego.
W 1788 roku został posłem z województwa kaliskiego na Sejm Czteroletni, członek Zgromadzenia Przyjaciół Konstytucji Rządowej. Działał w obozie królewskim za co został odznaczony przez króla Stanisława Augusta Orderem Świętego Stanisława oraz Orderem Orła Białego. Inicjator powstania kościuszkowskiego w Wielkopolsce, stanął zbrojnie na jego czele. Walczył pod Pyzdrami, Kaliszem, Stawiszynem, Kołem, Kłodawą. „Słynny w kraju z najczystszego patryotyzmu”, odznaczył się w bitwie pod Łabiszynem (30 września 1794), gdzie generał Dąbrowski powierzył mu dowództwo. Po klęsce maciejowickiej przedostał się do Drezna unikając tym samym represji pruskich. W 1806 roku po klęsce Prus i zajęciu przez wojska francuskie Wielkopolski, Paweł Skórzewski wraz z Michałem Lipskim stanął na czele kilkuset ochotników, z którymi 7 listopada 1806 roku zajął Kalisz i wziął do niewoli pruską załogę. Wkrótce – w listopadzie 1807 roku – Skórzewski rozpoczął w Kaliszu tworzenie regularnych oddziałów wojskowych. W 1812 został obwołany marszałkiem pospolitego ruszenia w departamencie kaliskim, a po Kongresie Wiedeńskim car Aleksander I mianował go senatorem – wojewodą kaliskim. Niestety, nie cieszył się długo tą funkcją, gdyż zmarł w 1819. Uroczystości pogrzebowe odbyły się w kościele bernardynów w Kaliszu.
Według Gazety Wielkiego Księstwa Poznańskiego, która opisywała pogrzeb, wspaniały katafalk wzniesiony był na „8 łokci długi, 6 łokci szeroki, 11 łokci wysoki miał być nad cokołem piękny piedestał ozdobiony chorągwiami i różnymi trofeami wojskowymi ubrany, na którym stała piramida wznosząca trumnę czterema lwami podpartą, w około której cztery kolumny z broni i bagnetów związane przy rzęsistym świetle i całego kościoła zaćmieniu okazały czyniły widok. Na stronie frontalnej katafalku wsparty portret nieboszczyka na mieczu, laurem i orderami przywiązany przypominał rysy twarzy uwielbianego dobroczyńcy ludzkości, obrońcy kraju i senatora”. W mszy pogrzebowej, poza nieprzebranymi tłumami mieszkańców Kalisza udział brało wielu dostojników oraz pięciu biskupów.

</doc>
<doc id="906596" url="https://pl.wikipedia.org/wiki?curid=906596" title="Atom (matematyka)">
Atom (matematyka)



</doc>
<doc id="906597" url="https://pl.wikipedia.org/wiki?curid=906597" title="Funkcja ściśle monotoniczna">
Funkcja ściśle monotoniczna



</doc>
<doc id="906598" url="https://pl.wikipedia.org/wiki?curid=906598" title="Royston Drenthe">
Royston Drenthe

Royston Ricky Drenthe (ur. 8 kwietnia 1987 w Rotterdamie) – holenderski piłkarz, grający na pozycji lewego obrońcy lub bocznego pomocnika. Obecnie występujący w Racingu Murcia (IV liga hiszpańska).
Przebieg kariery klubowej.
Feyenoord.
Drenthe urodził się w Rotterdamie, a jego rodzina pochodzi z Surinamu. Jako dziecko biegał za piłką na przedmieściach zachodnich dzielnic miasta, aż w końcu zapisano go do lokalnego klubu "SC Neptunus". Przeszedł w nim przez kolejne kategorie wiekowe, zostając nawet mistrzem ligi młodzieżowej i niedługo potem skauci Feyenoordu zaoferowali mu grę w tym klubie. Z czasem trafił do drużyny szkolonej przez Henka Fräsera, jednak nie przekonywał do siebie sztabu trenerskiego i zmienił barwy na SBV Excelsior, filię Feyenoordu. W Excelsiorze występował przez 2 lata i w meczu juniorów z Feyenoordem spisał się na tyle dobrze grając jako lewoskrzydłowy, że szefostwo Feyenoordu zaproponowało mu powrót do klubu.
W 2005 r. trafił do pierwszej drużyny Feyenoordu. Zadebiutował w niej w Eredivisie, 15 stycznia 2006 w wygranym 1:0 wyjazdowym meczu z SBV Vitesse. W tamtym sezonie grał jeszcze głównie w rezerwach i miał pewne miejsce w składzie, a w pierwszej lidze pojawił się na boisku raptem trzykrotnie. W drugiej drużynie spisywał się jednak na tyle udanie, że podpisał profesjonalny kontrakt z klubem do 2011 r.
W sezonie 2006/2007 do zespołu Feyenoordu trafił Belg Philippe Léonard, a wśród lewych obrońców w zespole był jeszcze Pascal Bosschaart. Léonard doznał jednak kontuzji, a Bosschaart został wypożyczony do ADO Den Haag i Drenthe otrzymał szansę gry. Stał się podstawowym zawodnikiem zespołu i zaczął spisywać się na tyle udanie, że został ulubieńcem fanów Feyenoordu. Zagrał między innymi w fazie grupowej Pucharu UEFA (Feyenoord został wykluczony z dalszych rund z powodu zamieszek kibiców podczas meczu z AS Nancy).
Real Madryt.
Po udanych młodzieżowych Mistrzostwach Europy w 2007 r., na których poprowadził reprezentację do końcowego zwycięstwa, samemu zdobywając tytuł MVP całego turnieju, 9 sierpnia 2007 roku Drenthe podpisał obowiązujący do 2012 r. kontrakt z Realem Madryt. Cena transferu wyniosła około 14 milionów euro. Jako nowy zawodnik Realu został zaprezentowany 13 sierpnia razem z Wesleyem Sneijderem. 31 sierpnia 2010 został wypożyczony do Hérculesa Alicante, a następnie do Evertonu. W związku z nie najlepszą grą i nieprofesjonalnym zachowaniem władze klubu nie zaproponowały mu przedłużenia kontraktu.
Ałanija.
Po wygaśnięciu kontraktu z Realem Madryt (30 czerwca 2012) przez pół roku pozostawał wolnym zawodnikiem. W zimowym oknie transferowym rosyjski klub Ałanija Władykaukaz potwierdził pozyskanie holenderskiego zawodnika, który z nowym klubem związał się do 2016 r.
Debiut w nowym zespole zaliczył 9 marca 2013 w meczu z FK Rostów, po którym Walerij Gazzajew nazwał piłkarza „świetnym profesjonalistą i wzorem dla młodych graczy”. 15 kwietnia, zaledwie w swoim piątym meczu, zaliczył hat-tricka w spotkaniu z Mordowiją Sarańsk. Jego drużyna spadła jednak z Premier Ligi.
Reading.
21 czerwca 2013 na zasadzie wolnego transferu podpisał dwuletni kontrakt z opcją rocznego przedłużenia z grającym na zapleczu Premier League Reading.
Sheffield Wednesday.
Drenthe dołączył do Sheffield Wednesday na zasadzie wypożyczenia, na okres sześciu miesięcy od dnia 1 września 2014.
Kayseri Erciyesspor.
23 stycznia 2015 Drenthe dołączył do Kayseri Erciyesspor.
Baniyas.
Drenthe dołączył do Baniyas we wrześniu 2015 r.
Polski wątek.
Pod koniec 2020 r., kilka dni po ogłoszeniu przez piłkarza bankructwa, grająca w lidze okręgowej Victoria Cisek potwierdziła rozmowy z Holendrem na temat transferu. Ostatecznie rozmowy upadły z powodu rozbieżności w oczekiwaniach finansowych piłkarza, a pensją proponowaną przez klub.

</doc>
<doc id="906600" url="https://pl.wikipedia.org/wiki?curid=906600" title="Pałacyk Elektrowni Łódzkiej">
Pałacyk Elektrowni Łódzkiej

Pałacyk Elektrowni Łódzkiej – budowla znajdująca się przy ulicy Gdańskiej 107 w Łodzi. Budynek wpisany jest do rejestru zabytków pod numerem A/86 z 20 stycznia 1971 r.
Historia.
Willa została wybudowana w latach 1911–1912 z inicjatywy petersburskiego Towarzystwa Elektrycznego Oświetlenia, według projektu Dawida Lande. Towarzystwo, które w latach 1906–1907 wybudowało pierwszą łódzką elektrownię miejską, przeznaczyło willę na mieszkanie jej dyrektorów.
Od 1960 roku w budynku mieścił się pałac ślubów dla dzielnicy Polesie. Od roku 1994 willą zarządzał Uniwersytet Łódzki – początkowo umieszczono w niej Katedrę Badań Niemcoznawczych Wydziału Studiów Międzynarodowych i Politologicznych, a od 2008 mieściła się tu Katedra Dziennikarstwa i Komunikacji Społecznej Wydziału Filologicznego. W 2014 roku uczelnia opuściła budynek.
Opis.
Bryła budynku nieregularna, co podkreślone zostało przylegającą do niej wieżą. Łączy w sobie elementy secesyjne i modernistyczne. Okna są trójdzielne o łuku półokrągłym, okienka poddasza eliptyczne.
Częściowo jest zachowany pierwotny wystrój wnętrz.

</doc>
<doc id="906602" url="https://pl.wikipedia.org/wiki?curid=906602" title="Hessjan">
Hessjan



</doc>
<doc id="906603" url="https://pl.wikipedia.org/wiki?curid=906603" title="Wyznacznik Hessego">
Wyznacznik Hessego



</doc>
<doc id="906605" url="https://pl.wikipedia.org/wiki?curid=906605" title="Wyznacznik Jacobiego">
Wyznacznik Jacobiego



</doc>
<doc id="906606" url="https://pl.wikipedia.org/wiki?curid=906606" title="Henryk Roman Gulbinowicz">
Henryk Roman Gulbinowicz



</doc>
<doc id="906607" url="https://pl.wikipedia.org/wiki?curid=906607" title="Michał Fu Tieshan">
Michał Fu Tieshan

Michał Fu Tieshan (; ur. 3 listopada 1931 w powiecie Qingyuan w granicach miasta Baoding, zm. 20 kwietnia 2007 w Pekinie) – chiński duchowny katolicki, biskup i lider współpracującego z władzami Patriotycznego Stowarzyszenia Katolików Chińskich, wiceprzewodniczący Stałego Komitetu Ogólnochińskiego Zgromadzenia Przedstawicieli Ludowych.
Życiorys.
Wykształcenie filozoficzne i teologiczne uzyskał w Pekinie, święcenia kapłańskie przyjął w 1956. Od tego czasu działał jako duszpasterz w Tianjin i Pekinie, uzyskał również dyplom uniwersytetu państwowego. Oficjalne życiorysy nie wspominają o jego losach w okresie rewolucji kulturalnej; większość chińskich duchownych, także katolickich zrzeszonych w uznawanym przez władze Patriotycznym Stowarzyszeniu Katolików Chińskich, dotknęły w tym czasie represje (np. internowanie).
W grudniu 1979 został wyświęcony na biskupa i bez zatwierdzenia papieskiego objął diecezję pekińską. W odróżnieniu od wielu innych hierarchów Patriotycznego Stowarzyszenia Katolików Chińskich, mianowanych bez zgody papieża, ale później akceptowanych, Fu Tieshan do końca życia akceptacji Watykanu nie uzyskał. Pozostawał natomiast stronnikiem władz państwowych i KPCh. Dzięki prorządowej postawie pełnił szereg funkcji, m.in. wchodził w skład Komitetu Pekińskiego Ludowej Politycznej Konferencji Konsultatywnej Chin. Należał również do władz organizacji zajmujących się współpracą międzynarodową (faktycznie bez większego wpływu na bieżącą politykę). Czołowe stanowiska zajmował w Patriotycznym Stowarzyszeniu Katolików Chińskich - był wiceprzewodniczącym (od 1979) i przewodniczącym (od 1998) PSKCh oraz przewodniczącym Konferencji Biskupów PSKCh. Przez kilka kadencji zasiadał jako deputowany w chińskim parlamencie - Ogólnochińskim Zgromadzeniu Przedstawicieli Ludowych, a w 2003 został wybrany na jednego z kilkunastu wiceprzewodniczących Stałego Komitetu zgromadzenia.
Współpraca z władzami biskupa Fu Tieshana wyrażała się m.in. w usprawiedliwieniu użycia siły na Placu Tian’anmen czy prześladowań Falun Gong oraz Tybetańczyków. W 2000 występował przeciwko kanonizacji grupy chińskich męczenników przez papieża Jana Pawła II. Przewodniczył święceniom biskupim niezależnym od Watykanu, m.in. 6 stycznia 2000, kiedy przeciwstawne uroczystości odbywały się jednocześnie w Pekinie i Rzymie. Działalność Fu Tieshana była uważana za jedną z głównych przeszkód w rozmowach pojednawczych między Stolicą Apostolską a PSKCh. Z tego względu biskup spotykał się również z niechęcią części wiernych diecezji pekińskiej.
W ostatnich dwóch latach życia ograniczył działalność publiczną ze względu na ciężką chorobę nowotworową. Zmarł w kwietniu 2007. Jego następcą został abp Joseph Li Shan.

</doc>
<doc id="906610" url="https://pl.wikipedia.org/wiki?curid=906610" title="Marylki (województwo podlaskie)">
Marylki (województwo podlaskie)

Marylki – kolonia w Polsce położona w województwie podlaskim, w powiecie białostockim, w gminie Zawady.
Historia.
W latach 1921–1939 ówczesny folwark leżał w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwało 18 osób w 2 budynkach mieszkalnych. Miejscowość należała do parafii rzymskokatolickiej w Zawadach. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W okresie międzywojennym był tu folwark Kazimierza Roszkowskiego i Bolesława Laskowskiego (217 mórg).
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Chlebiotki. W latach 1975–1998 miejscowość administracyjnie należała do województwa łomżyńskiego.

</doc>
<doc id="906611" url="https://pl.wikipedia.org/wiki?curid=906611" title="LPMud">
LPMud



</doc>
<doc id="906612" url="https://pl.wikipedia.org/wiki?curid=906612" title="Lenningen">
Lenningen

Luksemburg:
Niemcy:

</doc>
<doc id="906613" url="https://pl.wikipedia.org/wiki?curid=906613" title="Święto kozła">
Święto kozła

Święto kozła (hiszp. "La fiesta del chivo") – powieść peruwiańskiego pisarza Mario Vargasa Llosy, po raz pierwszy opublikowana w 2000 roku. Pierwsze polskie wydanie ukazało się w 2002 roku, w przekładzie Danuty Rycerz.
Opis fabuły.
Książka o czasach brutalnych rządów dyktatora Rafaela Leonidasa Trujillo w Republice Dominikańskiej. Narracja skupiona jest na ostatnich tygodniach jego władzy: stosowanych przez niego mechanizmach polityki i terroru oraz o drodze, którą przebyli przyszli zamachowcy, począwszy od uwielbienia i całkowitego posłuszeństwa dla swojego Szefa do tego wieczoru, gdy w samochodzie zaparkowanym na poboczu autostrady czekają z pistoletami na mającego nadjechać Generalissimusa.
Adaptacja filmowa.
Na podstawie książki nakręcono w 2005 roku film pod tym samym tytułem, w reżyserii Luisa Llosy (w głównych rolach wystąpili Isabella Rossellini i Tomas Milian).

</doc>
<doc id="906614" url="https://pl.wikipedia.org/wiki?curid=906614" title="Vladimir Ussachevsky">
Vladimir Ussachevsky

Vladimir Kirilovitch Ussachevsky ( ur. w Hailar w Mandżurii, zm. 4 stycznia 1990 w Nowym Jorku) – amerykański kompozytor rosyjskiego pochodzenia, najbardziej znany z tworzenia eksperymentalnej muzyki elektronicznej.
Rys biograficzny.
Urodził się w rosyjskiej rodzinie w Mandżurii w mieście Hailar znajdującym się obecnie w regionie autonomicznym Mongolia Wewnętrzna w Chińskiej Republice Ludowej. Pierwszy kontakt z muzyką miał w domu, jego matka była pianistką. Zajmował się grą w lokalnym zespole oraz akompaniował do niemych filmów.
Uciekając przed japońską inwazją na Mandżurię wyemigrował w 1930 wraz z częścią swej rodziny do USA. Osiadł tamże w południowej Kalifornii, gdzie rozpoczął naukę w Pasadena Junior College oraz w prywatnej uczelni Pomona College w Claremont. W latach 1935–1939 kontynuował studia w konserwatorium muzycznym Eastman School of Music znajdującym się w Rochester w stanie Nowy Jork. Studiował wraz z Bernardem Rogersem, Howardem Hansonem i Burrillem Phillipsem.
Podczas II wojny światowej pracował dla amerykańskiego wywiadu. Po wojnie w 1947 otrzymał posadę na Columbia University w Nowym Jorku, gdzie wykładał do 1980.
Rys muzyczny.
Początkowo zajmował się komponowaniem neoromantycznych utworów na klasyczne instrumentarium. Od 1951 zajmował się tworzeniem muzyki elektronicznej przy pomocy taśmy magnetofonowej. Jego pierwszy publiczny pokaz twórczości miał miejsce w maju 1952. Nawiązał dzięki temu współpracę z Otto Lueningiem.
Pierwszym efektem współpracy obydwu kompozytorów był koncert na taśmę wykonany w Museum of Modern Art w Nowym Jorku 28 października 1952. Patronat nad tym wydarzeniem objął Leopold Stokowski.
Vladimir Ussachevsky oraz Otto Luening, Milton Babbitt i Roger Sessions w 1957 założyli w Nowym Jorku Columbia-Princeton Electronic Music Center.
Poza pracą na Uniwersytecie Columbia wykładał również na University of Utah. Spośród studentów kompozytora można wymienić twórców takich jak Jon Appleton, Wendy Carlos (Walter Carlos), Charles Dodge, Robert Moog, Alice Shields, Harvey Sollberger, czy też Charles Wuorinen.
W latach 1968–1970 stał na czele American Composers Alliance. Założył również własne wydawnictwo CRI. Jego kompozycje były wydawane ponadto w czasopismach "Capstone", "d'Note" i "New World".

</doc>
<doc id="906617" url="https://pl.wikipedia.org/wiki?curid=906617" title="Węgierskie Siły Powietrzne">
Węgierskie Siły Powietrzne

Węgierskie Siły Powietrzne "(Magyar Légierő)" – powstały w 1918 roku lotniczy komponent węgierskich sił zbrojnych.
Historia.
Początki 1918-1936.
Początki węgierskich sił powietrznych sięgają roku 1918, gdy po rozpadzie Austro-Węgier i zakończeniu I wojny światowej Węgry uzyskały całkowitą samodzielność. Nowo powstała Węgierska Republika Rad utworzyła Armię Czerwoną, w ramach której przewidywano działalność lotnictwa wojskowego, . Pomimo tego, że Republika Rad przetrwała tylko 133 dni i jej istnienie zakończyło wkroczenie wojsk rumuńskich do Budapesztu, 6 sierpnia 1919 roku to przez ten czas lotnicze godło Węgier zostało zmienione aż trzy razy. Pierwsze nawiązywało swoją kolorystyką do barw narodowych, drugie i trzecie nie różniło się do godła Związku Radzieckiego. 4 czerwca 1920 roku podpisano traktat pokojowy pomiędzy Węgrami a państwami Ententy zwany traktatem z Trianon, jedną z konsekwencji tego porozumienia było zabronienie Węgrom powszechnej służby wojskowej (liczebność armii nie mogła przy tym przekraczać 35 tys.), posiadania lotnictwa wojskowego i marynarki wojennej, zahamowany miał być również rozwój przemysłu zbrojeniowego. Pomimo tych obostrzeń lotnictwo rozwijano w aeroklubach, a w 1926 roku w Segedynie powołano szkołę lotniczą i eskadrę wywiadowczą określaną jako Ekspozytura Pocztowa i Oddział Żandarmerii Lotniczej. Kolejnym krokiem było powołanie do życia jednostek myśliwskich i bombowych określanych oficjalnie jako Ekspozytury Meteorologiczne, Kartograficzne lub Pasażerskie. Pierwsze działania mające przyczynić się do powstania sił powietrznych z prawdziwego zdarzenia podjęto w 1936 roku. Oprócz lekkich bombowców WM-16 Budapest, uruchomiono produkcję samolotu szkolnego Weiss W.M.13 i zakupiono niewielką liczbę włoskich samolotów myśliwskich Fiat CR.32, włoskich samolotów rozpoznawczych IMAM Ro.37 oraz niemieckich Heinkel He 46.
1938-1945.
Podczas konferencji w Monachium Węgry bezskutecznie próbowały wymóc na mocarstwach zachodnich oddanie południowej części Słowacji zamieszkiwanej przez mniejszość węgierską a utraconej w wyniku porozumienia z Trianon. Niepowodzenie to skłoniło Węgrów do zwrócenia się z prośbą o pomoc do Niemiec. Pierwszy arbitraż wiedeński doprowadził do odzyskania w 1938 roku południowej Słowacji i południowej Rusi Zakarpackiej. Zaowocowało to między innymi politycznym zbliżeniem z III Rzeszą, która zaproponowała Węgrom pomoc w organizacji i unowocześnieniu lotnictwa. Na czele grupy niemieckich doradców stanął generał Alexander Löhr, były dowódca Austriackich Sił Powietrznych. W 1938 roku siły powietrzne zwiększyły swój stan posiadania do około 230 samolotów, odbyło się to głównie dzięki niemieckim dostawom, między innymi samolotów szkolnych Bücker Bü 131 Jungmann, samolotów rozpoznawczych Heinkel He 70 Blitz i bombowców Junkers Ju 86, ale też własnej produkcji np. maszyn WM-21 Sólyom. W 1939 roku we Włoszech dokonano dalszych zakupów, na Węgry przybyły samoloty myśliwskie Fiat CR.42, bombowe Caproni Ca.135bis i Caproni Ca.310 oraz szkolne Nardi FN.315. W tym samym roku zaczęto budować na Węgrzech filie niemieckich wytwórni lotniczych Messerschmitta i Junkersa. 1 stycznia 1939 roku siły powietrzne stały się niezależną formacją węgierskiej armii. 20 listopada 1940 roku Węgry przystąpiły do paktu trzech. W kwietniu 1941 roku nastąpiło pierwsze bojowe użycie sił powietrznych w II wojnie światowej, wzięły one udział w działaniach bojowych przeciwko Jugosławii.
27 czerwca 1941 roku Węgry wypowiedziały wojnę Związkowi Radzieckiemu. 1 marca 1942 roku siły powietrzne utraciły swoją niezależność i wróciły pod kontrolę armii. W latach II wojny światowej lotnictwo węgierskie walczyło głównie przeciwko ZSRR, węgierska brygada lotnicza podporządkowana operacyjnie 8 Korpusowi Powietrznemu ("VIII. Fliegerkorps") Luftwaffe liczyła etatowo 90 samolotów. W skład sił powietrznych walczących na froncie wschodnim wchodziły myśliwskie Messerschmitty Bf 109E/F/G, bombowe Junkersy Ju 87 i Ju 88 oraz licencyjny myśliwiec Re.2000 Héja I. W kwietniu 1945 roku działania wojenne zostały zakończone, a Węgry znalazły się w strefie wpływów Związku Radzieckiego.
Okres powojenny.
Na mocy traktatu pokojowego podpisanego w 1947 roku Węgrom pozwolono na posiadanie sił powietrznych w liczbie 90 samolotów (bez samolotów bombowych). Do 1949 roku używano samolotów z czasów walk po stronie Luftwaffe, ale już rok później zaczęto na nowo organizować siły powietrzne w oparciu o rozwiązania radzieckie. Stare samoloty zaczęto sukcesywnie wymieniać na sprzęt produkcji ZSRR, myśliwce Jak-9, bombowe Tu-2, szturmowo-bombowe Ił-10, transportowe Li-2, szkolne i treningowe Po-2 i UT-2. W 1951 roku złagodzono restrykcje dotyczące wielkości sił powietrznych i do końca 1953 roku ich liczebność wzrosła do 275 samolotów. W 1956 roku, w momencie wybuchu powstania w lotnictwie wojskowym służyło około 28 000 żołnierzy oraz ok. 700 samolotów. Na wyposażeniu były już odrzutowe MiG-15, a do użytku wchodziły MiG-17 i Ił-28. Do momentu wybuchu powstania Węgierskie Siły Powietrzne były najsilniejszymi wojskami lotniczymi w Europie Południowo-Wschodniej. Podczas walk, jakie wybuchły z interweniującymi na Węgrzech wojskami radzieckimi wzięło udział lotnictwo, usiłujące nie dopuścić do zajęcia swoich baz. Powstanie upadło, wojska lotnicze poniosły karę za swoją patriotyczną postawę, do końca istnienia Układu Warszawskiego odgrywały mało znaczącą rolę, posiadając niewielką liczbę samolotów. W latach 60 XX wieku pojawiły się pierwsze MiG-21, a w 1979 roku MiG-23. Na początku lat 80. przybyły szturmowe śmigłowce Mi-24 stacjonujące w miastach Veszprém i Szolnok i samoloty Su-22. Pozostałą część statków powietrznych węgierskiego lotnictwa wojskowego stanowiły śmigłowce Mi-2 oraz samoloty transportowe An-24, An-26, Let L-410 Turbolet i śmigłowce Mi-8.
Na początku lat 90 ubiegłego wieku, Węgierskie Siły Powietrzne dysponowały jednym skrzydłem myśliwskim (31. „Kapos” Harcászati Repülo Ezred) stacjonującym w Taszár, wyposażonym w dwie eskadry MiG-21 i jedną Su-22. Jednym skrzydłem myśliwskim (47. „Stromfeld Aurél” Harcászati Repülo Ezred) stacjonującym w Pápa, wyposażonym w eskadrę MiG-23 i eskadrę MiG-21 oraz skrzydło myśliwskie (59. 'Szentgyörgyi Dezso Harcászati Repülo Ezred) stacjonujące w Kecskemét, w składzie którego były dwie eskadry MiG-21. W Szolnok stacjonował mieszany pułk transportowy z eskadrami An-26 i Mi-8. W Szentkirályszabadja stacjonował pułk 87. „Bakony” Hercihelikopter Ezred uzbrojony w dwie eskadry Mi-24 oraz jedną eskadrę Mi-8 i jedną Mi-17. W Börgönd stacjonowała eskadra Mi-2 „'Asbóth Oszkár”, a w Tököl 93. „Vitéz Háry László” Vegyes Repülo Osztály wyposażona w samoloty An-24, Let L-410 i Zlin-43. W czerwcu 1993 roku Węgry podpisały z Rosją umowę na dostawę 22 samolotów MiG-29. Również w tym samym roku ogłoszono konkurs na dostawę 12 samolotów szkolno-treningowych, wśród zaproszonych do udziału samolotów znalazł się również polski PZL-130 Orlik, zwycięzcą okazał się Jak-52. Jesienią 2001 roku uzgodniono dziesięcioletni leasing czternastu samolotów Saab JAS 39 Gripen (dwanaście JAS 39C i dwa JAS 39D). Pierwsze samoloty przyleciały na Węgry 21 marca 2006 roku. W lutym 2012 roku dzierżawę przedłużono do roku 2026.
Od 2009 w bazie w Pápa stacjonują trzy Boeing C-17 Globemaster III, noszą one symbole Węgierskich Sił Powietrznych, a są wykorzystywane wspólnie przez kraje NATO z programu "Strategic Airlift Capability" również w tym samym roku Węgry wycofały ze swojej floty samoloty L-39ZO Albatros. W 2010 z eksploatacji wycofano wszystkie MiG-29.
12 grudnia 2017 roku węgierki rząd ogłosił plan zakupu dwóch pasażerskich samolotów Airbus A319 od linii lotniczych Air Berlin. Okazją była upadłość niemieckiego przewoźnika, dzięki niej, 8-9 letnie samoloty udało się nabyć Węgrom za mniej niż połowę ceny katalogowej. W jej ramach, poza samolotami otrzymali oni również sprzęt naziemny do obsługi maszyn, szkolenie personelu oraz niezbędne prace dostosowawcze w bazie Kecskemét. Transakcja została sfinalizowana bardzo szybko. 31 stycznia 2018 roku pierwszy a 1 lutego tego samego roku drugi samolot wylądował w bazie w Kecskemét. Maszyny posłużą do transportu żołnierzy. Węgierskie Siły Powietrzne biorą udział w operacjach zagranicznych. Własny środek transportu, niezależny od innych przewoźników daje większą swobodę w planowaniu operacji i ich zaopatrzenia.
Struktura.
Baza sił powietrznych w Szolnok.
86. „Szolnok” Helikopterezred – 86 Pułk Śmigłowców „Szolnok”.
W skład sił powietrznych wchodzi również:

</doc>
<doc id="906637" url="https://pl.wikipedia.org/wiki?curid=906637" title="Droga do wolności">
Droga do wolności

Droga do wolności – film wojenny w reżyserii Davida L. Cunninghama. Główne role grają Robert Carlyle, Kiefer Sutherland oraz Sakae Kimura. Jest to adaptacja autobiograficznej książki Ernesta Gordona i opisuje jego doświadczenia w japońskim obozie jenieckim pod koniec II wojny światowej. W filmie znajdują się drastyczne sceny.

</doc>
<doc id="906641" url="https://pl.wikipedia.org/wiki?curid=906641" title="Barbara Maria Bazielich">
Barbara Maria Bazielich

Barbara Maria Bazielich (ur. 1929, zm. 22 maja 2017) – polska etnograf, profesor nauk humanistycznych, specjalizująca się w zakresie strojów, sztuki ludowej oraz muzealnictwa etnograficznego.
Życiorys.
Ukończyła studia na Uniwersytecie Jagiellońskim w Krakowie. Kierownik Katedry Etnografii (trzy kadencje) Uniwersytetu Wrocławskiego we Wrocławiu. Członek Polskiego Towarzystwa Ludoznawczego.
W 1989 została odznaczona Złotym Krzyżem Zasługi oraz odznaką „Zasłużony Działacz Kultury”, Srebrną Odznaką „Za opiekę nad zabytkami” (1964).
W 1993 uzyskała tytuł naukowy profesora nauk humanistycznych.
Opublikowała m.in. "Śląskie stroje ludowe", Wydawnictwo Śląsk, Katowice 1988 (150 ss.) 

</doc>
<doc id="906645" url="https://pl.wikipedia.org/wiki?curid=906645" title="FC Oss">
FC Oss

Tot Ons Plezier Oss, TOP Oss – holenderski klub piłkarski mający siedzibę w mieście Oss, obecnie grający w Eerste divisie. Został założony 9 kwietnia 1928, a swoje domowe mecze rozgrywa na stadionie FC Oss Stadion, mogącym pomieścić 4.625 widzów.

</doc>
<doc id="906646" url="https://pl.wikipedia.org/wiki?curid=906646" title="TOP Oss Stadion">
TOP Oss Stadion



</doc>
<doc id="906648" url="https://pl.wikipedia.org/wiki?curid=906648" title="Wyszanowo (jezioro)">
Wyszanowo (jezioro)

Wyszanowo – jezioro w zachodniej Polsce w województwie lubuskim, położone 3 km na zachód od miejscowości Wyszanowo w powiecie międzyrzeckim. Akwen otoczony jest lasami, brzegi są wysokie i łatwo dostępne. Przez jezioro przepływa Paklica, która przez wąski kanał wpływa do sąsiedniego Jeziora Bukowieckiego. Niektóre źródła traktują Jezioro Bukowieckie i Wyszanowo jako jeden zbiornik wodny.
Powierzchnia zwierciadła wody według różnych źródeł wynosi od 22,5 ha przez 28,9 ha do 36,7 ha .
Zwierciadło wody położone jest na wysokości 58,5 m n.p.m. lub 59,0 m n.p.m. Średnia głębokość jeziora wynosi 2,8 m, natomiast głębokość maksymalna 5,8 m.
Hydronimia.
Nazwę Wyszanowo wprowadzono urzędowo w 1949 roku, zastępując poprzednią niemiecką nazwę jeziora –
"Wischener See". Nazwę Wyszanowo potwierdziła w 2006 roku Komisja Nazw Miejscowości i Obiektów Fizjograficznych w wykazie hydronimów. W różnych publikacjach i na mapach topograficznych jezioro to występuje pod nazwą "Jezioro Wyszanowskie".

</doc>
<doc id="906650" url="https://pl.wikipedia.org/wiki?curid=906650" title="Alexandra (księżniczka Danii)">
Alexandra (księżniczka Danii)



</doc>
<doc id="906652" url="https://pl.wikipedia.org/wiki?curid=906652" title="Jan Hauser">
Jan Hauser

Jan Hauser (ur. 19 stycznia 1985 w Glarus) – szwajcarski curler, brązowy medalista olimpijski z 2010.
Jest praworęczny, gra w curling od 1994, trenuje w klubie Curling Club Basel-Regio w Arlesheim, mieszka w Glarus, z zawodu jest inżynierem krajobrazu.
Grał trzykrotnie w mistrzostwach świata juniorów w curlingu, jako otwierający u Marka Hausera w 2001, jako trzeci u Andreasa Hinghera w 2002 i jako skip w 2003 we Flims (brązowy medal - bilans gier 8-3). Jako skip reprezentował Szwajcarię w Mistrzostwach Europy Mikstów 2006, gdzie jego zespół zajął piąte miejsce. W Mistrzostwach Świata 2007, jako trzeci u Ralpha Stöckliego, jego zespół zajął czwarte miejsce. Podczas MŚ 2009 Hauser w tej samej drużynie powtórzył wynik z 2007. W 2009 wraz z reprezentacją dotarł do finału Mistrzostw Europy, który przegrał 5:6 na rzecz Szwecji (Niklas Edin). 
Hauser wystąpił na Zimowych Igrzyskach Olimpijskich 2010, Szwajcarzy dotarli do fazy play-off, w półfinale ulegli Norwegii (Thomas Ulsrud) 5:7. W małym finale zespół Eglera zrewanżował się Szwedom (Niklas Edin) za porażkę w finale rozgrywek europejskich, Szwajcarzy zdobyli brązowe medale wynikiem 5:4.
W MŚ 2012, gdy Szwajcarzy byli gospodarzami zawodów był kapitanem zespołu grającym na pozycji trzeciego. Drużyna wygrała 3 z 11 meczów i uplasowała się na 9. pozycji.

</doc>
<doc id="906657" url="https://pl.wikipedia.org/wiki?curid=906657" title="Nervous Breakdown">
Nervous Breakdown

Nervous Breakdown – pierwszy singel zespołu Black Flag. Został wydany w październiku 1978 roku przez firmę SST Records.

</doc>
<doc id="906659" url="https://pl.wikipedia.org/wiki?curid=906659" title="Jealous Again">
Jealous Again

Jealous Again – drugi singel zespołu Black Flag. Został wydany w sierpniu 1980 roku przez firmę SST Records.

</doc>
<doc id="906660" url="https://pl.wikipedia.org/wiki?curid=906660" title="Six Pack">
Six Pack

Six Pack – trzeci singel zespołu Black Flag. Został wydany w czerwcu 1981 roku przez firmę SST Records.

</doc>
<doc id="906661" url="https://pl.wikipedia.org/wiki?curid=906661" title="TV Party">
TV Party

TV Party – czwarty singel zespołu Black Flag. Został wydany w lipcu 1982 roku przez firmę SST Records.

</doc>
<doc id="906662" url="https://pl.wikipedia.org/wiki?curid=906662" title="Tobiaszowe noce">
Tobiaszowe noce

Tobiaszowe noce – obowiązek unikania kontaktu seksualnego w noc poślubną, później także przez kilka kolejnych nocy, rozpowszechniony w chrześcijaństwie od synodu w Kartaginie w 398. 
Nazwa tego zwyczaju wiąże się z biblijnym Tobiaszem, który dzięki powściągliwości seksualnej w tym czasie uwolnił się od demonicznego zagrożenia. Średniowieczny ascetyzm pogłębił te idee i zalecał powstrzymywanie się od współżycia przez 3 kolejne noce w celu ofiarowania siebie Chrystusowi, Matce Boskiej i św. Józefowi. 
Odpowiednik tobiaszowych nocy spotyka się także w obyczajowości innych kultur: Słowian, Estończyków, Żydów i Hindusów. Było to związane z lękiem przed bóstwami, demonami i złymi mocami. W Indiach natomiast miało służyć stopniowemu oswojeniu się ze sobą małżonków, którzy nie znali się przed ślubem.

</doc>
<doc id="906665" url="https://pl.wikipedia.org/wiki?curid=906665" title="Godło Południowej Afryki">
Godło Południowej Afryki

Godło Południowej Afryki, a raczej herb Południowej Afryki – symbol państwowy Południowej Afryki obowiązujący od 27 kwietnia (Dzień Wolności) 2000 roku.
Opis herbu.
Na złotej tarczy, okolonej bordiurą w barwie ochry, para witających się ludzi, również w tej barwie. Tarcza otoczona po bokach kłosami pszenicy. Ponad tarczą, skrzyżowane ze sobą, "knobkerrie" i włócznia (oszczep), między nimi stylizowany kwiat protei królewskiej. W klejnocie herbu stylizowany sekretarz z rozpostartymi skrzydłami, ponad którym korona wschodzącego słońca.
W dewizie herbowej, na spowijającej ciosy słoniowe zielonej szarfie, motto "ǃke e: ǀxarra ǁke" (w jednym z języków khoisan, w wolnym przekładzie „zróżnicowani, ale zjednoczeni”).
Historia.
W 1999 roku południowoafrykańskie Ministerstwo Sztuki, Kultury, Nauki i Techniki ogłosiło konkurs na projekt nowego symbolu państwa. Wstępny wzór opracowano na podstawie nadesłanych pomysłów, jednak znaczny wpływ na wybór jego kształtu miał rząd. Ostatecznie wybrano projekt autorstwa Iaana Bekkera.

</doc>
<doc id="906670" url="https://pl.wikipedia.org/wiki?curid=906670" title="Jezioro Bobowickie">
Jezioro Bobowickie

Jezioro Bobowickie – jezioro w zachodniej Polsce w województwie lubuskim, położone przy miejscowości Bobowicko w powiecie międzyrzeckim.
Powierzchnia zwierciadła wody według różnych źródeł wynosi od 32,5 ha przez 36,5 ha do 38,6 ha.
Zwierciadło wody położone jest na wysokości 50,8 m n.p.m. lub 51,5 m n.p.m.. Średnia głębokość jeziora wynosi 7,7 m, natomiast głębokość maksymalna 14,5 m.
W oparciu o badania przeprowadzone w 2002 roku wody jeziora zaliczono do III klasy czystości.
Akwen od południa przylega do dużych kompleksów leśnych, a od północy do drogi Międzyrzecz – Pszczew, brzegi są łatwo dostępne. Obok drogi znajduje się kąpielisko z pomostem. Na półwyspie, w miejscowości Bobowicko wznosi się pałac z XVIII w.

</doc>
<doc id="906671" url="https://pl.wikipedia.org/wiki?curid=906671" title="Flaga Vietcongu">
Flaga Vietcongu



</doc>
<doc id="906681" url="https://pl.wikipedia.org/wiki?curid=906681" title="Jabłoko">
Jabłoko

Jabłoko (ros. Яблоко – jabłko) – rosyjska partia polityczna założona w 1993 roku przez Grigorija Jawlinskiego, Jurija Bołdyriewa i Władimira Łukina.
Jabłoko jest partią opozycyjną wobec władzy, pozostawała też krytyczna wobec licznych działań Borysa Jelcyna.
Pochodzenie nazwy.
Nazwa partii pochodzi od pierwszych sylab nazwisk jej założycieli – Jawlinskiego, Bołdyriewa i Łukina.
Historia.
Partia ta wyrosła na bazie frakcji parlamentarnej bloku wyborczego, powstałego w czasie kampanii wyborczej do Dumy I kadencji w 1993 r. Jawliński-Bołdyriew-Łukin. Blok ten powstał w grudniu 1993 r. i w jego skład weszły takie organizacje polityczne, jak Republikańska Partia Rosji, Socjaldemokratyczna Partia Rosji, Rosyjski Związek Chrześcijańsko-Demokratyczny. Blok ten skupiał ponadto ludzi znanych z działalności społecznej i politycznej, ale niezwiązanych bezpośrednio z prezydentem Jelcynem i rządem.
W trakcie kampanii wyborczej w 1993 r. blok opowiadał się za szybkim wprowadzeniem reform wolnorynkowych, ale nie w formie „terapii szokowej”, proponowanej przez Jegora Gajdara i akceptowanej przez Borysa Jelcyna.
W trakcie kampanii w 1993 r. istotne dla oblicza programowego partii było także to, że liderzy bloku występowali przeciwko podstawowym założeniom jelcynowskiego projektu konstytucji, która według nich pozostawiała zbyt duży zakres władzy w rękach prezydenta i sprzyjała autorytarnej formie rządów.
Od 1993 r. partia ta konsekwentnie pozostaje w opozycji wobec polityki prowadzonej przez kolejnych prezydentów Rosji, zarówno Borysa Jelcyna, jak i Władimira Putina.
W styczniu 1995 r. blok przekształcił się w Ogólnorosyjskie Zrzeszenie Społeczne „Jabłoko”, a na V zjeździe tej organizacji (30 listopada – 1 grudnia 1996) zdecydowano o stopniowym przekształceniu w partię polityczną.
Polityczna deklaracja zrzeszenia „Jabłoko” z 1995 r. opowiadała się za reformami zmierzającymi do stworzenia warunków dla swobodnej konkurencji i gospodarki opartej na wolnym rynku. Zastrzegano także, że partia jest partią opozycyjną wobec działań rządu i prezydenta, ale w odróżnieniu od Komunistycznej Partii Federacji Rosyjskiej uważa, że nie ma innej drogi dla Rosji niż liberalne reformy, uznając jednocześnie, że istnieje także alternatywa wobec aktualnej drogi realizacji reform, które w rzeczywistości doprowadziły do masowej pauperyzacji społeczeństwa, wzrostu przestępczości, dużego zróżnicowania społecznego i podziału na bogatych i biednych. Głosząc konieczność wolnorynkowych reform gospodarczych i liberalnej polityki ekonomicznej, podkreślano także, że orientacja ruchu jest prosocjalna. Utrzymywanie osłon socjalnych i poszanowania sprawiedliwości społecznej to według liderów „Jabłoka” nie tylko moralny obowiązek państwa, ale także ważna część ekonomiki współczesnego państwa i nowoczesnego społeczeństwa. Partia „Jabłoko” głosiła także konieczność budowy społeczeństwa obywatelskiego, państwa socjalnego, praworządnego i bezpiecznego. Jednoznacznie podkreślano antyradykalizm programu partii m.in. poprzez stwierdzenie, że pomimo, iż komunizm nie jest dla członków partii do zaakceptowania ze względu na swoją ideologię i polityczną praktykę, to partia uznaje, że był to pewien etap w historii Rosji i ugrupowanie to nie będzie nigdy budować swojej polityki na antykomunizmie i innych radykalnych hasłach.
W sferze organizacji państwa zadeklarowano, występując przeciwko podstawowym założeniom ustrojowym jelcynowskiej konstytucji, że władza powinna się znaleźć pod rzeczywistą kontrolą społeczeństwa, do czego trzeba zapewnienia warunków dla szerokiego udziału obywateli w decydowaniu o sprawach ogólnorosyjskich, regionalnych i terenowych oraz ograniczenia prerogatyw prezydenta i wprowadzenia rzeczywistego podziału władzy, a także zwiększenia wpływu parlamentu na władzę ustawodawczą.
Ważną rolę w rozwoju programu i oblicza ideologicznego „Jabłoka” odegrał "Manifest demokratyczny" partii, wydany 10 grudnia 2001 r., czyli już w nowej sytuacji politycznej w Rosji w obliczu konsolidacji obozu proprezydenckiego wokół coraz bardziej popularnego w społeczeństwie Władimira Putina. Manifest ten miał charakter liberalny i nadawał programowi partii charakter wyraźnie prodemokratyczny i proeuropejski. Zgodnie z nim partia dążyła do stworzenia w Rosji państwa prawa, społeczeństwa obywatelskiego, gospodarki rynkowej. Celem działalności jest wolna, bogata, silna i demokratyczna Rosja. Ludzka godność i szacunek dla obywateli powinny być fundamentem politycznego i społecznego ustroju Rosji. Państwo ma być instrumentem dla zapewnienia godnego życia człowieka, tj. zapewnienia mu wolności, dobrobytu, bezpieczeństwa i swobodnego rozwoju. Fundamentem rozwoju państwa winna być wolność, która jest takim samym dobrem, jak i życie ludzkie. Tylko promowanie wolności może zapewnić dobrobyt, bezpieczeństwo obywateli oraz dynamiczny rozwój kraju w XXI w. Drugim fundamentem państwa powinna być sprawiedliwość, oznaczająca równość praw i szans dla wszystkich obywateli.
Według liderów „Jabłoka” upadek komunizmu umożliwił demokratyzację Rosji, jednakże rządy ekip prezydenta Jelcyna i Putina doprowadziły do podziału społeczeństwa na bardzo bogatą mniejszość i pozbawioną szans biedną większość. Nastąpiło połączenie biznesu ze strukturami biurokratycznymi państwa, co było przyczyną jego patologii: korupcji oraz oligarchizacji systemu gospodarczego, przekreślając szansę Rosji na budowę demokratycznego społeczeństwa obywatelskiego i liberalnej gospodarki wolnorynkowej, a w zamian doprowadzając do zbudowania w interesie wąskiej grupy osób biurokratyczno-autorytarnego ustroju państwa.
W manifeście tym zaznaczono także proeuropejską orientację ugrupowania, uznając, że Rosja jest częścią Europy ze względu na swoją tradycję i kulturę. Europeizacja kraju i pełnoprawna współpraca z Unią Europejską jest niezbędna do rozwoju Rosji w XXI w. Europeizacja kraju to wzrost dobrobytu obywateli, przybliżenie ich do standardów europejskich w zakresie socjalno-ekonomicznego, ekologicznego i politycznego modelu państwa. Celem strategicznym Rosji powinna być zatem ścisła współpraca polityczna i gospodarcza z Unią Europejską.
W wyborach do Dumy I kadencji blok Jawliński-Bołdyriew-Łukin uzyskał poparcie 7,86% wyborców i wprowadził do Dumy 27 deputowanych.
W wyborach do Dumy II kadencji „Jabłoko” otrzymało 6,89% głosów, ale aż 47 miejsc w izbie niższej rosyjskiego parlamentu.
Lider ugrupowania Grigorij Jawlinski wystartował w wyborach prezydenckich w 1996 r., uzyskując 7,34% głosów i czwarty wynik wśród wszystkich kandydatów.
W wyborach do Dumy III kadencji „Jabłoko” uzyskało 5,93% głosów i 20 mandatów, a wyborach prezydenckich w 2000 r. Jawlinski uzyskał trzeci wynik i 5,80% głosów.
W wyborach do Dumy IV kadencji w grudniu 2003 r. partia ta uzyskała 4,30% głosów i nie przekroczyła wymaganego progu wyborczego o nie wprowadziła do izby niższej żadnego kandydata z listy federalnej. Uzyskała ona jedynie cztery mandaty zdobyte w okręgach jednomandatowych.
Liderzy „Jabłoka” oskarżyli prezydenta Putina o manipulowanie wynikami wyborów i o nieuczciwe ich przeprowadzenie. Według „Jabłoka” wykorzystywanie przez „partie władzy” administracji państwa w kampanii wyborczej, a także masowe fałszerstwa wyborcze zmieniły rosyjskie wybory w farsę. W związku z tym postanowiono nie wystawiać w wyborach prezydenckich w 2004 r. żadnego kandydata z ramienia partii, a także odmówić swojego poparcia dla kandydatury prezydenta Putina.
W rezolucji programowej 12 kongresu partii, który odbył się w lipcu 2004 r., stwierdzono, że wyniki wyborów do Dumy w grudniu 2003 r. i wyborów prezydenckich w marcu 2004 r. stanowią tryumf biurokracji nad społeczeństwem. Nowy autorytarny reżim polityczny, który zapanował w Rosji – biurokracja i oligarchia wsparte reżimem policyjnym – nie jest odpowiedzialny przed społeczeństwem ani nie funkcjonuje w jego interesie.
Charakterystyka.
Partia Jabłoko odwołuje się do idei socjalnego liberalizmu oraz liberalizmu demokratycznego.
Przez 15 lat funkcję lidera pełnił Grijorij Jawlinski, zastąpiony w czerwcu 2008 przez Siergieja Mitrochina.
Partia zaliczana jest do ugrupowań demokratycznych o umiarkowanie liberalnym charakterze i określana jest niekiedy jako partia liberalno-socjalna. Opowiada się za liberalnym modelem gospodarki rynkowej, uwzględniającym potrzeby społeczne i poszanowanie wolności obywatelskich.
Partia należy do Międzynarodówki Liberalnej.
Siedziba partii znajduje się w Moskwie. W 2003 liczyła ok. 85 tys. członków w 74 regionalnych wydziałach, w 2011 – ok. 53 tys. członków.
Program.
Partia reprezentuje alternatywny wobec ugrupowań rządowych i nacjonalistyczno-patriotycznych program polityczno-społeczny, akcentujący wartości demokratyczne i liberalne oraz podkreślający konieczność zbliżenia Rosji do Zachodu, a w tym przede wszystkim zwraca uwagę na konieczność ścisłej współpracy ze strukturami Unii Europejskiej. Powszechnie uznawana jest za organizację nawiązującą w swoich ideach społeczno-politycznych do okcydentalizmu, czyli do nurtu prozachodniego w rosyjskiej polityce i kulturze.
„Jabłoko” w swoich założeniach programowych dystansuje się zarówno wobec grup rządzących, jak i w stosunku do opozycji „narodowo-patriotycznej”.
Celem programu gospodarczego miało być stworzenie efektywnej, społecznie zorientowanej gospodarki rynkowej.
Organizacje siostrzane za granicą.
Pod koniec lat 90. przy poparciu Jabłoka, na Białorusi powstała Białoruska Organizacja „Jabłko” kierowana przez Wolhę Abramawą. Zrzeszała ona rosyjskojęzycznych demokratów, miała charakter centrowy, socjalno-liberalny i była luźno powiązana z białoruską opozycją. Organizacja była określana przez białoruskie media państwowe mianem „konstruktywnej opozycji”. Abramawa była deputowaną do Izby Reprezentantów Białorusi II i III kadencji (2000−2008), jako jedyna członkini tej organizacji. Wykazywała tam umiarkowaną opozycyjność, wypowiadając się przeciwko pojedynczym represyjnym działaniom władzy wykonawczej.

</doc>
<doc id="906687" url="https://pl.wikipedia.org/wiki?curid=906687" title="Magazyn Konfekcyjny Emila Smechela">
Magazyn Konfekcyjny Emila Smechela



</doc>
<doc id="906688" url="https://pl.wikipedia.org/wiki?curid=906688" title="Mistrzostwa Europy U-21 w Piłce Nożnej 2002">
Mistrzostwa Europy U-21 w Piłce Nożnej 2002

Mistrzostwa Europy U-21 w piłce nożnej 2002- odbywały się w dniach 16 maja - 28 maja 2002 roku w Szwajcarii.
Kwalifikacje.
W kwalifikacjach brali udział 47 drużyn narodowych U-21, podzielonych na 9 grup, w których znajdowało się 4, 5 lub 6 zespołów. Mistrzowie i siedem najlepszych zespołów z drugich miejsc awansowali do fazy play-off, z której zostały wyłonionych ośmioro finalistów turnieju głównego.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-21 2002 została reprezentacja Czech.

</doc>
<doc id="906690" url="https://pl.wikipedia.org/wiki?curid=906690" title="Analogia (zespół muzyczny)">
Analogia (zespół muzyczny)

Analogia – polski zespół hiphopowy z Trójmiasta, założony w 1998 roku. W skład zespołu weszli RDW, Benio i Kaszalot. Na przełomie lat 1999 i 2000 grupa nagrała demo "To co w nas drzemie". Płyta zawierająca 9 utworów, znalazła się na pierwszym miejscu listy przebojów Radiostacji. Jeden z utworów znalazł się na kompilacji Szkoła życia, a RDW wystąpił gościnnie na płytach artystów takich jak WWO, Zipera, Peja, Eldo, Ski Skład, PDG Kartel, DJ Decks. Latem 2004 roku wytwórnia Wielkie Joł wydała płytę zespołu "Esensja Czysta".
Od 2005 roku brak jest doniesień o działalności zespołu.

</doc>
<doc id="906696" url="https://pl.wikipedia.org/wiki?curid=906696" title="Ski Skład">
Ski Skład

Ski Skład – polski zespół hip-hopowy. Został założony przez Peję i Wiśnię, podczas wyjazdu koncertowego zespołu Slums Attack. Wiśnia był w tym czasie w zespole UKF Skład, który niedługo potem się rozpadł. W 2003 roku wytwórnia T1-Teraz wydała jedyny album grupy pt. „Wspólne zadanie”. W 2003 roku zespół wystąpił także gościnnie na płycie "P-Ń VI" 52 Dębiec.

</doc>
<doc id="906702" url="https://pl.wikipedia.org/wiki?curid=906702" title="Oko udżat">
Oko udżat



</doc>
<doc id="906703" url="https://pl.wikipedia.org/wiki?curid=906703" title="Oko księżycowe">
Oko księżycowe



</doc>
<doc id="906704" url="https://pl.wikipedia.org/wiki?curid=906704" title="Damaged (album Black Flag)">
Damaged (album Black Flag)

Damaged – pierwszy album zespołu Black Flag, wydany 5 grudnia 1981 roku przez firmę SST Records.
W 2003 album został sklasyfikowany na 340. miejscu listy 500 albumów wszech czasów magazynu Rolling Stone.

</doc>
<doc id="906705" url="https://pl.wikipedia.org/wiki?curid=906705" title="Everything Went Black">
Everything Went Black

Everything Went Black – druga płyta zespołu Black Flag wydana w 1982 przez firmę SST Records. Album zawiera nagrania dokonane pomiędzy styczniem 1978 a kwietniem 1981.

</doc>
<doc id="906706" url="https://pl.wikipedia.org/wiki?curid=906706" title="The First Four Years">
The First Four Years

The First Four Years – trzecia płyta zespołu Black Flag wydana w 1983 roku przez firmę SST Records. Album zawiera nagrania dokonane pomiędzy styczniem 1978, a kwietniem 1981 roku.

</doc>
<doc id="906707" url="https://pl.wikipedia.org/wiki?curid=906707" title="My War">
My War

My War – czwarta płyta zespołu Black Flag wydana w marcu 1984 roku przez firmę SST Records.

</doc>
<doc id="906708" url="https://pl.wikipedia.org/wiki?curid=906708" title="Oxyruncus cristatus">
Oxyruncus cristatus



</doc>
<doc id="906709" url="https://pl.wikipedia.org/wiki?curid=906709" title="Family Man (album)">
Family Man (album)

Family Man – piąta płyta zespołu Black Flag wydana we wrześniu 1984 roku przez firmę SST Records.

</doc>
<doc id="906710" url="https://pl.wikipedia.org/wiki?curid=906710" title="Slip It In">
Slip It In

Slip It In – szósta płyta zespołu Black Flag wydana w grudniu 1984 roku przez firmę SST Records.

</doc>
<doc id="906712" url="https://pl.wikipedia.org/wiki?curid=906712" title="Live ’84 (album Black Flag)">
Live ’84 (album Black Flag)

Live '84 – siódma płyta zespołu Black Flag wydana w grudniu 1984 roku przez firmę SST Records. Nagrania pochodzą z koncertu, który odbył się 26 sierpnia 1984 w klubie „The Stone” w San Francisco.

</doc>
<doc id="906713" url="https://pl.wikipedia.org/wiki?curid=906713" title="Loose Nut">
Loose Nut

Loose Nut – ósma płyta zespołu Black Flag wydana w maju 1985 roku przez firmę SST Records.

</doc>
<doc id="906714" url="https://pl.wikipedia.org/wiki?curid=906714" title="In My Head (album)">
In My Head (album)

In My Head - dziewiąta płyta zespołu Black Flag wydana w październiku 1985 roku przez firmę SST Records.
Lista utworów.
LP:
Reedycja na CD:

</doc>
<doc id="906715" url="https://pl.wikipedia.org/wiki?curid=906715" title="Who’s Got the 10½?">
Who’s Got the 10½?

Who’s Got the 10½? – dziesiąta płyta zespołu Black Flag wydana w marcu 1986 roku przez firmę SST Records. Nagrania pochodzą z koncertu, który odbył się 23 sierpnia 1985 roku w klubie „The Starry Night” Portlandzie.

</doc>
<doc id="906720" url="https://pl.wikipedia.org/wiki?curid=906720" title="Wasted…Again">
Wasted…Again

Wasted…Again – jedenasta płyta zespołu Black Flag wydana w 1987 roku przez firmę SST Records. Album zawiera nagrania dokonane pomiędzy styczniem 1978, a marcem 1985 roku.
Lista utworów.
Wszystkie utwory skomponował Greg Ginn z wyjątkiem tych podanych w nawiasie.

</doc>
<doc id="906723" url="https://pl.wikipedia.org/wiki?curid=906723" title="Pih">
Pih

Pih właściwie Adam Piechocki (ur. 9 września 1977 w Białymstoku) – polski raper. Były członek zespołów JedenSiedem i Skazani na Sukcezz. Od 2000 roku prowadzi solową działalność artystyczną.
Współpracował ponadto m.in. z takimi wykonawcami i zespołami jak: Trzeci Wymiar, Hukos, Chada, PTP, Młody M, WhiteHouse, Borixon, Teka, Ten Typ Mes, Peja oraz Onar, Paktofonika. W ramach występów gościnnych wziął udział w nagraniach ponad 80 albumów.
Absolwent Wydziału Prawa na Uniwersytecie w Białymstoku. W 2012 roku raper, wraz z takimi wykonawcami jak Pjus, Tadek, Lukasyno, czy Juras znalazł się w honorowym komitecie poparcia Marszu Niepodległości.
W 2013 roku został wyróżniony tytułem "Artysty roku" w plebiscycie magazynu Aktivist „Nocne Marki”.
Działalność artystyczna.
W 2000 roku wraz z zespołem JedenSiedem (Pih i Tymi) nagrał płytę "Wielka niewiadoma" o nieznanym nakładzie, gdyż wydana została przez undergroundową wytwórnię. Za produkcję albumu odpowiedzialny był DJ 600V, a refren w jednym z utworów zaśpiewała Reni Jusis. Po wydaniu płyty raperzy wzięli gościnny udział w wielu nagraniach, m.in. ze Wzgórzem Ya-Pa 3, Żuromem, Liroyem, Onarem i O$ką. W 2001 roku Hirek Wrona zaprosił zespół na 38. Festiwal Piosenki Polskiej w Opolu, a niedługo potem zespół się rozpadł.
Rok później Pih wydał minialbum "Nie ma miejsca jak dom" i "Boisz się alarmów... (Peiha solo album cz. I)" – obie płyty nakładem wytwórni R.R.X. Na drugiej płycie gościnnie wystąpili Wzgórze Ya-Pa-3, Fenomen, Camey, DJ 600V, Jajonasz, Bartosz (Endefis) i Chada. W 2003 roku Chada i Pih wydali album "O nas dla was", a w roku 2004 nagrali razem interpretację piosenki „Obudź się” z repertuaru zespołu Oddział Zamknięty. Z tej okazji zostali zaproszeni do programu "Muzyka łączy pokolenia". Wystąpili również na albumie "" producentów WhiteHouse.
W październiku 2004 ukazała się solowa płyta Piha "Krew, pot i łzy", z gościnnym udziałem Mesa, Pezeta, Virusa (Styl V.IP.), Pyskatego, Hst, Gutka i Chady. Natomiast produkcją zajęli się m.in. Szyha, Jajonasz, Teka, Camey, Waves i Magiera. Wydawnictwo poprzedził singel pt. „2003”. W 2005 roku Pih, u boku Onara i Teki zasiadł w jury talent show "Hip-hop Start". Jednakże format wyprodukowany przez telewizję Polsat ostatecznie nie został nigdy wyemitowany. Zwycięzcą konkursu był niespełna dwudziestoletni wówczas Nowator, który w ramach wygranej nagrał debiutancki album solowy "Alfabetyczny spis", który ukazał się jesienią, także 2005 roku nakładem wytwórni Camey Studio. Pih wraz z pozostałymi członkami jury wystąpił gościnnie na tejże płycie.
W 2006 roku z zespołem Skazani na Sukcezz, tworzonym z Pyskatym, wydał płytę "Na linii ognia". 10 października, także 2006 roku ukazał się drugi minialbum rapera pt. "Miazga/Hawajskie koszule II". Rok później Pih pojawił się gościnnie między innymi na kolejnej solowej płycie Onara i kompilacji "". Również w 2007 roku ukazał się trzeci minialbum Piechockiego zatytułowany "Ulice bez jutra / Czarny kruk". Kolejna płyta Piha "Kwiaty zła", wydana przez wytwórnia Step Records z Opola, miała swą premierę w grudniu 2008 roku. Album w niespełna 2 miesiące od premiery uzyskał status złotej płyty.
12 września 2009 ukazał się singel pt. „Zasznurowane usta, zaciśnięta pięść!” zwiastujący czwartą solową płytę Piha. 6 listopada 2010 roku przez opolską wytwórnię Step Records została wydana pierwsza część trylogii pt "Dowód rzeczowy nr 1". Płyta zajęła 13. miejsce na liście OLiS. 9 grudnia 2011 roku ukazał się kolejny album solowy rapera pt. "Dowód rzeczowy nr 2". Produkcji nagrań podjęli się m.in. DNA, The Returners, Matheo i Marcin Pawłowski, który już wcześniej pracował z Piechockim przy poprzednim albumie. Z kolei gościnnie na płycie wystąpili m.in. Miodu, Nullo, Szad, Pork oraz Ero. Album dotarł do 11. miejsca listy OLiS.
W 2014 roku raper opuścił wytwórnię płytową Step Records z którą współpracował od 2008 roku. Jednocześnie Pih poinformował, że jego nowy album pt. "Kino nocne" zostanie wydany w jego nowo powstałej wytwórni Pihszou Records. Premiera płyty odbyła się 2 grudnia 2014 roku.

</doc>
<doc id="906727" url="https://pl.wikipedia.org/wiki?curid=906727" title="Biomarkery (geologia)">
Biomarkery (geologia)

Biomarkery – grupa związków organicznych występujących w osadowej materii organicznej, np. w węglu kamiennym, brunatnym, ropie naftowej czy kerogenie, których prekursorami są związki organiczne występujące w organizmach żywych.
Biomarkery zachowują bez zmian (lub tylko z niewielkimi zmianami) szkielet węglowy swojego biologicznego prekursora. Główne grupy biomarkerów używanych w interpretacji geochemicznej to sterany (pochodzące od biochemicznych steroli), hopany (z bakteriohopanpolyoli, np. bakteriohopantetrolu), diterpeny, cheilatany i izoprenoidy liniowe (np. pristan lub fitan).

</doc>
<doc id="906728" url="https://pl.wikipedia.org/wiki?curid=906728" title="Bagienna olszyna górska">
Bagienna olszyna górska

Bagienna olszyna górska ("Caltho laetae-Alnetum") lub ("Caltho-Alnetum") – zespół leśny, który w Polsce występuje w piętrze pogórza i regla dolnego Karpat. Po raz pierwszy rozpoznany w latach 60. XX w. w Bieszczadach, później stwierdzono jego występowanie jeszcze w Beskidzie Żywieckim, Pieninach i Beskidzie Niskim. Charakteryzuje się dość dużym bogactwem florystycznym. Dominującym gatunkiem wśród drzew jest olsza szara ("Alnus incana") lub czarna ("Alnus glutinosa"), a w ubogim florystycznie runie leśnym - knieć błotna ("Caltha palustris"). Zbiorowisko to występuje na płaskich i zabagnionych terenach o stałym przepływie wód wysiękowych, gdzie dominują gleby mułowo-glejowe lub mułowo-torfowe. Duże podobieństwo florystyczne i siedliskowe łączy ten zespół z występujących na nizinach zespołem "Fraxino-Alnetum".
Duże znaczenie diagnostyczne mają takie gatunki, jak: "Lycopus europaeus", "Sphagnum squarrosum" i inne charakterystyczne dla olsu, oraz gatunki, które do bagiennej olszyny górskiej przechodzą z podmokłych łąk: "Cirsium oleraceum", "Cirsium palustre", "Climacium dendroides", "Crepis paludosa", "Equisetum palustre", "Filipendula ulmaria", "Myosotis palustris".
Zobacz też.
Lista zbiorowisk roślinnych Polski

</doc>
<doc id="906729" url="https://pl.wikipedia.org/wiki?curid=906729" title="Gmina Orebić">
Gmina Orebić

Gmina Orebić () – gmina w Chorwacji, w żupanii dubrownicko-neretwiańskiej. Położona jest półwyspie Pelješac. W 2011 roku liczyła 4122 mieszkańców.
Miejscowości.
Gmina składa się z następujących miejscowości:

</doc>
<doc id="906731" url="https://pl.wikipedia.org/wiki?curid=906731" title="Washington Commanders">
Washington Commanders

Washington Commanders – zawodowy zespół futbolu amerykańskiego z siedzibą w miejscowości Landover w stanie Maryland, w pobliżu Waszyngtonu. Drużyna jest obecnie członkiem Dywizji Wschodniej NFC w konferencji NFC w lidze NFL. Do 2019 zespół nosił nazwę Washington Redskins, a w latach 2020–2021 Washington Football Team.
Zespół powstał w Bostonie w roku 1932 i przeniósł się do stolicy Stanów Zjednoczonych pięć sezonów później. Drużyna trzykrotnie wygrała Super Bowl w latach 1982–1991, za każdym razem pod wodzą Joe Gibbsa, który został ponownie głównym trenerem zespołu w roku 2004. W sezonie 2005, cztery mecze dla Redskins zagrał Aki Jones. Jones w sezonie 2010 grał dla The Crew Wrocław w Polskiej Lidze Futbolu Amerykańskiego.
W 2009 roku magazyn "The Forbes" oszacował wartość zespołu na około 1,6 mld dolarów, co daje mu drugie miejsce za Dallas Cowboys wśród wszystkich klubów amerykańskich niezależnie od dyscypliny sportowej i jest porównywalne jedynie z wartością angielskiego klubu piłkarskiego Manchester United.
Zawodnicy polskiego pochodzenia w Redskins: Ed Kawal (1937), Ted Lapka (1943–1944, 1946), John Koniszewski (1945–1946,1948), Joe Soboleski (1949), John Badaczewski (1949–1952), Dick Modzelewski (1953–1954), Vic Janowicz (1954–1955), Gene Cichowski (1958–1959), Johnny Olszewski (1958–1960), Joe Krakoski (1961), Jim Ninowski (1967–1968), Bill Malinchak (1970–1976), Pete Wysocki (1975–1980), Mark Rypien (1986–1993), Brian Kozlowski (2004–2007). Jako trenerzy: Ted Marchibroda (koordynator ofensywy 1972–1974).

</doc>
<doc id="906732" url="https://pl.wikipedia.org/wiki?curid=906732" title="SST Records">
SST Records

SST Records – niezależna firma fonograficzna utworzona na początku lat 70. XX w. w Long Beach w Kalifornii przez Grega Ginna.
SST (Solid State Transmitters) było pierwotnie firmą specjalizującą się w produkcji części do krótkofalówek. Ginn założył firmę, gdy był jeszcze w szkole średniej i kontynuował jej działalność, kiedy zajął się muzyką. Pod koniec 1978 roku przemianował ją na SST Records i wydał pierwszy singel swojego zespołu Black Flag "Nervous Breakdown".
Ginn jest również właścicielem Cruz Records – firmy podobnej do SST.
W 1980 i 1981 roku oprócz singli i płyt Black Flag firma wydawała także debiutanckie nagrania wykonawców tj. Minutemen, Descendents czy The Stains. W późniejszych latach rozwinęła się i była obok Alternative Tentacles jedną z ważniejszych firm na rynku niezależnym. Wydawała płyty takich zespołów jak: Saint Vitus, Soundgarden, Meat Puppets, Hüsker Dü, Bad Brains, Sonic Youth, Dinosaur Jr., Negativland czy Screaming Trees.
W 1987 Ginn kupił od Mike’a Watta firmę New Alliance Records (Watt założył ją ze swoim przyjacielem D. Boonem) i wydał reedycje albumów m.in. Descendents, Hüsker Dü i wszystkie nagrania The Minutemen. Pod koniec lat 80. firma SST Records wydawała także wykonawców jazzowych (Bazooka, Brother Weasel).
W następnych latach SST weszła w zatarg z kilkoma artystami (m.in. Meat Puppets, Hüsker Dü), ponieważ zalegała z wypłatami tantiem z tytułu sprzedaży ich płyt. Niektórzy dochodzili swoich spraw drogą prawną. W latach 90. SST usunęła dużo jazzowych produkcji ze swoich katalogów i wypuściła kolejne reedycje płyt Black Flag, Descendents, fIREHOSE czy Bad Brains. Część tytułów odsprzedano firmie Geffen Records. 
W 2002 roku Ginn nawiązał współpracę dystrybucyjną z Koch Records, natomiast w 2006 nowojorska firma The Orchard ogłosiła, że 94 tytuły z katalogu SST Records staną się dostępne na eMusic i iTunes Music Store.

</doc>
<doc id="906733" url="https://pl.wikipedia.org/wiki?curid=906733" title="Slash Records">
Slash Records

Slash Records – firma fonograficzna utworzona w 1978 w Los Angeles pierwotnie specjalizującą się w wydawnictwie miejscowych zespołów punkrockowych. Jej założycielem był Bob Biggs wydawca punkowego fanzina "Slash" (który przestał ukazywać się w 1980 roku). Firma rozpoczęła działalność od wydania pierwszego singla zespołu The Germs "Forming". Następnymi jej wydawnictwami były nagrania zespołu X (płyta "Los Angeles" z 1980). W 1981 roku została utworzona druga firma, zależna od Slash Records – Ruby Records, która wydawała m.in. albumy zespołów: Misfits, Dream Syndicate i Gun Club. W tym czasie Slash Records wzięła także udział w produkcji filmu dokumentalnego "The Decline of Western Civilization", który promował ówczesne zespoły związane z nią.
W następnych latach firma zaczęła współpracować z Warner Bros. To był pierwszy przypadek w USA "kolaboracji" firmy z punkowym rodowodem dla potentata jakim jest Warner. W katalogach Slash pojawiły się albumy wykonawców takich jak: Fear, Blasters, L7 i Los Lobos.
W 1986 roku Slash Records została sprzedana firmie London Records. W latach 1982-1996 wydawnictwa Slash Records były rozprowadzane w USA przez Warner Bros, a poza USA przez Mercury Records.
W 2000 roku Universal Music (American Decca) nabył PolyGram, który posiadał London Records.

</doc>
<doc id="906734" url="https://pl.wikipedia.org/wiki?curid=906734" title="Autostrada międzystanowa nr 88 (zachodnia)">
Autostrada międzystanowa nr 88 (zachodnia)

Interstate 88 (west) – amerykańska autostrada międzystanowa znajduje się w północnej części kraju, w Illinois, USA.
Została oddana do użytku w 1988. Swój początek bierze przy I-80 na zachodzie Illinois, a kończy się w mieście Hillside niedaleko Chicago przy skrzyżowaniu I-290 oraz I-294. Ma długość 226 km (140 mil). Autostrada biegnie tylko przez Illinois.
Jest ważną arterią komunikacyjną miast:

</doc>
<doc id="906735" url="https://pl.wikipedia.org/wiki?curid=906735" title="7,62 cm PaK 36(r)">
7,62 cm PaK 36(r)

7,62 cm PaK 36(r) – niemiecka armata przeciwpancerna kalibru 76,2 mm uzyskana przez przeróbkę zdobycznych radzieckich armat 76,2 mm wz. 1936 (F-22), używana przez Wehrmacht w okresie II wojny światowej, od 1942 do jej zakończenia. Do użytku w wersji holowanej wprowadzono około 560 egzemplarzy tych dział, ponadto około 900 przeznaczono do zamontowania na działach samobieżnych Marder II i Marder III. Dane te wliczają prawdopodobnie armaty PaK 39(r) uzyskane z analogicznej przeróbki blisko spokrewnionej armaty 76 mm wz. 1939 (USW).
W ramach modernizacji powiększono komorę nabojową działa, powiększając objętość łuski 2,4 razy (z 385,3 × 90 mm do 715 × 100 mm). Było to możliwe gdyż armata była oryginalnie zaprojektowana do używania silniejszego naboju. Ponadto zmniejszono tarczę i znacznie ograniczono maksymalny kąt podniesienia armaty. Przyrządy naprowadzające skupiono po lewej stronie by ułatwić celowanie. Dodano też hamulec wylotowy (prawdopodobnie nie na wszystkich egzemplarzach).
Pierwsze przerobione armaty dotarły na front w kwietniu 1942, a ich produkcja trwała do początku 1944. Uruchomiono też produkcję pocisków kalibru 7,62 cm do tych dział.

</doc>
<doc id="906736" url="https://pl.wikipedia.org/wiki?curid=906736" title="SvF">
SvF



</doc>
<doc id="906741" url="https://pl.wikipedia.org/wiki?curid=906741" title="Mollet de Peralada">
Mollet de Peralada

Mollet de Peralada (hiszp. "Mollet del Ampurdán") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 6,03 km². Zgodnie z danymi INE, w 2006 roku liczba ludności wynosiła 172, a gęstość zaludnienia 28,5 osoby/km². Wysokość bezwzględna gminy równa jest 172 metry. Kod pocztowy do gminy to 17752.
Miejscowości.
W skład gminy Mollet de Peralada wchodzą trzy miejscowości, w tym miejscowość gminna o tej samej nazwie:

</doc>
<doc id="906742" url="https://pl.wikipedia.org/wiki?curid=906742" title="Mollet del Ampurdán">
Mollet del Ampurdán



</doc>
<doc id="906743" url="https://pl.wikipedia.org/wiki?curid=906743" title="Barri de les Costes">
Barri de les Costes

Barri de les Costes - miejscowość w Hiszpanii, w Katalonii, w prowincji Girona, w comarce Alt Empordà, w gminie Mollet de Peralada.
Według danych INE z 2005 roku miejscowość zamieszkiwało 15 osób.

</doc>
<doc id="906744" url="https://pl.wikipedia.org/wiki?curid=906744" title="Casaloca">
Casaloca

Casaloca – miejscowość w Hiszpanii, w Katalonii, w prowincji Girona, w comarce Alt Empordà, w gminie Mollet de Peralada.
Według danych INE z 2005 roku miejscowość zamieszkiwały 4 osoby.

</doc>
<doc id="906747" url="https://pl.wikipedia.org/wiki?curid=906747" title="Zemia rodno">
Zemia rodno



</doc>
<doc id="906755" url="https://pl.wikipedia.org/wiki?curid=906755" title="Suminko">
Suminko

Suminko – przepływowe jezioro rynnowe na Pojezierzu Kaszubskim (gmina Sulęczyno, powiat kartuski, województwo pomorskie). Powierzchnia całkowita jeziora wynosi 14,8 ha. Na południu Suminko łączy się z Jeziorem Sumino.
Zobacz też: Sumino

</doc>
<doc id="906758" url="https://pl.wikipedia.org/wiki?curid=906758" title="Kotynia">
Kotynia

Kotynia (kaszb. "Jezoro Kòtëniô") – polodowcowe jezioro wytopiskowe na Pojezierzu Kaszubskim, na południe od wsi Zdunowice (gmina Sulęczyno, powiat kartuski, województwo pomorskie). Powierzchnia całkowita jeziora wynosi 16,57 ha.

</doc>
<doc id="906760" url="https://pl.wikipedia.org/wiki?curid=906760" title="Drottningholm">
Drottningholm

Drottningholm – rezydencja królewska na przedmieściach Sztokholmu w Szwecji, zlokalizowana na wyspie Lovön na jeziorze Mälaren, w gminie Ekerö. Znajduje się tu pałac w stylu renesansowym zbudowany w końcu XVII wieku, otoczony barokowym ogrodem. Zachował się tu także XVIII-wieczny budynek teatru, gdzie obecnie mieści się muzeum. W pałacu tym (a nie sztokholmskim Pałacu Królewskim) mieszka współczesna szwedzka rodzina królewska. Mimo to jednak znaczna jego część jest udostępniana zwiedzającym.
Rezydencja Drottningholm została w 1991 roku wpisana na listę światowego dziedzictwa UNESCO jako jeden z pierwszych obiektów w Szwecji.
Historia.
Tworzenie założenia pod nazwą "Drottningholm" ("Wyspa Królowej") obejmującego rezydencję i park zostało rozpoczęte w 1579 roku decyzją króla Jana III Wazy w hołdzie dla żony – królowej Katarzyny Jagiellonki. Oryginalny pałac spłonął w 1661 roku.
Dominującym elementem centralnej części pałacu jest monumentalna klatka schodowa prowadząca do komnat pałacowych ozdobionych posągami, stiukami i freskami.
Marmurowe lwy z lat 30. XVII wieku przy wejściu głównym do pałacu pochodzą z Zamku Ujazdowskiego w Warszawie.

</doc>
<doc id="906763" url="https://pl.wikipedia.org/wiki?curid=906763" title="Rywałdzkie Jezioro">
Rywałdzkie Jezioro

 
Rywałdzkie Jezioro – przepływowe jezioro rynnowe położone na Kociewiu (powiat starogardzki, województwo pomorskie, Gmina Starogard Gdański), leżące na terenie Pojezierza Starogardzkiego niedaleko Tczewa, w kierunku północno-wschodnim od Starogardu. Z jeziora wypływa rzeka Szpęgawa, łącząca akwen jeziora z jeziorami Szpęgawskim i Zduńskim.
Dane morfometryczne.
Powierzchnia zwierciadła wody według różnych źródeł wynosi od 22,1 ha przez 22,5 ha do 25,9 ha.
Zwierciadło wody położone jest na wysokości 66,2 m n.p.m. lub 67,4 m n.p.m. Średnia głębokość jeziora wynosi 0,8 m, natomiast głębokość maksymalna 1,6 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Rywałdzkie Jezioro". W różnych publikacjach i na mapach topograficznych jezioro to występuje pod nazwą "Szpęgawskie" lub "Szpęgawskie Południowe".

</doc>
<doc id="906766" url="https://pl.wikipedia.org/wiki?curid=906766" title="Opel Astra H">
Opel Astra H



</doc>
<doc id="906768" url="https://pl.wikipedia.org/wiki?curid=906768" title="Szpęgawskie Jezioro">
Szpęgawskie Jezioro

 
Szpęgawskie Jezioro – jezioro w woj. pomorskim, w pow. starogardzkim, w gminie Starogard Gdański, leżące na terenie Pojezierza Starogardzkiego.
Jest to przepływowe jezioro rynnowe położone na Kociewiu. Przez jezioro przepływa rzeka Szpęgawa, łącząca akwen jeziora z jeziorami Rywałdzkim i Zduńskim.
Dane morfometryczne.
Powierzchnia zwierciadła wody według różnych źródeł wynosi od 30,0 ha przez 31,5 ha do 32,1 ha. 
Zwierciadło wody położone jest na wysokości 65,2 m n.p.m. lub 65,0 m n.p.m. Średnia głębokość jeziora wynosi 1,6 m, natomiast głębokość maksymalna 3,2 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Szpęgawskie Jezioro". W niektórych publikacjach jezioro to występuje pod nazwą "Szpęgawskie Północne". Związane jest to z tym że przyległe od południa jezioro Rywałdzkie występuje w wielu źródłach pod nazwą "Szpęgawskie".

</doc>
<doc id="906769" url="https://pl.wikipedia.org/wiki?curid=906769" title="Mongolskie Siły Powietrzne">
Mongolskie Siły Powietrzne

Mongolskie siły powietrzne składają się głównie z samolotów produkcji radzieckiej. Ich dowództwo znajduje się w stolicy kraju Ułan Bator.
Głównym wyposażeniem są samoloty radzieckie. W przeszłości między innymi 44 samoloty typu MiG-21 "Fishbed", a także pociski ziemia-powietrze S-75 (SA-2 "Guideline"). W 2010 Mongolia otrzymała dwie baterie S-125 Peczora-2M.
Do transportu wykorzystuje się radzieckie samoloty An-2 "Colt", An-26 "Curl", An-32 "Cline". Mongolia dysponuje także radzieckimi śmigłowcami Mi-8/171. Funkcję czysto przeciwpancerną pełnią rosyjskie śmigłowce typu Mi-24.
W 1989 roku Mongolię opuścili radzieccy żołnierze, którzy posiadali bazę obrony przeciwlotniczej w mieście Czojr.

</doc>
<doc id="906777" url="https://pl.wikipedia.org/wiki?curid=906777" title="Bahrańskie Siły Powietrzne">
Bahrańskie Siły Powietrzne

Królewskie Siły Powietrzne Bahrajnu powstały w 1976 roku. Wojska lotnicze Bahrajnu początkowo dysponowały tylko dwoma śmigłowcami typu Bölkow Bo 105, które wykonywały zadania łącznikowe. W rok później Bahrajn otrzymał kolejny śmigłowiec tego typu. Wszystkie są używane do dziś.
Bahrańskie samoloty myśliwsko-bojowe to 8 samolotów Northrop F-5 Freedom Fighter w wersji E i 4 w wersji F. Obecnie Bahrajn dysponuje także samolotami F-16: 16 w wersji C oraz 8 w wersji dwumiejscowej D. Głównymi zadaniami sił powietrznych jest przechwytywanie pocisków oraz udział w misjach o charakterze szturmowym.

</doc>
<doc id="906785" url="https://pl.wikipedia.org/wiki?curid=906785" title="Szpęgawa (rzeka)">
Szpęgawa (rzeka)

Szpęgawa to rzeka w północnej Polsce na Kociewiu, nazywana również górnym biegiem rzeki Motławy. Długość rzeki wynosi około 10 km. Źródła rzeki znajdują się na wschód od Starogardu Gdańskiego na obszarze leśnym Lasu Szpęgawskiego (miejsca masowych zbrodni niemieckich podczas II wojny światowej). Rzeka przepływa w górnym biegu przez rynnowe jeziora Rywałdzkie, Szpęgawskie i Zduńskie. W biegu środkowym Szpęgawa przyjmuje lokalne strugi wypływające z okolic jezior Damaszka i Godziszewskiego i zmienia kierunek przepływu na równoleżnikowy uchodząc do jeziora Rokickiego Dużego i przechodząc w wypływającą z w/w jeziora rzekę Motławę.

</doc>
<doc id="906786" url="https://pl.wikipedia.org/wiki?curid=906786" title="Jelling">
Jelling

Jelling – miasto w środkowej Jutlandii w Danii, w gminie Vejle, 3 178 mieszkańców (2008). Miasto jest przystankiem na trasie kolejowej Vejle–Holstebro. Znane jest przede wszystkim z kościoła, kurhanów i kamieni runicznych związanych z duńskimi pochówkami królewskimi w X w. Zostały one w 1994 r. wpisane na listę światowego dziedzictwa UNESCO. 
Kościół w Jelling.
Najstarszy, drewniany kościół z X w. spłonął ok. 960–985 r. Na jego miejscu zbudowano jeszcze co najmniej dwie drewniane świątynie, zanim w ok. 1100 r. powstał obecny kościół murowany, romański, do którego później dobudowano gotycką wieżę, a następnie kruchtę. Kościół spłonął w pożarze miasteczka w 1679 r., lecz został odbudowany. W 1874 r. odkryto w świątyni najstarsze freski w Danii z ok. 1080–1100 r. Pod posadzką przed ołtarzem głównym złożono w 2000 r. przypuszczalne szczątki Gorma Starego. Uprzednio, po wydobyciu ich z miejsca oryginalnego pochówku, były one przechowywane w Muzeum Narodowym w Kopenhadze.
Kamienie runiczne.
Przed wejściem do kościoła w Jelling znajdują się dwa kamienie runiczne. Mniejszy z nich, pochodzący z początku X wieku, został postawiony przez pierwszego duńskiego króla Gorma Starego na cześć jego żony. Świadczy o tym napis na kamieniu: "Król Gorm stawia ten nagrobek swojej żonie Tyrze pani Danii". Drugi z nich – młodszy o kilkadziesiąt lat – pochodzi z czasów Haralda Sinozębego i widnieje na nim najstarszy wizerunek Chrystusa odnaleziony w Danii.
Kurhany.
W otoczeniu kościoła znajdują się dwa wielkie kurhany, będące największymi obiektami tego typu w Danii. Uważa się, że należą one do króla Gorma Starego i jego żony Tyry, nie zostało to jednak potwierdzone. Średnica kurhanów wynosi ok. 70 m, a oryginalna ich wysokość miała ok. 10 m. Północny kurhan posiada pochodzącą z poł. X w. komorę grobową, która została odsłonięta w 1820 r., podczas wielkiej suszy, kiedy w poszukiwaniu wody wykopano dół w kurhanie. W drewnianej komorze znaleziono trumnę ze zmurszałym wiekiem, które załamało się podczas otwierania, oraz kilka drobnych rozproszonych przedmiotów: pomalowane kawałki drewna, figurki ptaków z brązu i mały srebrny pucharek złocony wewnątrz. Grób został naruszony prawdopodobnie już w czasach wikingów i istnieje przypuszczenie, że dokonano tego w zw. z translacją zwłok Gorma Starego z kurhanu do sąsiadującego z nim kościoła. Południowy kurhan został dokładnie zbadany w 1861 r. i ponownie w l. 40. XX w. Nie znaleziono w nim jednak żadnej komory grobowej, co może świadczyć, że pełnił on jedynie rolę pomnika grobowego, a nie grobu.
Herb Jelling.
Miasto otrzymało herb w 1977 r. Jego autorami byli P. Warming i C.A. Friis. W polu czarnym złoty fantastyczny stwór o głowie gryfa z ogonem i czterema łapami z pazurami. Szyja, tułów i ogon stwora oplecione są srebrnym wężem, z którym stwór zdaje się walczyć. Ornament został zapożyczony z jednego z kamieni runicznych ustawionych przed kościołem w Jelling.

</doc>
<doc id="906791" url="https://pl.wikipedia.org/wiki?curid=906791" title="Archipelag Los Roques">
Archipelag Los Roques

Archipelag Los Roques – atol należący do Dependencji Federalnych Wenezueli, w grupie Wysp Zawietrznych, w archipelagu Małych Antyli, położony ok. 145 kilometrów na północ od portu La Guaira w pobliżu Caracas. Składa się z około 60 wysp, wysepek i skał.
Będąc niemal nienaruszonym przez działalność człowieka, przyciąga wielu turystów, zwłaszcza z Europy i jest celem wypraw prywatnych jachtów. Tylko 5% turystów przybywa tu drogą morską, pozostałe 95% korzysta z lotniska Los Roques (kod IATA: LRV, kod ICAO: SVRS, RWY 07/25 o wymiarach: 1000 × 26 m, nawierzchnia: nowy (2007) asfaltobeton, nawigacja: brak oświetlenia lub ILS-u), które obsługuje loty rejsowe i czarterowe z Caracas i paru innych miast Wenezueli, od mniejszych samolotów czy samolotów STOL po nawet ATR 72. Najważniejszą i jedyną zamieszkaną wyspą jest El Gran Roque (Wielka Skała). Większe wyspy to Francisqui, Nordisqui, Madrisqui i Crasqui.
Archipelag został ustanowiony parkiem narodowym w 1972, ze względu na mnogość gatunków ptaków oraz organizmów morskich.
Archipelag liczy około 1500 stałych mieszkańców, jednakże w ciągu roku odwiedza go przeciętnie 70 tys. turystów, w większości są to jednodniowe wycieczki z Caracas. 

</doc>
<doc id="906794" url="https://pl.wikipedia.org/wiki?curid=906794" title="Jezioro Rokickie Małe">
Jezioro Rokickie Małe

 
Jezioro Rokickie Małe – jezioro przepływowe na Pojezierzu Starogardzkim w powiecie tczewskim (województwo pomorskie) w kierunku południowo-zachodnim od Tczewa. Z jeziora wypływa Kanał Młyński, który wpada do Wisły.
Dane morfometryczne.
Powierzchnia zwierciadła wody według różnych źródeł wynosi od 7,5 ha przez 7,8 ha do 8,7 ha.
Zwierciadło wody położone jest na wysokości 18,0 m n.p.m. Średnia głębokość jeziora wynosi 1,9 m, natomiast głębokość maksymalna 5,7 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Rokickie Małe". W różnych publikacjach i na mapach topograficznych jezioro to występuje pod nazwą "Małe Rokitki".

</doc>
<doc id="906797" url="https://pl.wikipedia.org/wiki?curid=906797" title="Kajukenbo">
Kajukenbo

Kajukenbo – system walki wręcz łączący elementy karate, judo, jiu-jitsu, kenpo i wushu. Opracowano go w 1947 roku w Oʻahu na Hawajach.
Nazwa systemu pochodzi od początków nazw stylów, które weszły w skład kajukenbo: "ka" ("karate"), "ju" ("judo, jiu-jitsu"), "ken" ("kenpo"), "bo" ("boks (chiński i amerykański)").
Historia kajukenbo.
W roku 1947 w Oʻahu na Hawajach, w Osadzie Palama (Palama Settlement), pięciu mistrzów sztuk walki: "sijo" ("założyciel szkoły") Adriano Emperado, Joe Holck, Peter Young Yil Choo, Clarence Chang i Frank Ordonez, zawarli układ, żeby połączyć swoje sztuki walki w jeden system skuteczny na ulicy. Nazwali się oni Stowarzyszeniem Czarnego Pasa (Black Belt Society) i byli specjalistami od następujących systemów:
Opracowali oni kajukenbo w celu przeciwstawienia się lokalnej przestępczości, jak również aby umożliwić miejscowym obronę przed marynarzami floty wojennej USA, którzy po pijanemu wszczynali bójki.
Gdy wybuchła wojna w Korei, Joe Holck, Peter Choo, Frank Ordonez i Clarence Chang zostali powołani do wojska, pozostawiając Adrianowi Emperado troskę o system. Sijo Emperado i jego brat Joe, przedstawili oficjalnie kajukenbo, otwierając Palama Settlement School w roku 1950. Celem założycieli było uniknąć porażki na ulicy, więc trening musiał być realistyczny i adepci walczyli w pełnym kontakcie. Wkrótce liczba adeptów znacznie zmalała. Tych kilku, którzy pozostali, w przyszłości stało się znanymi ekspertami w sztukach walki. Byli to m.in. Sid Asuncion, Aleju Reyes, Joe Halbuna, Charles Gaylord i Tony Ramos. Sztuka stopniowo zyskiwała na popularności i wkrótce Emperado prowadził grupę 12 szkół kajukenbo na Hawajach. Charles Gaylord, Tony Ramos i Aleju Reyes, którzy otrzymali czarne pasy od Emperado, przenieśli kajukenbo na kontynent amerykański w roku 1960. Każdy z nich otworzył swoją własną szkołę w Kalifornii. W roku 1969, Tony Ramos ćwiczył i wymieniał koncepcje i metody z Bruce'em Lee. Aleju Reyes zmarł w roku 1977, a Tony Ramos zmarł na Hawajach w roku 1999. Charles Gaylord od tamtego czasu pracował nad systemem i opracował tzw. metodę Gaylorda. Jest on prezydentem Związku Kajukenbo w Ameryce (Kajukenbo Association of America) i uzyskał w spadku kontynuowanie sztuki swego "sijo".
W roku 1959, "sijo" Emperado dodawał techniki wushu do kajukenbo, zmieniając swą sztukę w płynną kombinację twardych i miękkich technik. Od tamtego czasu, Kajukenbo stało się podstawą dla wielu ulepszeń, stylem ciągle otwartym na ewolucję, gotowym na przyjęcie tego, co skuteczne.
Kajukenbo obecnie.
Obecnie kajukenbo ma więcej chwytów niż inne szkoły kenpo. Obejmuje dźwignie na stawy, ciosy poniżej pasa i ataki za pomocą kombinacji. Choć ma pewne aspekty współzawodnictwa, skupia się głównie na realności i praktyczności. Ogólnie, praktycy kajukenbo uważają, że nawet nieuczciwe, wstrętne i ohydne akcje, jak uderzenia w oczy lub w części płciowe, mogą być dozwolone, o ile pomagają obronić się przed agresorem na ulicy.
Trening zwraca specjalną uwagę na wytrzymałość i siłę specjalną. Chociaż w poszczególnych szkołach może on się różnić, zwykle się ćwiczy na workach lub z użyciem rękawic. Doświadczeni adepci zwykle spędzają nieco czasu bez sprzętu ochronnego, żeby wprawić się do realnej walki.
Większość szkół unika niepraktycznych, widowiskowych ruchów i sztuczek. Programy nauczania zawierają kontrataki przeciw ciosom pięścią, nożem, pałką, broni palnej i chwytom.
Chociaż odmiany kajukenbo mają wspólne podstawy, jest dużo miejsca na wariacje. Cztery style, na których opiera się kajukebo, są różne. Jest więc niemożliwe wcielić je w całości, i pewna specjalizacja jest nieunikniona. Otwartość prowadzi do zachęcenia szkół do wcielania innych sztuk (jak filipińska escrima i japońskie aikido), w ich praktykę.
Pewne szkoły kajukenbo podkreślają rolę 26 form (kata), które dzielą się na 13 "pinyan" (zwanych niekiedy "układami Palama" (ang. "Palama sets")), i 13 "koncentracji". Każda z tych "koncentracji" ma swoją nazwę, i tak np. pierwsza jest nazywana "uderzenie żurawia/pazur tygrysa". Nazwa każdej "koncentracji" opisuje szczególne ruch. Na przykład, "koncentracja" pierwsza zawiera uderzenie żurawia i pazur tygrysa. Układy te włączono do kajukenbo, żeby pomóc adeptowi doskonalić umiejętności. Każdy ruch w tych układach ma swoje znaczenie. Np. pierwszy ruch w układzie "pinyan 1" jest prawym uderzeniem na zewnątrz podczas przechodzenia do lewej pozycji tylnej (backward inflection stance). Ten ruch może być zastosowany do zablokowania uderzenia pięścią. Układy te również koncentrują się na walce z kilkoma przeciwnikami.
W niektórych szkołach kajukenbo, ważną rolę odgrywa tzw. modlitwa kajukenbo (ang. "Kajukenbo Prayer"), napisana przez Franka Ordoneza, choć większość szkół jest pozbawiona jakiegokolwiek mistycyzmu. Kończy się zajęcia odwołując się do trzech elementów kajukenbo: ducha, umysłu i ciała (każdy ma swój własny znakiem rękami). Potem, ćwiczący i instruktorzy w podobny sposób otwierają swe ręce, żeby przedstawić pokój, potem skłaniają swoje głowy w geście szacunku. Stylizowane pozdrowienie kajukenbo jest również częścią zwyczajów wielu szkół: adepci pozdrawiają flagę USA i swych instruktorów, by pokazać szacunek. Adepci i instruktorzy w identyczny sposób pozdrawiają zawodników z czarnymi pasami, gdy wchodzą na salę treningową.
Hierarchia pasów w kajukenbo.
Hierarchia rang różni się bardzo w zależności od szkoły. Najbardziej powszechna kolejność pasów jest następująca: biały, żółty, pomarańczowy, czerwony, niebieski, zielony, brązowy, tzw. uczniowski czarny, po którym następują różnego stopnia czarne pasy. Pewne szkoły mają "pośrednie" pasy, na których widnieją białe lub czarne paski, przebiegające przez środek pasa. Stopnie czarnych pasów i tytuły także się różnią. Tytuły nadawane posiadaczom czarnych pasów mają chińskie pochodzenie:
Posiadaczy czarnych pasów ósmego stopnia tytułuje się też "profesorami", dziewiąty stopień to "wielki mistrz" (ang. "grandmaster").

</doc>
<doc id="906798" url="https://pl.wikipedia.org/wiki?curid=906798" title="E-booki">
E-booki



</doc>
<doc id="906800" url="https://pl.wikipedia.org/wiki?curid=906800" title="L’Armentera">
L’Armentera

L’Armentera (hiszp. "La Armentera") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 5,60 km². Zgodnie z danymi INE, w 2006 roku liczba ludności wynosiła 770, a gęstość zaludnienia 137,5 osoby/km². Wysokość bezwzględna gminy równa jest 7 metrów.

</doc>
<doc id="906801" url="https://pl.wikipedia.org/wiki?curid=906801" title="La Armentera">
La Armentera



</doc>
<doc id="906803" url="https://pl.wikipedia.org/wiki?curid=906803" title="Ośka (raper)">
Ośka (raper)

Ośka (stylizowane: O$ka), właściwie Michał Jerzy Ośka, znany również jako DJ 100 Karatów (ur. 23 kwietnia 1978 w Warszawie) – polski muzyk, kompozytor i producent muzyczny, a także raper. W latach 1997–2000 wraz z Marcinem „Jano” Nowakiem współtworzył duet OMP.
Działalność artystyczna.
Michał Ośka rozpoczął działalność artystyczną w 1997 roku, tworząc wraz z Janem zespół OMP. Następnie wystąpili gościnnie na płycie DJ 600V, "Produkcja hip-hop", gdzie Ośka wykonywał nawet solowo piosenkę „Po prostu Lato”. W grudniu 1998 wytwórnia Asfalt Records wydała ich płytę "Wilanów... Zobacz różnicę". W następnym roku, nakładem tej samej wytwórni, OMP wydaje winylowy singel zespołu. Potem grupa wystąpiła gościnnie na albumie "Na zawsze będzie płonął" zespołu Płomień 81. W 1999 wydał solową płytę "Kompilacja", a w 2000 z zespołem OMP, album "Dobra oferta".
W 2001 na rynek trafił drugi solowy album O$ki, "Kompilacja 2", na którym wraz z nim wystąpili Grammatik, Łona i Fisz. Jeszcze w tym samym roku, z Onarem wydał płytę "Superelaks", jednak już nakładem wydawnictwa R.R.X. W roku 2003 następuje kolejna zmiana wytwórni – Onarowi i O$ce, współpracę proponuje Warner Music Poland, co w marcu tego samego roku owocuje wydaniem albumu "Wszystko co mogę mieć" (gościnnie: Selma, Borixon, Pezet, 2cztery7, i Fenomen). Współpraca z Borixonem, przerodziła się w projekt HaKa. Potem Ośka wydał kompilację na której znaleźli się tacy artyści jak: Tede, Numer Raz, Onar i Borixon. Ośka zatytułował ją "Przez $ jak..."
W 2020 zapowiedział powrót i nagranie płyty pt. „Kompilacja 3".

</doc>
